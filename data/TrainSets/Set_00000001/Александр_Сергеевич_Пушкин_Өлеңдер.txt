Александр Сергеевич Пушкин Өлеңдер





ПАТША СЕЛОСЫНДАҒЫ ОЙ




Қалғыған кең аспанның көк күмбезін Салбырап қараңғы түн баса түсті.

Сай-сала, тоғайлардан шықпайды үн, Ақ тұман аулақтағы орман үсті.



Қалың ну саясына сырғып бұлақ, Үстінде жапырақтардың жел тыныстап.

Аққудай, ақша бұлты төсін сылап, Барады арғы аспанда ай жылыстап.



Жүзеді ай нұр себелеп ақ жүзінен, Ол соны төңірекке төге шықты; Серуен жол - жасыл жөке сап түзеген, Көресің көк майсаны, төбешікті.



Көк өрім тал мен терек алдымдағы Төніп тұр мөлдіреген су бетіне Даланың ханшасындай қызғалдағы Құлпырып құмар еткен сәулетіне.



Құлағын қия тастың қыр басынан Мөлдір су шымырлайды өзенде ояу.

Толқыны сонау тымық көлдің сылаң

Пірлерін шомылдырған баппен баяу.



Ал сонау меңіреу шетте сәулетті үйлер Бұлқа өрлеп, көтергендей көкті, бүкіл.

Осы еді-ау жер құдайы жайлаған жер?

Ордасы-ау орыс Минервасының бұл?



Өзі ғой түн жамылған нұр-пейіштің, Патшаның селосының әсем бағы.

Мерт қылып арыстанды мұнда орыстың

Тыныштық тапқан еді-ау мұзбалағы!



Кезінде ханым патша билеп тұрған, Даңқы артып, Россия бақыт құшқан, Тыныштық саясында гүлге оранған Кешегі алтын дәурен өтті бастан.



Бұл жерге келген сайын өткен жылдар Жаныңның түкпірінен сығалайды.

“Жоқ, - дейсің, - ұлы әйел де, барлығы да!”

Күрсініп шер тұтасың бұл маңайды.



Жағада үнсіз-тілсіз ойға бағып, Оңаша жел сыбыры тыңдағаның...

Өткен шаң көз алдыңнан көлбең қағып, Тек тыныш сүйсінеді соған жаның.



Көресің: төңірегін толқын қамап, Үстінде тас шоқының, мүк жамылған.

Сымбатты тұр ескерткіш қанат қомдап Басында отыр соның бала қыран.



Сом шынжыр, жайдың оғын дәл үш дүркін Құрсанған тұр бағана қаһар төгіп.

Төменде ысқырымпаз ақбас толқын Көміліп көбігіне, жатыр шөгіп.



Қарағай көлеңкесін жалбыраған Жамылып тұр ескерткіш қарапайым.

Қадірсіз көрінсе де ол, Кагул, саған; Отан қымбат тұтады оны дайым.



Уа, мәңгі тірісіңдер, ер орыстар, Шыныққан ұрыстарда дүлей-бұрқақ, Серіктері Екатерина, дос-жарандар, Мадақтар даңқтарыңды барлық ұрпақ.



Қаһарлы аты шулы жанжал ғасыр, Даңқ орыста! Шын куә сенсің оған.

Алдыңда Орлов, Румянцев, Суворов тұр, Солар батыр әулеті ер славян.



Перунындай Зевстің - жеңісті олар Тартып ап, соған әлем қайран қалды; Державин, Петровтар ерлерге арнап Ақындық асыл жырын төге салды.



Атақтым, сен де заулап өте шықтың, Сұрапыл соғыс көрді жаңа ғасыр.

Алдында жаңа ғасыр: бүкіл жұрттың

Қасірет-қайғысындай сыбаға тұр.



Жарқылдап долы қолда қанды қылыш, Патшасы зұлымдықтың жүрек жұтты.

Қарсы әлем қамшы үйірді, қайнады ұрыс, Қаһарлы соғыс таңы күреңітті.



Жөңкіліп, секілденіп бейне топан.

Орыстың даласына жау лықсыды.

Тұнжырап алдында ұйқтап жатыр жапан, Қоңырсып қара жерден қан бықсыды.



Бейбіт қала, селолар түнде өртеніп, Айнала қара аспанды жалын шалды.

Қашқындар ну орманның бауырына еніп, Тот басты - соқа түзде адыра қалды.



Жау күшін жасқайтұғын еш бөгет жоқ, Келеді бәрін құртып, бәрін бұзып.

Ұйлығып көк жүзінде көлеңке боп, Беллона перзенттері жүрді жүзіп.



Солардың басты рухы зират үстін, Кейде үнсіз түнгі орманды кезіп бақты.

Шықты айғай!.. Бұзып-жарып тұман ішін Алыстан қылыш, сауыт дабыл қақты.



Уа, сескен бөтен жұрттың қалың қолы!

Қозғалды ұлы орыстың түлектері.

Ат қойды ата, бала саған қарсы, Малынып кек-жалынға жүректері.



Қалшылда, ей жәбірқой! Жетті ажалың!

Танып қал әр солдаттан батырды шын.

Мақсат - жеңу не өлу, жұтып жалын, Орыс үшін, шәһиттің топырағы үшін.



Ұшқыр ат қан майданда шамырқанып, Жасырды жердің бетін қалың қосын.

Сап та сап дабыл ұрған даңққа оранып, Жайлады асқақ сезім жан қуысын.



Кетті алға, шар қылышқа жемтік іздеп, Қызды айқас, жоталарды күркіл басты.

Қылыш пен көк мұнарда оқ безілдеп, Қалқанға егескенің қанын шашты.



Жандасты, жағаласты. Орыс жеңді!

Жеңілген кетті безіп тәкаппар Галл; Сонда да күшті жауды тәңір енді Сәтімен масайратты соңғы жанжал.



Жауынгер құрта алмады жауды мұнда, Бородино - даласы қанды селдің.

Өжет жау лап қойды да... Уа, дариға!

Галл шықты күмбезіне Кремльдің!



Москвам, туған өлкем! Қызыл гүлдей Құлпырып, бойым түзеп жүрген жерім, Қайғы мен сор-азаптың бірін білмей, Бейқам-жай алтын дәурен сүрген жерім.



Дұшпанын сен де көрдің Отанымның, Қан бояп, өзегіңді өрт жалмады.

Ішінде өле алмадым оттарыңның, Тек қана ыза кернеп жалындады.



Қайдасың алтын айдар Москваның

Сымбаты, туған елдің мақтанышы!

Қирадың, орны болдың масқараның, Бұрынғы ұлы шаһар - көздің құшы.



Москва, орысқа шер мұңлы кейпің, Жоғалды ұлық, патша сарайлары.

Өрт жұтты, қараң қалды күмбез дейтін, Құлады байлар салған үйдің бәрі.



Ағашын, хош иісті миуасын Әзелден саялаған қызық өмір.

Серуен орманы мен бақтың асыл Орнында қалды өлік, күл мен көмір.



Тып-тыныш маужыраған жазғы түнде Шат-думан жаңғырығың жетпес оған.

Жаға мен орман оты сөнді мүлде, Бәрі де өлі аруақ, бәрі тынған.



Россия қаласының қарт анасы, Сабыр ет, өлгенін көр келімсектің.

Жетті енді долы жаудың жерге басы, Алды енді алқымынан қолы кектің.



Қарашы! Қайырыла алмай безіп қашты, Тынбады қар үстінде қанды селі.

Қашты әне түнде қамап ажал, аштық, Желкеден төнді орыстың ақ семсері.



Уа, сендер, европалық күшті жұрттар, Қаһармен қаймықтырған кереметтер.

Жыртқыш галлдар! Сендер де жер құштыңдар...

Уа, қатер! Уа, сұстанған сұр мезеттер!



Менменсіп қылыш сілтеп таққа қолы, Шындықтан, діннен безген, заңнан безген.

Қайдасың Беллонаның сүйікті ұлы?

Жоғалды ол, жаман түстей ұшты көзден.



Парижда орыс! Кек оты қайда қалдың?

Ей, галлдар, құритұғын келді кезің! – Деп едім, ақ пейілді орыстардың

Бітімге қол бергенін көрді көзім.



Аулақта тынбаса да соғыс-дауыл Москва қалса да мұң-шер боп бүгін.

Құртқан жоқ, мүсіркеді орыс жауын, Жеткерді жер бетіне тыныштығын.



Кескінді немересі патша әйелдің, Құдайдың неге бұлай құдіреті?

Славян жыршысындай бүгін менің

Жанымнан жылт етпейді шаттық оты.



Аполлон ақындықтың шын дарынын Кеудеме құйса бүгін!.. Көңлім тасып.

Лирадан тамылжытып тағдыр үнін, Тұрар ем түнек шақта шұғыла шашып!



Қаһарлы қалың қолды жырлап өскен, Уа, жырау - Россия дарындысы!

Қолға алып алтын арфа зор дауыспен Достардың арасында бір шалқышы!



Ерді айтып көкке тағы үн шығандар, От құяр өжет саздар жүректерге!

Қызынар жас жауынгер, қаны қайнар, Қарт жырау көк дабылды жыр еткенде.





НАТАШАҒА




Қурайды солып шырын жаз, Заулайды тұрмай жылы күн; Басады тұман, жер лас, Құшады бәрін суық түн.

Құлазиды есіз сары аңыз, Бұлақтың суы мұз нағыз.

Тартады қуаң көк орман, Реңсіз аспан бозарған.

Наташа! Қазір қайдасың?

Көз тігер, сірә, бар ма ешкім?

Ыңғайын тауып кей-кейде Сырласқың доспен келмей ме?

Толқыған көлдің басында, Аңқыған ағаш қасында Ертемен тіпті кейде кеш Кездесер емен саған еш.



Кешікпей әлі-ақ зәрлі қыс Оралар түз бен тоғайға.

Бықсыған қоста қадірсіз Маздайды оттар ондайда.

Сәулемді сонда көре алмай.

Қамалған торға торғайдай Күйермін үйде қайғырып, Наташа дей-дей зарығып.





НАТАШАҒА




Жайдары жаз күңгірт тартып, Кетті өтіп күндер ашық.

Қарағайлы орман қалғып, Тұр тымырсық тұман басып.



Егін жайлар жатыр сұлап.

Салқын тартты асау бұлақ.

Бурылданып бұйра орман, Көк көмбезі тұр тұнжырап.



Наташажан, жүрсің қайда?

Көзге түспей, болдың ғайып, Келмей ме әлде сырласқың да, Оңашада жанды жайып?



Толқынды көл жағасында, Жөке ағашы саясында.

Ертелі-кеш келмей орай, Жүрмін саған кездесе алмай.



Көп ұзамай қыс та түсіп, Жатар басып дала, орманды, Лашығыңнан түтін ұшып, Жарық берер от ойнағы.



Көре алмаспын сұлуымды, Сары шымшықтай торда қалып.

Отырармын үйде мұңлы Наташаны ойға алып.





НАТАШАҒА




Жарқын жаз жүдеп жабықты, Ашық күн жылдам жоғалды.

Көк тұман сұрқын сабылтты, Қалғыған түнге оранды.

Бос қалды шүйгін сай, сала, Бал бұлақ суық буланды.

Ну орман қаусап, айнала, Көгілдір аспан сұрланды.



Наташа - сәулем! Қайдасың?

Еш пенде көрмей сенделдік.

Досыңа арнар бар ма асыл, Бір сағат жүрек емдерлік?

Толқыған көлдің үстінде, Әлде ағаш бауырын тасалай Мен жүрмін күндіз, не түнде, Кездесу сәтін жасамай.



Қыс қыраулы тез келер, Аралап орман даланы.

Лашықты жарық меңгерер, Жарқ етіп түтін жанары.

Көре алмай сонда ғажапты, Шымшықтай тап, тар тордағы, Шегеді-ау, көңіл азапты, Наташа қинап ойдағы.





ӨЛЕҢШІНІҢ ӨЛІМІНЕ ЭПИГРАММА




Марқұм Клит бармас пейіш үйіне, Ол күнәға тірі күнде мол батқан, -

Өлеңдерін ұмытқандай дүние, Былықтарын ұмытса екен жаратқан.





ӨЛЕҢШІНІҢ ӨЛІМІНЕ ЭПИГРАММА




Марқұм Клит бара алмайды жұмаққа, Күнәсінің өлшеу қиын көлемін.

Ісін Құдай ұмытса екен бірақ та, Бұл дүние ұмытқандай өлеңін...





КЮХЕЛЬБЕКЕР ӨСИЕТІ




Достарым, кешір, мұра етіп кеттім, Өзімде болған байлықтың бәрін.

Жәбірдің, жырдың бәрін де кештім, Тек мені кешсін көп қарыздарым.





КЮХЕЛЬБЕКЕРДІҢ ӨСИЕТІ




Достарым, кешір. Осымен Өсиет етіп қалдырам қолда барымды.

Өкпелерімді де кешірем, Ал олар менің кешірсін қарыздарымды.





ЕРКІНДІК




Аулақ менен, жоғалшы көз алдымнан, Нәзік ханша, махаббат деп аһ ұрған!

Қайдасың сен, бостандықтың жыршысы, Патшалардың зәре-құтын қашырған?



Келші, жұлшы, тәжге таққан гүлімді, Қират нәзік лираны да бүгінгі, Дүниенің бостандығын жыр етем, Зұлымдыққа атамын да зілімді.



Алуан шатақ арасында әбігер, Болып өткен, еркін ұлан-жауынгер, Батыл үнмен салған ұран бір кезде, Абыройлы сонау галлдың жолын бер!



Жеңіл тағдыр желігіне мастанған, Дүниенің озбырлары! Бол талқан!

Сендер тыңда, қайрат шақыр, көтеріл, Жауыздықтан жанышталған құл-құтан!



Амал қанша! Айналамның бәрі сор: Ауыр азап, құрып қойған темір тор, Сорлы тұтқын сор боп аққан көз жасы, Заңды-заңсыз жойып жатқан пәлеқор.



Жалған жаным түнегі бір шытырман, Отыр билеп не бір сұмдар құтырған, Құлдық өмір данышпаны қаһарлы, Қияпатты құмарлыққа ұмтылған.



Қасиетті еркіндікті қадірлеп, Құдіретті заң жүргізіп, ел билеп, Отырмас па патша деген тағында, Сорлы халқын езе бермей жәбірлеп.



Әділ заң мен еркіндіктің семсерін, Берік ұстап, басқармас па елдерін, Таң алдында төбесіне тигізбей, Білмес пе ол кімнің басын кесерін.



Жоғарыдан сілтеп әділ қылышты, Түссін қиып қиянатты, қылмысты, Болмасын ол қалтыраған су жүрек, Болмасын әм ұры-қары жымысқы.



Билеушілер! Тәж бен тақты заң берді, Артық етіп жаратқан жоқ сендерді, Заңнан биік бола алмайсың қашанда, Биік шығып билегенмен елдерді.



Әділетті, заңды қадір тұтпаған, Не патшасы, не халқы оны ұқпаған, Соры қалың саңылаусыз елдерді, Салдыр-салақ самарқау боп ұйықтаған.



Адастырып тәж бен тақтың кеселі, Дарға асылған даулы күнде кешегі, Әлемге аян қаталардың құрбаны, Кәрілікке шақырамын мен сені:

Сол Людовик абыройдан айрылған, Дарға асылды,

Кім болды оған қайғырған?

Үнсіз-түнсіз тұрды қарап ұрпағы, Жауыздықтан жүректері шайылған.



Халық үнсіз, заң да үнсіз, тым-тырыс, Түсті қырқып басын оның сом қылыш...

Міне, енді тағы да бір жауыздық, Француздарды етіп отыр бір уыс.



Озбыр жауыз! Өзіңді де тағыңды, Жек көремін, жиіркентесің жанымды!

Қаһарлы, өр қуанышпен күтемін, Тұқымыңмен тұздай құрығаныңды!



Қара бетің қарғыс таңба басылған, Халық сені қарғап қойған жасыңнан, Бұл дүниенің құбыжығысың сұмпайы; Тәңірге де шек келтірген антұрған!



Жарым түннің жұлдызынан нұр алып, Күңгірт Нева ағады жай бұралып.

Сабырлы ұйқы салмағынан жаншылып, Алаңсыз жұрт жатқан кезде дем алып.



Көз алдында ойлы жыршы ұланның, Тұрады ессіз ескерткіші тиранның, Құлазыған, ұмтылған зор сарай, Нық ұйықтаған арасында тұманның.



Түсі суық сол сарайдан шыңғырған, Жан түршігер үн естиді жыршы ұлан.

Калигула сықылданған неменің, Соңғы түні өтеді көз алдынан.



Лента жұлдыз тағып, сырты құлпырған, Араққа ашу араласып, жұлқынған, Түсі суық, су жүректі жендеттер, Жеті түнде сол сарайға ұмтылған.



Үндемейді арам ойлы күзетші, Көпір дайын көтеріл де тездетші, Түн ішінде тұр ашулы қақпалар, Тапқан жөнін жалдап қойған қызметші.



О, масқара! О, замана сұмдығы!

Ұмыт болып дәл кешегі құлдығы, Аңша келіп бас салды олар патшасын, Тепкіледі тәжді жауыз-жындыны.



Соның бәрін ұмытпаңдар, патшалар, Сендер берер сыйлықтар мен жазалар, Қанды қапас, қарғыс, нәлет бәрі де, Қорған емес, өздеріңе көр қазар.



Онан дағы әділ заңның алдында, Бас иіңдер, аспа-таспа, қағынба; Халықтарға бостандық бер, тыныштық бер, Сонда ғана отырарсың тағыңда.





ДЕРЕВНЯ




Өзіңде өткен көңілді, ғажап күндерім, Өзіңде тапқан бақытқа шексіз алғысым.

Тыныштық, еңбек шабытқа мас боп жүргенім, Жадымда мәңгі, мекенім жырақ, армысың!

Сендікпін мәңгі, қызықпан сәнді сарайға, Даңғаза шулар, ойындар, тойлар жерітті.

Ормандар қандай бөленген таңғы арайға, Алқаптар қандай қыздардай науша көрікті.



Сендікпін, мәңгі сүйемін Жайнаған сая бақтарды.

Сылдырап аққан бұлақты бойлап жүремін, Ұнатам кеште маяға шығып жатқанды.

Қарасам болды қай жаққа ғажап суреттер: Алдымда жатыр айдыны шалқар нұр бет көл Балықшылардың желкенін көріп тұрмын мен.

Әр жағында оның - төбелер, жасыл шалғындар.

Ауылдар, ду-ду балғындар.

Сиырлар, әне, жайылып еркін жүр мүлдем.

Жел диірменнің алмайды бүгін жел есін: Бәрінен рақат, еңбектің табын көресің.



Ғайбаттан қашып келген ем кеше осында, Танығандаймын, шынайы, нағыз өмірді.

Еркінмін мүлде, тәрізді тым көп досым да, Сауатсыз сөздер етпейді алаң көңілді.

Сынақ жоқ тұрған алдымда.

Кінәм жоқ қояр тағдырға.

Ақымаққа шенді қызықпан.

Ғасырлар бойы қажымай жеткен даналар Үндерің нұрға бара-бар.

Сендерді жанмын жүз ұққан, Ұйқыны қуып үндерің, Жаңғыртты менің жанымды.

Өтті ғой талай түндерім, Сұрақпен қинап арымды.

Айтыңдар маған, айтыңдар маған, даналар, Емес бұл жәй бір әлде не, Қайғылы неге бөленген баққа далалар, Қудалау, қорлау, езілу әлі бар неге?

Сорлының көрмей көз жасын, Қорлыққа салып тағдырын.

Қамытқа қатал кигізіп оның өз басын, Тізеге салып, тартып ап жердің барлығын, Қалдырып көнін, маңдайдан терін төктіріп.

Жыртқызып жерін күшпенен.

Қанаған байда байлық көп, әрі көп мүлік.

Кім бұлай алғаш істеген?



Әділдік жайды бұл жақта ешкім білмейді.

Дұрыс па, осы, шынында?

Бұл жақта қыздар гүлдейді Жем болу үшін зұлымға.

Бұл жақта өшіп барады кәрі бабалар, Бұл жақта өсіп келеді батыл балалар.

Өзара ұқсас тағдыры бірақ бәрінің, Өшер ме олар, қалар ма далалар.

Көре алмай дүние жарығын?

Жаралы көңілім, көп ойлар маза бермейді.

Арнасын өмір өзгерту қолдан келмейді.

Достар-ай, босанып халық құлдықтан, Жүрер ме еркін, қожа боп ғажап жаһанға, Жүрер ме бар жұрт, сүйеніш тауып шындықтан, Елімде менің еркіндік таңы атар ма?





ДЕРЕВНЯ




Оңаша алыс түкпір сәлем, саған, Тыныштық, еңбек, шабыт паналаған.

Өзіңде бақыт, рахат аясында, Тез өткен күндерімді санамағам.



Мен сендік, қажеті жоқ хан сарайдың, Думан-той, сән-салтанат аңсамаймын.

Орманның бейбіт шуын, қыр мүлгуін Ұнатып, жанға сырлас тапқандаймын.



Мен сендік, сүйем сені тұнжыр бағым, Саяңнан көрем алуан гүлдің бәрін.

Маялы шабындықты аралаған Сүйемін тұнық бұлақ сыңғырларын.



Төңірек көрініске толған ғажап, Егіз көл қосылуға қалған аз-ақ.

Желкені балықшының суда ағарса, Ар жағы астықты алқап алабажақ.



Андыздап мал жайылған маңайында, Шашырап шаруа үйлері қараюда.

Қанаты желдиірменнің түтін іліп, Әр таңның еңбек қызар арайында.



Дертінен дегбірсіздік арылғандай, Шаттанам бар керегім табылғандай.

Елемей мешеулігін момындардың, Құптаймын ақ ниетін жаным қалмай.



Не зұлым, не ақымақ әкім біткен, Қызықпан атағына, рахым күтпен.

Заңымен өз сананың жүрем еркін, Көксегем өмірдің бұл сәтін көптен.



Ғасырдың қарт куәсі бабаларым, Оңаша өздеріңмен қалам әр күн.

Бойкүйез бос ұйқыны үнің қуып, Дәл басып көңілімнің табады әнін.



Гүлді алқап асқар таудың арасында, Зәру ел күн кешеді жанашырға.

Көргенде түпке жеткен жоқшылықты, Есіңнен шақ қаласың адасуға.



Елемей көздің жасы, жан дауысын, Табысқа күнде пайда жалғау үшін.

Шонжарлар ар-ұяттан аттауға әзір, Сеніммен үміт артар бар ма кісің?



Заң да жоқ, аяу да жоқ жыртқыш байда, Шығармас шеңгелінен жұртты ешқайда.

Еңбегін, уақытын түгел тонап, Ұстатпас оған үлес жыртыстай да.



Диханның қамшы ойнап жотасына, Тіркеулі сұмдардың жүр соқасына.

Боразда бойлап құлдық барады ілбіп, Тірліктің нәлет айтып опасына.



Туғандай кедей іштен қамытты ала, Мойнынан түспестей ол табытта да.

Бұл жерде қыздар гүлдеп бойжетеді Тынсын деп топас тоят алып қана.



Болар деп жанға сүйеу осы бірде, Алданар әкелер ұл өсіруге.

Күні үшін тастап туған босағасын, Байлардың олар да жүр есігінде.



Жатсашы даусым, шіркін, жүрек тербеп, Тасиды жырым босқа кеуде кернеп.

Батырлық сыйламапты тағдыр маған, Қалтырап қаһарымнан қалар жер-көк.



Патшаның қолы болып жетегінде, Бір білмей еркіндіктің не екенін де.

Уа, достар! Қамалады халқым қанша, Алтын таң атар ма атамекенімде?!





ӨЛЕҢ ШЫҒАРҒЫШТЫҢ ТАРИХЫ




Әдетпен шу тыңдайды

ол;

Тек қағазды былғайды мол;

Жер дүниені даң қылар шу;

Бастырса да, ұмытылар, түу!



***



Шамшырақ сөнді күндіз жарқыраған, Құлады көк теңізге кешкі тұман.

Еркелі толқындарым шула, шула, Алдымда шалқы менің, мұңлы океан.



Көремін жағалауды мен аулақтан, Ғажайып бір өлкені күнгей жақтан.

Ұмтылдым сол бір жаққа күйіп, жанып, Еске алып өткен сырды ойда жатқан...



Тағы да көзімнен жас тамшылады, Қайнады жаным тағы тұншығады...

Ессіз шақ махаббаты еске түсті, Қасымнан таныс қиял ұшты тағы.



Есіме түсті қайғы, еткен арман, Алдамшы үміт, тілек дерт қалдырған.

Еркелі толқындарым шула, шула, Алдымда шалқы менің, мұңлы океан.



Ұш кеме, мені алыс жиекке әкет, Қаһарын қу теңіздің сен жарып өт.

Бірақ та тұман басқан Отанымның

Қайғылы жағасына апарма тек.



Сол жерде құмарлықтың жалынымен Алғашқы сезімдерім жанып-күйген.

Елестеп алғашқы рет сонда муза Жасырын жымыңдаған нәзік үнмен.



Сол жердің ерте соққан дауылынан, Жоғалған жастық шақтың гүлі солған.

Жел қанат шаттық жылдам алдап кетіп, Мұздаған жүрегіме жара салған.



Жаңалық әсерлерді іздегіш мен, Аяңнан қаштым сенің ата мекен.

Сендерден қаштым ләззат түлектері, Достарым минуттік шақ жасағы өткен.



Достары теріс жолда адасқанның, Мендағы сол бір жолда шатасқамын.

Ергемін махаббатсыз сендерге мен, Қиғамын еркін тыныш өмір шағын.



Қиғамын даңқты мен, жанымды мен, Ұмыттым сендерді де мен тастадым.

Ұмыттым сендерді де, жас сұлулар, Опасыз тез айнымпаз мінезі бар.



Алтын шақ көктемінің ашынасы Ұмыттым сендерді де... сүйген қыздар.

Бірақ та жазылмады жаралы жан, Махаббат жара салған ауыр маған...

Еркелі толқындарым шула, шула, Алдымда шалқы менің, мұңлы океан.





ТОРҒАЙ




Жүрсек те жырақ жат жерде, Ел ғұрпы естен қалмайды: Сауықты жарқын көктемде Босаттым тордан торғайды.



Көншімей көңлім мен неге Айтайын хаққа ағаттық?

Мен де бір тірі пендеге Бергенім жоқ па азаттық?





ТОРҒАЙ




Жат жерде тұрып түсіріп, Елімнің салтын есіме, Торғайды тордан ұшырып, Жібердім көктің төсіне.



Бір жануар болса да, Теңдік берсем өзіне, Құдайды салып қолқаға, Күңкілдейін несіне?





ҚҰРАН САРЫНЫМЕН


П. А. Осиповага арнаймын

I

Ант етем тағы: тәспі ұрсын, Ғазауат, семсер, нан ұрсын.

Ақ шолпан таңғы басқа ұрсын, Қасиетті құран және ұрсын.



Кеткем жоқ тастап мен сені, Тыныштық тілеп тапқанын.

Еңіреген ер деп еңселі, Қуғыннан кімді сақтадым?



Қандырар мейір қайнарды, Шілдеде, шөлде кім көрген, Билеген өрен ойларды, Кім еді құдірет тіл берген?



Қажырлан, жек көр жалғанды, Жолымен шындық жүр батыл Жебей гөр жетім жандарды, Құранды сүйсін кіл пақыр.



II

О, пайғамбар жарлары, Өнеге болған талайға.

Жарлары жарқын жандары, Сиқырлы, салқын сарайда, Өзгеше өмір сүріңдер, Некесіз қыздай жүріңдер, Құрметтеп заңды ләззатты.

Болыңдар аулақ күнәдан, Қуыңдар көңілі құлаған Көздері сиқыр кәззапты.

Ал Мұхаммед үмметі,

Қонаққа бара жатқандар, Біткен бе қауым құрметі, Пірімді шудан сақтаңдар, Батқанда ізгі ойларға, Мылжыңға, қарны тойғанға, Жақтырмай қатал қарайды ер.

Тойларын - жұртты табынту, Аруды әсем бағынту,

Деп іштей үнсіз санай бер...



III

Жеткізер жұртты бақытқа, Қабағын түйді пайғамбар.

Аласат осы уақытта,

Жай бар ма жатып сайрандар?



Кітапта түскен аспаннан Бар жауап барлық сұраққа.

Ойларды құран басқарған Ұнайды ойға, құлаққа.



Бірақ та пенде наразы, Жалаңаш келген өмірге.

Қайғы ма, ғұмыр көп, азы, Әлсіздік дық па көңілге?!



Қолында әлде Алланың

Тағдыры тұрған қинай ма?

Қоршаған дүние жан-жағын Қасірет, шаттық сыйлай ма?



Жақпай ма әлде пендеге Тәңірінің берген жемісі?

Жер қойнын толы көмбеге Емес пе ашу ер ісі?



Бір күні болар ғарасат, Қара жер қақ-қақ айрылар, Адамдар шақта аласат, Бармағын тістеп, қайғырар.

Сонан соң келер Алланың, Алдына бәрі ағылып.

Қоршаған жалын жан-жағын, Залымдар жылар табынып.



IV

Құдіреті күшті құдайым, Пенденің бәрін бағынттың.

Алыптың танып сыңайын, Алдыңа әкеп табынттың.

Дедің сен өмірді оятам, Жер бетін қанға боятам, Қолымда дүние тағдыры.

Жерінген жанды өмірден, Жазалап алам өліммен, Өткінші мұның барлығы.

Жөн, бірақ надан құрғырды Таңдантып ойы шатысқан, Шығыстан шыққан бұл күнді Шығаршы енді Батыстан.



V

Қара жер тұрар қозғалмай, Көк аспан - оның шатыры.

Топанға тұрсақ кез болмай, Дүниенің болмас ақыры.



Тәңірім бәрін жаратқан, Төктірді жерге күн нұрын.

Тон жауып қырға жаннаттан, Сайратты сиқыр бұлбұлын.



Ол - ұлы: табын тәңірге Қолында жел де, аптап та, Билейді жалғыз бәрін де, Береді жаңбыр шат баққа.



Ол - ізгі, берді құранды Мұхаммед пайғамбарыма.

Көңілден түріп тұманды, Барамыз оның жанына.



VI

Жақында көрдім түсімде, Шейіттер - ғажап дүрсіндер: Семсер ап, қорған ішінде Шайқасып жаумен жүрсіңдер.



Түріңдер құлақ ұранға, Шағылдың шандоз ұлдары!

Бар болса қолдан шығарма, Жаттардың ару құлдары.



Жүрдіңдер Алла жар болып, Масқара болды залымдар.

Сенбеген түкке, таң көріп, Найқалып шықты ханымдар.



Байлыққа, баққа қызығып, Ұмытып асқақ паңдығын.

Келеді бәрі тізіліп, Кет деңдер оған барлығың.



Шейіт боп, әне, кеткендер, Қаймықпай кірді жұмаққа.

Ләззатқа бөкті көк пен жер, Естілді күлкі құлаққа.



VII

О пенде, орныңнан тұр, Қараңғы құжыраңда,

Тәңірім жаққан шырақ

Жанады атқанша таң.



Көңлінен ол байғұстың

Дұғамен, пайғамбарым, Аласта қасіретті,

Аласта түсті сиқыр!



О пенде, атқанша таң

Тәңіріге мінәжат қыл Кітапты көктен түскен Оқи бер таң атқанша.



VIII

Жаныңды қинап, құтылғың келіп өсектен, Қайыршы болып қайырым қылма есеппен.

Мырзалық, байлық аллаға ғана жарасқан, Асықпа, ертең ғарасат күні келгенде, Көңлінде кір жоқ шерменде, Еңбегің жанар, нұр шашар саған көк аспан.

Ал егер болып артылып жатқан алтының, Қайыршы жанға алтынның беріп артығын.

Ойласаң іштей, “Маған, - деп, - алтын жетпейді”

Білгейсің: оның тозаңдай шайған көк нөсер, Жоғалар, будай демде өшер: Қайырыңды ондай тәңірім қабыл етпейді.



IX

Жолаушы жолда шаршады, маза көрмеді, Тәңіріні тілдеп көлеңке таппай шөлдеді.

Шағылды шарлап, үш күнін босқа өткерді, Қайырымсыз құмда ғазапты байғұс көп көрді.

Қалмады құлап, таусылды әлі бірақ та, Кенеттен оның көздері түсті бұлаққа.



Сол екен, байғұс өкпесін қолға ап жүгірді, Қанғанша салқын, мөп-мөлдір суды сімірді.

Сімірді, бойы жазылып, тері шұбырды Көк есегінің жанына жетіп жығылды.

Кетті ұйықтап сосын, тәңірінің күні зулады, Көп жылдар өтті, дауылдар талай шулады.



Мезгілі жетіп, оянды байғұс бір күні, Ғайыптан келген сілкінтті дауыс мұңлыны.

“Ұйықтадың қанша, - деді ол дауыс, - сен құмда?”

“Көп емес, - деді ол, - келгенде кеше мен мұнда Күн нұрын шашып келе жатқан жердің бәріне, Сәріде жатып, оянып, тұрмын сәріде”.



“Жолаушы, - деді ол дауыс бірақ, - ал көріп, Жігіт боп жатып, оянып тұрсың шал болып.

Дарақтар қурап, замандар өтті әр түрлі Сен суын ішкен баяғы бұлақ сарқылды, Сарқылды, оның белгісіз орны, жиегі, Есегің қайда, жатыр ғой қурап сүйегі!”



Сол екен, байғұс қартайып қалған керемет, Отыра кетті маңдайын қолмен төбелеп.

Кенеттен болды ғажайып адам сенгісіз, Оралды бағзы уақыт дүрге бергісіз, Қайтадан дарақ көгеріп, асқақ тұр жырақ, Қайтадан бұлақ, әне, ағып жатыр сылдырап.



Тірілген қайта көрсең бір есек пақырды, Сілкініп дүр-дүр, иесін көріп ақырды.

Жолаушы қонған құдіретті бір күш жанына Жасарып шалқып, қарап ап келген жағына, Кеудесі кеңіп, қуаты тасып шаттанды, Алланы алып аузына, жолға аттанды.





ҚҰРАНҒА ЕЛІКТЕУ


П. А. Осиповага арналады

I

Ант етем дақ сан, жұп санмен, Ант етем шолпан, қылышпен, Ант етем кешкі құптанмен, Ант етем жиһад ұрыспен:

Тастады деме далаға.

Кім еді сені кіргізген Жан тыныш сая панаға, Құтқарған қуғын-сүргіннен?



Мен емей, кім ол шөліңді Жапанда сумен қандырған?

Мен емей, кім ол сөзіңді Тыңдатып, жұртты нандырған?



Ақ жолға дүзеп бетіңді, Абай бол жалған, жауызға, Мүсірке сүйіп жетімді, Құранды көпке уағызда.



II

Нәбидің ару жарлары, Өзгеден бөлек задтарың: Жансыңдар таза ар, жаны.

Саяда тыныш бақтағы

Емен де жарқын тұрыңдар: Пәктіктің жолын қуыңдар.

Ұят пен адал махаббат Ләззатқа ерік бермесін; Сұқтанса сұмырай бір лағнат, Ашпаңдар беттің пердесін.



Ал сендер, жұрты нәбидің, Бас қосқан шақта кешкі асқа Шаруасын шатып пәнидің, Мазасын алма тек босқа.

Пайғамбар ойы биік қой, Лепірме сөзді тиып қой, Шықпасын шаң-шұң үндерің: Дәмінен татып әдеппен, Тақуа, таза әдетпен

Сыйлаңдар жайлап күңдерін.



III

Тіксінді кенет пайғамбар, Кәпірді сезіп таянған: Сенбейді дінге мұндайлар, Алланы қайтсін аяр жан.



Құранды саған түсірдім, Қабылдай қоймас хайуандар; Әуелі ептеп түсіндір, Зорлама бірақ, пайғамбар!



Жұрт осы кердең несіне?

Тудым деп мәз бе жалаңаш?

Алмай ма сорлы есіне: Кем туып, ертең өледі аш.



Еркімде менің өлтірсем, Махшарда қайта жан берсем; Қарық қып байлық келтірсем, Тарыққан кезде дәм берсем.



Бердім ғой жеміс-миуасын, Хұрма мен зәйтүн, нан бердім; Күтсін деп жәймен шаруасын, Егінжай, төбе, бау бердім.



Көк қақырап сөрдің үнінен, Келгенде ақырзамана

Қашады аға ініден,

Қарамас ана балаға.



Зәресі қалмай адамдар Алдыма сонда жиылар; Со кезде кәпір арамдар Өздері-ақ отқа жығылар.



IV

Ертеде сонау көмескі Өзінше пәлсіп сандырап Сенімен сайтан егесті; Сазайын бердің сен бірақ.

Келтірсем жоқты өмірге, Жіберсем барды өлімге, Қолымда, - дедің сен сонда.

Келтірем мен де өмірге, Жіберем мен де өлімге, Кем емен, - деді ол сонда.

Шығардым күнді шығыстан, Батыстан шыққан күн етші! – Деп едің, сайтан ұрыстан Ұтылып, мүлдем үні өшті.



V

Қозғалтпай аспан, дүздерді Көтеріп тұрсың, тәңірім; Қалмайды ол басып біздерді, Мықты ғой сенің әмірің.



Жандырдың күнді, о Алла, Аспан мен жерді жарық қып; Түсірдің сәуле ғаламға, Жұпарға жұртты қарық қып.



Құдайға сыйын құдретті; Еркінде соның дауыл, жел; Бұлтпенен жапса ол көкті, Салқындар сая тауып жер.



Мықты ғой Алла тағала: Мұхаммед алса Құранды, Бізге де түсер самала, Сыпырып көзден тұманды.



VI

Түсімнен кеттім оянып: Жүрсіңдер жаумен ұрыста, Диуалда, орда, бұрышта, Қылыштар қанға боялып.



Ұранды енді тыңдаңдар, Аңызақ шөлдің ерлері!

Күңдерді матап, кел бері, Бөліңдер олжа, тұрмаңдар!



Жолдарың болсын, жау қашты, Қорқақтар қалсын ұятқа!

Келмеді-ау олар бұяққа, Сақтамақ болып сау басты.



Қызығып енді табысқа, Сендерді іштей күндейді, Біздерді ерте жүр, - дейді.

Қал! - деңдер, қалсын алыста.



Бұйырды иман шейітке: Пейіштен орын тапты олар, Бақыт пен баққа батты олар, Кенеліп жатыр кейфке.



VIІ

Қорқағым, бойды жи:

Таң атып кетсе де

Тұр әлі шам жанып

Сен жатқан үңгірде.



Осылай, пайғамбар,

Ақ ниет дұға қығл,

Ойыңа қайғы алма,

Қу ұйқы құрысын!



Таң атып кеткенше

Жасай бер дұғаңды;

Түн бойы оқи бер

Мен берген Құранды.



VIII

Қайыршыны көргенде кәдесі көп мәрттіктің.

Садақаңды сапырып шаша берме артық тым.

Тәңіріге тек жарасқан жосығы жоқ жомарттық.

Таңда махшар келгенде, жердей болып құйқалы, О мархабат диқаны!

Еңбегіңнің есесі қайтары хақ көп артық.



Ал бірақта тіріде еңбегіңнің жемісін Қиғаныңда шамалап бір бейшара кем үшін Уысыңды ұстасаң қытыңқырап шамалы, Берген барлық садақаң, тастан кеткен таңдақтай, Нөсер шайған шаңдақтай, Құдай тағала құптамай, зая-зайғы қалады.



IX

Шаршап жолшы Жаратқанға кейіді: Шөлін басып сая таппақ пейілі.

Құм ішінде үш күн, үш түн қаңғыды, Шаң-шаң болып, көз қарығып мөңгірді.

Күдер үзіп, қарап еді жыраққа, Көзі түсті су мен ағаш - шұратқа.

Жандәрменкүн сол ағашқа беттеді, Шыдамады салқын суға жеткелі; Шөл қандырып, шайып бетін, басында, Ұйқтап кетті мәшісінің қасында – Жаратқанның жазуымен, ой алла-ай, Ұзақ жылдар қалды солай оянбай.



Сосын жолшы тұратұғын болды кез; Тұрып еді, ғайыптан бір келді сөз: “Қанша ұйықтадың?” - дейді дауыс өзгеше.

Сәске еді ғой жатқанымда мен кеше, Қатты ұйқыдан қазір әрең тұрыппын, Қараңызшы, таңды таңға ұрыппын.



“Жоқ, жолаушы, әрісін айт, әрісін; Жас едің ғой, қарасайшы, кәрісің; Ағаш қурап, құдық анау тартылды, Шағыл шөлде судың көзі сарқылды, Құм астында жатқан жоқ па баршасы, Есектің де қалды қаңсып қаңқасы.

Қас қаққанша қарт боп кеткен мүсәпір Еңірей берді, қу жанында құса тұр...

Шалды кенет бір керемет таң қылды: Бүкіл дүние көз алдында жаңғырды.

Жайып ағаш жасыл жапырақ жайқалды; Құдық толып, салқын суы шайқалды.

Қаусап қалған есек жанын шақырды, Түгі түлеп, тұра сала ақырды; Тал бойына толып қайрат, үміт, бақ, Жолаушыға қайта оралды жігіт шақ; Қуанышы төгіліп те шашылып Жолға шықты Жасағанға бас ұрып.





ҚҰРАНҒА ЕЛІКТЕУЛЕР


П.А.Осиповага



1

Минаның кешкі самал желімен, Болат қылыштың адал кегімен, Таңғы жұлдыздың сүт сәулесімен, кешкі намаздың әуендерімен ант етем!



Жаныңнан бір сәт кеткен емеспін, Менің жолымда көппен егестің.

Сүйген құлым ең, күнәһарлардан Құтқардым, азап шеккен емессің.



Көріп пе ең шөлде терек өскенін – Сен жүр деп сонда елеп, ескердім.

Биліктілерден биік тұратын парасат берген мен емес пе едім?

Жолатпа өктем өкім еткенді, жарылқа жесір-жетімектерді.

Құранның сөзін уағызда жұртқа, ақымақтарға табынған пұтқа.



2

Мұхамбеттің жарлары!

Сендерді құлым таңдады.

Періштелердей пәктігі.

Зәмзәм суындай тәтті үні, таңның нұрындай ақтығы, Гүлзардың әсем ақ гүлі – арулар алтын түймелі пайғамбарымның сүйгені, Сендерсің оның бақ-нұры, Сендерсің оның шаттығы.



Ағылған күнде меймандар, пайғамбарымды сыйлаңдар: сүймейді ол өсек-жалғанды, жағымпаз жалтақ жандарды.

Мезгілсіз оған бармаңдар, мазасын бейуақ алмаңдар.

Мұхамбет - құлым таңдаған, теңдесер оған бар ма адам?!

Шапағатыммен ол өзін ақиқат жолға арнаған.

Бас иеді оған бар ғалам.



3

Пайғамбар көрді жат жанды – жанына келген таңда кім?

Соқыр шал назын ақтарды сүйген құлына Алланың.

Тәңірді ұғар өзге кім – сенгені сенсің жердегі.

Уағызда Құран сөздерін, түзу жолға сал пендені.

Не жетпейді осы адамға, жалаңаш тудым дей ме екен?

Өмірім аз деп ғаламда мұң жұтып, қайғы жей ме екен?

Ашулы хан да, харам да, өкпелі ме әлде ажалға?

Өлтіріп, сосын адамға жан беретін де әз Алла.



Нан менен дәнді, жемісті бергені үшін бе пендеге?

Еңбекпен көктеп жер үсті, шырынын емді ел неге?



Күн туар бірақ жаңадан қалмайтын жерде жан аман, інісі қашып ағадан,

ұлы безетін анадан.



Қара бұлт басып Күн, Айды, періште шығар үні айбын.

Күнәһарлар сонда құлайды алдына келіп Құдайдың.



4

Жаратқан, сенің өзіңмен жарыспақ болды бір мықты, сау басын салып саудаға.

Соңында бірақ мұң жұтты – келтірдің оны тәубаға!



Сен айттың:

“Әлемге өмір сыйлаймын, қолымда тірлік тағдыры.

Ажалмен жанын қинаймын, жазасын тартады барлығы”.



Мықтысынғандар жердегі, ұмытып тәңір-сотты да, қылғынып үнсіз терледі өртеген кезде от-күнә

Селк етті әлем дыбыстан – құлаққа бір үн келгені: “Шығарам Күнді шығыстан.

Күш сынасуға тырыссаң, батыстан шығар сен!” - деді.



5

Күн мен Айы жарасқан қозғалмайды көк аспан.

Жер қимылсыз әлі күн – сен жараттың, Тәңірім!



Сәуле шашар бар елге Күнді бердің әлемге.

Құламайды жерге Аспан, өмір мәңгі жалғасқан.



Сыйыныңдар Тәңірге – жаратқан сол бәрін де: жел мен жаңбыр, қыс-

жазды, жердің көрік-сәнін де.



Рахымы асар бұдан кім – киелі нұрын Құранның

Мұхаммедке ол сыйлаған, сонда ашылған тұман-күн.



Мұсылман болу - парыз бұл, адалдық жолы ол Алланың.

Жұмақта өтер қарызын кім оған қиса пәк жанын.



Өртті шөлдердің ұлдары, тақырбастармен ұрыста кәпірдің бәрін қырғалы қан жалаттыңдар қылышқа!



Алыңдар бәрін олжаның: жас аруларды, мал-жанды.

Мұсылмандықты қорғадың, дұшпандар шошып таңданды.



Олжаңды көріп жат түрлі, жалынар енді сендерге.

Жолатпа маңға сатқынды, дінсіз пендеге жем берме!

Шәйт болды талай ардағың, жоқтама, халқым, жылап тым: бөленіп нұрға жандары төрінде болар жұмақтың.



Басыңды көтер, білдің бе жан-жағың кетті нұрланып.

Сен жатқан мына үңгірде қасиетті шам тұр жанып.



Әндетіп аят ырғағын, намазбен шақыр күштерді.

Қалдырмай, жерден қу бәрін жаман ой, жаман түстерді.



Алланың сүйген ұлысың, шапағат шашқай күн алғы.

Оқи бер көктің нұры үшін Тәңірден түскен Құранды.



7

Кедейліктің алдында саудаға сап арыңды, сараң қолың қалтырап берген болма барыңды.



Шын мырзалық дегенің лайық тек тәңірге, ақырзаман болғанда есепке алар бәрін де.



Ақ ниетпен бергенді - солай дейді Құранда – қайтарады иесіне есесімен бір Алла.



Байлығыңнан жетімге берген болып бірдеңе, ішің жылап өкініп, кедейлікті күндеме!



Күнә болар “мырзалық” шын ниетпен бермесең, ұшырғанмен бірдей ол байлығыңды желге сен.



Қайыр бермес сараңның жылап тұрып шашқаны, жоғалады тозаңдай жаңбыр жуған тастағы.



8

Жол соқты боп жолаушы қамығады, ерні кеуіп Аллаға жалынады.

Үш күн, үш түн елсізде шаңды жұтып, айналғандай аспанның шаңырағы.

Көз салады үмітсіз айналаға: Жаныңда су - пальма тұр айдалада!



Қуанғаннан есегін қамшылады, жұтты суды таусылып бар шыдамы.

Есегінің жанына қисайды да, тыныстады жанғандай жан шырағы.

Жылдары өтті ұйқыда жас адамның, бұл да әмірі көктегі жасағанның.

Көзін ашып оянып алды демін, дір еткізді бір дауыс жан-жүрегін: “Көп болды ма шөлде ұйқтап кеткеніңе?”

“Кеше сәске кезінде қалғып едім...

Көтере алмай шаршадым жол аптабын, пальма ағашын саялап қонақтадым.

Суға қанып маужырап көз іліп ем, қатты ұйқтаппын сезбестен таң атқанын.”



“Ұйқыда өтті жастық шақ, қамсыз күнің, ұйықтағанда жас едің - шалсың бүгін.

Тартылыпты баяғы мөлдір су да, құмға батқан құдықты аршыды кім?

Есегіңнің сүйегі жатыр қурап, шіріп біткен пальма да жатыр құлап.”



Еңіреді шал болған сонда жігіт, қалтырайды тізесі зорға жүріп.

Бір ғажайып кенеттен басталды да, пальма қайта жайнады көк жамылып.

Қурап қалған есектің сүйегіне жан бітті де, ақырды - киелі ме?!

Шалға оралды өрімдей кешегі рең, жолға шықты “Алла!” деп есегімен.





ҚҰРАНҒА ЕЛІКТЕУ




1

Ант етем жұппен, тақпенен, Ант етем қылышпен, ұранмен.

Ант етем таңғы сәтпенен, Ант етем ақшамғы дұғамен.



Тастаған жоқпын сені мен, Біреулер қорлайтын налаға.

Бағалап оны сеніммен, Кіргіздім қорғаушы панаға.



Мен емес пе ем, шөлдесең, Мөлдірмен мейріңді қандырған?

Мен емес пе ем, сөйлесең, Тіліңді ақылмен алдырған?



Жалғанды жеңіп тұманды, Адымда ақиқат жолымен.

Жетімді жебеп, Құранды Ұғындыр жандарға жөнімен.



2

Пайғамбардың кіршіксіз әйелдері, Басқа әйелдер сендерге ұқсады ма?

Көлеңкесі де емес қой, жай ермегің, Кірсеңдер де ләззатты құшағына.

Кәрі кыздың жаласы жабысса да, Байсалды бол, бос сөзге барыспа да.

Жүректегі сақтай біл таза арыңды, Адал неке, абырой, арман үшін.

Сылқым күлкі сиқырлы, жалған пішін, Әрлендірмес табиғи ажарыңды.

Мұхаммедтің қадірлі қонақтары, Оның кешін құрметпен атқарыңдар.

Таң нұрымен кетерде тарап бәрі, Оны ұялтып алудан сақтаныңдар.

Адал ойға кіргенде жаннат жайлы, Үндеріңді бұйрықты жаратпайды, Бос сөзді де, дандайсып дабырлауды.

Қошеметін дұрыстап түсініңдер, Батыл айтқан ойларын кішінің де, Ұмытпаңдар байыппен қабылдауды.



3

Абыржып та қабақ шытты Пайғамбар.

Бір соқырдың байқап келе жатқанын.

Ұға қойсын жағдайын ол қайдан дәл, Дұрыс болмас бірден кінә таққаның.



Көктен түскен құнды кітап тұр алда, Менменге емес, о, Пайғамбар, сен үшін.

Қасиеттеп бас игін де Құранға, Ұқпағанға ұғындырғын мәнісін.



Адам неге ырза болмай жатады?

Әлде, жарық күнді көргені үшін бе?

Әлде, қысқа ғұмырына қапалы?

Әлсіз туып, әлсіз өлген ісіне?



Есесіне, Құдай оны өлтіріп, Қалауынша тірілтеді қайтадан.

Қуаныш пен шерін қатар келтіріп, Тіршілігін көктен қорғап, байқаған.



4

Елестеттім жарысам деп өзіңмен, Құдіретті, о, Тәңірім, мен бұрын, Асқақтаған ақымақтық сезіммен, Ол ойымды тыныштаттың сен бүгін.

Өзен айтты: Жандандырып әлемді, Жерді өліммен жазалаймын, ал енді, Бәріне де қолым жетер кеңінен.

Мен де өзендей сыйлай алам өмірді, Жазалаймын жұмсап жерге өлімді, О, Тәңірім, тең түсемін сенімен.

Біразырақ үнсіз қалды Пайғамбар, Астамшылық мұндай сөзге шыдар кім: Күншығыстан күн шығарам, байқаңдар; Мықты болсаң, күнбатыстан шығарғын!

Тәңір жерге жеміс берді молынан, Алманы да, құрманы да, егінді.

Шын бағалап келген ісін қолынан, Гүл дараққа орандырды жеріңді.

Екі мәрте кернейлетсе періште, Көктен жерге жай атылды күркіреп.

Ағасынан іні қашып теріске, Анасынан бала қашты дүркіреп.

Бірақ, бәрі Алла алдына жиналар, Қорқыныштан тіл мен жағы байланып.

Жерді құшып күнәлілер қиналар, Отқа оранып, тәні күлге айналып..

Жер мызғымас - үстінде көк күмбезі, Жаратушы, бәрі сенің қолыңда.

Мейірлене күлімдейді күн көзі, Жарлығыңмен барлығы өз орнында.



5

Кеңістікке қондырдың күн керемет, Көк пен жерге алтын нұрын төгіп тұр.

Үйеңкі мен жөке жұпар себелеп, Жайқатылып, жанға рақат беріп тұр.



Табыныңдар құдіретті Тәңірге, Ол сендердің тілегіңді береді: Қапырықта бұлт айналып көгіңде, Шөліркеген шөлге жаңбыр төгеді.



Мейірімді, рақымды қолымен Мұхаммедке ашып берді Құранды.

Жаратқанның жүрсең тура жолымен, Көңіліңнен сырып тастар тұманды.



6

Бостан-босқа кірген жоқсың түсіме, Соғысқанда кілең қызыл бастармен.

Қылыш батып қанның қошқыл түсіне, Барлық жерде кескілестік қастармен.



Тыңдаңыздар қуанышты үндерді, От даланың ұландары - жалындар Айдап келіп тұтқындағы күңдерді, Олжа қылып бөліп-бөліп алыңдар.



Жеңдіңдер ғой, айтар сөз де сендерде, Жүрексіздер тартар мазақ сазайын.

Бұғып қалды жеме-жемге келгенде, Сендерді олар санап нағыз ғажайып.



Өздерінің қатесіне өкініп, Сендер тапқан мол олжаны көргенде: Біздерде де ал дегенмен өтініп, Алмаймыз деп нақты жауап бер демде.



Жарандардың қан майданда құлаған Рухтары жай табады жаннаттан.

Ондай жандар көпшілікке ұнаған, Жақсылығын аямайды Жаратқан.



7

Бас көтер, қорықпа,

Қарашы анық бір:

Сен жатқан қорықта

Қыдыр шам жанып тұр.



Қолдаушың Пайғамбар, Дұғамен ақ тілек,

Азапты ойдан бар

Арылар бақ тілеп.



Тектен-тек жатқанша, Кешір деп күнәмді,

Алтын таң атқанша

Оқығын Құранды!



8

Арды сатып жоқшылықтың алдында, Талантыңды таратып, бос қалдың ба?

Жомарттық тек Көк тәңірге жарасар.

Жаратушы жарылқаудан жаңылмай, Жауапты күн, жер аңсаған жауындай, Еңбегіңді бағалап, шын қарасар.



Әлде кімді есіркеп сен егерде, Болмашы бір садақаңды берерде, Қысар болсаң қызғанышты қолыңды, -

Есте сақта, қылған қайыр тарыдай, Жаңбыр жуған тастың тозаң шаңындай, Аластатар Құдай сенің оныңды.



9

Бір жолаушы күбірледі Құдайға: “Көлеңке бер, шөлдеп келем былай да.

Үш күн, үш түн құм ішінде адастым, Құдіретің болса егер, қарасқын”.

Жаутаңдайды жоғалтқандай үмітті, Көрді кенет тал түбінен құдықты.

Пальма жаққа жанын сала жүгірді, Салқын судан қанғанынша сімірді.

Ер-тоқымын жастанды да басына, Жата кетті есегінің қасына.

Тәтті ұйқымен жата берді, тұрмады, Сезген де жоқ, талай жылдар зырлады.

Жолаушыға оянатын кез келді, Құлағына әлде қандай сөз келді: “Көп болды ма жатқаныңа бұл жерде?”

Жауап берді: “Өте шықты-ау бір демде.

Кеше таңнан таңға дейін бүгінгі Ұйықтаппын-ау, айтар болсам шынымды Дауыс айтты: “Көп ұйықтадың марқайып, Жас боп жатып, ояндың сен қартайып.



Пальма қурап, құдық суы тартылған, Шөгіп қалған өзіңнің де нар тұлғаң.

Шөлге айналып, кең даланы құм басқан, Есегің де жатыр қаусап тұрмастан”.



Қарт қайғырып, ерік берді жасына, Қалт-құлт етіп, салбырады басы да...

Құм далада болды кенет ғаламат: Қайта түлеп сала берді бар алап.

Жұпар шашып, пальма қайта аңқыды, Толқып-тасып, құдық қайта шалқыды.



Есектің де сал бойына әл кіріп, Дауысы да әсем шықты жаңғырып.

Жолаушы да сезіп күштің тасқынын, Қайта құшты жалындаған жастығын.

Қайғы-мұңы қуанышпен алмасты, Сәт сапары одан әрі жалғасты.





БАҚШАСАРАЙ ФОНТАНЫНА




Жанды фонтан, фонтаны махаббаттың, Саған әкеп екі гүл сыйға тарттым.

Тынбай айтқан сүйемін сабырыңды, Мөлдіреген көз жасың, бір ғажапсың.



Сенің күміс тозаңың қасиетті, Салқын моншақ үстіме шашып өтті.

Құйыл, шіркін, рахат көзің бұлақ

Сыбырлап айта түсші, ескі кепті.



Мұңды фонтан, фонтаны махаббаттың, Сенің мәрмәр тасыңды іздеп таптым.

Алыстағы елге айттым мақтау жырын, Мария сырын сен бірақ айтпай бақтың..



Гаремның солғын түсті шам-шырағы!

Қалай естен кетерсің сен мұндағы?

Әлде Мария жас сұлу, я Зарема Болды ма екен бақытты жан қиялы?!



Көрген түстей әлдебір елес пе екен, Бұл түкпірге жария ғып жазып кеткен.

Жұмбақ жанның айтылмас арманы ма, Өмірдің бір сәтінде қылаң еткен?



Сақта мені, бойтұмар, Сақта мені тар күннен.

Сақта жаным қайғырар Ауыр кезде алдым мен.



Асау мұхит бұрқанса, Ойнақтаса толқындар, Нажағайын бұлт атса, Сақта мені, бойтұмар.



Жүрсем жалғыз жат елде Жаным салқын, жоқ құмар.

Соғыс күні қатерде

Сақта мені, бойтұмар.



Қасиетті, тәтті алданыш Жан сәулеті жарқырар.

Жоғалды енді ол да алыс Сақта мені, бойтұмар.



Жарасымен қалсын жан, Соқпа өткенге ой-қиял.

Қош бол үміт, ұйқта, арман, Сақта мені, бойтұмар.





САҚТА СЕН МЕНІ, ТҰМАРЫМ




Қуғынға түскен шағымда, өртеніп өксік-жалынға, кешкенде өмір сынағын, сақта сен мені, тұмарым.



Толқындай тулап өр кеуде, төбемнен бұлттар төнгенде, үзілер сәтте жыр-әнім, сақта сен мені, тұмарым.



Тыныштықтардан зерігіп, жабыққан көңіл мені үгіп, өзіңнен жалғыз сұрарым – сақта сен мені, тұмарым.



Сезімге сатқын арбалып, жылт етпе өңге алданып, әлі мен талай құларым, сақта сен сонда, тұмарым.



Жүректі улаған ғасырда өткенді еске алып ашынба.

Қош енді үміт, құмарым, сақта сен мені, тұмарым





А.П.КЕРНГЕ




Есімде шіркін сол бір шақ: Алдыма жайнап келіп ең, Жарқ етіп шұғылаң нұрға ұқсап, Жүзіңнен сәуле көріп ем.



Үмітсіз арман талдырып, Сарылсам - әркез ішімде Тәтті үнің жаңғырып, Бейнең бір шықпай түсімнен.



Жылжыды жылдар. Дауылдың

Бұрқағы бәрін ыдыратты, Үніңнен нәзік жаңылдым, Сымбатың ұмыт сияқты.



Тым-тырыс, қапас түнекте, Аяңмен өтті күндерім.

Тәңіріні, жырды, тірлікті, Махаббат, шерді білмедім.



Жадырар жаным жетті шақ, Тағы да жайнап келдің сен – Жарқ етіп шұғылаң нұрға ұқсап, Жүзіңнен сәуле көрдім мен.



Құйылып ләззәт жүрекке, Жарқырап ішін нұр алды.

Тәңірі де, жыр да, тірлік те, Махаббат, шер де оралды.





А.П.КЕРНГЕ




Шіркін-ай, өткен со бір сәт: Ғайыптан маған жолықтың.

Көрініп кеткен түске ұсап, Тәңіріндей әзіз көріктің.



Даңғаза шумен қажыдым, Үмітсіз мұңға толып күн.

Естіліп ұдай нәзік үн, Түсімнен шықпай, торықтым.



Сапырып жылдар дауылын, Өшірді отын үміттің.

Есімнен шықпай нәзік үн, Көркіңді асыл ұмыттым.



Күндерім өтті бұлдырлап, Мекен боп жапан, түнек дүз.

Көңілсіз, жарсыз, көз құрғап, Өмірсіз, жарқын тілексіз.



Оянар көңілім жетті сәт, Ғайыптан тағы жолықтың.

Көрініп кеткен түске ұсап, Тәңіріндей әзіз көріктің.



Кенелді көңіл, болды шат; Өмір де, жарқын тілек те.

Қызық та, жас та, махаббат Оралды қайта жүрекке.





А.П.КЕРНГЕ




Жадымда ғажап сол бір кез: Алдымда тұрдың мүлтіксіз, Елестей ғайып өткен тез, Сұлулық тәңірі кіршіксіз.



Үмітсіз қасірет мұң артқан, Үрейсіз дүрмек ішінде Нәзік үн кетпей құлақтан, Баурады бейнең түсімде.



Бұрқасын жылдар шұбырды, Ескі арман естен сейілді.

Ұмыттым нәзік үніңді, Жүзіңді жұлдыз мейірлі.



Қараңғы қапас жерде жат, Жылжыды күндер көңілсіз, Көз жасым, шабыт, махаббат, Тәңірімсіз және өмірсіз.



Оянған жаным келді кез, Оралдың қайта мүлтіксіз, Елестей ғайып өткен тез, Сұлулық тәңірі кіршіксіз.



Жаңғыртты жүрек желігін, Ол үшін туды қат, қабат: Көз жасым және өмірім, Шабытым, тәңірім, махаббат.



***



Ғажайып сол сәт әлі есте: Жарқ етіп шықтың алдымнан, Періште ме, әлде елес пе – Ай көркің мені таң қылған.



Үмітті мұңға ұрлатып, Күн кештім жалғыз, жалынсыз.

Нәзік үнменен тіл қатып Түсіме ендің дамылсыз.



Ұрлады зулап қыран-күн Бейнеңді балғын сол күнгі Ұмыттым, естен шығардым Үніңді, Айдай көркіңді.



Сезімсіз, жырсыз, көңілсіз Күндізім - күңгірт, түндер - мұң.

Көзімде жас жоқ, өңім - сыз, Сүлдерім құрып жүргенмін.



Кездестің - өмір сыйладың, Атқандай кенет таң нұрлы.

Жарқырап күндей дидарың

Есімнен тағы тандырды.





К...ГЕ




Ғажайып сол сәт әлі есте, Ғайыптан көзге таңылдың.

Өткінші сиқыр елестей.

Өзіндей мінсіз Тәңірдің.



Үмітсіз мұңға сүйеніп, Кешсем де бастан күй түрлі, Түсіме жүрдің жиі еніп, Естіліп даусың сүйкімді.



Жылжыды жылдар. Дау-шумен Тарқатып арман ұйқымды.

Ұмыттым сенің даусың мен Дидарыңды да сүйкімді.



Ендім де түнек түнге арсыз.

Күндерім өтті көңілсіз, Имансыз, шабыт илһамсыз, Сезімсіз, сергек өмірсіз.



Жай таппайды екен жан әсте, Тосыннан көзге тағы ұрдың, Өткінші сиқыр елестей, Өзіндей мінсіз Тәңірдің.



Тұрғандай бейне табыттан, Тірілді қайта жүректе Иман да, илһам шабыт та, Қызық та, құштар тілек те.





А.П.КЕРНГЕ




Ғажап бір сол сәт жадымда, Алдымда тұрдың сен кенет.

Тәтті түс, елес, сағымдай Перизат көркің еркелеп.



Үмітім сөніп торығып, Буғанда мұң, шер-күйкі үнді, Сазды үнің жетіп толы үміт Түске енді бейнең сүйкімді.



Түтетті жылдар үмітті, Шүлендей шашты бейне енді.

Үніңді нәзік ұмыттым, Ұмыттым ғазиз бейнеңді.



Түкпірде, қапас түк үнсіз, Уақытым өтті тұнжырап.

Тәңірсіз, жырсыз, сүюсіз, Өмірсіз, жассыз, күн жылап.



Толғанда өмір зар-мұңға, Кездестің тағы сен кенет.

Тәтті түс, елес, сағымдай, Перизат көркің еркелеп.



Шаттанды жүрек кемері, Бәрі оған қайта оралған.

Тәңірі де, жырдың кемелі, Махаббат, көз жас, өр арман.





ҚЫСҚЫ КЕШ




Кешкі боран кетті бүркеп, Қарды үйіріп, соқты үдей: Жас баладай өксиді кеп, Кейде ұлып бөрідей.



Тозған лашық қамысындай, Суылдайды кей уақыт.

Түн қатқан бір жолаушыдай, Қағады әйнек бей уақыт.



Әрі мұңлы, әрі күңгірт, Баспанамыз кешқұрым.

Алдында әйнек болып жым-жырт, Неге отырсың, кемпірім?



Әлде, досым, қажыдың ба, Боран ұлып, бұйығып?

Әлде талып қалғыдың ба, Ұршығыңды иіріп?



Кел ішелік осындайда, Жарлы жастық серігім, Ішелікші, ыдыс қайда?

Бір тарқасын шер бүгін.



Жырлашы бір, көк шымшық құс, Теңіз жайлап қалғанын, Жырлашы бір, жас мұңлық қыз, Ертемен су алғанын.



Кешкі боран көкті бүркеп, Қарды үйіріп, соқты үдей; Жас баладай өксиді кеп, Кейде ұлып бөрідей.



Кел ішелік осындайда, Жарлы жастық серігім, Ішелікші, ыдыс қайда?

Бір тарқасын шер бүгін.





ДАУЫЛ




Құшады мұнар ышқынып теңіз, Толқыны жарға соғады ойнап; Толқынға төніп құзда тұр бір қыз, Аққудай бейне қанатын қомдап.



Жарқ та жұрқ етіп қанаты жалын, Найзағай тентек шошытса қызды.

Ұшырып қыздың орамал-шәлін, Ұйтқиды дауыл теңселтіп құзды.



Жыртылған бұлттан жылтылдап аспан Тұманда көк-сұр тамаша теңіз.

Дауыл, көк, толқын - бәрінен асқан Емес пе ғажап құздағы сол қыз!





ЖАЗУШЫ МЕН АҚЫН




Жазушым, немен әуресің?

Көрсет бір ойдың сәулесін: Айтарыңды алып ұстайын, Өткірлеп тұрып ұштайын, Жебедей жақсы ұйқаспен, Салайын да садаққа, -

Шірене тартып бар күшпен, Жіберейін жау жаққа!





ҚЫСҚЫ ЖОЛ




Толқынданған тұманнан Ай бұлқынып шығады.

Төңірекке мұңайған

Мұңды сәуле құяды.



Қысқы жолда жабырқау Желеді үш ат зымырап.

Біркелкі үнмен қоңырау Қажытады шылдырап.



Естисің бір жақын үн Әндерінен жемшіктің.

Кейде ескек шалқыған, Кейде зары жүректің.



Көрінбейді от пен үй, Қар, тым-тырыс айнала.

Ала діңгек жолда ылғи Кездеседі бір ғана.



Жабырқадым, Нина, ертең, Ертең үйге барармын.

От алдында сонда, еркем, Көзім тоймай қарармын.



Сағат тілі шықылдап

Білдірер өз мезетін.

Күтпесе де жұрт шыдап, Айыра алмас бізді түн.



Жолым, Нина, жабырқау, Жемшігім де қалғыды.

Шылдыр-шылдыр қоңырау, Күңгірт тартты ай нұры.



***



Сібірде, кенді зынданда, Достарың болсын өр тағат.

Зая бір кетпес жалғанда Қайғылы михнат, ер талап.



Іс түссе басқа, түнекте Серік боп үміт сергітер.

Қуаныш берер жүрекке, Сарғая күткен күн жетер.



Жеткендей менің ұраным Зынданнан өтіп қат-қабат.

Қапастың бұзып бұғауын, Жарқ етер достық, махаббат.



Талқан боп сонда тар қамал, Дал-дал боп кісен бос жатар.

Азаттық аңсап қарсы алар, Достарың семсер ұстатар.





СІБІРГЕ ХАТ




Сібірдің күңгірт қойнында, берілмей қайғы, ой-мұңға, сақтаңдар асқақ сабырды!

Қоғамға жасын тастаған ұлы істер сендер бастаған – оятып кетті бар ұлды.



Қарындасы үміт қайғының, азаттық атты айбын - үн саңқ етіп қаққанда туады еркін шат заман темір торларды таптаған – буыңдар белді, бүгілмей!

Азаттық келеді ел-жерге, алқынып жеткен сендерге ақынның еркін үніндей.



Сендердің, менің арманым – Азаттық шырқар таңғы әнін, қарсы алып ұрпақ сендерге ұсынады кектің қанжарын!





Б¥ЛБ¥Л МЕН ГҮЛ




Көктемде, мүлгіген бақ, айсыз түнде, Сайрар шығыс бұлбұлы қонып гүлге.



Сезбейді; сыр ұқпайды сүйкімді гүл, Ырғалып ғашық жырға мүлгиді құр.



Сен солай сұлулыққа жаны салқын, Жырлайсың: қайда ұмтылдың, ойлан, ақын!



Салқын сұлу тыңдамас, ақынды ұқпас, Құр жайнар, жалбарынсаң, үні шықпас.





АҚЫН




Қасиетті құрбандыққа, Бастамаса Аполлоны, -

Ақын сорлы ол уақытта, Шырмар оны дүние торы.

Шертпес лира, күйсіз-үнсіз, Жанын билер салқын ұйқы; Өңшең құнсыз ортасында, Ол ең құнсыз, ол ең күйкі.



Кенет, бірақ, кереметті үн, Шалып қалса, құлағын сап.

Сілкінер кеп ақын шіркін, Нақ оянған бүркітке ұсап.

Дүние-думан, ол қайғылы, Безер аулақ жұрт сөзінен, Тұрса дағы құдай ұлы?



Бас имес, өр мінезімен.

Қашады аулақ, қатал тағы, Дегбірсіз ой, толған бір күй.

Толқындардың долы ойнағы, Шулы ормандар тартар ылғи.





АҚЬІН




Аполлон еш талап етпей Қасиетті құрбандықты Қойса, ақын да талақ етпей Күнде кешер думан, тіпті.

Құдіретті лира үнсіз қап, Қорқыныш түс билер жанын.

Аяқ асты боп мінсіз тақ, Таптайды кеп ақын арын.



Тәңірі үніндей ғажаптанар, Естілсе әуез таңы оянған.

Ақын жаны қанаттанар, Қырандай боп жаңа оянған.

Ду тірлікке көңілі талақ, Ел сөзі оған жасын үйлес.

Хан көтерген халық қалап Жолықса жан, басын имес.

Қатал, сұсты ой жағаласар, Сүйрер сазды үн дуылдаған – Толқындарға жаға басар, Ормандарға шуылдаған...



***



Жырлама, сұлу, жанымда, Жылама грузин әнін сап.

Тулайды менің жадымда Басқа бір өмір, алыс жақ.



Мейірімсіз үнің, дариға ай; Есіме менің салады.

Бөлеген нұрға жарық ай Бейшара қыз бен даланы!..



Ұмытам, сені көрем де, Сүйікті арман елесті; Әніңе еркім берем де, Со қызды көрем көмескі.



Жырлама, сұлу, жанымда, Жылама грузин әнін сап.

Тулайды менің жадымда Басқа бір өмір, алыс жақ.





ГҮЛ




Иіссіз, солған гүлді, ұмыт қалған, Кітаптың арасынан көзім шалды.

Міне, енді керемет бір қиял-арман, Жанымды менің әбден билеп алды.



Қайда өстің? Қай көктемде? Қашан өстің?

Құлпырып тұрдың ба ұзақ? Кім үзді екен.

Жат жан ба, қолы ма әлде көңілдестің?

Осы ара не себептен болды мекен?



Ескерткіш етті ме екен танысқанда, Болмаса дүрдіараз боп қалысқанда.

Әйтпесе жеке-дара серуендеп Орманның саясына барған жан ба?



Сол бір қыз, тірі ме екен, сол бір жігіт?

Тұр екен қай түкпірде бір үй болып?

Болмаса ерте сөніп жастық үміт, Қалды ма мына жұмбақ гүлдей солып?





ҚЫСҚЫ ТАҢ




Әрі аяз, әрі шуақ күн тамаша!

Маужырап жатпақшысың, досым, қанша, Сұлуым, оянатын уақыт болды, Ләззатпен жұмған назды көзіңді аша, Қарсы ала солтүстіктің Аврорына, Жарқ етіп көрін Сібір жұлдызынша.



Кеше кеш, есіңде ме, боран ұлып, Томсарған көкке ұласып қараңғылық.

Ай мұңдық қуқыл тартқан, өңі қашқан, Сарғайып қалың бұлттан әрең жылжып.

Жабырқау тартып жүзің отырып ең, Қарашы, терезеден... енді тұрып.

Астында зеңгір аспан жайнап тұрған, Ғажайып кілемдей боп мың құлпырған, Ақша қар жатыр күнмен шағылысып, Жалғыз-ақ, қарауытад селдір орман, Қыраулы кілең арша жасылданып, Тек өзен мұз астында жалтыраған.

Үй іші сәулелі бір нұрға еніп,

Жаққан пеш шырт-шырт жанып көңілденіп.

Шынтақтап жатып қана орыныңда, Шомғаның қандай рақат ойға мүлгіп, Немесе, қайтер еді шанасына, Биені қара бурыл шықсақ жегіп?



Ақ қарда таңертеңгі зырғып, досым, Алысқан ауыздықпен ат желісін, Желпінген жанмен сүйіп, көңіл ашып.

Қайталық кең даланың кезіп төсін, Мұнартқан қалың орман өзен бойы, Сүйкімді бір дүние менің үшін.



***



Ескерткіш орнаттым мен қолдан келмес, Ел ізі оған салған суый білмес.

Асқақтап Александр мұнарасынан Жоғары, оқшау шығып тұр ол дербес.



Жоқ, өлмен - жаным жасар өлеңімде, Шірімей, жасаңғырар денем мүлде.

Бар болса жалғыз ақын ай астында, Ардақтап қасиеттер мені әр күнде.



Дабысым ұлы Ресейге кетер жалпақ, Тіл біткен жүрер менің атымды атап.

Славян елдерінің пәк ұрпағы, Қазіргі тағы тұңғыс, қырда қалмақ.



Халқыма қалаулы ұзақ болар жерім, Қаулаттым өлеңіммен мейірімдерін.

Жыр етіп тар заманымда еркіндікті, Шапағат пақырларға тілегемін.



Уа, муза! Құлағың сал, сөзіме бақ, Жабықпа жәбірлеуден, тілеме тақ.

Мақтауды жаламенен тыңда салқын, Тіреспе тіл үйіріп не десе ақымақ!



***



Ескерткіш өзіме орнаттым келмес қолдан, Ескірмес соқпақ оған халқым салған; Александр мұнарасынан оза тартып, Бас имей асқақ шалқып дараланған.



Жоқ, мүлдем мен өлмеймін, мүрдем салқын, Қаусаса сақталармын жырда жарқын.

Атағым алшаң басар Ай-әлемде, Сау қалса, тым болмаса жалғыз ақын.



Ұлы орыс жерін кетер атым шарлап, Паш етер барша тілдер құрмет арнап; Өр славян, финдер және тағы тұңғыс, Үндесер дала досы қырда қалмақ.



Оятқан ізгі жырым пәк тілегін, Суытпас сүйсінуін халқым менің, Азатшыл болдым қатал ғасырымда, Жарлыға қайырымшыл тиер себім.



О, Муза, Тәңір сөзін тыңда сен де, Шошыма зәбір шексең, тәжге сенбе.

Мақтауды, жаланы да бейжай тыңдап, Ақымақтан асамын деп әуреленбе.





ЕСКЕРТКІШ




Ескерткіш тұрғыздым мен асқақ шынар, Шөп баспас ел соқпағын бастап шығар.

Тәкаппар Александр күмбезінен Ол күмбез әлдеқайда асқақ тұрар.



Өлмеймін - мәңгі тірі жаным менің, Іріп те шірімейді тәнім менің.

Бір ақын жасар болса ай астында, Атымды атарсыңдар бәрің менің.



Дабысым Ресейді кетер шарлап, Есімім барлық тілге жетер жалпақ.

Өр кеуде славянның ұрпағы да, Тұңғыс та, фин, қалмақ та етер ардақ.



Үшін де сенімдерін ақтағаным, Халықтың есінде ұзақ сақталармын.

Мадақтап тар заманда еркіндікті, Жақтадым жандарды мен таптаған мұң.



О, Муза, Тәңірім боп қарасқаным, Тауқімет, тәжбенен де санаспағын.

Өсек пен мадаққа да алаңдама, Және де ақымақпен таласпағын.



***



Өзіме өзім өлмес ескерткіш құйыппын, Қаптаған халық кетпейді әлі басынан.

Тәкаппар ұлға қарайды басын иіп Күн, Асқақ ол анау Александр бағанасынан.



Жоқ, өлмен мәңгі, көзімнің алды - ақ жарық, Шіріген дүние тәнімнен үркіп өтеді, Атағым менің аспанның астын қақ жарып, Құрлыққа көшіп - құрлықты дүркіретеді.



Аңызға бөгіп мен жайлы Русь — ел іші, Шақырар мені ардағы менен саңлағы, Финнің қаймағы, славянның небір серігі, Тұңғысы қырдың, қалмағы.



Керуен көшті бастайтын бүгін келді сәт, Лирамның шегі - қайғының легі неліктен?

Қатал ғасырдың қабағын бақпай ел құсап, Азаттық! Сені жырладым азап шегіп мен!



Талақ қыл бәрін... Тәңірің - көкте, Ал асық!

Тәлкекке түспе тәж бенен таққа таласып, Мадаққа мәз боп, мазаққа көніп, санасып, Қайтесің, Музам, тантық тобырмен таласып?!





КАЗАК




Түн жарымның шамасы еді, Қою тұман айнала.

Келеді өзен жағасымен Қайсар казак жай ғана.



Қара бөркі шекесінде, Шаң-шаң шапан жамылған.

Пистолеті тізесінде, Ұзын қылыш тағынған.



Сеніп мінген ер тұлпары Аяңдайды жылыстап.

Су-су етіп толқып жалы, Ұзай берді алыстап.



Екі-үш үйлі, міне, алдында, Тұр бұзылған бір қорған.

Деревняға жол бар мұнда, Ар жағында ну орман.



“Табылмайды қыз орманнан, -

Ойланады деп Денис, -

Ендігі олар болар барған Үйлеріне теп-тегіс”.



Тізгінді ол қысқарта ұстап, Қалды шпормен тебініп.

Жүйткіді аты жебеге ұқсап, Үйді беттей емініп.



Нұрын төгіп ай төбеде, Жарқыратты аспанды.

Отыр сұлу терезеде

Жабырқаулы жас жаны.



Көрді қызды батыр жігіт, Жүрек дүрсіл қағады.

Тұлпар, міне, баяу жүріп, Терезеге таяды.



“Келе жатыр қас қарайып, Жасырынды ай бұлтқа.

Тұлпарыма суыңды алып, Шықшы, сұлу, тез сыртқа”.



“Жоқ! Болмайды зады бірден Жас жігітке сенуге.

Қорқамын мен шығып үйден, Атыңа су беруге”.



“Аһ! Сұлу қыз, ерке жасқа Болшы құрбы, ашына”.

“Қыздарға түн - қатер асқан”, “Қуанышым, шошыма.



Таста, сұлу, бос қатерді.

Таста жалған үрейді.

Алтын шағың босқа өтеді, Жаным, мұны біл енді.



Мін атыма, сеніменен Кетем алыс аймаққа.

Бақыттысың меніменен, Жар жүрген жер - жұмақ та!”



Несі бар, қыз басын иді, Қорқынышын жеңе алды.

Бір кетуге уәде берді, Жігіт шексіз қуанды.



Кетті екеуі жүйткіп беріп, Алып-ұшып жас жаны.

Екі жеті сүйіп келіп, Казак қызды тастады.





ЕСКЕ АЛУ


Пущинге



Айрылдық, досым, ол күннен, Не деген, шіркін, жайлы күн!

Бұрқаған мөлдір толқынмен Басушы ек отын қайғының.



Аулақта мектеп, күзеттен Тауып ап таса оңаша.

Сырласып толас түнекпен, Ойнаушы ек Вакхпен оңаша.



Темекі шеккен арзанқол Есте ме достар күбірі?

Есте ме бокал алған қол, Пунштың үнсіз дірілі?



Жақсы еді-ау көңіл табысқан – Түтінге бөлме тұнатын!

Күзетші даусы алыстан Барлығып кенет шығатын...



Күл-талқан болып шөлмектер, Бокалды сыртқа атушы ек – Шашылып қарап жер-көкке, Қозғалмай үнсіз қатушы ек.



Үрейден кейін сәл бірақ

Жиятын едік тез есті!

Жүзіміз жайнап балбырап, Бастаушы ек қайта кеңесті.



Жарқылдап сосын күлуші ек, Тарқайтын көздің мұнары.

Жайраңдап шыға келуші ек, Вакхтың да тарап құмары.



Жүргенмен, достар, қиянда, Демеңдер мені өзгерді – Шалқытып шарап құям да, Еске алам жылда сендерді.





ӨЛГЕН СЕРІ




Тоғайдың ар жағынан сәуле төгіп, Барады күн шапағы баяу сөніп.

Басуда қараңғылық салқын қырды.

Тұманда қарауытып өзен жатты, Аспанда бұлт ақырын жылжып ақты, Қалқиды ілесіп ай алтын нұрлы.



Серейіп жатыр дөңде сауытты адам.

Қасында семсер жауды дарытпаған, Тот басқан қалқанында дулығасы.

Шпоры кеткен батып мүкті сызға, Быт-шыт боп,

Сынып қалған найзасы да, Құяды ай көктен қанды шұғыласын.



Серігі - тұлпары жүр дәл маңында, Сөніпті өрлік оты жанарында, Салыпты майдан кешкен басын төмен.

Тұяқпен жансыз дала тасын теуіп, Сауытқа қарайды үнсіз жалғыз серік, Ентігіп, бүйірін соғып дірілдеумен.



Адасып түнде біреу келеді өрлеп, Еріксіз қорқынышы бойын билеп, Иіліп таяғына ол сүйенеді.

Қарайды қарауытқан сонау алға; Сауытқа жеткенінде, әлсіз ғана Аяғы абайсызда тиген еді, Шошыды - даңғырлады жатқан сауыт, Өліктің сүйектері күтір қағып, Дулыға тас үстімен домалады.

Ішінде бас бар еді... мынау үнге Тұлпар да оқыранып жетті дөңге, Жалт қарап, басын жерге салды тағы.



Жолаушы түнді жарып аяңдады, Сүйекті басқанындай ілкі аяғы; Жайнап күн көтерілді көгіне бір.

Ер жігіт шәйіт болып жатыр дөңде, Қимыл жоқ, түк дыбыс жоқ - пақыр пенде.

Қасында қарайлап тек серігі жүр.





БАРОНЕССА М.А.ДЕЛБВИГКЕ




Сегізге келдің, мен он жеті жастамын, Мен де бір кез сегізге аяқ басқанмын.

Ол кез өтті, қалай қазір ақынмын Бірі білмес бір құдайдан басқаның.



Қайта оралмас өткен дәурен болды ұмыт, Жан қартайды жазылмайтын жара сап.

Біз ол кезде нені білдік, нені ұғып, Қазір сенің, Амур жүзің тамаша-ақ.



Сәби Амур секілдісің өзің де, Ақ шолпандай құлпыратын кезінде.

Тірі болсам, құдайынан аспанның

Құдірет алып, бал тамызып тілімнен.



Баронесса, мадригал жазармын Латын салты әдетінің бірімен.

Болмас онда көркемдіктің жамалы, Адал ниет мақтауы да шамалы.



Бірақ одан ғажайып сыр төгілер, Сезім толы жан дүнием көрінер.

Сонда айтарым: “Баронесса көзіңе Біз қызығып тұнып қарап қалғанда.

Тым болмаса, балда жүрген кезіңде

Көзіңді бір төңкеріп өт маған да.

Мадригалдың сыйы болсын мен жазған”.

Сұлулықтың, көркемдіктің тәңірісі, Сонда келіп Амур менен именбей Жас келіншек Мариямды қол қысып, Құттықтаса, сәті келіп, жыр нендей Арнар едім, тұрған жаста толықсып?





СОНАУ БІР ҚЫЗҒА



Келші, досым Эльвина, ұстат маған қолыңды.

Аш ұйқысын өмірдің, солып барам, мәңгірдім.

Мәңгі осылай өтем бе, көрмей сенің өңіңді?..

Уы қандай тағдырдың!



Шынымен-ақ досты дос уақыт па бұл алдаған, Ақ күнімді немесе қаптады ма қара түн.

Бұл өмірде атпай ма жайнап жарық таң маған Жар ләззатын табатын?



Жеті түнде, Эльвина, неге ғана өзіңді Емірене аймалап, тар төсекте жатпаймын.

Ақ жүзіңе мен неге қадап мұңлы көзімді Рақатқа батпаймын?



Мылқау шаттық қойнында, мас боп балдай ләззатқа.

Есітпеймін неліктен тәтті, баяу үніңді, Құшағыңда мен неге енгендей боп жаннатқа, Өткізбеймін түнімді?





ПРИНЦ ОРАНСКИЙГЕ




Шайқас күнше тым ұзақ күркіреді, Қанды семсер майырылды бұл күн тегі.

Қара қанат ажалдың қаһарынан Қара жер де қалтырап, тітіреді.



Падишалар қамқор көз, салған көңіл: Европаға тыныштық орнады өмір.

Соғыс ашып кәріне қайта мінді Бұзып шыққан бұғауды қанқор обыр.



Көргенде Москваны жалын құшқан, Тағынан дүниенің жауызы ұшқан.

Қорлықпен құлаған сұм, құдай қарғап, Масқараның кебінін жамылысқан.



Түн жамылып, құнығып мүлгіп тұрды, Оқыстан сатқындықпен қулық қылды.

Шайқалған тағын қайта орнатпақ боп, Бар дүниеден бөлек қап, құрып тынды:

Бәрі тынды... Күн бүгін шатырламас, Қанжар енді қан қатқан жарқылдамас.

Қара қанат қырғынның қаһарынан Қара жер де тітіреп қалтырамас.



Мерейі үстем болған жас қаһарман!

Альбионның батырын қостан барған.

Сол бастап адалдарды соңғы айқасқа, Бурбонның күллі кегін қастан алған.



Бүлікшілер алдан кеп алқымдаған, Ақ сауыттар жосылып қарқындаған.

Сонда, жауға атылып найзағайдай, Жас батыр даңқ болып жарқылдаған.



Қыршын жастың төгілді адал қаны, Намыстың бойында көп жара дағы Махаббат, алтын тәжді кигіз оған!

Кек жібермес ер сондай болардағы.





ТЕРЕЗЕ




Жуырда түнде бейуақ, Көк еркесі ай сумаңдап, Тұманды сызып жүзген шақ, Алдында әйнек тың тыңдап Отырған қызға болдым тап, Жасырын үрей жан тербеп, Сабырсыз қарап, отырсақ, Баурайға жатқан жол көлбеп, Мен мұнда! - деді күбірлеп, Терезені қыз ашты.

Жалтақтап, қолы дірілдеп...

Айдың жүзін бұлт басты.

“Бақытты! - дедім күйініп, -

Шаттықпен мауқың басылар.

Кешқұрым маған сүйініп, Терезе қашан ашылар?”





АЙЫРЫЛЫСУ




Бақытты соққан кезде соңғы сағат, Көзде жас оянғанда ұйқы тарап.

Ынтыға білегіңді ақырғы рет Дірілдеп еріндерім жатты аймалап.



Есімде өртенгені жүрегімнің

Сөндірдім отын қайғы үрейінің.

Дедім де: “Бұл айрылу әкете алмас Мәңгіге қуанышын келер күннің.



Кетерміз әлі-ақ ертең ұмытысып, Ойламай қасіретті, үміт үзіп.

Жабырқап, жалғыз қалып жалығуды Білмес жан, ұмытармын қамығуды.



Қайғы жоқ, тұл бойымды қалтыратар Көңлімнен жуар оны жырым менің.

Достықтың жанары асыл жарқыратар Жанымның қараңғы алыс түкпірлерін!”



Қаншалық аз ұққанмын махаббатты Қалайша түсінбедім жүрек сырын?!

Сағатты қуып күндер өтіп жатты, Жоқ, әлі кеудемде жүр қайғы, мұңым.



Қашанда қасымдасың, уа, сүйкімдім, Үндемей, іштей тынып көп күрсіндім.

Жарқырап жасыл таудан шыға ма күн, Ай кезіп күзгі аспанды, бола ма түн?

Бәрібір өтті уақыт сені іздеумен Көтеріп қасірет жүгін әлсіз кеудем.

Ұйықтасам алдыма әкеп сені, сәуле!

Өз түсім, өзімді алдап етеді әуре.



Ой кешсем, ой ішінде сені көріп, Тыңдасам, құлағыма даусың келіп.

Отырам достарымның арасында, Думанды кеңесінен мен ажырап.



Оларға құр қадалып қарасам да, Өзгені танымайтын мінез бар жат.

О, менің мұңлы музам, сен ғана тек, Серіксің жеген шақта жанымды дерт.



Ұмытпай сол махаббат үнін әлі, Шегіңнің шертеді ылғи сыңғырлары.

Уа, досым, болшы менің қайғыма ортақ

Тұршы үзбей қапа көңіл жырын шырқап!



Үніңді естіп сезімтал қыздар сенің

Көтеріп бір күрсінсін көкірегін!





ШЫНДЫҚ




Ертеде-ақ ақылға ұсталар, Шындықтың ізін іздепті.

Айтылып алуан тұспалдар Әр саққа қарттар мезгепті.



Біреулер айтқан: “Сол шындық

Құдықта жатыр, қараңыз”.

Суды ішіп бәрі қосылып Даурыққан десіп: “табамыз”.



Сонда тұрып бір мықты (Силен қарт болмаса, не қылсын).

Тауысып әбден титықты Су ішіп, құртып дауысын.



“Таптырмас бір қу екен!” -

Деп шарапты еске апты.

Кесені сарқу мұң екен, Шындықты содан тез тапты.





ЖЫРШЫ




Естіп пе едің түндегі сыршыл үнін Махаббат пен қасірет жыршысының?

Қыр мүлгіп, таң алдында дем алғанда Шерлі үнін күңіренген сыбызғының.

Естіп пе едің?



Көріп пе едің қойнынан тылсым түннің

Махаббат пен қасірет жыршысының?

Аңғардың ба көз жасын, жабырқаған Көз қарасын, іздерін күлкісінің

Көріп пе едің?



Тебіреніп пе ең есітіп нәзік үнін Махаббат пен қасірет жыршысының?

Көргенде ну орманда сөнгендігін Жалыны жанарының қыршын ұлдың

Тебіреніп пе едің?





ТІЛЕК




Күндерім баяу ғана барады өтіп, Бақытсыз, махаббатсыз қайғы үдетіп; Әр нәрсе шер жүрекке шайпау тиіп, Есалаң, езілумен мазам кетіп.



Алайда менде үн жоқ; тыныш аламын, Жас төгем, жылаймын да жұбанамын.

Өйткені, содан ащы табар рақат, Шомылған қасіретке менің жаным.



Уа, өмір түстей елес көрінген сен, Ұша бер тұңғиыққа, мен тілемен.

Қайғысы махаббаттың маған қымбат Мейлі өлсем; тек өлейін махаббатпен.





ТІЛЕГІМ




Барады баяу басып әрбір күнім, Әр мезет қаяу жүрек жаңғыртты үнін, Оятты ессіз қиял толқындарын, Бақытсыз махаббаттың барлық мұңын.

Тіл қатпан. Шықпас үнім енді маздап, Мұң басар көздің жасын төктім аздап, Шырмалды сағынышқа шыбын жаным, Солардан тапты көңіл ащы ләззат.

Өт, өмір! Өкініш жоқ дым үндемен, Бос елес өш қараңғы түніңменен.

Азабы махаббаттың маған қымбат, Мейлі өлем. Өлем сүйген күйімде мен!



***



Алдаса егер сені өмір, Қайғырма, ашу шақырма!

Қапалы күні сене біл: Жеңеді шаттық ақырда.



Жүректің орны болашақ

Бүгінгі өмір мұңдырақ, Өтеді бәрі зымырап,

Көрінер жылы өткен шақ.



***



Алдаса егер өмірің,

Шекпе қайғы, шерленбе.

Шат күн алда деп ұғын, Шарасыз күн келгенде.



Алдан жүрек дәметер, Ал бүгін таныс жұрт.

Бәрі өткінші, бәрі өтер, Өткеннен соң - бәрі ыстық.





КАВЕРИНГЕ




Ұмыт сен, о сүйікті дос Каверин, Тығыз кеп, әнтек жазған жырларымды.

Мен ғана ықыласпен қостап едім – Сол сенің кексіз тентек қылжағыңды.



Бәрі де өтер, кетер кезегімен, Өзінше әр нәрсенің әмсе орны бар.

Кезінде шал да күлкі өз желімен, Қызық қой бозбала да бір шалдуар!



Шалқып қал, әзір тірі аман күнде, Елестеп қиялымда жүр сейілдеп.

Дұға оқып махаббатқа, Вакқа түне, Тобырдың күншіл шуын көргейсің жек.



Өзара кітап, Кифера әм бокалдың

Өмірде мәңгі достық байланысын.

Жақсы ақылды тентектік жасырарын Жаны сезбес ол тобыр қайдан білсін?!





СТАНСЫ


(Волътерден)



“Өртенсін жаның” дейсің сен, Оралтшы өткен күнімді.

Жалғастыр шұғыла кешімен Сонау бір таңғы нұрымды.



Заманым өтіп барады, Алыстап күлкі-думаннан.

Мезгіл де қуып таяды, Аулаққа қон деп, бұл маңнан.



Арыз да айтсаң, аяр ма, Кеткен соң тізгін қолдағы.

Кезінде шаппай, аяңға Түссең, сорың сол дағы.



Қалдырдық қайран жастықтың

Қызығын албырт балаға.

Ғұмырда екі уақыттың

Арнадық бірін санаға.



Минуттық жастық шағымның, Ләззаты, ойы - бәрің де Қалайша қиып қалдырдың, Келместей көшіп мәңгіге.



Қоштасу үшін армансыз Екі өлім неге болмаған.

Өлдің, бәрі баянсыз

Қандай ауыр сол маған.



Төңірегім тастай түнеріп, Күңгірт боп күнім батарда.

Жас шағымды аңсап, күйзеліп, Күңіреніп тұрдым жапанда.



Даусыма жауап бергендей Созды ғой қолын бір достық.

Махаббат қайтып келгендей, Қуантып көңіл, бір хош қып.



Белгісі тәтті шағымның, -

Солған гүл бердім қолымнан.

Көзімнің төгіп жаңбырын, Еріп те кеттім соңынан.





ХАТ




Бар онда қуанышым; өлгенімде, Жанассын менің жансыз ол кеудеме.

Достарым, кім біледі, жүрек шіркін Қан жүріп, қайта соғып кетер мүмкін.





ЖОЛДАСТАРҒА




Азатты күндер қалды артта, Жазармыз жылдар жарасын.

Көрмейміз, кетіп жан-жаққа Царскосельск даласын.



Әр жаққа әлі-ақ тараймыз, Аулақта іс көп біз күткен.

Аптығып алға қараймыз, Адуын, албырт үмітпен.



Білгені бөрік астында, Киімін киіп жорықтың, Кей гусар батыл пішінде Майданда жаумен жолықты.



Қарауыл барса жылынып, Парадқа келсе тоңыпты.

Кейбіреу қуды мансапты, Ар емес, іздеп атақты.



Құл болып қуға шаршапты, Сұмдыққа содан бата апты.

Тағдырға мен-ақ тәуелді, Самарқау маған дүние,

Еренсіз жанмын әуелден, Ризамын тыныш күйіме.

Сөз емес кеңсең, әскерің, Заң менен шенің бәрі бір.

Қол емес маған сестену, Мансаптық менен әрі жүр!



Достарым! Несін жасырам, Қумаймын даңқ, атақты.

Басыма таяқ тигенше

Шешпеңдер қызыл қалпақты.



Кеш емес әлі, құрметтім, Қалар деп қорықпай бас дауға, Кеудені қысқан жилетті Болады шешіп тастауға.



***



Ну тоғайлар сүйікті, ғафу етіп, Тыныш тірлік елдегі, кешір мені!

Көз ілеспей күндердің кеткен өтіп Жас қанатты ермегі, кешір мені!



Қуанышқа сан рет бөлеп едің, Кешір, кешір, Тригорское, сен де бірге.

Қош айтысып сендермен мәңгі менің

Кету үшін рақат көргенім бе?



Еске сақтап сендерді аттанамын, Беріп кеттім бірақ мен жүрегімді.

Бәлкім, әлі (жеткізбес тәтті арманым) Оралармын далаңа бір күндері.



Мәуелеген ағашың болар сая, Тригорское дөңіне оралармын.

Еркін достық қысымсыз, грация, Ақыл-ой мен той-дуды құп алармын.





ОҒАН




Әуремін мұңды зая жырды ұмытып, Қиялым шалқытады үміт күтіп, Кетті бас, албырт шақ пен даналығым, Жүрегім салқын тартты сезім бітіп.

Шақырдым сені қайта, көктем күнім, Тыныштық аясында өткен бұрын, Күндерім достық, үміт махаббаты, Тауып бір наз ғашықтың шеккен мұңын.

Өлеңнің қипыңы жоқ құштары едім, Шаттықпен баяу ғана ұшқан лебім.

Толқуын махаббаттың қасіретін, Айырылысқан шақтың және күшті әлегін.

Орманның көгін алып ойлы жырмен Тауларға талай үнді қосқан едім.



Зая екен! Сор жалқаулық басты зілмен, Еріксіз бойым суып, болдым мең-зең.

Шаттықтан, әсем жырдан безіп аулақ

Қоштастым даңқпенен, жасты көзбен!

Кенеттен, жай оғындай жанған түнде, Жастық шақ жанды солған жүрегімде.

Оянды жанып, жайнап, үміт тауып, Махаббат, шаттық, қайғы келді бірге.

Бәрі де қайта гүлдеп, құлшындым мен, Жаныммен табиғатты құшып сүйген, Жалындап еркінірек кеуде керіп, Ізгілік тартты мені күшті сырмен.

Құдайға, махаббатқа болсын мақтан!

Лебізі қайта оралып жастық жырдың.

Сазды үнін күйлі шектің сыңғырлаған Бас иіп аяғыңа әкеп тұрмын!..





ЖУКОВСКИЙГЕ




Қиялдың әлеміне қағып қанат, Зымырап жөнелгенде асқақ жаның.

Алдына ап отырасың жырды аялап, Сабырсыз ойнап жиі саусақтарың.



Алдыңнан өтіп елес не керемет, Сиқырлы тұңғиыққа сіңсе барып.

Шабыттың шапшаң желі өтер жебеп, Шашыңды маңдайдағы желпіп қалып.



Ол рас, жазасың сен аз адамға.

Әркімнің өсегін бір жинайтұғын Жазбайсың күншіл, бақас ез наданға, Жазасың талантыңды құндайтұғын.



Достарға жүрегінің жыр-іңкәрі, Басына көрінгеннің қонбас бақыт.

Тумайды данышпан боп жұрттың бәрі.

Асыл ой, жырдың білер дәмін татып.



Адамның жіті сезім бар ма арманы!

Тапқан жан ең тамаша жырдан ләззат Жаныма ең қадірлі сый осы деп – Сенің де мерейіңді ұғар болжап, Шынайы шын қуаныш, міне, осы, - деп.





ЖУКОВСКИЙ СУРЕТІНЕ




Жырларының балы жанды ұйытқан, Өткенінде ғасырлардан қызыққан, Даңқты аңсар жастық шіркін сөзді ұққан; Тілсіз қайғы табардағы жұбаныш, Ойға шомып, тынар асау қуаныш.





СУРЕТ




Бұрқ етпе жаны бар еді, Құмарлық деген онда мол, Терістік жақтың әйелі, Тап болар кейде ортаңа ол

Өзгеге әсте ұқсамай

Жеткенше, бәлкім, талпынар, Мезгілсіз туған жұлдыздай Ішінде көптің жарқырар.





ЧААДАЕВҚА




Махаббат, үміт, арзан мансап, Бізді біраз алдап бақты, Балалық желік кетті тарқап, Таңғы тұман; түс сияқты.



Өшпеді, бірақ тілегіміз, Көрсек те заман қаталдығын; Асыға соғып жүрегіміз, Тыңдаулымыз Отан үнін.



Талыға толқып күткен жарын, Махаббатты жас жігіттей.

Еркіндіктің келер шағын.

Күтуліміз тәтті үміттей.



Азаттық аңсап, шөлдегенде, Тазасында арымыздың.

Арнайық, досым, туған елге, Игілігін жанымыздың.



Илан, жолдас, тумай қоймас, Бақ жұлдызы біз аңсаған; Көтерер Ресей ұйқыдан бас, Күл-талқан боп озбыр адам.

Ардақтап жазар атымызды адам.





ЧААДАЕВҚА




Махаббат, үміт, даңқ бейбақ

Жалт берді-ау ұзақ тұра алмай: Жоқ болды-ау албырт жастық шақ

Көрген түс, таңғы тұмандай!

Бізде бар бірақ отты арман: Езсе де өкімет бұғауы, Таппайды тағат сотқар жан, Естіліп отан ұраны.

Сарғая күтіп талмастан, Еркіндік кезге асықпыз, Сағынып жарын, жол тосқан Біз дағы бейне ғашықпыз.

Намысшыл жүрек тынбасын, Азаттық арын арлайық, Жас жанның қайрат, ынтасын Отанға, достым, арнайық!

Сене бер, жолдас, бақытқа: Шұғылалы ғажап тағы бар, Россия түннен арылар, Қираған тәж бен тахытқа Атымыз біздің жазылар!





ЧААДАЕВҚА




Махаббат, маңғаз даңқ, үміт Көңілге медеу бола алмай, Балалық ермек қалды ұмыт, Көрген түс, таңғы тұмандай.



Күтеміз бірақ асыға, Суымай тілек әлі күн, Қинаған қанау астында, Отанның атой әмірін.



Үмітпен күттік зарыға, Еркіндік алар сағатты.

Күткендей жігіт жарына Жолығар ыстық бір сәтті.



Бойда азатшыл от барда, Тынғанша аршыл жас жүрек, Арналсын, досым, Отанға Біздегі жақсы бар тілек.



Жан жолдас, илан: арайлар Жұлдызы ғажап бақыттың, Россия ұйқыдан оянар, Сынығына тақыттың

Атымыз біздің жазылар.





ЧААДАЕВҚА




Махаббат, үміт, шусыз даңқ, Алдады ұзақ тұра алмай, Желігі өтті жастық шақ, Көрген түс, таңғы тұмандай.

Суымас бірақ, қанымыз, Жәбірлеп тағдыр басынса; Тыныштық таппас жанымыз, Жәрдемге Отан шақырса.

Күтеміз мойып, жасқанбай, Еркіндік берсе өжет үн.

Жас жігіт аңсап тосқандай, Кездесу сәтті мезетін.

Ар үшін қуат жалғайық, Суытпай жүрек қарқынын.

Отанға, досым, арнайық, Асау жан жайсаң шалқуын.

Иланшы, жолдас: жағылар, Бақ жұлдызы жап-жарық; Ұйқыдан Ресей арылар, Қалдығында патшалық, Атымыз біздің жазылар.





ЧААДАЕВҚА




Махаббат, сенім, тәтті үміт Біздерді біраз алдады.

Жоғалды жастық шат қылық

Тұманды түстей таңдағы.

Жалынды ой сөнген жоқ әлі, Жүрсек те ауыр езгіде.

Жанымыз оған төзді ме?

Отан деп жүрек соғады.

Жетелеп алға жақсы үміт, Тосамыз теңдік таңдарын.

Аяулы арман жан жарын Тұрғандай күтіп жас жігіт.

Жүрегің лаулап жалынды, Жүргенде іздеп әділет, Бойыңда, достым, барыңды Отанға ғана әзір ет.

Сене бер, достым, ол анық, Туады күні бақыттың.

Ұйқыдан Ресей оянып, Бетінде сынық тақыттың

Атымыз қалар боянып.



***



Алдымда жайып таста жаныңды кең

Ұлықсат ет, достықпенен сыр ашуға.

Жаншылған көкірегім жалығумен ЬІнтықтым, тыныстауға бір қасыңда.

Есіңде бар ма, сол кез бірге жүрген Шіркін жас, білуші ек-ау сүюді епті, Қалайша, шапшаң бәрі өтті, кетті...

Бөтен жұрт ортасында, бөтен жақта Аз тұрып, шыға алмадым құмардан да.

Күндерім толып күңгірт мұңды арманға Жалықтым, жан суынды дәл бұл шақта.

Не пайда, өмірдің зор есесінен Ермек пен қуаныш, я достық қалап.

Немесе бақыт үшін тумаған жан, Бұлардан бойды алысқа салып аулақ, Самарқау жұтам ләззат кесесінен.



***

Жазықтан арғы орманның жапсарында, Көмкеріп бұлақ аққан қыр бөктерін.

Қоштасып Эдвин жігіт, жас Алина.

Естіп ем ерін соңғы шөп еткенін.



Ай туды - Алина қыз отыр әлі, Дірілдеп әлсіз кеуде, соғады жай.

Таң келді - қыз орнында сол баяғы Қарайды тұман жолдан көз айырмай.



Талдардың саясында күн шағылған Жанында ерке бұлақ жатқан ағып.

Көрді оны бір бақташы көрші ауылдан, Қайтқанда шаңқай түсте мал суарып.



Жыл өтті, келесі жаз ортасында, Көрдім мен, алыста Эдвин келе жатты.

Жүзінде қайғы зілі қорғасындай, Жас талды жазықтағы іздеп тапты.



Қоштасқан сүйгенімен сонау бір кез Түбінде жасыл талдың тұрды монах.

Үстіне жас қабырдың қойған крест Көрінді гүлдері де қалған қурап.



Ышқынды қорқыныштан жаны жылап, Жатқан кім? Жазу түсті көзіне оның.

Монахтың аяғына жатты құлап.

Естідім сонда соңғы өксігенін.





ДУМАНДЫ ТОЙ




Дастарқаннан дәм татысып, Дос-жаранмен дидарласып; “Кәне, кәне, ап жібер!” деп, Таң атқанша әнге басып; Ине шаншар орын болмай, Сұлу шөлмек тұрса самсап; Көп қонақтың арасында Әзілдесіп, жарқылдасап, -

Отырсаң бір емін-еркін, Дәмді кешті сүйем, шіркін!





ҚАРА ШӘЛІ




Қараймын қара шәліге ессіз жанша, Қасірет жанымды жеп жатыр сонша.



Кезімде көрсе қызар, жас тұрлаусыз Сүйгемін құмарлап жас грек қыз.



Әсем қыз еркеледі мені аймалап, Ұзамай қаралы күн жетті бірақ.



Жинап бір отырғанда шат қонақты, Жексұрын жебірей кеп есік қақты:

“Достарың (сыбырлады ол) той жасаған, Грек қыз опасыздық қылды саған”.



Мен оған алтын беріп, қарғыстадым, Құлымды ең сенімді қасыма алдым.



Жүйткітіп жүйрік атпен кеттік шығып, Аяныш қалды үндемей, іште тынып.



Есігін грек қыздың көзім шалды, Қарайып көзім, бойымды ашу алды...



Оңаша бөлмесіне кірдім жалғыз...

Аймалап отыр қызды армян жауыз.



Түк көрмей, болатым тек шыңылдады, Сұрқия сүйіп те оны бола алмады.



Басы жоқ денені ұзақ таптадым мен, Қарадым қыз бетіне бозарып өң.



Есімде жалынғаны... Шапшыған қан.

Жас сұлу өлді, сүю болды тамам!



Басынан шешіп алып қара шәлін, Үндемей болатымның сүрттім қанын.



Қараңғы түсісімен құлым менің

Дунайға лақтырды денелерін.



Сүймеймін жас сұлуды содан бері, Білмеймін содан бері шат түндерді.



Қараймын қара шәліге ессіз жанша, Қасірет жанымды жеп жатыр сонша.



***

Аспанда ұшқан бұлт ыдырап барады, Мұңды жұлдыз кешкі арайдан қарады.



Сенің сәулең нұрландырған даламды, Күңгірт құз бен мүлгіп тұрған аралды.



Көктен сөйлеп сиқыр сәулең тоятты, Ұйқтап қалған қиялымды оятты.



Сүйем сені! Сүйікті елдің кешінде, Шоқтай жайнап шығатының есімде.



Зәулім терек зеңгір көкпен таласқан, Найқалады мір мен себіл ағаштар.



Шуылдаушы ед кербез күнгей толқыны, Түседі еске, албырт көңіл олқылы.



Табиғатқа түн пердесі түр өзге Бергенде мен қараушы едім теңізге.



Іздеуші еді-ау сені жас қыз мұнарда, Уа, дариға, солдағы естен шығар ма!



***

Тілекті түгел тауыстым, Арманнан бездім, түңілдім.

Азаппен үнсіз табыстым -

Сыйымен қуыс көңілдің.

Дауылы қатал тағдырдың

Жас гүлін жанның семдірді.

Қайғыда қалған жалғызбын, Зарығам күтіп өлімді.

Таянса қыстың бораны, Үскірік шалған жапырақ.

Осылай жалғыз тұрады Қу бұтақта қалтырап.



***

Алыстап кетті көп тілек, Әдіра болды арманым; Опық жеп қайран от жүрек, Оңаша қалып зарладым.



Дауылы бұрқап тағдырдың, Семді ғой гүлтәж-шеңберім – Жападан жалғыз бәңгірдім, Тосамын ажал шеңгелін.



Түнерсе қазан тоңазып, Таянса боран дүрілдеп, Жұрдай боп мендей тоналып Жапырақ тұрар дірілдеп.



***

Мен көрдім көңіл мүддесін, Мен арманнан беземін; Мойынға бейнет мінгесін, Бостығын жүрек сеземін.



Рахымсыз тағдыр дауылы Солдырды менің гүлімді – Жалғыздық қайғы ауыры Күттірді соңғы күнімді:

Бейне ызғырық жырақта Ұлып тұрған атырап,

Жалғыз қалып бұтақта Дірілдеген жапырақ!..



***

Қажыдым мен тілек тілеп, Түңілдірді алдамшы арман; Құлазиды шерлі жүрек, Сағыныштың өрті шалған.

Дауылы ұйтқып сұм тағдырдың, Көркі тәждей ұшты гүлім; Меңіреу мұңды тым жалғызбын, Келер ме ақтық сұсты күнім?

Ысқырғанда қысқы боран Қусырылар кең атырап.

Қу бұтақта сидаланған, Желп-желп етер жалғыз жапырақ!..



***

Талақ еттім тілегімді, Әдіре қалды арманым.

Қамықтырып жүрегімді, Азап па еді алғаным.

Озбыр тағдыр дауылдатқан Семдірді жас гүлімді.

Торығамын жалғыздықтан, Санап соңғы күнімді.

Қысқы үскірік аласұрған, Дауыл соғып тұр қатты.

Тұл бұтақта, аяз сорған, Қу жапырақ дір қақты!..



***

Ақ тілеуім қалды шалғай Арманымнан безгенмін.

Сарқыты сол қайғы-зардай Қуыс кеуде кездердің.



Сұм тағдырдың дауылында Солды менің бар гүлім.

Азап шегіп ауыр мұңда, Ажал күткен зарлымын.



Дәл осылай суық шалған, Қысқы боран қақырап, Қу бұтақта ұмыт қалған Қалтырайды жапырақ.



***

Түгестім мұжып тілекті, Арман да енді тоқтаған.

Қасырет қапты жүректі, Өмірден үміт жоқ маған.



Аяп ед тағдыр қай күні, Семдірді менің гүлімді, Талшық қып тек бір қайғыны, Тосамын соңғы күнімді.



Ысқырып дауыл, жұт аққан, Үскірік сорған атырап.

Жалаңаш қалған бұтақта Қалтырар жалғыз жапырақ.



***

Дәмешіл дәурен қалды алыс, Сүймеймін енді арманды.

Өкініш, азап-алданыш, Қуыс көкірек - сол қалды.

Тағдырдың қатал желі ұрып Солдырып кетті гүлімді.

Қайғылы, жалғыз, телміріп Күтемін соңғы күнімді?

Алғашқы суық жұтатқан Жалаңаш ағаш, қалтырап Қалатын өстіп бұтақта Жалғыз, жетім жапырақ...



***

Үзілді үміт-тілегім де, Арманымнан айныдым.

Қаңыраған жүрегімде

Қалыпты ізі қайғының.



Қатал тағдыр үскірігі Қалтыратып, солды гүл, Жалғыздықтың күшті мұңы – Жетер ме сәт соңғы бір?



Дәл осылай, жұтарында, Қысқы ызғардан атырап, Жалаң ағаш бұтағында, Дірілдейтін жапырақ!..



***

Тарылттым ойдың өрісін, Арманнан көңіл қалды ма.

Жүрегім төкті жемісін Түбі жоқ терең қайғыға.



Тағдырдың зәрлі желі ме Гүлімді сорып семдірген.

Өлімнің салқын демі ме Жалғыздық бұлтын төндірген?



Болдым ба боран жұтатқан Жылуы қашқан атырап, Жалаңаш қалған бұтаққа Жабысқан жалғыз жапырақ.



***

Баз кештім мен тілегімнен, Талақ етіп арманымды.

Бейнетшіл тұл жүрегімнен, Талғажау ғып қалған мұңды.

Сұм жалғанның қазанымен, Солды менің гүлтәжім де.

Жапа-жалғыз назалы мен Күтем: бітер бұл кезім бе?

Қыс ызғары тұтап тағы, Дауыл демі гүрілдейді.

Жалғыз-жадау бұтақтағы, Кешеу жапырақ дірілдейді.



***

Мен өзімнің тілегімді тұл еттім, Тәрк еттім - арманымнан айныдым: Қалауы деп қатып-семген жүректің, Хан көтердім қара басын қайғының.



Тәлкек-тағдыр тауқыметі жаныштап, Шешек атқан гүлім жойды ажарын: Жалғыз қалдым - жан қызығы алыстап, Жақындады жар құшақты Ажалым.



Төніп нәубет қар-бораны аралас, Үсік шалып, қабырғасы қақырап: Мешеу тірлік - қу бұтақта жалаңаш Қалтырайды соңғы өлі жапырақ!...





СОҒЫС




Басталды қырғын - қан майдан, Желкілдеп жалқын жалаулар.

ЬІза-кек қайнап бойды алған, Оққа ұшып жатыр талайлар.



Құштар боп әбден жүрген ем, Кеудемде жалын алаулап.

Самсаған сарбаз, дүрбелең – Дүмесін дүние, бір аймақ.



Жарқылдап алмас наркескен, Қынаптан қылыш суырған.

Батырлар жаннан пар кешкен, Қыршындар көктей қиылған.



Асау қан тулап бойымда,

Жаныма дамыл бермейді.

Арындап албырт ойым да,

Тізгінге әсте көнбейді.



Барабан, керней сартылдап, Шайқастың күйін шертеді.

Жау шатырында оттар жалтылдап, Үрейге кеудең дертеді.



Не екен, - даңқ па даңғаза Омырауды оққа тостырған?

Айқаста өлсем, - ар таза, Болам ба әлде бос құрбан?



Үмітім онда еш болып,

Жүректің оты сөнгені.

Мен жайындағы естелік –

Достардың болар ермегі.



Шабыт та бойды кернемей,

Шарт сынар жырдың шөлмегі.

Ләззатты аңсап шөлдемей,

Сарқылар қуат мендегі.



Ада боп тағат, сабырым,

От түтеп ойда, жанды арман...

Қағылып шайқас дабылы,

Басталар қашан қан майдан?



***

Ұмыттым, дос, іздерін өткен күннің

Жас күндерім бүлікпен өткендігін.

Сұрама оралмасты енді қайтып Не таптым ләззат татып, қайғы тартып, Неден мен опық жедім, сүйдім нені Шаттыққа қана алмасам мейлі, тегі, Сен пәксің, туған жансың бақыт үшін.

Бақыттың қалт жіберме әр тынысын.

Достыққа, бал ләззатты сүйісу мен Махаббатқа жаралдың сол үшін сен.

Жат көрер жабығуды таза жаның, Кіршіксіз ашық күндей ождан-арың.

Ессіздік пен құштарлық хикаясын Тыңдап несін басыңды ауыртасың?

Момақан ақылыңды ол ашындырар, Жылатып, жүрегіңді шошындырар.

Сенгіш жан бейқамдығы күлге айналар – Сонда бұл сүйгендігім зәреңді алар.

Әлде біз мәңгілікке... Жоқ, сәулешім, Бұйыртсын соңғы ләззат тәтті үлесін Сен менен қатерлі сыр күтпе тіптен, Мен бүгін бақыттымын сүйгендіктен.





МУЗА




Ол маған құштар еді-ау бала жаста-ақ, Сан сырлы күй шығарар болады аспап.

Жанымды баурап алды құдіреттей, Сыр шерттім сыбызғыға бұғып өтпей.

Тәңірлер тәнті болған асқақ күйді, Әу баста ойнауды да жаным сүйді.

Ойнадым фригийлік қойшы әуенін.

Саясында еменнің мен мәуелі, Сырын ұқтым сұлудың мен әуелі.

Көңлімізді мәз етіп аяқ астан, Аппақ жүзін аялы маған ашқан.

Алды да қолымдағы сыбызғыны, Саусақпен сыр пердесін басып өтті, Кеудеме күй толтырды қасиетті.





ГРЕК ҚЫЗЫНА




Жансың бір туған ақынның асқақ

Қиялын арбап, өзіңе тартып.

Таптырмай тағат, жанына от тастап, Сүйкімді біткен қылығың артық.



Айнадай көзің жарқылдап өткір, Сөзіңде ерек шығыстық леп тұр.

Аяғың әсем - көрініс тұрған Ерекше жансың, кеудеде тұнған Құмардың шөлін басуға туған.

Ләйлінің ұлы жыршысы бір кез Құдіреті күшті қиялмен толғап, Жасады өлмес бейнені биік Шыныңды айт, сұлу, сенбісің сол нақ

Ойында мұңы, жанында күйік Аяулы ақын жырлаған сүйіп?



Астында грек көгінің мөлдір, Қиырда сонау жүргенде ақын, Күйзелген шабыт иесі сол бір Көрді ме сені түсінде, бәлкім?

Түсті ме бейнең өшпейтін жарық

Жүрегінің түбіне барып?!



Бақытты жырмен сиқырлы күшті.

Алды ма ол шебер сені тез арбап Еріксіз, бәлкім, қалтырай түсті Тәкаппар кеудең көтеріп салмақ

Иығына сонсоң басыңды салып...

Уа, жоқ, жоқ, досым, қызғаныш өртін Тұрғам жоқ аңсап, бақыт жат маған: Бұл күнге шейін біле алмай өттім.

Оралып енді қайтадан оған, Тартуға азап келмейді шамам.

Қорқамын... бәрі сүйкімді заттың

Көз алдап тұрар баянсыз-ақ тым.





ТҰТҚЫН




Отырмын дымқыл, қараңғы үйде терезесі торлаулы, Қапастағы бір жас бүркіт қос қанаты қомдаулы; Қайғыланған, қапаланған менің мұңды жолдасым, Қарсы алдында тереземнің жейді шоқып қанды асын;

Шоқиды да, тастап жемін, тереземе қарайды, Бейне менің ойыма ортақ, мені өзіне балайды.

Көз қырымен, дауысымен шақырады шаңқылдап, Демек болад: “Кел, кетелік, кел, ұшалық жарқылдап,

Жетті уақыт, туысқанымыз, біз ерікті құстармыз, Бұлт бүркенген асқар тауға біз ұшуға құштармыз, Көлбеп жатқан көк теңізге қанат безеп кетейік, Тек жел есер... тек мен жүрер... еркін жерге жетейік!”





ТҰТҚЫН




Отырмын дымқыл, күңгірт темір торда Бала бүркіт еріксіз өскен қолда, Қанат қағып, қайғылы досым менің

Терезеде шоқыйды қанды жемін.

Шоқыйды да тастайды, тысқа қарап, Ойланғандай менімен ойды бір-ақ, Шақырады саңқ етіп, ымдап мені, Айтатындай: “Кетейік, ұшып кәні!

Біздер құспыз ерікті, туды шақ та, Кетейік бұлттан әрі таулы жаққа.

Көк теңізді аймаққа кетейік біз, Жүрген жерге сайрандап жел екеуміз”.





ТҰТҚЫН




Түнекте тор ішінде қамаудамын.

Жас қыран, о да мендей жанарда - мұң.

Қанатын ара-тұра қомдап қойып шоқиды салған жемнің арам қанын.



Темір тор туғызыпты оған да күн.

Көк аспан - қиялыңда, соны аңдадым.

Шаңқ етіп шақырады маған қарап, дейтіндей: “Бір самғасам, жоқ арманым!



Сенің де, білем, жаның таңға ғашық, кеттік, дос, тор ішінде қалма жасып!

Көк аспан. Шалқар теңіз. Серігім – жел самғайын бұлт жамылған таудан асып!”





КҮТУШІМЕ




Қиындау күндердегі жан серігім арнаған маған ғана бар сенімін.

Қоршаған жасыл орман - сая, мұраң, мені ылғи күтудесің баяғыдан.

Күбірлеп менің жазған жырымды ұдай, отырсың шұлық тоқып бұрынғыдай.

Өткізіп жүрсің, сезем, зорға күнді, Сағындым әжім басқан қолдарыңды.

“Сәлем” деп келмейді ешкім жасыңды елеп, күтесің мені келе жатыр ма деп.

Уайымнан, сағыныштан жылап жаның, ойлайсың, мазаң кетіп... ұғам бәрін.





КҮТУШІМЕ




Жан досы қатал күндердің, Аршыным менің қаусаған!

Ну орман шетте үн бердің, Тосумен мені шаршаған.

Терезе жақсы сынауға,

Сағатты қойып орынға.

Құлағын жарар бұрауға,

Күстенген жатық қолың да.

Қақпаға қарап әр нені,

Көкірегің болжап меңгерді.

Сағыныш, өмір тәлкегі,

Қысады-ау сенің кеудеңді.





В. Ф. РАЕВСКИЙГЕ




Берілмен, жыршым, мақтанға, Табынып таңсық жырыма.

От жүрек лүпіл қаққанда

Күлдіріп, жылатқаныма,



Берілген емен мақтанға,

Сиқыр сазыма тұрды иіп.

Біресе мұздап, бір күйіп

Жас ару ойға батқанда,



Өлтіре шенеп тыйғанмын

Зинақор менен пасықты.

Үнінен кәрлі лирамның

Иісі жалған жасып тым.



Мәшһүр боп қайсар шабытпен, Сері боп жастық шақта әман.

Еркіндікті аңсап, налып мен Жүргеннен даңқым шықпаған.



Осы да жазымыш деген,

Тым биік менің бақ күнім – Арманшыл тылсым түс пенен Асқақ ойлардың шаттығы!



***

Неден, тасқын, қалдың тынып, Кім бөгеді жойқыныңды,

Кім сұрапыл толқыныңды

Шалшық етті үнсіз, тұнық?



Сапыр суды, дауыл мен жел, Бұз қатердің бұл бөгетін.

Азат өскен, қайдасың, сел?

Шайқа сорлы судың бетін.





ТҮН




Менің үнім сен үшін аялы бір алақан, Қара түнді қақ жарған арайы мол жаңа таң.

Төсегімнің қасында мұңаяды шырағдан, Төгіледі жырларым күйік күйін шығарған.

Махаббатты бал бұлақ сылдыр қаққан кездері, Меңіреуден жаудырап көрінеді көздерің.

Күлімдейді көздерің - естіледі сөздерің; Мен сендікпін... сендікпін... керегі жоқ өзгенің.





ӘЗӘЗІЛ




Ну орман, қыздың жанары,

Бұлбұлдың әні түндегі –

Болмыстың барша хабары

Мен үшін таңсық күндері,

Азаттық және махаббат,

Жандағы сезім жалынды,

Тәкаппар өнер, атақ-бақ

Тасытқан кезде қанымды,

Үміт пен ләззат шақтарын

Толтырып бейуақ зар-мұңға, Жұмбақ бір жауыз хақ-тәңірім Тұратын болды алдымда.

Өңменен атып көздері,

Жаныма дерт боп тұнды зар, Кекесін, ащы сөздері

Жүрекке салқын құйды зәр.

Аямай кінә, жаланы,

Құдайдың дінін қағытты;

Үзгіні жоққа балады,

Жек көрді илһам-шабытты;

Жалған деп жарға сенбеді, Өмірді кекеп даттады – Тірлікке байтақ жердегі

Бір ауыз бата таппады.



***

Кешемісің, қызғаншақ қиялдарым, Мазасыз махаббаттан қиналамын.

Сен мендіксің, алайда арманымды, Неліктен қорқытуға құмар жаның?

Құштар топ топырласа сені қоршап, Несіне назданасың жылы ұшырап.

Неліктен ерке, назды сұлу көзің, Қарайды құр үмітпен бәрін шырмап.

Мені арбап, ойларымды бүркей жаптың, Сендің сен жүрегіне мен бейбақтың.

Құмар топ қоршағанда көз салмадың, -

Сөздерін жат көрдім де тілсіз қаттым.

Құса боп, өзім ғана шектім азап, Қатал жар тіл қатпадың, маған қарап...

Үреймен үнсіз ғана кетпек те едім, Көз тігіп, тым болмаса селт етпедің.

Өзге бір сұлу маған көзін бұрып, Қағытып, сөз айтса да сөз тудырып.

Мізбақпай отырасың, сол шат қалпың

Маған жат, махаббатсыз мұздай суық.

Айт тағы: бақкүндесім менің неге, Біз тұрсақ, оңашада көңілдене Сөйлейді маған неге сайқалданып?

Сенің ол кімің еді? Тым сұрланып, Сірә, оның хақы бар ма, қызғануға?

Іңірдің алакөбе бейуағында, Шешең жоқ, шала-шарпы киім киіп, Неге сен қарсы аласың оны иіліп?

Мені де ұнатасың, оңашада Сондай сен шын еркесің! Сүйіп және Соншама жалындайсың! Ғашық сөзің

Шалқиды жан лебімен ұйып қана.

Михнатым ерсі шығар мүмкін саған, Бірақ мен ғашығыңмын сен аңсаған, Жан жарым, әуре етпеші, жалбарынам: Сезбейсің, отты лепті сүйінішті, Білмейсің, шектім қандай күйінішті.





ӨМІР АРБАСЫ




Болса да кейде жүгі ауыр, Жүргенде арба жеп-жеңіл

Желдіре айдап, тынбай бір, Келеді жәмшік қарт өмір.



Сәріден мініп арбаға,

Жүруге қатты құмармыз:

Қарамай қажып-талғанға,

Айқайлап: ә... деп сыбаймыз.



Қалады түсте ол ерлік,

Соғады арба зіркілдеп.

Қорқытып бізді сай мен тік, Саламыз айқай ақырын! - деп.



Жүйткіген арба сол қалпы, Үйрендік оған біз жайлап.

Келеміз қалғып қонғалы,

Аттарды мезгіл өзі айдап.





ӨМІР АРБАСЫ




Артқаны ауыр болса да,

Арба алғаш жеңіл көрінер.

Делбесін қағып соншама,

Арбакеш таңда желігер.



Отырып таңнан арбаға,

Жатпаймыз басты қатырып.

Қарамай шаршау, шаңға да: “Арында!” - дейміз ақырып.

Құшады қатер деп-демде,

Үздігіп түсте батыл үн.

Еңіс пен жарды көргенде:

“Ақымақ! - дейміз, - ақырын!”



Арба жоқ кеште асыққан,

Ілбиді жолмен жаттанды.

Жетеміз мүлгіп лашыққа,

Уақыт айдап аттарды.





КЕМЕ




Еркесі айдын шалқардың

Шырқай бер теңіз төрінде!

Бір саған үміт артармын

Есен жүр шалғай өріңде.

Ертеңмен желпи бер, тегі, Желкенге, самал, дем беріп.

Мазасын алма еркенің

Беймаза толқын сенделіп.



***

Түнгі зефир

Төгіп эфир,

Жырлайды,

Зырлайды

Гвадалквивир.



Алтын ай тұр аспанда

Тоқта... Шертіп гитарын,

Испан қызы балконға

Асты жайлап шынтағын.



Түнгі зефир

Төгіп эфир,

Жырлайды,

Зырлайды

Гвадалквивир.



Сығалама пердеңнен,

Ақ дидарың жарқ етсін!

Түсір шойын кермеңнен,

Ақ балтырың жалт етсін!



Түнгі зефир

Төгіп эфир,

Жырлайды,

Зырлайды

Гвадалквивир.



***

Түнгі зефир

Құйып эфир,

Шулайды,

Зулайды

Гвадалквивир.



Ай да шықты аспанға,

Гитарадан күй өрді.

Әне, жап-жас испанка

Балконға кеп сүйенді.



Түнгі зефир

Құйып эфир,

Шулайды,

Зулайды

Гвадалквивир.



Сыпыр желбір желеңді,

Күн келбетің жарқ етсін.

Жасырмас тор денеңді,

Ақ балтырың жалт етсін.



Түнгі зефир

Құйып эфир,

Шулайды,

Зулайды

Гвадалквивир.



***

Түнгі зефир

Шашып эфир

Шулайды,

Зырлайды

Гвадалквивир.



Шықты әне, алтын ай!..

Тыныш... Гитара тартылды.

Жас испан қыз жарқырай,

Балконға кеп артылды.



Түнгі зефир

Шашып эфир

Шулайды,

Зырлайды

Гвадалквивир.



Таста сұлу шәліні,

Күн - дидарды аш арбайтын.

Шарбақтан ас, әлгі

Балтырды көз қармайтын.



Түнгі зефир

Шашып эфир

Шулайды,

Зырлайды

Гвадалквивир.





АКВИЛОН




Аквилон, неге долдандың

Жағада өскен қамысқа?

Ақ бұлтқа неге шамдандың, Қуалап зеңгір алысқа?



Жақында ғана көк аспан,

Қап-қара бұлтқа толы еді, Қияда көкпен таласқан

Айбарлы емен тұр еді.



Сен келдің де ысқырып,

Ойқастап, ойнап, от алып.

Қоп-қою бұлтты тықсырып,

Еменді кеттің қопарып.



Жетті енді, күн күлсін,

Жалтылдап нұры жайнасын,

Қамыс та жайлап сілкінсін, Ақ бұлтпен самал ойнасын.





АКВИЛОН




Жағада жас шыбықты,

Неге Аквилон иесің?

Жиекке айдап бұлтты,

Неге қатты тиесің?



Көкті қоршап әлгінде

Қара бұлттар жүреді.

Бойын түзеп зәулімде

Сұлу емен тұр еді...



Бұрқ-сарқ етіп шықтың да

Нажағайлап зулаттың.

Жөңкілдіріп бұлтты да,

Еменді де құлаттың.



Қуанышпен жарқырап

Күн енді бір жайнасын.

Жай ырғалып жапырақ,

Бұлпен зефир ойнасын.





ӨРТЕЛГЕН ХАТ




Қош, хаттары аяулы махаббаттың, Сенімен бірге жанды мұңсыз көп күн.

Қиналдым, бақытымды қимай бақтым, Беруге құшағына тілсіз оттың.

Амал жоқ, өртен солай, жетер енді!

Ұғынбас қатаң жаным ештемені.

Барады жалын жалмап беттеріңді, Қарауға жанарым да сескенеді.

Көк түтін, күбірлеген дұғамен бір Жарыса жөнелді де, бітті мезгіл!

Жоғалтып сақинадай жүзін пешет Бұрқылдап қайнап жатыр, о, керемет!

Қағазы қарауытып аунап түсті, Жарқырап күл де қалың аппақ түсі.

Тарылды көкірегім, сүйкімді күл.

Сенсіз бітіп барады жан шыдамы, Қасіретті кеудемде қалшы мәңгі!





ДОСТАРҒА




Жауларым, тіс жармастан әзір жүрмін, ЬІзам да басылғандай жалындаса.

Бірақ та жібермеймін көзден таса, Шығасың жекпе-жекке бір күн бірің.



Аяман, шүйірлермін мен кенеттен, Қадалар сұм жүрекке өткір тырнақ.

Қаршыға дәл осылай тік сонырқап, Ілетін көкқұтан мен қазды көктен.





ДАСТАРХАН ЖЫРЫ




Неге тынды шаттық үні кенеттен?

Шарап тәңірі шырқап салар қайда әндер?!

Жасасын де нәзік қыздар бойжеткен, Жасасын жас бізді сүйген әйелдер!

Толтыра құй ыдыстарды! Ханымдар, Дәл түбіне түсіре,

Қою шарап ішіне,

Қасиетті жүзіктерін салыңдар!



Жаса біздің музалар мен ақыл-ой!

Тегіс тұрып, соғыстырып алып қой!

Қасиетті күн, лапылда!

Арайлы таң алдында

Өңі қашып, әлсіреген шамдайын, Өшсін жалын тақуалық, сары уайым!

Өшсін құрып! Ақыл күні шықсын да!

Жасасын күн, қараңғылық ықсын да!





ҚОЗҒАЛЫС




Қозғалыс жоқ, деді бір ғұлама адам, Сыр бермей, саяздыққа шыдамаған.

Өзге ойшыл үндеместен үйді кезді, Мақсаты жұрт сол сөзді ұнамаған.

Мырзалар, соның бірақ бұрыстығын Біздерден біліпті ғой Шығыс бұрын, Келеді киелі Күн Галилейдің

Дәлелдеп әлге дейін дұрыстығын.





Б¥ЛБ¥Л МЕН КӨКЕК




Орманда, меңіреу бір түнде Жыршысы көктем әр үнде,

Сызылтып сайрап жырлайды.

Алайда, көкек ақымақ,

Өзін сүйгіш бір қылжақ,

“Көкек” деп бір тынбайды.

Тағы шығып жаңғырық.

“Көкектейді” қайғы сап!

Құтқар, алла, бізді аулақ, Сар уайымшыл көкекті ап!



***

Астында өз елінің аспанының, Күйреді ол күңіреніп қайғы-жерден.

Біржола солды гүлі жас жанының

Кетті ұшып жас көлеңке тас төбемнен.



Жанымыз екен біздің екі бөлек, Бекерге тұтатыппын сезімімді.

Өлімін айтты біреу әңгімелеп, Тыңдадым сақтап мен де төзімімді.



Сүйіп ем жанымменен жалындаған, Тартып ем азаптың мен ауырын да.

Сүйіп ем қайғы үйсе де бәрін маған.

Сүйіп ем ессіз батып ауыр мұңға!



Сол қайғы, сол махаббат қайда, қайда?

Арналмай сорлы жанға қалды жайға, Ләззатпен өткен күнді ойға алуға Тағат жоқ, жоқ тамшы жас жанарымда.





ПАЙҒАМБАР




Жан аңсары сусағанда,

Талықтым мен меңіреу жонда.

Келді есрафіл алты қанат

Тоғысқан бір торап жолда.



Саусағымен жеңіл, жұмсақ, Жанарымды қалды сипап;

Шошып қалған бүркіттей бір, Алғыр көзден жарқ етті нұр.



Сипап өтті құлағымды,

Құйды сонда ду, дабылды.

Естідім мен: көк тітіреп, Періштелер гулеп ұшып,

Әбжыландар суда гүрлеп,

Самсай қалды жерден шыбық.



Қанды қолын сап аузыма,

Бейпіл, сумаң, сөзі күна, Қарысқан сол қу жағыма,

Дана жылан тілін салды.

Содан кейін көкірегімді,

Қылышпенен тіліп жарды.

Дірілдеген жүрегімді

Суырды да, жұлып алды.

Салды қызыл шоқты жанған, Бос кеудеме қуыс қалған;

Өліктей бір жаттым жонда.

Құдірет үні жетті сонда:



“Тұр, пайғамбар, баста, тыңда, Әміріме ер де менің,

Жерді, суды кезіп, зырла, Жандыр сөзбен ел жүрегін!”





ПАЙҒАМБАР




Рухым кеуіп, жан семіп,

шөлейтте келем шалдығып – періштем сонда нұр сеуіп

кезікті маған - жанды үміт.



Жанағанда оның саусағы,

ашылды шайдай жанарым.

Жүректе жанды жан шамы,

дүниенің естіп бар үнін:



періштелердің сусылын,

теңселген үнін аспанның,

қақ жарған теңіз тылсымын айдаһарлардан жасқандым.



Ащы тілімді жұлып ап

(есімнен танып қалғыппын), дана жыланның тілін ап

аузыма салды - қан жұттым.



Кеудемнің қанын саулатып, қылышпен жарды - дір еттім.

Шырағдан отты лаулатып,

орнына салды жүректің.



Тұратын қайран жоқ менде, жатырмын, көрмей ешкімді.

Жерден бе, әлде көктен бе – Алланың үні естілді:



“Пайғамбар, туды саған күн, Әмір етемін бүгін мен:

жердегі барлық адамның

жүрегін өрте жырыңмен!”





ПАИҒАМБАР




Құдіретті жанды қалап,

Келе жаттым шөл далада.

Есірафил алты қанат

Тұра қалды сол арада.

Жүзігімен жарқылдаған

Сипап өтті қабағымнан.

Қыран құстай саңқылдаған, Ұшқын ұшты жанарымнан.

Сипағанда құлағымды,

Неше түрлі үн ағылды.

Көк дірілдеп, шың басынан Періште ұшқан үндер келді.

Сұмдар сусып су астынан,

Сабағынан гүлдер солды.

Аузыма сұм кіріп алды,

Кесір тілді жұлып алды.

Уы зәрлі, жылмаң тілді,

Жылмаңдаған жылан кірді.

Тілін тіске сұғып алды,

Қанды ет боп тұрып алды.

Содан соң ол тұл өңімді

Қылышпенен жарып шықты.

Дірілдеген жүрегімді

Көкірегімнен алып шықты.

Жүрек оты өшіп қалды,

Орнында тек тесік қалды.

Жаттым жерде өлік сынды,

Алла аян беріп тұрды:

“Тұр, Пайғамбар, тыңда енді, Сенсің нағыз елшім менің.

Арала да күллі әлемді,

Лаулат сөзбен ел жүрегін!”





АРИОН




Қайықта біз көп едік,

Біріміз желкен кергенде,

Біріміз шаншып тереңге

Құлаштап ескек сермедік.

Жүгіміз ауыр, күн тынық,

Рульде - үнсіз кемеңгер,

Жоқ менде күдік, қайғы-шер, Жырлап келем... кенет жел Сапырды суды ышқынып...

Болды апат жолшы, дана да, Құпия ақын мен ғана

Дауылмен шықтым жиекке,

Бұрынғы шырқап гимнді,

Кептіріп қойдым киімімді, Күншуақ тас түбекке.





ПЕРІШТЕ




Дозақы түпсіз кеңісте

Самғаған кердең малғұнға

Қарапты момын періште

Пейіштің тұрып алдында.



Күдікшіл, асқақ, тәркі рух Көріп қап әзіз рухты.

Қасына келіп шарқ ұрып,

Қызығып біраз тұрыпты.



“Ғафу ет, - депті, - кез келдің, Жарқырап және көріндің:

Түгелдей көктен безбеймін, Жек көрмен бәрін өмірдің”.





ТҰМАР




Тынбастан тулап телегей,

Жартасқа соғып арқырап,

Тамылжып кешкі көлегей,

Аспанда айы жарқырап,

Тарқатқан жақта мұсылман

Харамға барып құмарын,

Еркелеп маған ұсынған

Арудың алдым тұмарын.

Арудың сөзі жадымда:

“Ардақтап берген сыйым бұл, Жүргейсің сақтап жаныңда, Сиқыры ғажап бұйым бұл!

Дерт шалып, жетер ажалың, Долданып дауыл бұрқырар,

Сол кезде, бірақ қарағым, Араша түспес бұл тұмар.

Шығыстың абат зейнетін

Әпермес, сені кенде ғып,

Нәбидің байтақ үмметін

Бермейді саған пенде ғып; Жат өлке, күнгей жайлардан, -

Қайғының қара бұлты бар, -

Апармас аңсап сарғайған

Еліңе сені бұл тұмар...

Сұрқия келіп қасыңа,

Сұқтанып бірақ арбаса

Сүйгенсіп түнгі қапыда

Қадалған ернін алмаса:

Жүрекке түсер жарадан,

Жамандық істен, қарағым,

Опасыз деген табадан

Қорғап бір қалар тұмарым!”





СЕЗІНУ




Қара бұлт құрып тағы тор

Топталғандай алдыма.

Күншіл тағдыр маған сор

Төндіріп тұр тағы да.



Сақтармын ба тағдырға –

Өштік ыза, өрлікті.

Өткізген жас шағымда

Сабырлықты, ерлікті?



Дауылынан талып өмірдің

Күттім тағы мен дауыл

Сау қалармын мүмкін мен,

Тауып қорған әлдебір.



Бірақ сезіп үрейлі

Айрылысар сұм шақты.

Періштем-ау, сүйгелі

Жайдым соңғы құшақты.



Нәзік сырлы періштем,

Кеш! - деп қана тіл қатшы.

Мұңая қалған бір түспен

Мөлдір көзден сыр атшы.



Сол қарасың ой салар

Менің шерлі жаныма.

Ерлік, қайрат айланар

Өткен жастық шағымда.





АНЧАР


Улы ағаш



Сарылған, сараң далаңда,

Аңызақ құмын өртеген.

Сақшыдай сұсты, жаһанға

Анчар тұр жалғыз ертеден.



ЬІндыны кепкен шөл бір күн, Кектеніп оны туған-ды.

Семдіріп жасыл гүл көркін, Тамырын умен жуған-ды.



Шаңқай түсте у еріп,

Қабықтан шып-шып таматын: Торласа ымырт түнеріп;

Мөлдіреп қатып қалатын.



Құс келіп оған қонбады,

Жоламады жолбарыс,

Құйын кеп соқса жондағы,

Уланып кетті жолға алыс.

Нөсерлеп өтсе бұлт қаңғып, Суарып қалың жапырағын

Бұтақтан жерге у тамып,

Өртеді тамшы топырағын.



Әйтсе де зорлап жіберді,

Анчарға адам адамды.

Құл кетті, құм ғып жігерді, Уды алып таңда оралды.



Әкелді ол өлім уын да,

Бұтақты гүлі суалған.

Салқын тердің буына

Апталып өңі қуарған.



Әкелді, - әбден әл кетті, Лашыққа жетіп жығылды.

Жеңе алмады жендетті,

Пенде боп көзі жұмылды.



Ұлық уға суарды,

Көнбіс оғын садақтың,

Жіберді оқпен ажалды,

Көрші еліне жат жақтың.





АНЧАР


Улы ағаш



Топырағын аптап өртеген

Құла түз, құба жапанда

Анчар тұр жалғыз ертеден

Сақшыдай сұсты жаһанға.



ЬІндыны кепкен шөл бір күн Толғатып, кекпен туды оны, Солдырып жасыл гүл көркін, Тамырын умен жуды оның.



Шаңқай бір түсте у ерін

Қабықтан шып-шып тамады.

Торласа ымырт түнеріп,

Мөлдіреп қатып қалады.



Құс келіп сірә қонбады,

Жоламай өтті жолбарыс.

Қарайып соққан жел дағы

Уланып кетті жолға алыс.



Қаңғалап кетіп жауса бұлт, Суарса қалың жапырақты.

Бұтақтан жерге у тамып,

Өртеді тамшы топырақты.



Жұмсады бірақ анчарға

Әмір ғып, адам адамды.

Құл байғұс жоқ деп айтар ма?

Таң ата қайта оралды



Оралды солған бұтақты ап, Әкелді ажал-желімді.

Сұрланған беттен бұршақтап, Мұп-мұздай тері төгілді.



Келгені құрсын, бәтшағар, Әлсіреп жерге жығылды.

Пенде боп қайсар патшаға, Лашықта көзі жұмылды.



Көнбісті ұшын саржаның

Сол уға патша малдырды,

Зарлатып қоңсы жан-жағын

Боратып ажал жаудырды.



***

Баяғы күйім, сол күйім - сүюге ынтық, Бейғам жүрген бір қалпым айнымас түк.

Сізге мәлім, достарым, жаным менің

Сұлық қарар сұлуға жоқ дәрменім.

Іштей толқып, албыртып сол жүргенім!

Бұл махаббат етті ме мені аз ермек?

Жас қаршыға секілді алас ұрып, Жатпадым ба шырмалып талай рет.

Киприда торына қойған құрып?

Жүз рет аузым күйсе де сол кәсіптен Сұлу көрсем, қаламын арбасып мен.



***

Грузия қырына түн түнеген, Қарсы алдымда Арагва күркіреген.

Құлазиды, көңілім жабырқайды Өзің салған жанымда жатыр қайғы.



Бір өзіңсің... жанымның ойлағаны Еш тәңірінің келмейді оған әлі.

Жүрек қайта сүйеді, тұтанады Сүймесіне өйткені жоқ амалы.





ҚАЛМАҚ ҚЫЗЫНА




Қош, сүйікті қалмақ қызы!

Қайран әдет желік беріп,

Мекенім боп қаңбақ түзі

Босқын үйдің соңына еріп

Кетіп қала жаздадым мен,

Есі-дертім болып бір сен.



Табиғи ғой, көзің жымық,

Мұрның жалпақ, маңдайың кең; Аяғыңды әсем қылып,

Қынамайсың шым жібекпен.



Французша міңгірлетіп,

Самауырдың қарсы алдында;

Ағылшынша нан үгетіп,

Сүйсінбейсің сен Сен-марға.

Шекспирді жанамалап,

Жат қой саған бағаламақ.



Басыңда ой болмаса да,

Іздеп арман, шомып ойға;

Ма баЬе, деп әнге сала,

Жүгірмейсің шаршы тойға...



Әттең, дүние-ай! Қос ат жегіп Бергенінше қалмақтарың:

Жүрегімді алды жеңіп

Тағы көркің, көз жанарың!



Кездескеннің қилы күйде

Оқасы жоқ мәнді жанға;

Ләззат қуу көшпелі үйде,

Я болмаса сәнді залда!



***

Бардым Донға мен-дағы,

Осман тобын айдадым.

Қамшы әкелдім - сондағы

Майдан, шатыр айғағын.



Балалайкам бар әлі,

Болған жорық жолында.

Қамшы да енді тұрады,

Үйде соның жанында.



Достардан не бүгемін –

Әйелімді сүйемін.

Оның сырын білемін

Қамшы әкелген себебім.





ДОН




Жарқырап төсінде адырдың

Жатыр міне, Дон ағып.

Сәлем, Дон! Саған сан ұлдың

Сәлемін келдім мен алып.



Өзенге бүкіл Дон таныс

Атағы шыққан ағадай.

Евфрат пен Аракс

Сәлемін келдім хабарлай.



Отанын танып тұра қап,

Болдырып келіп шабыстан,

Жұтады дондық арғымақ

Арпачай атты ағыстан.



Даярла Дон, көп жортқан

Салтатты батырларыңа

Көбігі шапшып көкке атқан Жүзімнің суын тағы да.





ДОН




Кең даланы кезіп аққан

Міне, ол жайқын! Армысың Дон!

Ұлдарыңнан қиыр жатқан

Саған сәлем әкелдім мен.



Ағамыз деп даңқы шыққан

Сені өзендер біледі Дон.

Аракс пен Евфраттан

Саған сәлем әкелдім мен.



Мойны босап көп мінуден

Үйреншікті жерін танып,

Арпачайдың мөлдірінен

Дон аттары ішті қанып.



Дайында, Дон, көкей тескен, Саңлақтарың көрсін татып.

Жүзім суын жеріңде өскен

Бұрқыраған жалын атып.





ЕТІКШІ


Тәмсіл



Суретке қарап тұрып бір етікші Ақауын тауыпты аяқ киімінің.

Жөндеді қыл қалам ап суретші, Білгішсіп тағы етікші тапты мінін: “Менімше, беті де сәл қисық екен...

Жалаңдау емес пе өзі мынау кеуде...”

Апеллес сонда оның сөзін бөліп, Деді: “Етіктен жоғары сынай көрме!”



Менің де бір досым бар байқап жүрген: Білмеймін білгірлігін не жөнінен, Болғанмен сонша міншіл сөз жүзінде, Қауымды сынайды екен не бетімен, Жөн еді етік мінін сынау білген!





МЕН СІЗДІ СҮЙГЕМ




Мен сізді сүйгем. Бәлкім, соның әлі Өшкен жоқ жүрегімнен жылы табы.

Мен бірақ көңіліңізді кірарзытпан, Алмасын мазаңызды ол ендігі ары.



Мен сізді сүйгем үнсіз, үміт қылмай, Бір қорқып, бір қызғанып жанға қимай.

Сүйгізсе сізді өзгеге тәңірім сондай, Сізді мен шын елжіреп сүйсем қандай.





СҮЙЕМ




Сүйгем сізді, махаббат мүмкін әлі, Жанымды өртеп жарыққа ұмтылады.

Махаббатым батырса сізді мұңға, Мазаңызды алмаспын ендігәрі.



Сүйем сізді үндемей, үміттенбей, Азап тартып қызғаныш, күдіктен кей.

Шын жүректен тым нәзік, шексіз адал, Сүйсін, тәңірім, сізді өзге жігіт мендей.



***

Мен сізді сүйіп едім, мүмкін әлі сүйемін, баурағансыз ұнап бірден.

Қос тағдыр қосылмаса, кім кінәлі.

Ал сізді айыптаудан жырақпын мен.



Үмітсіз сүйдім, сосын үздім әнді, сан жұтып қызғаныштың кекті демін.

Өзіңіз ұнатқан жан сізді мәңгі дәл мендей сүйіп өтсін деп тіледім.



***

Сүйдім мен сені. Сүйемін мүмкін мен әлі.

Махаббат оты кеудемде мүлде сөнген жоқ.

Шырқыңды бұл ой бұзбасын, тіпті, шамалы, Өксіткім сені келмейді менің өңмеңдеп.



Сүйдім мен сені үмітсіз, үнсіз халіммен, Қызғанып бірде, қиыла жаздап тамырым.

Сүйдім мен сені жаныммен, бүкіл тәніммен, Тап мендей сүйер тап қылғай жанға тәңірім.



***

Сүйдім мен сені: сүюден таптым жазамды.

Жаһанымда да, жанымда жоқ бір келісім.

Мас болып сүйіп алмаспын енді мазаңды, Қайтейін енді? Қасірет шекпе мен үшін.



Күдіксіз сүйдім, үмітсіз сүйдім не біліп, Сызданып жүрек, қызғанып, құрбан - мал-жаным.

Беріліп сүйдім, сөгіліп, жылап, егіліп!

Өзгеге де өстіп сүйікті болып қал, жаным.



***

Сүйгенмін -

Сізді,

Өз отыма -

Өзім

Өртеніп,

Өшкем жоқ -

Әлі...

Сүйе беремін -

Өлгенше!

...Жеке -

Қаңғиын,

Жападан -

Жалғыз дерт еміп,

Жан-Жүрегіңіздің –

Жарасын тырнай бергенше?!

Нәпсім -

Тәркілі,

Құлдығын ұрман -

Табынып,

Өткінші -

Жалған -

Дүние -

Бізден қалған Боқ!

...Қайран-ай?!

Тылсым...

Аңсар-Жоғыңыз -

Табылып,

Ол да -

Есінен танып,

Дәл

Мендей сүйсе -

Арман жоқ!..





ҚЫСҚЫ ЖОЛ




Толқынға ұқсас тұманнан

Ай ақырын шығады,

Төңірекке мұңайған

Мұңды сәуле құяды.



Қысқы жолда жабырқау

Желеді аттар бұлдырап,

Жалғыз үнмен қоңырау

Қажытады сылдырап.



Құлағыңа сүйкімді

Тиеді әні жәмшіктің:

Кейде шалқу секілді,

Кейде шері жүректің.



Көрінбейді от, үй дағы...

Тым-тырыс, қар - айнала...

Кездеседі жолдағы

Ала діңгек бір ғана.



Жабырқадым... Нинашым,

Жетсем ертең қасыңа,

Қарап тоймай, қимасым,

Балқырмын от басында.



Сағат тілі шықылдап

Өлшейді ғой өз жолын,

Басылса да шуылдақ,

Бізді айырмас ауған түн.



Нина: жолым жабырқау,

Жәмшік те үнсіз калғыды,

Қалды жалғыз қоңырау,

Күңгірт тұманға ай кірді.





КАВКАЗ




Кавказ менен төмен жатыр, биік шыңда Мен тұрмын қар үстінде, қиясында.

Бір құздан аулақтағы ұшып қыран, Қалықтап, қанат қақпай жүр қасымда, Бұл жерден тасқын басын көрдім туған, Қаһарлы көшкін тасты қопарылған.



Астымда мүлгіп қана бұлттар шұбап, Гүрілдеп тас толқындар жатыр құлап.

Астында жап-жалаңаш, алып жартас Төменде мүк пен шілік жатқан қурап.

Онан соң қалың тоғай жасыл жылға, Құс ән сап, бұғы жортып жүрген мұнда.



Сол жерде күнелткен жұрт тауға ұялап, Шұрайлы шатқалда жүр қой жылғалап, Барады қойшы түсіп, қызық шулы Арагва ағып жатқан сайға қарап.

Бір мүскін салт атты кеп бой жасырған, Жылғаға Терек ойнап аласұрған.



Темірлі торда тұрып тамақ көрген, Жас аңдай ойнақ салып ол өкірген, Пайдасыз қастықпенен жағаны ұрып, Жартасты аш толқыны жалап өрген...

Бекер ғой! Болмас оған шаттық, тамақ; Қаһарлы құздар оны қысқан қамап.





ДЕЛИБАШ




Төбенің асты қым-қиғаш,

Екі жақ көзін тұр қадап.

Қырда жүр қыршын делибаш.

Қарайды соған бір казак.



Делибаш! Байқа, ұшынба,

Жаныңды сақта, айпырмай.

Кетерсің найза ұшында,

Иманың қалар айтылмай.



Казак-әй! қызба ұрысқа:

Құйғытып келсе делибаш.

Шалынып қайқы қылышқа,

ЬІршып бір түсер әзіз бас.



Тап берді: айқай, қым-қиғаш, Әнекей қалды қырқысып.

Найзада кетті делибаш,

Казактың басы түсті ыршып.





ҚАЗБЕКТЕГІ МОНАСТЫРЬ




Қазбек, сан таулардан асқақ қарап, Шатырдың құдіретті жайып қанат, Жарқырап тұр жүзінен нұр төгіліп.

Бұлттан да әрі асып монастырың, Керемет кемесіндей көк аспанның

Самғайды тау үстінен сәл көрініп.

Алыста оқшауланып жатқан жаға!

Кетер ме ед қош айтысып шатқалдарға Асқақы еркін шыңын басар болсам, Жетіп ап бұлттан арғы құжыраға, Құдайға көрші болып тасалансам!..



***

Қаралап өсек-күңкілі,

Қорласа жастық шағыңды,

Қауымның арсыз үкімі

Әкетер тартып арыңды.



Ішінде салқын тобырдың

Мен ғана ортақ қасіретке.

Сен үшін дұға оқыдым,

Жалындым бекер құдіретке.



Ал, қауым... Қатал шенейді, Бұзуға салтын көнбейді.

Адассаң жаза бермейді,

Жасыра біл сен дейді.



Паңдықпен сүйіп құшқаны,

Қуғыны да қулық-сұм.

Жек көрер бәрін жас жаның, -

Жүрегің түбі ұмытсын.



Сен іше көрме у-зәрді,

Топтан без қапас, жалтырақ.

Қоштама ойсыз думанды:

Жаныңда досың жалғыз-ақ.



***

Жалығып кеткен кезімде,

Қызықтап ермек, сауықты.

Құмарлық ессіз кей-кейде

Жырымнан орын тауыпты.



Алайда сол кез сиқыр ішек, Тоқтаттым үнін сәл тынып.

Естілді даусың керемет,

Кенеттен мені таң қылып.



Ыршып та кетті көз жасым, Лебізің таза гүл атып.

Арымның жазып жарасын,

Жанымды алдым жадыратып.



Қазір де тұрсың қол созып Дем берген жанға биіктен.

Махаббат нәзік күші озып, Қиялды қызба иілткен.



Жанымды шалды сол жалын,

Түнегін жердің түрді де:

Ақын тосты құлағын,

Таңырқап періште үніне.





АҚЫНҒА




Ақын! Халық сүйді деп, таспа бекер, Минуттік мақтау шуы өтер-кетер; Естірсін ессіз сотын, сұмдар ниетін, Сонда да сабырлы бол, саспа, бекін.



Өзің патша: тұр жалғыз. Еркін жолмен, Ақылыңа ер-дағы жүре бер сен, Өршіт ойдың жемісін игілікті.

Бірақ оған сұрама сен сыйлықты.



Сыйлық та бар өзіңде, билік те бар, Өз еңбегің өзіңмен бағаланар, Ризамысың, сен соған, суреткерім?

Ризамысың? Мейлі олар сөге берсін, Саған қарсы қарғысын төге берсін, Мейлі сенің бүлдірсін треножнигің.





АҚЫНҒА




Мансұқ етпе ақын, сыйын халықтың, Тез өтеді шулы сезім желігі.

Есерді ұқ, естіні де анық біл, Салқын қауым бол төзімге берігі.



Сен патшасың; өз жолыңмен дара тарт, Еркін ақыл, күшке сенер жамағат.

Сүйікті ойың төксін көпке ашық сыр, Бірақ күтпе шарапатқа марапат.



Бәрі өзіңде. Биік сотсың өзіңе, Қатал шешіп, әділ айтқан сөзіңе, Ризасың ба суреткерім жігерлі?



Ризасың? Шынын айтар маңайың, Сені мақтар сыйлап жалын арайын Жас баладай қозғар түскен шідерді.





АҚЫНҒА




Халықтың масаттанба мақтауына, Өткінші оның мақтау, даттауы да.

Естірсің сынын талай ақымақтың, тапжылма ұқсап үнсіз Қап тауына.



Сен - патша, жалғыздығың - жан жолдасың, жеткізер еркіндігің арманға шын.

Ойыңды шыңда, күтпей сый-құрметті, аз күндік атаққа арың алданбасын.



Біреулер мақтап, біреу тұз жаласын, жырыңның беретін сен шын бағасын.

Тола ма еңбегіңе өз көңілің, ендеше үрле асыл сөз көрігін.

Қолпаштап қол соғатын көрінгенге тобырдың сынына сен көңіл бөлме.

Өлеңде өміріңнің өңін берме.





ЭЛЕГИЯ




Сөнген бір қуанышы ессіз шақтың.

Бойды алып зардабындай у шараптың.

Бірақ ескі шараптай жүрегімде, Күшейіп күнде шерім кетті мүлде.

Жолым күңгірт. Толқыны келер күннің

Көрсетпек маған тағы бейнет, мұңын.



Уа, достарым, келмейді бірақ өлгім, Келеді: ойлап, жасап бейнет көргім.

Төземін, одан тағы табам рақат, Қайғы-қам, әуре-сарсаң болса да өмірім.

Тағы да мен өмірден ләззат табам, Жас төгем ойларыма толқындаған.

Махаббат бір жарқ етер ақырғы рет.

Өмірім бітер шақта, бәлкім, маған.





ҚОШТАСУ




Соңғы рет сенің бейнеңе,

Қиялмен құшақ жайдым мен.

Ояттым ойды кеудеде,

Жасқаншақ, ұяң қайғыммен.

Махаббатыңды еске алдым мен.



Жазымыз кетті тез өтіп,

Өмірді, бізді өзгертіп.

Ақының үшін сүйгенім,

Көрдей түнек кигенің,

Сен үшін сөніп, күйредім.

Қабыл ал, құрбым, елжіреп, Қоштасқан сөзді соңғы рет,

Жесірдей қалған зар жылап, Досыңдай құшқан қалжырап, Айтылар зындан алдында,

Жүректің сөзі бар мұнда.





ПАЖ НЕМЕСЕ ОН БЕС ЖАС




Жақында мен он бес жасқа шығамын, Сол шат күнге жете ала ма шыдамым?

Ол күн мені әрі асырып тастамақ!

Жұрт ішінен ала бөліп ешкім де, Көрсете алмас енді бөтен қас-қабақ.



Бала емеспін бүлдіршіндей бір күнгі, Сылап-сипап ширатамын мұртымды.

Салмақтымын шалдай енді тісі жоқ.

Естисің бе еркін, қатал даусымды, Енді мені кері итерер кісі жоқ.



Жаратады қыздар. Ұяң түрім бар, Сол қыздардың арасында бірі бар, Жанарында жатыр қайғы тығылып, Жүзінен де байқалмайды жылылық, Өмірден де артық маған сыры бар.



Тіл қата алмас ешкім жетіп батылы, Таң қалдырды мені оның ақылы.

Адуынды қызғаншақ ол керемет, Тәкаппар жан басқалардан бір бөлек, Сөйлеседі жалғыз ғана мені елеп.



Айтты маған кеште апшымды қуырып, Сертін байлап, ашуына тығылып.

Оңды-солды қарасаң тек бұрылып, Өз қолынан беретінін у құйып.

Махаббаты қандай оның тым биік!

Шөл далаға әзір бірге кетуге, Жұрт қарғысын таптап тәрік етуге.

Тәңірімдей тірлік берген денеме, Севиль графинямды білгілерің келе ме?

Жоқ! Есімін паш етейін мен неге!





ЦЫГАНДАР




Орманды өзен сабатында,

Кешкі тыныштық сағатында.

От алаулап, шатыр жүзген, Шумен әннің қанатында.



Сәлем саған, бақытты ұрпақ!

Отың таныс, жақыным ең.

Берсе, шіркін, уақыт пұрсат, Кетер ем бір шатырыңмен.



Ертең таңғы сәулеменен,

Еркін ізің қалмас мүлде.

Кетесіздер - сендерменен

Ақыныңыз болмас бірге.



Жонға түнеп жанға рахат,

Жүрмейді еркін серілікпен.

Село өмірі жайбарақат,

Үй тыныштығы оны күткен.





ЦЫГАНДАР




Жап-жасыл орман жағада,

Кезеңде тыныш кеште бір,

Шатырдан шу мен ағады ән, Жанады жалын кестегүл



Сәлемет, ұрпақ бақытты!

Оттарың таныс ақынға.

Өзім де бір кез уақытты

Өткізгем мұндай шатырда.



Атқанда арай таң жетіп,

Іздерің жол ап ерлейді.

Көшкенмен сендер әндетіп, Бұл ақын енді ермейді.



Ұмытты ол қазір қаңғуды,

Тастаған ескі әдетті.

Селода қарсы ап таң нұрын, Сақтамақ үйлік әдепті.





РОССИЯ ЖАУЛАРЫНА




Өңшең ділмәр шуылдақтар, бәлеқорлар, қу жақтар, Россияны кінәраттап, не жөнің бар қылжақтар.

Неге осынша дүрліктіңдер, айтыңдаршы кәнеки, Литва ма наразы боп айналаны шулатқан?

Славяндар арасында бітпейтұғын бұл бір дау, Мұның өзі сендер ұқпас сыры қалың бүр қатпар.



Бұлар бағы заманнан-ақ бір-бірімен жауласқан, Талай-талай шайқастарда сарт-сұрт сынған алдаспан.

Бірде олар, бірде біздер үстем болып айқаста, Қолдарымыз жағамызға алма-кезек жармасқан.

Славянның өзендері бір теңізге құяр ма?

Әлде қурап сарқылар ма тамшы су да қалмастан?



Сәуегейсіп, сайқалсымай бізден аулақ жүріңдер.

Іштеріңе алау түссе, өртеніңдер, күйіңдер.

От басының араздығы - ағайынның өз мұңы, “Арашашы бола гөр!” деп арамдарға жүгінбен.

Кремль мен Прагадан саңылау іздеп сарылмай, Өшпенділік ошағында бықсып-сықсып шіріңдер.



Ал кәнеки, айтыңдаршы өшігудің мәнісін, Кінәлі ме екенбіз біз күрескенге ар үшін.

Отқа оранып, күл төбе боп жатқанда да Москва, Сендер қорыққан қанішерге бермедік ел намысын.

Дүниені дүлей күшпен бөріктірген, тонаған, Сол сияқты мықтыңның да қираттық бел-арысын.



Қасиетті қанымызды қара судай төктік біз, Европаның бостандығы, тыныштығы, бағы үшін...

Дәрмені жоқ даурығудың керегі не ендігі?

Естеріңнен шықты ма әлде халық қаһары, ерлігі?

Әлде орыс патшасының бәтуа қалмай сөзінде, Европамен егесуге жетпей ме русь елдігі?

Әлде қазір сағы сынып, бағы тайған кез бе екен, Сан шайқаста шамырқанған орыстардың өрлігі?



Пермь менен Тавриданың аралығы аз ба екен?

Финнің мұзды жартастары, Колхидамыз - жаз мекен.

Кремльден сонау Қытай қорғанына тірелген Орыс жері - болат қалқан бұза алмайтын жан бөтен.



Ал кәнеки, кілең қу жақ, шуылдақтар, ділмәрлар, Шие бөрі сияқтанған қорқауларды жинаңдар.

Жіберіңдер біздің жаққа, табыттары дайын тұр, Өздеріндей өңездердің қаныменен сырлаңдар.





БОРОДИНО ЖЫЛДЫҒЫ




Бородино болды ымырттай,

Ас бергендей тұттық аза,

Қаптады жау қара құрттай, Жіберердей құртып таза.

Бар Европа қабындады,

Қай әулие табынғаны?



Найзамызды белге тіреп,

Кеудемізбен қақтық оқты.

Қолбасшының өр көкірек

Қашты қолы. Кетті қатты.



Сол қашқаннан мол қашқанын, Бүгін қалай ұмытқаны?

Орыс жері, алдаспаны,

Даңқын күзеп қырыққанын?

Таусылады бар ұстамы,

Шараптай-ақ орыс қаны.

Түбі қиын желік екен,

Мәңгі ұйқыдан оянбастай.

Ақирет боп ақтық мекен,

Зарын боран қоя алмастай.



Келсеңдер кел. Русь әзір, Болса ондай ниеттерің.

Қолдамайды Польша қазір,

Тау болса да сүйектерің.



Бородино кезінде де,

Аян ғой ол өзіңе де.



Біздің тулар жығылмаған, -

Польша құлап, шаң басқанда, Варшаваның шырылдаған,

Көшелерін қан басқанда.

Жығылғанның жаны қалас,

Жау сүйегін таптамаймыз.

Етпейміз де сөзге талас,

Ескі кекті сақтамаймыз.

Куә оған таң самалы,

Өртемейміз Варшаваны.

Немезида қабағынан,

Көрмейді ашу ызалы кек.

Орыс жыршы қаламынан,

Төгілмейді ызғар леп.



Бірақ сендер өңшең суайт, Палатаның ділмарлары,

Өсек емес, айтсаң шын айт, Россияның сұм жаулары!

Бәлки әлде көктеді ме,

Өсек атты өкпегіңе, -

Жалған мансап, дімкәс тамыр.



Алданыш түс, бекер ырым,

Иә Варшава етер әмір,

Өз дегенін бізге бүгін?

Волынь жерін кімге тастап, Богдан жері кімге тимек?

Тағдыр солай жетпекші ме, Бізден Литва кетпекші ме?

Алтын басты кәрі Киев,

Бақұлдасып баласымен,

Варшаваны құшып-сүйіп,

Табыспақ па моласымен?



Сөздеріңе шыбындаған,

Орыс жері былқ етті ме?

Кімдер басын шын иді оған, Беттерің бір бүлк етті ме?

Мықты-ау орыс, мықты орыстар,

Бәрін жеңіп шықты орыстар.

Іште - күрес, тыста - дұшпан, Айнала аран, апат қырғын, Неткен қуат, неткен ұстам, Ақырында Польша сүргін.



Жеңіс! Жеңіс! Жүректе май, Тұр, Россия, көтер еңсе.

Жарқылдасын от-нажағай

Таусылмасын әнің әмсе.

Жатыр әне, жатыр шәйіт.

Қоңырлатып оқы бәйіт.

Кімге көнді Тавра-шың,

Кімге Эриван иді басын?

Суворовтың лаврасын,

Үш өріммен өрді лашын.

Табытынан тұрып көрсін,

Тұтқындағы Варшаваны,

Сол еді ғой шаршағаны,

Сол еді ғой аңсағаны.



Тұрсын батыр, көрсін ақыр, Жай-күйіңді көрсін батыр

Әрі жұмсақ, әрі өктем.

Берсін, берсін ақ батасын, Прагадан әрі кеткен

Көрсін, көрсін ақ ботасын!



***

Той-думан етіп келеміз,

Лицейдің мүшел жылдарын.

Бас қосқан сайын көреміз, Достардың сапқа тұрғанын.



Секемшіл жүрек сезеді,

Сиреп-ақ қалған қатарды.

Салмағы ойдың езеді

Соғыстырарда бокалды.



Тұнжырап қабақ, жан жүдеп, Әннің де қашқан ажары.

Бұйығы тартып бар тілек,

Тарқаған көңіл базары.



Тағдыр да бізді аямай,

Талайды басқа салды ғой.

Ажал да аяп қарамай,

Тамұққа мықтап таңды ғой.



Алты азаматтан айрылып,

Алты орын қаңырап бос қалды.

Ауыр жүк жаншып, қайғырып Аңсадық асыл достарды.



Майданда бірі мерт болып, Біреуін қолдан жерледік.

Кеудені кернеп дерт толып, Көз жасын көл ғып еңіредік.



Біткендей уақытым менің де, Делывигім тұр ғой шақырып.

Тарылып тыныс, демім де,

Зарлы күй шертем аһ ұрып.



Сағынтты жастық әндері,

Той-думан, тұнық армандар, Осы ғой тағдыр пәрмені,

Бізде енді қандай қайран бар?



Келіңдер, достар, оралып, Қатарымыз қалсын марқайып.

Жоқтау өлеңді доғарып,

Тіріге үміт артайық.



Шіркін-ай, сондай күн туып, Бас қосар ма едік лицейде.

Құшақты жая ұмтылып,

Жарқырай дүние түскей де.





АЛЬБОМҒА




Қуылып Москвадан алыс жаққа, Кетсем де жазықты боп тағдыр-хаққа.

Сіз туып-өскен жерді еске аламын Сарғайып сағыныштан күйген шақта.



Мазам жоқ у-шуынан астананың, Ашылған емес әсте қас-қабағым.

Тек сіздің жалғыз ғана есіміңіз Арқылы Москваны еске аламын.





АЛЬБОМҒА




Бездіріп тағдыр жарлығы,

Мәскеуден қуды алысқа.

Еске алам жердің барлығын Бөлеген сізді табысқа.

Астана шуы сыздана

Көңілімді әмән қалдырған.

Қимайтын бейнем Сіз ғана

Мәскеуді еске алдырған.





С¥ЛУ




Тал бойында бір міні жоқ, Неткен ғажап япырым.

Өз көркінен қысылған боп

Қылымсиды ақырын.



Оған ешкім жоқ тең келер, Елден ерек шалқиды.

Біздің сұлу деп жүргендер Жарқ еткенде ол, тайқиды.



Мейлің бара жатсаң да сен Сүйгеніңе асығып,

Жүрегіңе бір сыр терең

Сақтасаң да жасырып, -



Алайда оны кездестірсең,

Күткендей бір әмірін,

Тұра қалып, сыйларсың сен Сұлулықтың тәңірін.





ҚОЛБАСЫ




Ауғанда түн ортасы,

Жорықтан қайтты қолбасы,

Қойшыға қыбыр етпе деп,

Кірді төргі бөлмеге,

Тиді қолы пердеге...

Төсегі тұл, бұл не кеп!



Түндей түсі түнеріп,

Шатынап көзі шіреніп

Бурыл мұртын ширатты...

Бос жеңін қайырып қақты да, Шықты құлып жапты да:

“Ей, сайтан!” - деп тіл қатты. –

Қақпада неге ілмек жоқ,

Ит қайда тұрған күзет боп?

Танытам!.. әкел қаруды,

Әзірле қап пен жібіңді,

Винтовканы ал ілулі, Жүр!

Табам сайқал аруды!”



Қолбасы мен атқосшы,

Еппенен жылжып жол тосты, Бақтың ішін паналап,

Самал фонтан басында,

Бір жігіт бар қасында,

Жары отыр, көрді сығалап.

Дейді ол: “Бәрі сөнді енді Бұрынғы үміт мендегі,

Махаббаттан не қалды;

Кіршіксіз сенің жүрегің

Үлбіреген білегің...

Қолбасыға арналды.



Сен үшін сан жыл өртендім, Сандалып сан жыл мен келдім, Бұрмадың мойын сен маған.

Сен үшін ол күйген жоқ,

Күмісті төкті, сүйген жоқ, Жайдың құшақ сен оған.



Көріп түнде өзіңді,

Қарақат мөлдір көзіңді,

Алдыңнан бір өтпек ем.

Қонысыңды құттықтап,

Тілеп бақыт, жас ұзақ,

Қоштасып мәңгі кетпек ем”.



Жылайды ару күйеді,

Тізесін жігіт сүйеді,

Аңдушы бағып жатуда.

Мылтықтарын қолға алып,

Құндаққа бір-бір оқ салып, Оңтайланды атуға.



Олар еппен басты алға.

“Атпасам, пан, болар ма? – Деп атқосшы жалынды, -

Жасаурап көзім көрмеді,

Қолымның әлі келмеді,

Оқ-дәрі жайсыз салынды”.



“Тексіз неме, тоқтат сен!

Еңіреу үшін еріп пе ең!

Жөндеп оқта, оңтайлан,

Сайқалды көзде маңдайдан, Жігітін өзім жайратам,

Сабыр ет! Бұрын мен атам!”



Бақта мылтық таңқ етті,

Шыңғырып біреу жалп етті, Шыдамсыз қосшы таң қалды.

Ағат атты жолдасы,

Қаза тапты қолбасы,

Маңдайдан оқ қадалды.



***

Сұрапыл дауылда өсіп мен ер жеттім.

Күндерім зымырады түсі күңгірт, Ал қазір қас қағымға қалды мүлгіп, Сұрланды ұсқынындай зеңгір көктің.

Осы күн тұрар қанша? Кеткендей бір, Дауыл күн, азапты күн кеудесі зіл

***

Арамызда болды ол, өзіне жат Тұрды ішінде басқа елдің өмір сүріп.

Көрмеп еді бізге ол жаулық сақтап Кетіп едік алаңсыз біз де сүйіп.



Әрі тату, момақан, әм сыпайы, Мәжіліске ол біздің жүрді келіп.

Кеңесуші ек адал ой, жанды жайып Оқушы еді ортаға жыр әкеліп.



(Тәңірі оның шабытын еткен биік, Сол биіктен шолатын өмірді ол) Жиі айтатын болашақ күнді біліп Барлық халық достасып, ұстасып қол.

Қастық бітіп, бір ұлы семья құрмақ

Дейтін еді ол, ақынды ұйып тыңдап Жүруші едік. Ол кетті батыс беттеп Шығарып салдық оны біз құрметтеп.



Бірақ қазір сол тату қымбат қонақ

Жау болды бізге жырдың уын қадап.

Жақтас болып бас бұзар сұм тобырға Ақын даусы қаскүнем жетті мұнда.

Таныс дауыс! Уа, тәңірі шындығымен Жу, ағарт жүрегі мен жанын оның, Бер оған татулық пен достық жолын!





БҰЛТ




Дауылдың толастаған, соңғы бұлты, Жалғыз сен шарлап ашық көктің жүзін, Бұзылып жалғыз сенен көңіл шырқы, Жалғыз сен жабырқантқан күннің көзін.



Сен жаңа аспан астын торлап алдың.

Найзағай қаһарлана саған төніп, Күркіреп құпия бір үн шығардың, Қандырдың жер сусынын жауын төгіп.



Жетті енді! Кет тезірек! өтті шағың!

Тарады дауыл. Жер де алды тыныс, Ағаштың өбіп жел де жапырағын, Барады сені әкетіп көктен тыныш.





ҚАРА Б¥ЛТ




Аспанда жалғыз зырлайсың, от шашып демің күркілді.

Көңілді басқан мұңдайсың.

Қайғымен бүркеп нұр-күнді.



Орап ең көкті таң күлген, әлемді жапты балдыр-мұң.

Шелекпен құйған жаңбырмен тойымсыз жерді қандырдың.



Көтеріп бірден еңсені,

ашылды көктің жанары.

Ұйқыдан тұрып жел сені

аспаннан қуып барады.





КӨЗ ЖАСЫ




Гусармен кеше отырып,

Алыстым ләззат шарабын,.

Жанымды мұңға толтырып,

Жарық бір жолға қарадым.



“Қарайсың неге жолға?” - деп Батырым менен сұрады:

“Ол жолменен, шүкір ет,

Достарың кеткен жоқ әлі”.



Көтермей тура басымды,

Қайырдым жауап, құр сүлдем: “Жоғалттым, гусар, асылымды!..”

Дедім де қатты күрсіндім.



Мөлдіреп тұрған көз жасым Бокалға кетті тамшылап,

“Қыз үшін жылап - баласың” – Тастады сөзбен қамшылап.



“Жазғырма, гусар!.. жаным шер..

Тартпапсың күйік, байқалды: Бір жастың өзі-ақ мол жетер, Улаймын десең бокалды!..”



***

Жат жерді білмей байыптап, өз жерін жүрген айыптап.

Жан едім мұңды мен де бір, Данышпан жоқ деп елде бұл.

Азат та асқақ қиялы,

Азамат жоқ деп зиялы,

Елтітіп естен тандырар,

Әйелдер жоқ деп жандырар, Жүгінтер және біліммен,

Тарығып әбден түңілген.

Қателесіппін мен мүлде,

Голицынаны көрдім де –

Елімді сүйдім шыныммен.





ГҮЛ




Гүліміз қайда

Достарым менің?

Ғұмыры гүлдің

Қас қағым ба еді?

Айтпаңдар:

Жастық солды деп бірақ.

Айтпаңдар:

Бақыт қонды деп бірақ.

Аяңдар оны Беріңдер жігер.

Біз жақты сосын көрсетіп жібер.



***

Қалпынан дүние айнымас,

Өзгере қоймас ол тосын.

Ғалым көп те - ақылды аз, Танысың сансыз - жоқ досың.



***

Жаралғалы аспан - аспан боп, Белгілі мына нақыл наз:

Таныстар көп те - достар жоқ, Оқыған көп те - ақылды аз.



***

Атымнан саған не пайда?

Өшеді ол шулап толқындай

Жағаға жырақ талпынған,

Түнгі үндей қалың тоғайда.



Қалдырар атым қағазда

Қарайған таңба жансыз із; Жазудай ойған молаға

Жат тілде пенде түсінбес.



Жазуда не бар? Ұмытып

Кетерсің жаңа қызықпен,

Көңліңді бізден суытып

Үзерсің күдер үміттен.



Қамыққан кезде, аулақта,

Сағынып, бірақ, аузыңа ал; Есімде дерсің әр уақытта, Сақтаған сені жүрек бар...





АТЫМНЫҢ САҒАН СОНША КЕРЕГІ НЕ?




Атымның саған сонша керегі не?

Қайғылы шудай тынып өледі де.

Тебіренген тас орманда түнгі үндей, Толқындай соққан жардың кемеріне.



Естелік бетіне бұл нысыбымыз.

Көмескі қалдырар бір түсіріп із.

Секілді құлпы тастың өрнегіндей, Жазылған бөтен тілде түсініксіз.



Табар не біржола ол ұмытылды, Жаңа бір тебіреністің күні туды.

Есіңе сала алмас пәк, таза күнді, Үзілген жалғай алмас үмітіңді.



Тыныштықта көз жасыңды құяр уақыт, Ата оны қапаланып, мұңға батып, Деші сен: өшпейді аты мәңгілікке, Бір жүрек келеді оны ұялатып...





ЖЫНДАР




Бұлт көшеді, мың оралып;

Жылт еткізіп жауған қарды, Сәуле шашад ай ұрланып;

Аспан күңгірт, түн қараңғы.

Кең далада келем жортып,

Қоңыраулар сылдыр қағып;

Бойым мұздап, барам қорқып, Меңіреу жазық үрей салып.



“Айда, қошым!..” - “Бітті халім, Төрем, аттар шалдықты ғой, Айдап боран ұлпа қарын

Жолды басып қалыпты ғой.

Ат құлағы көрінбейді,

Адастық біз, құдай қарғап.

Көзге қара ілінбейді,

Жүрген болар шайтан арбап.



Қарашы әне, салып сайран, Үрлеп бетке түкіреді.

Үркек атты терең сайға

Итерді кеп, түсіргелі.

Әне жерде сырғауылдай

Сорайып кеп тұрып алды.

Мына жерде от жалындай

Жалт етті де өше қалды”.



Бұлт көшеді, мың оралып;

Жылт еткізіп жауған қарды Сәуле шашад ай ұрланып;

Аспан күңгірт, түн қараңғы.

Қалмады енді, жүруге әл де, Тоқтады аттар, тынды қоңырау.

Қасқыр ма екен? Бұта ма әлде Қарауытып тұрған анау?



Булығып жел, күңіренеді

Осқырады үркіп аттар.

Жортып әне жын келеді

Жарқ-жұрқ еткен көзінде от бар.

Аттар тағы кетті жосып,

Қоңыраулар сылдыр қақты.

Аруақтар басын қосып,

Ен даланы дабылдатты.



Қияпатсыз көз тұндырар

Күңгірт түнде сайрандаған – Шыр айналды өңкей жындар

Жапырықтай жел айдаған...

Барады екен қайда зытып?

Неге салад мұңлы әнге?

Я, албастыға жаназа оқып, Ұзата ма мыстанды әлде?



Бұлт көшеді, мың оралып;

Жылт еткізіп жауған қарды Сәуле шашад ай ұрланып;

Аспан күңгірт, түн қараңғы.

Барад жындар дөңгеленіп,

Көк аспанды киіп жарып,

Ұлып, кейде күңіреніп

Жүрегіме қайғы салып...



***

Бір бірін іздеп түн қатты, қарғаға қарға тіл қатты:

“Аштықтан ішім бүгілді –

өлімтік қайда бүгінгі?”



“Қорықпа, - деді, - ақылдым, соншама неге бақырдың?!

Шетінде сонау тақырдың

өлігі жатыр батырдың.



Өлтірген оны кім еді –

арғымақ аты - тірегі,

Бүркіті - түздің түлегі,

әйелі сосын біледі”.



Атына тұрған ұшқалы

тақымын салды дұшпаны.

Бүркіті - көктің тарланы

аспанға бірден самғады.



Жүрегін тербеп бал үміт,

жас ару үйде сарылып,

Өлігін емес жарының

күтеді өзін сағынып



***

Күн көркімен рухтарды жебеген анасындай құдайдың

сұлу едің не деген!

Сені сүйіп қуандым да, мұңайдым.



Күйеуінен рұқсатсыз Айсаны туған әйел емессің.

Нұр-дидарың - таңсәрі, сұлу емес дей алмайды сені ешкім.



Хас табиғат шапағатын

төгіпті дертке дауа емдерін.

Теңдесі жоқ құдайдан да

көрікті сұлуымсың сен менің!





СОНЕТ




Қатал Данте сыйлап өтті сонетті де, Петрарка махаббаттың әні етті де, Макбеттің жасаушысы сүйді оны, Наз орап Камоэнс мұң шекті де.



Қазіргі ақынды да қызықтырды, Ворсворд сонет - қанжар тізілттірді.

Шалғайда күйік өмірден қолы боста, Қозғады табиғаттан қызық сырды.



Таврида шыңдарында жыр тулады, Жыршысы Литваның әдеппенен, Ақтарды көңіл күйін сонетпенен.



Білмеді-ау, біздің елдің сұлулары, Делывиг те самғап берді жыр бабымен, Киелі гекзаметр ырғағымен.





ОЯНУ




Армандар-ау, армандар,

Бал ләззат қайда үзімі?

Қайда екен,

Қайда қалған зар,

Түндердің рахат қызығы?

Өшті де кетті

Ерке түс өтті.

Түн, түнекке орандым, Жапанда жалғыз ояндым.

Айналам төсек,

Мылқау түн.

Тоңазып қалсам,

Кетті ұшып шапшаң асыл мұң; Ұзаққа бағыт алғандар,

Махаббат берген армандар.

Ортайтпай ғана,

Жанымның толы тілегін,

Аулады сана,

Көрген түс тәтті легін.

Махаббат, қолдап,

Көрсетші қамқор күшіңді:

Табынған сорлап,

Қайтаршы, көрген түсімді.

Күн шыға көніп,

Қоя алмай,

Кетейін өліп,

Оянбай.



***

Қашан да нәзік махаббат,

Беріктеу дос пен туыстан; Тұрса да дауыл анталап,

Сәт табар жаны ұғысқан.



Дәл солай. Бірақ жаңа салт, Табиғат тосар басқа шарт.

Қауымның ойы күдік қой,

Осал жыныс түбіт қой.



Еркектің жеңсе талғамы:

Ол айтқан өмір маңызы,

Жақсы әйел міндет парызы; Сол бикеш сізді алдады,

Десем мен оқыс сәтті айтам: Жүрекпен ойнар ақ сайтан.





ӨЛЕҢДЕР



Патша селосындағы ой. Аударған Хамит Ергалиев.

Наташаға. Аударған Ғали Орманов.

Наташаға. Аударған Сырбай Мәуленов Наташаға. Аударған Кәкімбек Салықов Өлеңшінің өліміне эпиграмма. Аударған Әбдікәрім Ахметов Өлеңшінің өліміне эпиграмма. Аударған Жарасқан Әбдірашев Кюхельбекер өсиеті. Аударған Ғафу Қайырбеков Кюхельбекер өсиеті. Аударған Жарасқан Әбдірашев Еркіндік. Аударған Қасым Аманжолов.

Деревня. Аударған Бегділда Алдамжаров Деревня. Аударған Оразақын Асқар Өлең шығарғыштың тарихы. Аударған Музафар Әлімбеков “Шамшырақ сөнді...” Аударған Қалижан Бекхожин.

Торғай. Аударған Қуандық Шаңгытбаев Торғай. Аударған Абдрахман Асылбек Құран сарынымен. Аударған Бегділда Алдамжаров Құранға еліктеу. Аударған Қуандық Шацгытбаев.

Құранға еліктеулер. Аударған Фариза Оңгарсынова Құранға еліктеу. Аударған Абдрахман Асылбек Бақшасарай фонтанына. Аударған Ғафу Қайырбеков “Сақта мені... ” Аударған СырбайМәуленов.

Сақта сен мені, тұмарым. Аударған Фариза Оңгарсынова А.П.Кернге. Аударған Ғали Орманов А.П.Кернге. Аударған Қуандық Шаңгытбаев А.П.Кернге. Аударған Кәкімбек Салықов “Ғажайып сол сәт...” Аударған Фариза Оңгарсынова К...-ге. Аударған Жарасқан Әбдірашев А.П.Кернге. Аударған Мейірбек Ақынбеков Қысқы кеш. Аударған Қасым Аманжолов Дауыл. Аударған Тәкен Әлімкулов Жазушы мен ақын. Аударған Қасым Аманжолов Қысқы жол. Аударған Ғали Орманов “Сібірде...” Аударған Қуандық Шаңгытбаев.

Сібірге хат. Аударған Фариза Оңгарсынова Бұлбұл мен гүл. Аударған Музафар Әлімбаев.

Ақын. Аударған Қасым Аманжолов.

Ақын. Аударған Мейірбек Ацынбеков.

“Жырлама...” Аударған Қуандыщ Шаңгытбаев Гүл. Аударған Қайнекей Жармагамбетов.

Қысқы таң. Аударған Тайыр Жароков “Ескерткіш орнаттым...” Аударған Ғали Орманов “Өз-өзіме ескерткіш құйыппын...” Аударған Кәкімбек Салықов Ескерткіш. Аударған Абдрахман Асылбек “Өзіме өзім өлмес...” Аударған Серік Аксуңкарулы Казак. Аударған Ізтай Мәмбетов.

Еске алу. Аударған Қуандық Шаңгытбаев Өлген сері. Аударған Ізтай Мәмбетов.

Баронесса М.А.Делывигке. Аударған Ғафу Қайырбеков Сонау бір қызға. Аударған Қуандык Шаңгытбаев Принц Оранскийге. Аударған Музафар Әлімбавв Терезе. Аударған Қайнекей Жармагамбетов Айырылысу. Аударған Ғафу Қайырбеков Шындық. Аударған Ғафу Қайырбеков Жыршыы Аударған Музафар Әлімбав Тілек. Аударған Қалижан Бекхожин Тілегім. Аударған Кәкімбек Салықов “Алдаса егер сені өмір...” Аударған Буркіт Ыскақов “Алдаса егер өмір...” Аударған Жараскан Әбдірашев Каверинге. Аударған Ғафу Қайырбеков Стансы. Аударған Ғафу Қайырбеков.

Хат. Аударған Ізтай Мәмбетов.

Жолдастарға. Аударған ӘнуарбекДуйсенбиев “Ну тоғайлар сүйікті...” Аударған Ізтай Мәмбетов.

Оған. Аударған Қалижан Бекхожин.

Жуковскийге. Аударған Ғафу Қайырбеков Жуковский суретіне. Аударған Ізтай Мәмбетов Сурет. Аударған Аманжол Шамкенов Чаадаевқа. Аударған Қасым Аманжолов Чаадаевқа. Аударған Қуандык Шаңгытбаев Чаадаевқа. Аударған Ізтай Мәмбетов.

Чаадаевқа. Аударған Кәкімбек Салыкрв.

Чаадаевқа. Аударған Абдрахман Асылбек “Алдымда жайып таста...”. Аударған Ғафу Қайырбеков “Жазықтан арғы орманның...” Аударған Ғафу Қайырбеков Думанды той. Аударған Тәкен Әлімкулов Қара шәлі. Аударған Ғали Орманов “Аспанда ұшқан бұлт...” Аударған Тәкен Әлімкулов.

“Тілекті түгел тауыстым ...” Аударған Ізтай Мәмбетов “Алыстап кетті көп тілек...” Аударған Қуандык Шаңгытбаев.

“Мен көрдім көңіл мүддесін...” Аударған Қасым Тогузаков “Қажыдым мен тілек тілеп...” Аударған Тәкен Әлімкулов “Талақ еттім тілегімді...” Аударған ТокашБердияров.

“Ақ тілеуім қалды шалғай...” Аударған Ғаббас Жумабаев.

“Түгестім мұжып тілекті...” Аударған Әлібек Абайділданов “Дәмешіл дәурен қалды алыс...” Аударған Жумекен Нәжмеденов “Үзілді үміт тілегім де...” Аударған Сәкен Иманасов “Тарылттым ойдың өрісін...” Аударған Өтежан Нургалиев “Баз кештім мен тілегімнен...” Аударған Аян Нысаналин.

“Мен өзімнің тілегімді... ” Аударған Иран-Ғайып Соғыс. Аударған Әбдіраш Жәмішев.

“Үмыттым дос... ” Аударған Музафар Әлімбаев Муза. Аударған Әнуарбек Дуйсенбиев.

Грек қызына. Аударған Ғафу Қайырбеков.

Тұтқын. Аударған Қасым Аманжолов Тұтқын. Аударған Ізтай Мәмбетов.

Тұтқын. Аударған Фариза Оңгарсынова Күтушіме. Аударған Фариза Оңгарсынова Күтушіме. Аударған Кәкімбек Сальщов В.Ф.Раевскийге. Аударған Қайрат Жумагалиев “Неден, тасқын...” Аударған Қуандык Шаңгытбаев Түн. Аударған Әнуарбек Дуйсенбиев Әзәзіл Аударған Қуандык Шаңгытбаев “Кешемісің, қызғаншақ...” Аударған Қалижан Бекхожин.

Өмір арбасы. Аударған Ғали Орманов.

Өмір арбасы. Аударған Абдрахман Асылбек Кеме. Аударған Ғафу Қайырбеков “Түнгі зефир...” Аударған Қуандык Шаңгытбаев “Түнгі зефир...” Аударған Абдрахман Асылбек “Түнгі зефир...” Аударған Мейірбек Ақынбеков.

Аквилон. Аударған Ғали Орманов.

Аквилон. Аударған Қуандыщ Шацгытбаев Өртелген хат. Аударған Ғафу Қайырбеков.

Достарға. Аударған Ізтай Мәмбетов Дастархан жыры. Аударған Қасым Аманжолов Кеңес. Аударған Бегділда Алдамжаров Қозғалыс. Аударған Бегділда Алдамжаров Бұлбұл мен көкек. Аударған Қалижан Бекхожин.

“Астында өз елінің...” Аударған СырбайМәуленов Пайғамбар. Аударған Қалижан Бекхожин.

Пайғамбар. Аударған Фариза Оңгарсынова Пайғамбар. Аударған Абдрахман Асылбек Арион. Аударған Қайнекей Жармагамбетов.

Періште. Аударған Қуандык Шаңгытбаев Тұмар. Аударған Қуандык Шаңгытбаев Сезіну. Аударған Қалижан Бекхожин.

Анчар. Аударған Қайнекей Жармагамбетов.

Анчар. Аударған Қуандык Шаңгытбаев “Баяғы күйім...” Аударған Ғафу Қайырбеков.

“Грузия қырына...” Аударған Сырбай Мәуленов “Қалмақ қызына...” Аударған Тәкен Әлімкулов “Бардым Донға...” Аударған Ізтай Мәмбетов “Дон...” Аударған Ғафу Қайырбеков.

“Дон...” Аударған Ғали Орманов.

Етікші. Аударған Жаппар Өмірбеков “Мен сізді сүйгем...” Аударған Ғали Орманов “Сүйем ...” Аударған Оразакын Аскар “Мен сізді сүйіп едім...” Аударған Фариза Оңгарсынова “Сүйдім мен сені...” Аударған Жараскан Әбдірашев “Сүйдім мен сені...” Аударған Серік Аксуңкарулы.

“Сүйгенмін...” Аударған Иран-Ғайып Қысқы жол Аударған Ғали Орманов.

Кавказ. Аударған Қалижан Бекхожин Делибаш. Аударған Қуандык Шаңгытбаев.

Казбектегі монастырь. Аударған Сырбай Мәуленов “Қаралап өсек - күңкілі...” Аударған Музафар Әлімбаев “Жалығып кеткен кезімде...” Аударған Ғафу Қайырбеков Ақынға. Аударған Қасым Аманжолов.

Ақынға. Аударған Кәкімбек Салыхов Ақынға. Аударған Фариза Оңғарсынова Элегия. Аударған Қалижан Бекхожин.

Қоштасу. Аударған Сырбай Мәуленов.

Паж немесе он бес жас. Аударған Сырбай Мәуленов Цыгандар. Аударған Сырбай Мәуленов Цыгандар. Аударған Мейірбек Аңынбеков.

Россия жауларына. Аударған Әбіраш Жәмішев Бородино жылдығы. Аударған Еркеш Ибрагим Той думан етіп келеміз. Аударған Әбіраш Жәмішев Альбомға. Аударған Бүркіт Ыскркрв Альбомға. Аударған Мейірбек Акынбеков Сұлу. Аударған Аманжол Шәмкенов.

Қолбасы. Аударған Қайнекей Жармагамбетов.

“Сұрапыл дауылда...” Аударған Сырбай Мәуленов “Арамызда болды ол..” Аударған ҒафуҚайырбеков Бұлт. Аударған Ізтай Мәмбетов Қара бұлт. Аударған Фариза Оңгарсынова Көз жасы. Аударған Ғали Орманов “Жат жерді...” Аударған Жараскан Әбдірашев Гүл. Аударған Жараскан Әбдірашев.

“Қалпынан дүние айнымас...” Аударған Музафар Әлімбаев “Жаралғалы аспан - аспан боп...” Аударған Жараскан Әбдірашев “Атымнан саған не пайда...” Аударған Ғали Орманов “Атымның саған сонша керегі не?...” Аударған Сырбай Мәуленов Жындар. Аударған Тахауи Ахтанов “Бір-бірін іздеп түн қатты...” Аударған Фариза Оңгарсынова “Күн көркінен рухтарды жебеген...” Аударған Фариза Оңгарсынова Сонет. Аударған Кәкімбек Салыков Ояну. Аударған Кәкімбек Салыков.

“Қашан да нәзік махаббат...” Аударған Кәкімбек Салыков





https://t.me/kzkitap





