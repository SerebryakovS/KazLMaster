	Лев Гумилев

	Көне түріктер





АВТОРДАН


	Аудармашылар: Ә. Жұмабаев, П. Бейсенов





	Бұл кітап 1935 ж. 5 желтоқсанында басталған еді Содан бері ол бірнеше рет қайта өңделіп, толықтырылды. Алайда ол көне түріктер тарихына байланысты мол материалдың бәрін сарқып, барша проблемаларды қамти алмады. Сондықтан да зерттеуді жалғай беру құр тілек қана емес, қажетті де іс болып отыр.

	Кезінде осынау жұмысты жасауға маған көмектескен және арамыздан баяғыда кеткен кісілер — менің тамаша жолашарым Г. 3. Грумм-Гржимайло, ұстаздарым Н. В. Конер, А. Ю. Якубовский мен акад. В. В. Струвелерді өмір бойы есімде сақтаймын.

	Осындай реті келіп тұрғанда оқытушым М. И. Артамонову, бұл кітапты басып шығаруға ұсынған профессорлар С. Л. Тихвинский мен С. В. Калесникке, достарым Л. А. Воз-несенскийге, Д. Е. Алшибайға ризалығымды. білдіремін.

	Сол сияқты ақыл-кеңесі мен сын айтқаны. үшін барша рецензенттерім: И. П. Петрушевскийге, В. В. Мавродинге, М. А. Гуковскийге, А. 77. Окладниковке, М. В. Воробьевке, А. Ф. Анисимовқа, Б. И. Кузнецовқа, С. И. Руденкоға, Т. А. Крюковке алғыс айтамын. Ең соңынан өзім тарихшының биік кәсібін оқып үйренген бәрімізге ортақ alma mater — Ленинград университетіне ыстық ықыласымды білдіремін.

	Бұл кітапты өз ағайынымыз — Кеңес Одағының (бұрынғы-ауд.) түрік халықтарына арнаймын.





КІРІСПЕ

	Тақырып және оның маңызы. Адамзат тарихы тіпті де біркелкі зерттелмеген. Европа мен Таяу Шығыстағы оқиғалар мен қоғамдық формациялар алмасуының жүйелілігі көпке түсінікті жинама еңбектерде, тіпті XIX ғ. соңғы кезінде баяндалып, Үндістан мен Қытай XX ғ. бас кезінде сипатталған болса, Евразия даласының ұланғайыр жері зерттеушісін әлі күтіп жатыр. Бұл әсіресе Орталық Азия далаларында тамаша екі халық, өз атын шығарып үлгермеген басқа халықтар құрылып барып, құрып кеткен кезеңге, тарих сахнасына Шыңғысхан шыққанға дейінгі кезеңге жатады.

	Олардың өндірістік тәсілі — көшпелі шаруашылықты шынында да жетілдіруге келмейтін ең бір тұрақты түрі болғанымен, солардың бәрі бір-бірін тек қайталай береді деп есептеу қателік болар еді. Хұндар1 мен түріктердің тағдыр-талайы қандай әрқилы болса, олардың тұрмыс түрі де, мекемелері де, саясаты мен әлем тарихынан алатын орны да әрқилы болған.

	Әлем тарихының аясынан алып қарасақ, көне түрік халқы мен оның өзінің, ол құрған мемлекеттің тарихы: түріктер неліктен пайда болып, сосын тінті де өз жұрағаттары болып табылмайтын көптеген халықтарға атын беріп, неге құрып кетті? — деген сауалға келіп құяды. Осынау мәселені тек саяси тарихты немесе әлеуметтік қарым-қатынасты талдау арқылы шешу жолында талай-талай талпыныстар жасалса да, одан ешбір нәтиже шықпады. Адамзат тарихынан алатын орнының орасан зор маңызына қарамастан, көне түріктер саны аз болған сол себепті де Қытай мен Иранға қоныстас көрші болуы олардың іс-әрекеттеріне әсер етпей тұра алмады. Демек осынау елдердің әлеуметтік және саяси тарихы бірге өріліп, байланысып кеткен, сондықтан да оқиғалар жүрісін қалпына келтіру үшін, біз олардың әрқайсысының тарихын назардан тыс қалдырмауымыз керек. Экономикалық коньюнктураның өзгеруі де, оның ішінде, мәселен, қытай тауарларын алу деңгейінің өсіп, не кеміп отыруына және Иран үкіметінің бөгет жасау шараларына байланысты шаралар да одан кем роль атқармаған.

	VI ғ. аяқ кезінде Түрік қағанатының шекарасы батыста Византиямен, түстікте Персиямен, тіпті Үндістанмен, ал шығыста Қытаймен тұйықталған двоек, осы бір елдер тарихының қысыл-таяң жәйттері, біз сөз етіп отырған кезеңде түрік мемлекетінің тағдырымен байланысты болғаны өзінен-өзі түсінікті. Түрік мемлекетінің құрылуы бүкіл адамзат тарихында белгілі дәрежеде бетбұрыс кезең болды, өйткені сол кезге дейін Ортатеңіз мәдениеті мен қиыршығыс мәдениеті, бір-бірінің дүниеде бар екенін білсе де, басы қосылмаған еді. Шетсіз-шексіз далалар мен заңғар таулар Шығыс пен Батыстың қарым-қатынасына кедергі жасады. Тек кейінірек барып, темір үзеңгіні жасау және арба орнына теңдеу әбзелдерін ойлап табу керуендердің шелдер мен асулардан көп қиналмай, оңайырақ өтулеріне жағдай жасады. Сол себепті де VI ғ. бастап қытайлар Константинополь базарының нарқымен санасуына, ал византиялықтардың қытай патшасы найзагерлерінің санын есептеп отыруына тура келді.

	Міне осындай хал-ақуалға ұшыраған түріктер тек арадағы дәнекер рөлін атқарып қана қоймай, сонымен бірге өз мәдениетін де дамытып, оны Қытай, Иран, Византия, Үндістан мәдениетіне қарсы қоюға болады деп есептеген. Осынау өзгеше дала мәдениетінің сүйексіңді дәстүрлері мен терең тамырлары бартұғын, бірақ, біз онымен, отырықшы халықтар мәдениетіне қарағанда, болмашы дәрежеде ғана таныспыз. Мұның себебі, әлбетте, түріктердің басқа да көшпелі халықтардың, көршілерімен салыстырғанда, дарын-қабілетінің кемдігінде емес, олардың материалдық мәдениеті жәдігерлерінің — киіз, тері, ағаш пен ұлпан — тастан гөрі нашар сақталатынында, міне сондықтанда батыс европалық ғалымдар арасында көшпелілер "адамзаттың арамтамағы" (Виолле ле-Дюк) деген пікір пайда болған. Кәзіргі таңда Оңтүстік Сібірде, Моңғолия мен Орта Азияда жүргізіліп жатқан археологиялық жұмыстар бұл пікірді жылма-жыл жоққа шығарып келеді, енді көп ұзамай-ақ көне түріктердің көркем өнері жөнінде әңгіме қозғайтын да күн туады әлі. Бірақ зерттеушіні материалдық мәдениетінен гөрі, түріктердің қоғамдық тірлігі мен әлеуметтік институттарының күрделі түрлері қайран қалдырады: ел, еншілік-таспиқтық жүйесі, тендер иерархиясы, әскери тәртіп, елшілік үрдісі, сол сияқты көрші елдердің идеологиялық жүйелеріне қарсы қоятын, мұқият әзірленген дүниетанымның болғандығы таң қалдырады.

	Жоғарыда айтылған жәйттерге қарамастан, көне түріктер қоғамы түскен жол — құрып бітудің жолы болатын, өйткені даланың өзінде және оның шекараларында туған қайшылықтар икемге, игеріп алуға келмейтін қайшылықтар еді. Сын — сынақ сағаттарында тұз халқының басым көпшілігі хандарын қолдап-қостамай қойған, міне бұл 604 ж. қағанаттың Батыс және Шығыс қағанаттары болып бөлінуіне, 630 және 659 ж. оның дербестігін жоюға (бірақ ол 679 ж. қайта орнатылды) ал, 745 ж. халықтың құрып кетуіне әкеліп соқты. Әрине, бұл сол халықты құраған адамдардың бәрі түгелдей қырылып қалды деген сөз емес. Олардың бір бөлегі даладағы өкіметті билеп қалған ұйғырларға бағынса, көпшілігі шекарадағы қытай әскерлерінің арасына барып бой тасалады. 756 ж. осынау соңғылары Таң әулетінің императорына қарсы көтеріліске шықты. Түріктердің қалған-құтқаны, өзге көтерілісшілерімен бірге оған белсене қатысты да, кейін борша-борша етіліп, қырып салынды. Бұл халықтың да, сол дәуірдің де (демек, біздің тақырыптың да) шын мәніндегі ақыры, біткен жері болды.

	Дегенмен "түрік" аты өшпеді. Қайта ол өршіп, Азияның жартысына тарады. Араптар Согдиананың теріскейінен әрі қарай жатқан қалың жауынгер көшпелілерді түріктер деп атап кетті де, олар осынау атты шын көңілден қабылдап алды, өйткені оның әуелгі иелері жер бетінен құрып кеткеннен кейін, дала тұрғындары үшін ержүректік пен батырлықтың өшпес үлгісіне айналды. Жүре келе бұл термин тағы бір құбылып, тіл ұясының атауына айналды. Сөйтіп VI—VII ғғ. ұлы қағанат құрамына ешқашанда кірмеген көптеген халықтар "түрік" болып кетті. Олардың кейбіреулері, мәселенки, түрікпендер, османдар, азербайжандар сияқты, тіпті моңғолтектілерден еместі.

	Ал, басқалары якуттардың арғы атасы — қурықандар, хакастардың арғы атасы — қырғыздар қағанаттың хас жауы болды. Үйгіншілері көне түріктердің өздерінен де бұрын құрылған еді, олар, мәселен, балкарлар мен шуваштар болатын. Кәзіргі кезде "түрік" терминнің ең көп таралған лингвистік түсінігінің өзінің белгілі бір негізі бар: көне түріктер сонау Хұндар дәуірінде кәмелетке жетіп толысып, ІІІ—V ғғ. қысылтаяң қиын заманда анабиоз жағдайыңда болған дала мәдениетінің ізгі бастауларын жарқын дамытып, өмір-тіршіліктің игілігіне айналдырды.

	Хош, сонымен, көне түріктердің адамзат тарихындағы маңызы орасан зор, бірақ бұ халықтың тарихы әлі күнге дейін жазылмаған. Ол жол-жөнекей, үстірт баяндалып келген, бұл бастаутану, ономастикалық, этнонимдік, топономикалық сипаттағы қиындықтарды айналып өтуге жағдай жасады. Бұл қиындықтардың көптігі сондай, осынау жұмыс оған тіл ғылымы тұрғысынан түсінік беруден именеді. Автор тек бұл мәселені шешу ісіне жақындататын бір басқыш болады деп сенеді. Кітап тарихи анализ бен синтез — талдау мен қорытындылау әдістерін үйлестіріп, біріктірудің тәжрибесі ретінде ойластырылған. Көне түріктер мен оларға байланысты болған немесе олардан бұрын өткен халықтар тарихының кейбір жеке құбылыстары ықтиятпен талданды. Бастаухатты және ономастика мен этногенез мәселелерін сынау да осыған жатады. Түріктердің2, көк түріктер3 мен ұйғырлардың тарихын, кезең-кезеңге бөлу аспектісі нәтижесінде пайда болған тұтас дүние ретінде бірыңғай процесс деп түсіну және сипатталған құбылысты бүкіләлемдік тарих арнасына түсіру синтез болып табылады.





ҰЛЫ ТҮРІК ҚАҒАНАТЫ





БІРІНШІ БӨЛІМ


	I тapay

	ҚАРСАҢДА (420-546 жж.)

	Сары өзендегі өзгерістер. Европа халықтарының қартайып қалжыраған Римді V ғ. күрт сындырған ұлы көшпенділігі Шығыс Азияда жүз жыл бұрын болған еді. Қытай тарихында "бес тағы тайпаның дәуірі" (304—399 жж.) деп аталатын заманда Солтүстік Қытайды Хұндар мен сәнбилер жаулап алып бағындырып, сол жерде готтардың, бұргундықтар мен вандалдардың жабайы королдіктері тәрізді, бірқатар баянсыз мемлекеттердің негізін салады. Европаның Балхан түбегінде Шығыс Рим империясы қалай қасқайып тұрып қалса, Қытайдағы ұлы дария Янцзыдың жағасында Хан империясының мұрагері — дербес Қытай империясы сақталып қалады. Ертедегі Византия — гүлдену дәуіріндегі Римге қалай ұқсайтын болса, ол да өзінің бұрын өткен ұлы патшалығына тап солай ұқсайтын еді, сол сияқты бұл да теріскей мен батыстан қысым жасаған тағылардан ілдәбайлап қорғануға ғана күш-қайрат тауып, жиі-жиі алмасып жатқан әулеттердің дәрменсіз де дарынсыз императорлары тағылар көсемдерінің құрбаны етіп "кіндік жазықтың" қалың қытайын тастап кетеді — ол кезде Хуанхэ алқабы солай делінетін — алайда, жатжерліктердің қатал езгісіне және өзара ұдайы қырықпышақ болып қырқысып, қан төгіп жатқанына қарамастан, Солтүстік Қытайдағы қытайлықтар өздерін басып алған халықтардан сан жағынан басым болатын,, бұл VI ғ. Қытайдың қайта өрлеуіне жол ашады.

	Өздерінің барша бәсекелестерін4 жеңіп шыққан Тоба тайпасы қытай мәдениетінің ықпалына түсіп кетеді. 420 ж. тобалар құрған ерте феодалдық мемлекет бүкіл Солтүстік Қытайды бір империяға біріктіреді, ол қытайша, Вэй атын алады (386 ж.). Бұл тоба ханының бодандарының басым көпшілігі болып табылатын қытай халқымен мәмлеге келу жолындағы алғашқы қадамы еді. Көпшелілерді ассимиляциялау әрекеті басталып кетті де, V ғ. аяққы кезінде тобалардың ұрпақтары бұрымдарын кеседі де, ал өздеріне бағыныштылармен ұдайы қоян-қолтық араласу олардың күш жігері мен салт-дәстүрлерін жойып жібереді. Олар тіпті туған тілінде сөйлеуді қойып, қытайша сөйлей бастайды. Жоғалтқан тілімен, киім-кешегімен бірге, олар бір кезде өздерін жеңіске жеткізген жаужүрек батылдығы мен ынтымақ-бірлігін де жоғалтады, дегенмен де олар, өздерінің меншікті мемлекетін қайта құру үшін қасарысып алға ұмтылған қытай жұртына сіңісіп кете алмады.

	Сарай төңкерістері мен оның ізін ала жүретін жазалау әрекеттері Вэй әулетінің өкіметін әлсіретуі мұң екен, сәнби императорларының қызметіндегі қытай қолбасшылары өз билеушілерінен қайратты да жігерлі болып шыға келді. 531 ж. солтүстік-шығыстан Гао-Хуань көтерілісті бастап шығады да, тоба әскерлерін талқандап, ел астанасы — Лоянды басып алады. Ол әуелгі кезде әулет мүддесі үшін әрекет жасаған болып көрініп, ханзадаларының біреуін император деп жариялайды, бірақ ол өз қолбасшысынан қорқып, батысқа, Чаньанға қашып барып, екінші бір сардардан, қытай болып кеткен сәнбилік Юйвынь Тайдан қолдау табады. Гао-Хуань сол Вэй әулетінің екінші бір ханзадасын таққа отырғызады. Сөйтіп, империя Батыс Вэй, Шығыс Вэй болып екіге бөлінеді, сәнби императорларын уақытша бетперде есебіңде пайдаланатын қытай қолбасшылары еді. Бұл жәйт ұзаққа созылмаса керекті. Сәнбилердің рақымсыз қатал билігіне өшіккен қытайлар, күш өз қолдарына тигеннен кейін, жеңілгендердің бет-жүзіне қарап жатпайды. Юйвынь Тай қолжаулық императорлардың бірнешеуін улап өлтіреді, ал оның баласы күш-құдіреті толыққасын, 557 ж. жексұрын әулетті таратып, өз әулеті Вэй-Чжоудің5 негізін салады.

	Солтүстік-Шығыс Қытайда сәнбилер бұдан да қатал жазаға ұшырады. Гао-Хуаньнің мұрагері Гао-Ян соңғы императорды өз пайдасына тәж-тақтан бас тартқызып, оған у береді. Императордың туған-туысқандары — ұзын саны 721 адам — түгелдей өлтіріледі де, оларды жерлемеу үшін, денелерін суға ағызып жібереді. Жаңа әулет Вэй-Ци деген атқа ие болады.

	Осынау теріскей хандығының екеуі де экономикалық және саяси жағынан кәдімгідей қуатты болатын. Тегі басқалардың өктемдігінен құтылған қытай жұрты өз мәдениетін қалпына келтіру үшін жанталаса жұмыс істесе керек. Алайда Вэй-Чжоу мен Бэй-Ци арасында туған бақталастық олардың күш-жігерін тұсаулап, белсенді саясат жүргізу мүмкіндігінен айырады.

	Оңтүстіктегі Лян әулетінің соңғы императорлары өздері билік құрып тұрған кездері зорлық-зомбылық пен қылмысты туындатады да, оның орнын басқан Чэнь әулеті осы бір сұмдықты жалғастыра түседі. 557 ж. сарай төңкерісі мен Ляньнің соңғы императорының көзін құрту құлаған әулет жақтастарының қарулы. қарсылығын туғызады. Көтерілісшілер Чэнь әскерінің шабуылын тойтарып, Қытайдың дәл ортасынан шағын ғана Хоу-Лян мемлекетін құрады.

	Қытай өзара жауласып жатқан төрт мемлекетке бөлініп кетеді. Қытайдың күш-қуатын байлап-матап тастаған ішкі шиеленіс, өзгелерден әлсіз кішкене ғана екі көшпелі мемлекет: Жужан ордасы мен Тоғон (Ту-ю-Хунь) хандығының аман қалуына жағдай жасайды. Түскейден жасалатын қысымның әлсіреуіне байланысты олар Шығыс Азиядағы жетекші мемлекеттер арасынан орын алады. IV ғ. орта шенінде құрылған дала хандығы Жужан VI ғ. бас кезінде өзі құрып кетерлік қатты дағдарысты басынан өткізеді. Бірақ бұл жөніндегі әңгіме әлі алда.

	Тоғон хандығы Цайдамның далалық қырқаларында көсіліп жататын. Тіпті сонау 312 ж. Мойын тегінен шыққан бектері бар, сәнбидің шағын ғана бір тайпасы Оңтүстік Манъчжуриядан батысқа қарай үдере көшіп, Көкіңір көлінің қасынан қоныс тебеді. Бұл арада олар бытырап жатқан тибет руларына қарсы сәтті соғыс жүргізеді де, тобаларға қарсы күресте сәтсіздікке ұшырай береді. Соның салдарынан Тоғон хандығы Вэй империясының кіріптар вассалына айналады, бірақ империя бөлініп ыдырап кеткесін, ол қайтадан бостандыққа ие болады. V ғ. екінші ширегінде сұлтан Куалұй өзін хан деп жариялап, 540 ж. Гао-Хуаньге елші жөнелтеді, сөйтіп, Ювынь Тайдың жауына айналады. Бұл факті Тоғонның бұдан былайғы сыртқы саясатын анықтай түседі, біз онымен кейін кез боламыз. "Қалалары"6 (бұл бекіністі қыстақтар шығар) тегі, тобалардан алынған, ұйымдық басқару тетіктері болғанымен, өзі аса кең жерді қамтып жатқанымен, Тоғон күшті мемлекет болмаған. Қару күшіне құлдық ұрған тибет рулары дұшпанынан кегін қайтарып, бостандыққа жетуді арман етеді, оның экономикасы мимырт мал шаруашылығына негізделген еді; мәдени дәрежесі төмен болатын, ал хандардың зорлық-зомбылығы ұдайы құпия қаскүнемдіктер мен опасыздықтарды, жазалау шараларын туындатты, бұл өшпенділік отына май құяды. Міне осындай қиын түйіндер Тоғонның мүмкіндіктерін шектеп, кейін оның азып-тозып, құрып кетуіне апарып соқты.

	Жужандар мен телеуіттер. Жужандар халқының шыққан тегі туралы мәселе талай рет қойылғанымен, түпкілікті шешуін тапқан емес. Бұл арада мәселені осылай қоюдың өзі дұрыс емес екенін айту керек, өйткені оның шығу тегін емес, қалай құрылғанын сөз еткен жөн. Жужандардың халық ретінде бірыңғай этникалық тамыры болмаған. Жужан халқының пайда болуының өзіндік өзгешелігі бар. Заман азып, ел бұзылған кездері жаман ат тағылып халық қатарынан шығып, қаңғып кететіндер ұдайы болып отырған. IV ғ. орта кезіңде де ондайлар аз болмаған. Тоба ханының ордасында немесе хұн шаньюінің астанасында тұра алмайтын кісілер иен далаға безіп кеткен.

	Рақымсыз қожаларынан кеткен құлдар, әскерден қашқан қашақтар, жұт соққан ауылдардың қайыршы кедейлері сонда барып паналаған. Олардың бәріне бірдей ортақ нәрсе — шыққан тегі де, тілі де, діни сенімі де емес, өздерін қайыршы халіне жеткізген тағдыр-талайы ғана болған; ал оларды билеп-төстеп ұйымдастыруға мәжбүр еткен де сол қатал тағдыры.

	IV ғ. 50-ші жылдарында сәнбилердің атты әскерінде қызмет еткен бұрынғы құл Өгілей деген біреу өлім жазасына кесіледі. Ол ебін тауып тау ішіне қашып кетеді, сосын оның төңірегіне өзі сияқты жүз қаралы қашқын жиналады. Қашқындар иіні келгенде көрші көшпелілермен тіл табысып, солармен бірге тұра береді.

	Өгілейдің мирасқоры Гүйлекей тоба хандарымен қарым-қатынас орнатып, оған жылма-жыл шұрқыратып аттарын аттай, сусар, бұлғын терілерін терідей берігі, алым-салық төлеп тұрады. Оның ордасы Жужан атағын алады. Жужандар күллі Халқа аймағын басып, Хинғанға дейін еркін көшіп-қонып жүрген, ал олардың ханының ордасы Ханғайдың етегін қоныс еткен. Жужандардың тұрмысы мен ұйымдасу түрі тым жабайы болған және рулық қауымнан мүлде шалғай жатады. Әскери және әкімшілік бөлімі мың адамдық полк болып есептелген. Полк хан тағайындайтын қолбасыға бағынған. Онда әрбір жүздікке бір тудан, он ту болған; әр тудың өз қожасы болады. Жужандардың жазу-сызуы мүлде жоқ; есеп-қисапқа қойдың құмалағы немесе кертіктері бар таяқша пайдаланылған, заң зәкүндері соғыс пен талау-тонау мұқтажына сәйкес келген: батырлары олжаның көбін алған, ал қорқақтарын дүрелеп7 отырған. 200 жыл өмір кешкен жужан ордасы кері кетпесе, ілгері баспаған — өйткені олардың бар күш-қуаты көршілерін талауға жұмсалған.

	Жужандар өзара қай тілде сөйлескен? Қытайдың бастау хаттары бізге әртүрлі мәлімет береді. "Вэйшу" жужандары дұнхудың бір бұтағы деп біледі. "Суншу", "Ляншу" мен, "Наныпу"8 — оларды хұндарға туыс тайпа деп есептейді және ақырында, Бэй-ши (?) Өгілей гао-гүй тегінен шыққан9 деп жорамалдайды. Оңтүстік Қытай тарихшыларының мәліметтері шала-шарпы деректер ал Өгілейдің өзінің шыққан тегін қазбалаудың ешбір мәні жоқ, өйткені оның айналасына топтасқандардың рулас емес екендігі айдан анық нәрсе. Бәрінен де дұрысы жужандар сәнбише яғни моңғол тілінің бір диалектісінде сөйлескен болуға тиіс, өйткені қытай тарихшысы олардың хандарының атақ-дәрежесін қытай тіліне аударғанда, ол түп нұсқасында — Вэй мемлекеті тілінде, яғни сәнбише сөйлейтінін атап өтеді. Жужандардың өздері де ататегін тобалармен10 бір деп есептеген, алайда олардың бұлай деуіне беймәлім тегі11 емес, тілдерінің ұқсас болуы дәйекті дәлел берген тәрізді.

	Жужан хандығының негізгі күші теле тайпаларын қарауына бағындырып ұстай білгенінде болса керек. Өз тарихының таң сәрісінде яғни б. з. д. III ғ. телелер Ордостың батыс жағындағы даланы мекендеген. 338 ж. олар тобалар ханына бас иіп, теріскейге, Жоңғарияға көшіп барады да, Батыс Моңғолияны қаптап, сонау Селенгаға дейін жайылып кетеді. Бытырап жатқан ел болғандықтан да, телелер жужандарға қарсы тұра алмайды, сөйтіп оларға алым-салық төлеуге лажсыздан көнеді.

	Теле тайпалары жужандарға аса қажет болады, ал жужан ордасының телелерге мүлде қажеті жоқтұғын. Жалпы, жужандар бейнеті көп еңбекті суқаны сүймейтін адамдардан құралған еді, ал олардың балалары еңбектің орнына алым-салық жинап, олжа табуды артық санайды.

	Телелер мал шаруашылығымен шұғылданатын, олар тек малын бағып, ешкімге ештеңені төлемей, еркін жүргісі келетін.

	Осындай ыңғай-бейіміне орайлас етіліп, қос халықтың саяси жүйелері қалыптасқан еді: әскери күштің көмегімен көршілерінің есебінен күн көру үшін жужандар бір ордаға бас қосады; телелер байланысы нашар тайпалардың әлсіз бірлестігі болып қала берді, бірақ барша күш-жігерімен өздерінің тәуелсіздігін сақтап қалуға тырысады.

	Телелер жужандармен қатарласа өмір сүріп жатты, бірақ оларға ұқсас ешбір белгісі болмайтын. Олар хұндар империясы құрамынан ерте шығып, қарапайым ақсақалдық қауым мен көшпелі тұрмысын сақтап қалады. Қу мекен меңіреу түзді мекен еткен жарлы-жақыбай көшпелілер қытайландыру ісінен де қалыс қалады, өйткені қытайлар шөл даланың несіне қызығады. Телелердің жалпыға ортақ ұйымы болмаған, әрбір 12 рудың әрқайсысын ру басы ақсақалдар басқарған және "ағайын туысқандар ынтымақтасып тұрған".

	Телелер үлкен доңғалақты арбаларымен сайын далада көшіп-қонып жүрген, өздері ұйымшылдық атаулыны мойындайтын және еркіндікті жақсы көретін жауынгер халық болған. Олардың меншікті аты "теле". Ол осы уақытқа дейін Алтайда "телеуіт" деген атпен белгілі болып келеді. Якуттар, төлеңгіттер мен ұйғырлар, және басқалары со телелердің ұрпақтары. Олардың көбі біздің заманға дейін сақталмаған.

	Жужан хандығы. V ғ. бас кезінде Хинганнан бастап, Алтайға дейінгі кең далада "шауып келе жатып құралайды садақпен көзінен ататын", жужандардың жұрт Дәудей деп атап кеткен ханы Шелун билігін жүргізіп тұрады. Теле жайылымдарын бағындырып алғаннан кейін, ол Іле өзенінің бойынан қоныс тапқан ортазиялық хұндармен қақтығысып қалады. Олардың басшысы Жибайегі деген біреу болатын. Онгин өзені жағасында болған қиын шайқаста Жибайегі Шелуннің тас талқанын шығарады, бірақ тұтасып жатқан жужан мемлекетіне әлі жетпейді де, оларға "мойынсұнып, тыныштықты сатып алады"12.

	Шелункің негізгі мақсаты Тоба-Вэй империясының күшейіп кетуіне жол бермеу еді, өйткені олар жужан хандығынан әлдеқайда күшті болатын. Қытайдың оңтүстігінде үздіксіз жүргізіп жатқан соғыстары Тоба-Вэй императорының бөлініп-жарылып кеткен бодандарын жазалауына бөгет жасады, сол себепті де Шелун Тобаның барша жауларын қолдап отырды. 410 ж. Шелун өліп, орнына інісі Хули хан болады.

	Хұли тобаларға тиіспей, солтүстікке көз салып, о жақтағы енесей қырғыздары (иегу) мен Хевейді (Сібірдегі бір тайпа) бағындырады. 414 ж. ол қаскүнемдік құрбанына шалынады, бірақ қасыгөйлердің көсемі Бөлшіженнің өзі де со жылы қаза табады. Шелуннің немере інісі Датан хан болады. Ол өз билігін Қытайға қарсы соғыс ашудан бастайды, бірақ жужандар жортуылы нәтижесіз аяқталады, соның ізінше жасалған жазалау шапқыншылығы да жеміс бермейді. Хал-жағдай өзгеріссіз қала береді.

	418—419 жж. жужандардың орта азиялық хұндар мен юэчжилермен13 соғысы қайта жаңғырады. Жужандар Тарбағатайға баса-көктеп кіріп, олардың зәресін ұшырғаны сондай, юэчжэй тобының көсемі Цидоло (Қидара) жужандарға көрші болудан іргесін аулақ салып, оңтүстікке шығандап барып. Қаршы14 көгалды аймағындағы Боло қаласын жаулап алады. Бұл арада ол парсылармен, эфталиттермен соқтығысады. Қидараның жұрты — қидарлықтар тарихта өздерінің этностық атымен емес, көсемінің атымен белгілі.





АРҒЫ АТАЛАРЫ



	II тарау

	Жужан хандығының Вэй империясымен соғысы. 420 ж. жужандар құдыретінің шырқау шегіне жеткен жыл болды. Теріскей және батыс тайпаларын оп-оңай жеңгеннен кейін, жужан ұлы Даланың жетекшісіне айналады, бірақ бұл осынау хандықтың тыныштығын да, өсіп өркендеуін де қамтамасыз ете алмады. Жужандардың басты жауы Тоба-Вэй империясы болады, сондықтанда жужан ханы Датан өзінің табиғи бәсекелесі күшейіп кетпеуі үшін қолынан келгенінің бәрін жасайды.

	424 ж. Датан 60 мың салт атты сарбазбен Қытайға басып кіріп, астанаға дейін жетеді де, императордың қала сыртындағы сарайын талайды. Тобалар әскерін жаппай жинап қарсы шыққасын және жужандар арасында тәртіп мүлде болмағасын, хан соғыстан жалтарып, қайтып кетуге мәжбүр болады. 425 ж. тобалар жужандарды Гобидің ар жағына қуып тастайды. 430 ж. император Тай-У-ди {Тоба Дао) Оңтүстік Қытаймен алаңсыз айналысу үшін, әуелі жужандардың көзін құртуға бел байлайды. Жер қайысқан қалың қол далаға қаптап кетеді де, жужандар бытырап, басы ауған жаққа қашады. Датан батыс жаққа безген күйі хабарсыз жоғалып кетеді. Телелер оның адамдарын қыра бастайды. Датанның баласы Уди соғысты жүргізуден бастартып, Вэй империясына салық төлеп тұрады. Алайда 437 ж. Уди шапқыншылық жасап, бітімді өзі бұзады. Әсілі, жужандар біреуді талап тонамаса тұра алмайтын болуға тиіс. 439 ж. жауап ретінде жасалған жортуыл император Тобаға ешбір олжа түсірмеді: тау шатқалдарына тығылып қалған жужандарды кездестіре алмай, олардың қара басып, кейін қайтуына тура келді.

	Тобаның Хэсиге қарсы соғысып жатқанын пайдаланып, Уди 440 ж. тағы да Қытай шекарасына шабуыл жасады, бірақ шекарада тосқауылда тұрған қол олардың алғы топтағы әскерін тұтқынға алады. Жужандар қайтадан кейін қашады. Осындай оқиға 445 ж. қайталанады, бұдан кейін тәж-тақты баласы Түхэчженге (445—464) тапсырып Уди қайтыс болады.

	Енді бұлардың рөлі өзгереді: Тоба-Вэй империясы шарықтау шегіне жетеді, оның қалың әскері далаға кимелей кіріп, жужандарды тау қойнауларына қуып тығады. Бұл шын мәніндегі соғыс емес, тек жай жазалау жорығы ғана болатын.

	Түхэчженнің баласы әрі мұрагері Юйчен (464—485) күресті жалғастыра беруге тырысады, бірақ 470 ж. талқандалып, 475 ж. бітімге келуді сұрап, алым-салық төлейді. Жужан әлсіреп, Қытайға шапқыншылық жасау қолынан келмейтін арманға айналады. Енді олар талау көзі етіп, аналардан гөрі кедей, әрі әлсіз Батыс өлкені тандап алады. 460 ж. жужандар Тұрфан алқабын басып алады да, ол араға жеңімпаз тобалардан қашып барып қоныстанған, өздерінің бұрынғы одақтастары хұндардың ойпаң-тойпаңын шығарады. 470 ж. жужандар Хотанды ту-талапайға салады, бірақ қайраттанып алған эфталиттер мемлекеті жужандар басқыншылығын шектеп тастайды. Тянь-Шань Жужандар шекарасы болып қалады.

	Жужанның жаңа ханы Доулун (485—492) "кісі өлтіруден тайынбайтын қатыгез"15 болатын. Ол өзінің таққа отыруын бір бекзаданы бүкіл үрім-бұтағымен түгелдей қырып салумен атап өтеді. Бұл барша елдің ашу-ызасын туғызады. Ханның Қытайға шабуыл жасағысы келетін ниеті елге одан да бетер ұнамайды. Тіпті сәтті жасалған шапқыншылықтың ізінше Қытай әскерлерінің жортуылы басталатыны, ал оған тойтарыс беру ісін тіпті ойға алмауға да болатыны жалпы жұрттың бәріне де аян еді.

	Телелердің аға-ақсақалы Афучжило, Қытайға қарсы соғыс ашпағын деп ханға қадалып, қайта-қайта кеңес береді, бірақ оның дәлелді сөзіне құлақ аспайтынына көзі жеткеннен кейін, күллі теле халқын бастап көтеріліске шығады. Ол кезде телелер саны аз болмайтын (Қытай мәліметі бойынша, 100 мың шаңырақ). Сосын Афучжило батысқа, Ертіс алқабына көшіп кетеді. Сол арада ол "Тәңрінің ұлы перзенті"16 атағын алады да, жужан ханымен иық теңестіре бастайды, сөйтіп соғыс қайтадан бұрқ ете түседі.

	490 ж. қытай әскері далаға шығыстан басып кіреді де, телелермен бірігіп, жужандарды қыспаққа алады. Жужан бекзадалары күллі жауапкершілікті қиян пұрыс хан мойнына артады да, оңы өлтіре салады (492 ж.).

	Телелердің батысқа көшіп келуі аса маңызды төтенше оқиға еді; батыста осынау шашыранды көшпелілер өз мемлекетін ұйымдастырады.17 Азиада қайтадан этногенез процесі басталады. Тап сол кездері Алтай тауларында түрік халқы, Брахмапутра алқабында — тибеттер құрылып, ал Қытайда Сүй мен Тан әулеттерінің орта ғасырлық ғажайып мәдениетін берген жаңғыру дәурені басталады. Шығыс Азия тарихының ежелгі дәуірі аяқталуға жақындап, оның кеспірсіз сарқыншағы — Жужан — құрып кетуге тиіс болатын.

	Телеуіт хандығы — Гаогюй. Телеуіттердің бөлінуі мен 492 ж. мемлекеттік төңкеріс Жужан тарихының күрт өзгеріс кезеңі еді.

	Олар Орталық Азиядағы жетекшілік рөлінен айрылып, енді өкімет үшін емес, өмір сүру үшін күресуге мәжбүр болады. Өлтірілген Доулүннің орнын басқан Нағай елді бір-ақ жыл басқарады. Ол өзі басқаратын уақытқа ұран етіп: "Тып-тыныш" сөзін алады, яғни өзінен бұрынғы ханның жаугерлік ойларынан бастартады. Нағайдың баласы Фүту мүмкін болғанынша әкесінің саясатын жалғастыра береді.18

	Бұл кездері телеуіттер жаңа қонысын жақсылап игеріп, хұн дәуірінің соңғы қалдығы Юэбаньдардың көзін жояды. Жаңа жерде телеуіттер өз мемлекетін құруға тырысады. Бұл үшін олар халықты екіге бөледі: солтүстік билеушісі —"Мұрагер хан"19 атын алады. Олардың өз мемлекетін не деп атағаны беймәлім, ал қытайлар оны Гаогюй деп атайды, ол "биік арба" деген сөз. Ол осы атпенен тарихқа енген.

	Саяси тұрғыдан алғанда Гаогюй қытай бағытына қарай бейімделіп, киім-кешек үшін олардың жібегін алмақшы болады, бірақ бұл жібек оларға ешбір пайдасын тигізбейді. 494 ж. эфталиттер Иранды жәукемдеп тастап, артын тиянақтап алып, солтүстікке қарай бет түзейді. Гаогюй мемлекетінің оңтүстік бөлігі қас-қағымда талқандалады, "Мұрагер хан" өлтіріліп, үй іші тұтқындалады, ал халық шартарапқа бытырай қашады; олардың бір бөлегі жужандар қоластына қарайды да, екінші бөлігі қытай қарауына өтіп кетеді. Келесі, 496 ж. сол сияқты солтүстік мемлекеті де қаурыт жаулап алынады. Эфталиттер тұтқындардың ішінен Мивоту деген бекзаданы қалап алып, қалған телеуіттерге бастық етіп қояды. Сөйтіп, Гаогюй эфталиттердің бағынушы вассалына, жужандардың дұшпанына, ал қытайлардың одақтасына айналады, одақтас болғаны үшін қытайлар оларға 60 бума жібек матасын төлейді.20 Шамасы сол кезде (497 ж.) эфталиттер Қарашарды басып алса керек, ал Тұрфан көгалды аймағындағы Гаочан кнәздігінің билеушісі Жу деген қытайлық қытай үкіметінен өзінің бодандарын қабылдап, қытай жеріне көшіріп әкетуді сұрайды. Жужан айналасын темір қоршаумен құрсап тастайды. Бірақ гаочандықтар бауыр басқан жерін тастап кеткісі келмей, өз билеушісін өлтіріп, Жужанға қосылады. Бұл жәйт экономикалық жағынан шиеленіскен жағдайды бәсеңсітеді, өйткені егін егетін Гаочан Жужанды астықпен, жеміспен және матамен жабдықтай алатын еді; бірақ бұл саяси шиеленісті күшейтіп, қытай императоры Сюань-удидің шамына тиеді. Футу ханның бітім сұраған ұсынысына, император: өзінің теріскеймен айналыса алмай жатқанының бір себебі Оңтүстік Қытайды бағындыру ісінен қолы тимей жатқаны, әйтпесе, Футу мен жужандарды бүлікшіл бодандар деп есептейтінін айтып, жар салады21. Бұл кезде Гаочанда қытайшылдар салтанат құрады да, Жужанмен арадағы одақты мансұқ етеді (500 ж.).

	Батыс өлкедегі қытай мүддесін сақтап қалу үшін оған тұрақты әскер қатарынан Мын-Вэй бастаған үш мың қолы бар отрядті жөнелтеді. Хамиге келіп орналасқан отряд жужандарды тықсырып тастайды. Футудың Қытайға жіберген елшілеріне жауап қайтарылмайды. Жужандарға қарсы телеуіттер көтеріледі, олар баяғы 60 тең жібектің құнын қанымен қайтаруы керек болады. Пүлэй көлінің маңында Мивоту жужандарды күл-талқан етеді. Олар оңтүстікке қарай қашады, бірақ Бэйшан тауының бөктерінде Мын Вэйдің қытайлық қолына кездеседі. Үрейі ұшқан жужандар енді кейін қарай қашқанда жолай телеуіттерге тап болып, тағы да жеңіледі (508 ж.). Осынау қырғында қырсық шалған хан Футу қаза табады. Мивоту оның бас терісін Мын Вэйге жібереді. Бұл үшін оған музыкалық асбаптар түрлері толайымен, 80 музыкант, он тең қызыл жібек, 60 тең әр түсті жібек маталар сыйлық ретінде жөнелтіледі.

	Опат болған Футудың мұрагері Чеуну Қытаймен екі рет тіл тауып, келісуге талаптанады, бірақ өзін тек күш-қайрат қана аман сақтап қалатынына көзі жетеді. 516 ж. ол Гаопойге шабуыл жасап, Мивоту әскерін талқандайды, оның өзін тұтқындап, айрықша әдіспен азаптап өлтіреді. Оны жүрісі жайсыз бір мәстекке мінгізіп, екі аяғын тас қып байлап, Мивоту зықы кетіп өлгенге дейін, мәстекті қамшылап айдай береді. Сосын Мивотудың қу басын сырлап, зеренге айналдырады. Жужандардан қашып құтылған телеуіттер эфталиттерге барып қосылады.22 Осыдан кейін ғана жужан халқының елшілерін Вэй императоры Сяо-минди (518 ж.) қабылдайды. Оларға бағыныштылық міндетін дәл орындамағаны үшін сөгіс жарияланады.23 Мұндай рәсімнен кейін, қандай мәмлеге де болса, келуге болатын еді, сөйтіп Жужан үмітсіз жағдайдан құтылғандай болады.

	Жужандағы жанжалдар. Жужанды аман сақтап қалу үшін Чеуни қолынан келгеннің бәрін жасады. Телеуіттерді талқандаған соң, ол батыстағы соғысты соза бермей, эфталиттермен бітім шартын жасады, Бұл одақ жужан ханшалары мен эфталитет бекзаттарының некелесуімен бекітіледі". Шығыс жақта жужандар бірлесе отырып, Маньчжурия тайпаларының бірі дидэуганді талқандап, Вэй үйінің Маньчжуриядағы позициясын әлсірету үшін Кореямен (Гао-Гюйли) байланыс жасайды.24 Сол сияқты Тұрфан мәселесі де ойдағыдай шешіледі. 518 ж. Қытай үкіметі Тұрфан көгалжайының халқын Ішкі Қытайға көшіру жөніндегі ниетінен ресми түрде бастартады да, Гаочан кінәздігін таниды.25 Сонда тегі тұрфандықтардың жужандармен арадағы сауда-саттығы үзіліп қалмағанға ұқсайды, жужандар астықпен, маталармен үздіксіз, қамтамасыз етіліп отырылады. Темір бұйымдарын жужандарға олардың алтайлық бағыныштылары түркіттер (түрік-тоқюлар) жеткізіп тұрады.

	Бірақ ордадағы бірлік бұзылады. Жужанға будда діні енеді. Әдеттегіше, будда миссионерлері ең әуелі дінге ханды кіргізеді. Хан қосынында, "шамандар"— будда молдалары мен "нийер"— сопы әйелдер пайда болады. Жана жағдайда будда діні ғажайып түрге енеді: мәселен, сопы әйелдердің заңды ерлері болады, бірақ хан бұған, тегі, күдіктенбесе керек. Алайда, мәліметтердің тым аздығына қарамастан, будда діні жұрттың бәріне бірдей ұнады деп кесіп айтуға болмайды. Оған қарсылар ханның өз үйі ішінде де, әскер арасында да пайда болады. Жужан енді бұрынғыдан да зәру болып отырған бірліктен айрылды. 513 ж. Қытайдағы жужан елшілігінің басында бақсы-шаман Хунсан тұрады, ол "інжумен көмкерілген идолды"26 әкеледі. Бұл діни кісінің пенделік қызмет атқаруының көшпелілер тарихындағы тұңғыш мысалы болса керек.

	Бұдан да өткен өрескел тағы бір жайт бар. Жужан қосынында Дэу-Хунь дуана атты жас сопы әйел тұрады. Мұнда көзге ұратын бір нәрсе — оның "дуана" аты парсыша "құшнаш" деген сөз. Ол балгерлік, бақсылықпен жұртты емдеген және Чеуну оған әрдайым көзсіз сенген.27 Қытай шежіресі оны алдамшы-сұрқия деп атап, оның мекерлігін сөз етеді, бірақ бізге керегі бұл емес. "Чеуну оны қатты құрметтеп, жанындай жақсы көрген, соның ақылымен іс-әрекет жасап мемлекеттік басқару ісін шағыстырып жіберген"28. Ордада ханның нақсүйеріне қарсылық күшейеді, сөйтіп, 520 ж. хан жорықта жүрген кезде құшнаш қатынды, ханым ананың әмірімен, буындырып өлтіреді, Чеуну қайтып келгеннен кейін, бекзадалармен ауыз жаласқан анасы оның да көзін құртады, ал тәж-тақты басқа баласы — Анахуанға береді.

	Арада он күн өтпей жатып, Чеунудың кегі қайтарылады. Ханның туысқаны Шифа деген кісі ордаға шабуыл жасап, оны күл-талқан етеді. Анахуан Қытайға қашып кетеді де, оның шешесі мен аға-інілері жусатып салынады. Анахуан Қытайда әркімге бір жаутаңдап, қайсысы жарылқайды деп жүргенде, оның Поломын деген ағасы жақтастарын жинап алып, Шифаның аяғын аспаннан келтіреді. Шифа Маньчжуриядағы дидэуган29 тайпасына қашып барып, сонда қаза табады. Поломын хан атына не болады. 521 ж. оны көтеріліске шыққан телеуіттер жеңеді де, өзі қалған бодандарын ертіп, Қытайға көшіп кетеді. Жужан тағы ажал аузына жақындайды.

	Ақарында Қытай көздеген мақсатына жетеді: жужанның қос ханы да оның қолына өздері келіп беріледі. Теріскей жақтан қатынаған кісілер: "Мемлекет аласапыран болып жатыр30. Әрбір тайпа өз бетімен бөлек тұрып, бір-бірін алма-кезек тонап жатыр" — деп айтып келеді.

	Алауыздықты телеуіттер өз мүддесіне пайдаланады: азаптан өлген Мивотудың інісі Ифу Гаогюй мемлекетін қалпына түсіріп, 521 ж. Поломынның жужандарын ойсырата жеңіп, оларды Қытайға қуып тығады31. Со жылдың күзінде гаогийлардан Анахуанның орнын басып қалған інісі Синиф Қытайға қашып барады. Қытай үкіметі осынау табысын тиянақтай түспекші болады. Жақтастарымен бірге Полымынды Қытайдың ішіне, Көкінор көлінің жағасына қоныстандырады да, сенімге ие болған Анахуанды шекара сыртына — Дуньхуанның теріскейіне орналастырады. Поломын ә дегеннен эфталиттерге қашып кетпекші болады, өйткені оның үш қарындасы эфталит ханына тұрмысқа шыққан еді. Бірақ оны ұстап алады да, түрмеде көз жұмады. Анахуан одан ұстамды екен. 552 ж. ол тұқым себеміз деп он мың қап тары сұрап алады, жужандар оны жеп қойғанға ұқсайды, соның салдарынан келесі жылы олар ашаршылыққа ұшырайды да, қытай жұртын талап-тонай бастайды. Істің мән-жайын тексеруге келген Қытай шенеунігін Анахуан ұстап қалады да, жақын жерде қолға іліккен нәрсенің бәрін талапайлап алып, бүкіл халқымен солтүстікке көшіп кетеді. Онда барғасын қытай шенеунігін босатып жібереді. Оның соңынан қуалауға жіберілген қол жер сипап, қайтып келеді32. Осынау басты өлімге байлаған көзжұмбайлық әрекет жужандарды зор бәледен құтқарады.

	Вэй империясы кісі кез алдында таң қаларлық жылдамдықпен азып-тозып бара жатты, онда жыл сайын жаңа саяси ақуал туа береді. 496 ж. хилар (татаптар) бұрқ етіп көтеріледі де, Қытай Батыс Маньчжуриядан айрылып қалады33. Оңтүстік Қытайда Лян империясы белсеніп шығады, ақырында 524 ж. елдің теріскей түкпіріндегі Войе бекінісінде гу етіп көтеріліс оты тұтанады да, тез жанып, жайылып кетеді. Анахуан со көтерілісті басамын деп бас көтеріп, 525 ж. көктемінде бүлікшілерді жаныштайды. Бұл еңбегі үшін ол "әралуан заттан" тарту-таралғы алып, күнәсі кешіріледі. Енді Гаогюйдің кезегі келеді. Телеуіттермен жеке қалған жужандар олардың тас-талқанын шығарады. Ифу інісі Юегюйдің қолынан қаза табады, ол соғысты жалғастыра бергісі келгенімен, 534—537 жж. ағасы сияқты жеңіліп қалады. Ифудің баласы Биди өз ағасын өлтіріп, жауға қарсы күресті бастайды. 540 ж. жужандар Бидиді біржолата жеңеді де, Гаогюй мемлекеті өмір сүруден қалады. Бұл кезде Қытайдағы Вэй империясы шығыс және батыс болып, екіге бөлініп өзара қырқыса бастайды. Осы арада Анахуан басты күш ретінде алға шығады да, екі жақ та мұның алдында мөлтеңдеп тұрады. Бұл қандыбалақ Жужан даңқының соңғы сәулесі еді.

	Қаншық қасқырдың ұрпақтары. Ататегін білу және оларды әдейі жаттап алу ортаазиялық халықтардың34 өзгеше сипаты. Сондағы ең бір қызықты жері, олардың көпшілігі әуелгі тегін әртүрлі аңнан бастайды. Мысалы, тибеттер өздерінің арғы тегін маймылдың еркегі мен раушастың (орман-аруақ) ұрғашысынан шыққан, моңғолдар — көкбөрі мен ақмаралдан, телестер — бөрі мен хұн шаньюінің қызынан, түріктер — хұн ханзадасы мен қаншық қасқырдан тараған деп есептейді. Соңғы екі аңыз баяғыда, осынау қос халық ұлан шөл — Гобидің оңтүстік шетіндегі аймақты мекендеген кезде шыққан болуға тиіс, өйткені аңыздың өзі белгілі дәрежеде саяси тарих пен этногенездің фактілерімен әріленіп, жөнделіп отырады.

	Тобалар солтүстік Қытайды бағындырған кезде, олардан жеңілген тайпалардың ішінде "Бес жүз шаңырақ Ашин руы да" бар еді.35 "Осынау бес жүз шаңырақ", Хұндар мен сәнбилер36 IV ғ. қытайлардан жаулап алған Шэньсидің батыс бөлегін мекен еткен "әртүрлі рулардың қосындысынан"37 шыққан болатын. Ашин Хэсиді (Ордостың батысындағы Хуанхэ шығанағы мен Наныпаннің арасындағы облыс) билеген Хұн кінәзі Муганға бағынып тұрған. 439 ж. хұндарды жеңіп, Хәсиді Вэй империясына қосып алған кезде, "Ашин бес жүз үймен жужандарға қашып барады да, Алтай тауының күнгей бетіне қоныстанып, жужандарға темір өндіріп беріп тұрады"38.

	Бұл кепте көне түріктер халқының шыққан тегі түгел қамтылмайды, тек оларды билеуші әулеттің тегі ғана айтылады. Көне түріктердің шығуы жөніндегі бұл нұсқада аңыз деуге тұрарлық ештеңе жоқ. Әсілі, Ашин, әлде бір себептермен толып жатқан хұн мен сәнби кінәздіктеріне сиыспаған, жүрекжұтты ерлердің шағын ғана жасағының көсемі болса керек. Мемлекет деп атауға тұрмайтын бұл сияқты уақ әскери қауымдар III—V ғғ. бүлікті дәуірінде ұдайы пайда болып, артына із қалдырмай құрып кетіп жатқан.

	Қытайлар Ашин ханның бодандарын — Тукю деп атаған. Бұл сөзді П. Пельо "түрк ют" яғни түріктер деп сәтті аударған, бірақ ондағы көптік жалғауы түрікше емес, моңғолша. Көне түрік тілінде саяси терминдердің бәріне көптік жалғауының моңғолшасы қосылатын болған. Бұл жәйттен оның түрік тіліне шеттен қосылғанын білеміз.

	"Түрік" сөзінің өзі "күшті, мықты" дегенді білдіреді. А. Н. Кононовтың пікірінше, ол — жинақтауыш ат, кейін тайпалар бірлестігінің этникалық атына айналған. Бұл бірлестіктің әуелгі тілі қандай болса — ондай болсын, әйтеуір олар тарих сахнасына шыққан кезде, оның күллі өкілдеріне сол заманның тайпааралық ортақ тілі-сәнби яғни көне моңғол тілі түсінікті болған. Бұл бұйрық-жарлықтың, базардың, елшіліктің тілі екен. Осы тілмен 439 ж. Ашин Гобидің солтүстік шет аймағына көшеді. "Ашин — Қасқыр, бөрі" деген сөз. Ол моңғолша "шоно-чино".

	"А"— қытай тілінде құрметтеу префиксі. Демек, "Ашин"—"дегдар бөрі"39. Бұл есімнің қытайша мәнерленбеген түрі — Шане40 арап жазбасында сақталған.

	Ашин хандарын тотемистер деп атауға бола ма, болмай ма — біздің біліміміздің кәзіргі жағдайында оны шешу мүмкін емес41, алайда "бөрі" сөзі VI ғ. түріктер үшін аса мәнді сөз болғаны айдан анық. Қытай авторлары "түрік ханы" мен "бөрі" ұғымын мағыналас деп есептейді, сонда тегі түрік хандарының көзқарасына сүйенетін болса керек. Сәнби ханшасының күйеуі Шаболио хан жөнінде: "өзінің қасиеті жағынан хан нағыз қасқыр"42 — деп айтқаны тегін болмасқа керек; түріктерге шабуыл жасаған кезде: "мынадай шаралар қолдану керек: көшпенділерін қуып, бөрілеріне бассалу қажет"43 — деп тіпті нұсқау қағаздың өзінде де айтылған. Түрік байрақтарына бөрінің басы44 алтынмен әшекейленіп салынған, ақырында, түріктердің шыққан тегі жөніндегі екі аңызында ең әуелгі ана — қаншық қасқыр45 делінеді. Бір-бірінен сәл ғана айырмасы бар аңыздың екеуінде де нағыз тарихи оқиғаның Ашин ордасының Ганьсудан көшуінің ізі де жоқ. Сондықтан да аңыздар Алтайда туған деп ойлаған жөн, бәлкім, бұл аңыздар келгендердің айрықша хұқын дәлелдеу үшін әдейі шығарылған да шығар, кім білген.

	Бірінші аңыздың бір қызық жері — бұл аңыз "хұндар үйінің бір тармағының Батыс өлкеден батысқа қарай кеткенін" яғни Аттила мемлекетін біледі. Бұл тармақты көршілері түп-тұқиянымен қырып салғанды; тек бір тоғыз жасар бала ғана аман қалады, ал жаулар оның да қол-аяғын шауып, саздаққа лақтыра салады. Сол арада одан бір бөрінің қаншығы ұрықтанады. "Дегенменде баланы дұшпандары өлтіреді де, қаншық қасқыр Алтайға қашып барып, сонда он бала табады. Бұл әулет бірте-бірте өсіп-өніп көбейіп, "арада бірнеше буын өткесін, Әсенше деген біреу бүкіл ұлысымен үңгірден шығады да, өздерін жужан ханының бағынушы боданымыз деп мойындайды". Хош, сонымен, бұл аңызға жүгінсек, алтайлық түрік-түкюлер (түркіттер) батыс ғұндардан шыққан, бірақ тікелей емес, мистикалық жолмен, қаншық қасқырдың араласуымен шығады, ал егер біз батыс ғұндардың 468 ж. көзі жойылып кетіп, түріктердің халық ретінде 545 ж. еңсе көтергенін ескерсек, оңда олардың жедел көбейіп, пәлен буынның ауысып үлгіргеніне таң қалмасқа болмайды!

	Екінші аңыз түріктердің жергілікті Со руынан және оны да қаншық қасқырдың көмегімен шығарады. Аңызға қарағанда, Со руының барша адамы "өздерінің есерлігінен қаза табады" (оның не екені айтылмаған), тек қаншық қасқырдың төрт немересі ғана тірі қалады. Олардың біріншісі аққуға айналады, екіншісі Цигу деген атпен Абу және Гякь өзендерінің арасына барып мекендейді, ал үшіншісі мен төртіншісі — оңтүстік Алтайдағы Чуса (Шу) өзені жағасына қоныстанады. Бұл аңызды Н. А. Аристов жақсылап түсіндіреді, ол аңыздағы Со руын солтүстік Алтайдағы Би өзені бойын мекендейтін күман тайпасының Со руымен салыстырады, бірінші немерені Қу-кісі Қу-кижи тайпасымен, екіншісін Абакан (Абу) және Екесаймен (Гэн — Кем) арасында тұратын қырғыздармен байланыстырады. Бірінші аңыздағы Әсенше үлкен ұлдың немересі. Қос аңыз келіп осы арада тоғысады46.

	Қашқындар келіп шыққан Моңғол Алтайының сілемдерін Хұннан тарап, түрік тілінде сөйлейтін тайпалар мекендейді екен. Кінәз Ашиннің нөкерлері осындағы байырғы жұртқа сіңісіп кетеді де, оларға "түрік" яки "түркіт" деген ат береді.

	Біздің тақырыбымыз үшін осы бір сөз тағдырының танымалы да маңызды екені сондай, оған айрықша назар аудару керек. 1500 жыл ішінде "Үрік" сөзі өз мәнін бірнеше рет өзгертеді. Жоғарыда көргеніміз дейін, V ғ. кінәз Ашиннің айналасында топталған орда, сосын VI—VIII ғғ. түрікше сөйлеген шағын халық түріктер деп аталған. Ал бірақ Осы тілде сөйлеген көрші халықтар мүлде түріктер деп аталмаған. Орта және Орталық Азияның барша көшпелілерін араптар, тілдеріне қарамастан, түріктер деп атап кеткен. Рашит-ад-Дин түріктер мен моңғолдарды, шамасы тіліне қараса керек, айыра бастаған, ал кәзіргі заманда "түрік"— тек лингвистикалық ұғым, мұнда этнография да, тіпті шыққан тегі де есептелмейді, өйткені кейбір түріктілдес халықтар түрік тілін көршілерімен аралас-құралас жүріп игерген. Терминді қолдануда осындай алауыздық бар екен, ендеше оны анықтап, нақтылай түсу қажет. Кітабымызда тарихы сипатталып отырған халықты, шатасып кетпес үшін, біз оларды VI ғ. жужандар мен қытайлар секілді түркіттер47 деп атаймыз.

	Ашин атыменен бас қосқан сол бір "бес жүз шаңырақ" қайдан шықса — содан шықсын, бәрібір олар әскери тұрмыс шырғалаңы Қытайдан Алтайға иіріп әкелгенге дейін өзара моңғол тілінде сөйлескен. Алайда түріктілді орта жүз жыл болғаннан кейін, әлбетте, олардың сөйлеу тілі тез өзгеруі керекті, өйткені "бес жүз шаңырақ" моңғол, түрік теңізіндегі бір тамшыдай ғана болатын. VI ғ. орта кезінде Ашин руының халайығы мен оның серіктері біржолата түріктеніп, моңғол тілінің нышанын тек өздері ала келген атақтарында ғана сақтап қалған деп ойлауға болады.

	Жоғарыда баяндалған жәйттен көрінетін бір нәрсе, түріктілділігі және өздерін "түрік-түркіт" деп атаған халықтың шығуы мүлде әр алуан құбылыстар. Бүгінгі таңда түрік тілі деп аталып келген тілдер хадым замандарда қалыптасқан; ал "түркіттер" халқы, Алтай мен оның бектерлеріне тән орманды-дала ландшафты жағдайындағы этникалық араласу нәтижесінде V ғ. аяғыңда пайда болған. Келгіншілердің жергілікті халықпен біртуғандай ұласып кеткені сондай, арада жүз жыл өткеннен кейін, 546 ж. олар көне түрік немесе түркіттер деп аталатын тұтас бір халық болып шыға келеді.

	Ал бұ кездері түрік тілі орта Алтайдан бастап, сонау қиыр Батысқа, ғұздар, қаңлылар немесе печенегтер, ежелгі болгарлар мен ғұндар тұрып жатқан елдер арасына кең жайылып кеткен еді.





АШИН РУЫНЫҢ ҰЛЫ МЕМЛЕКЕТІН ҚҰРУ

	(545-581 жж.)

	III тарау

	Көне түріктер (түркіттер) тарихының басы. Әрбір халықтың тарихы өзінің тамырларымен бағы замандарға қарай тереңдеп кеткенімен, күллі дәуір тарихшыларының халықтың шыққанын анықтайтын датаны (олардың пікірі бойынша) сипаттауға ұмтылатын әдеттері бар. Мысалы, римдіктер Римнің негізі салынған датаны шартты түрде ала салған, араптардың датасы нағыз шынайы — Мұхаметтің Меккеден Мединаға қашқан кезі, орыс шежірелері 862 ж. таңдап алып, орыс тарихының "басталуын соған бейімдеген, француз күннамашылары "бастауды" Хлодвиг Меровингтен алады, ал тарихшылар Огюстен Тьерридің үлгісімен, оны 843 ж.— Ұлы Карлдың империяны бөлген кезіне телиді т. б. Түркіттер үшін мұндай дата 545 ж. болды.

	Солтүстік Қытайда жаңа соғыс бұрқ етеді48. Шығыс Вэй империясының билеушісі Гао-Хуань жужан ханы Анахуанмен және тоғон ханы Куалүймен49 одақтасып, Батыс Вэй империясына шабуыл жасап, бәсекеші-бақталасы Юйвынь Тайды қатты тықсырады; алайда одақтастар шешуші жеңіске жете алмайды. Батыс Вэй императоры Вэнь-ди Ань Нопаньто50 деген біреуді достық қатынас жасау үшін түрік сұлтаны Бумынға жібереді51.

	Түркіттерге 545 ж.52 келген елші қуанышпен қарсы алынады. "Ордадағылар: бүгін бізге ұлы мемлекеттен елші келді, ұзамай біздің мемлекетіміз де өрге өрлейді — деп бірін бірі құттықтай бастайды". Осынау елеусіз фактінің өзі жужандар өктемдігі түркіттерге ауыр тигені, бостандық жолындағы қашса — құтылмайтын соғыстан олардың тайсалмайтыны айқын көрінеді.

	Халқының көңіл күйіне бейімделген Бумын өз алдияры — Жужан ханына адал еместігін танытып, Батыс Вэй астанасы Чаньанға жауап ретінде көп тарту-таралғымен елшілер аттандырады, сөйтіп өз мырзасының жауымен одақ құрады. Алайда бұдан жужандармен ара қатынас үзілмейді: тегі, келіссөз аса құпия жағдайда жүргізілгенге ұқсайды. Осынау елшілер түркіт мемлекетінің Батыс Вэй және оның мұрагері Бэй-Чжоу империясының одақтасы ретінде, 550 ж. бастап, Бэй-Ци әулеті бекіп алған Солтүстік-Шығыс Қытайға қарсы бағытталған шығыстың саясатын алдағы ширек ғасыр бойына белгілеп береді. Алайда әлемдік саясатқа араласқан Бумын, өзі кіріптар болып отырған жужандарға қарсы күресуге әлі де әлсіз екенін анық түсінген. Бумын сол себепті де әрі одақтас, әрі бағынышты рөлін адал орындауға бел байлайды.

	Батыс теле рулары жужан құлдығынан зар иледі. Ақырында олардың төзімі таусылады: олар көтеріліске шығып, жужандардың жүрегінен дәл соғу үшін Батыс Жоңғариядан Халхаға аттанады. Жорықтың өте нашар ұйымдастырылып, уақыт есебінің нашар жүргізілгені сондай, оны жоспарлы ұйымдастырылған соғыстан гөрі, халықтың ашу-ызасының еркінен тыс бұрқ етіп көрінуі деп болжаған дұрыс тәрізді. Тарих тіпті көтеріліс көсемдерінің аттарын да сақтамаған. Телелер жарты жолға жеткен кезде, Гоби Алтайының шатқалдарынан үстеріне көк сауыт киіп, қарағай найзаларын ұстаған жарау атты түркіт сарбаздары сап түзеп, қатар-қатары мен шыға береді. Телелер соққы бір бүйірден беріледі деп ойламаған және өздерінен өмірде жамандық көрмеген түркіттермен емес, жексұрын жужандармен соғысқысы келген. Сол себепті де олар дереу Бумынға мойынсұнатынын білдіреді, ал анау бұларды қабылдап, осы арқылы Жужанға екінші рет онша адал емес екенін көрсетеді.

	Ұлан далада мойынсұну екі жаққа да міндет жүктейтін ұғым. Егер қарауында 50 мың киіз үй53 боданым болсын десең — онда олардың тұрғындарының тілегін орындауың керек; әйтпесе бодандарыңнан да, өз басыңнан да айрыласың. Телелер тек бір-ақ нәрсеге — жужандардың көзін құртуға ынтызар болатын, ал Бумын оларды ордасына қабылдаған кезде мұны жақсы білген. Мұндай іңкәр тілек өз руластарының көкейінде де бар, ендеше соғыс болмай қалмайды. Өз бодандарының есілдертін хан да қолдайды, сол себепті де оқиға да заулап ала жөнелді.

	Жужандарды күйрету. Жужандармен арада жанжал тудыру үшін және сонымен бірге бұл тартыстың айыпкері болып көрінбеу үшін, Бумын арандату әрекетін жасады. Ол жужан ханы Анахуанның қызына үйленбекші болып ханға сөз салды. Дала дәстүрі бойынша, бұл онда ханмен нық теңестіріп шыға келер еді, ал хан абыройын төккісі келмесе, бұған келіспеуге тиіс. Қаһарына мінген хан оған дөрекі жауап қайтарады: "Әй, сен менің телмірген теміршімсің (түркіттер жужандарға темір балқытып беретін), маған мұндай көргенсіздік жасауға дәтің қалай барады!"54. Хан бетін қайырғасын Бумын жәбірленуші болып шыға келеді, оған керегі де сол. Ымыраға келу жолын кесіп тастау үшін ол жужан елшісін жазалауға әмір етеді, енді осы арада оған Батыс Вэй үйімен жасаған одағы бірден кәдеге асты. Ол дереу Вэнь-димен қайтадан келіссөз жүргізіп, 551 ж. жазында қытай ханының қызы Чанлені әйелдікке алады, бұл оның көшпелілер арасындағы абырой-беделін біржолата арттыра түседі. Тосыннан шабуыл жасаудың артықшылығын пайдалануға тырысқан Бумын 552 жылдың қысында жорыққа шығады да, жужандарды толығынан жеңіп шығады. Анахуан өзін-өзі өлтіреді, ал оның ұлы Яньлочен одақтасы циліктерге қашып кетеді.

	Бумын Ильхан (Елхан) лауазымын алады, бірақ 552 ж. аяғында қайтыс болады. Таққа оның баласы Қара Ыссық хан деген лауазыммен отырады55.

	Түркіттер оқыс күйреткен жужандар56, қаза тапқан ханының ағасы Дыншуцзыды көсем етіп сайлап, күресті жалғастыра береді. Бірақ Лайшан тауы маңындағы соғыста олар тағы да талқандалады. Олардың аз күндік бақытына орай, Қара Ыссық хан жұмбақ жағдайда көз жұмады, оның баласы Шету" биліктен шеттеледі де, Қара Ыссық ханның інісі Кушу, Муганхан57 деген лауазыммен таққа отырады.

	Жаңа хан қатал да рақымсыз, батыр да ақылды болады және соғыстан өзге58 ештеңемен де шұғылданбайды. 553 ж. күзі бітер кезде ол жужандарды тағы да жеңеді. Ци императоры өзінің бақытсыз одақтастарын қабылдап, оларды өкшелеп келе жатқан түркіттерді тойтарып тастайды59. Бірақ жужандар қытайлармен сиыспайды. Өздерінің малынан, дүние-мүлкінен айрылған, еңбек-бейнетке үйренбеген олар қарақшылық жасай бастайды да, Ци үкіметі 554 ж. көктемінде оларға қарсы лажсыздан әскер жібереді. Жужандар тағы жеңіліп қалады. Бірақ олардың мінез-құлқы бұдан да өзгермейді, сосын 555 ж. жазында Ци императоры оларды өз жерінен түзге қуып жібереді де, жужандарды сонда түркіттер мен қидандар тас-талқан етеді.

	Қалған қолын бастап, Дыншуцзы Батыс Вэгке барып, пана таппақшы болады, бірақ ондағылар Ци империясына қарсы одақтасы ретінде түркіттерге аса мұқтаж еді, олар сосын түркіт елшісінің қолына байлап-маталған үш мың жужанды береді. Елші ересектердің басын түгел кесуге әмір етеді де, балалар мен- "бектеріне ерген" қызметшілерге60 тимейді. Жужандар сөйтіп құрып бітеді де, түркіттер ұлы Даланың бүкіл шығыс бөлегінің қожасына айналады. Жужандарды жусатып салу жеңісіне жасаған қызметі үшін, түркіттер Батыс Вэй империясымен сол 556 ж. есеп айырысады. Чаньанның шығыс қақпасы алдында жужанның бастары домалап түсіп жатқан кезде, түркіт-қытайлардың біріккен қолы Тоғондар еліне кимелеп кіріп барады, оның тұрғындары бас сауғалап, Наныпань тауына61 қашып тығылады. Жеңіске жеткендер Кукунор көлінің жанындағы Куалүй ханның сарайы бар Шудун қалашығын, тағы да Хэмчен деген қаланы басып алады. Келесі жылы тоғондар шапқыншылық есесін қытай жеріне шапқыншылық жасаумен қайтармақшы болса да, бекіністерді қалай алуды білмегесін, шегініп кетуге мәжбүр болады. Ци империясы өзінің құрып бара жатқан одақтастарына ешбір көмек көрсете алмайды, өйткені одан бұрын солтүстіктен тиіскен қидандардың (553 ж.18) және оңтүстіктен киліккен Лян патшалығының (555 ж. ) бетін қайтарамын деп әлсіреп қалған−ды. Үлкен табыстардан қанаттанған Юйвынь Тайдың баласы Юйвынь Цзу заңшылдық пердесін жұлып тастап, Вэй әулетінің соңғы императорын тәж-тақтан бастартуға мәжбүр етіп, 557 ж. таққа отырып, өз әулетін Вэй-Чжоу деп атайды.

	Шығыстағы соғыс. Жужандарды жәукемдеп тастағаннан кейін, түркіттер өздерінің көшпелі көршілеріне қарсы әрекеттер жасауға кіріседі 554 ж. жеке бектерден империя құрылған жыл болды. Теріскейде Цигу мемлекеті жаулап алынады. Қытайлар Цигу атынан не түсінгенін - Қырғыздарды ма, әлде чиктерді ме — о жағы көмескі62, өйткені, осы уақыттан бастап, түркіттер Саяннан асып кете алмаса да63, Муганхан өзінің солтүстік шекарасын қауыпсыздандырады.

	Ол кездері шығыс жақты үш халық: қытайлар хи деп атайтын татаптар, қидандар мен қытай географтары Шивэй64 деп кеткен отыз тайпалы татарлар мекендейтін. Осынау үш халық түгелдей моңғол тілінің диалектісінде сөйлейтін, тұрмысы мен мәдениеті жағынан жақын болатын, бірақ өзара қырқысып жататын. Татаптар Хинганның батыс жоталарында тұратын және Бэй-цимен одақтас болып жүретін. Қидандар Маньчжурияның далалық аймағында, Ляохо өзенінің теріскей бетінен әрі қарай көсіліп жататын. Олар татаптармен ұдайы соғысатын болғандықтан, Бэй-Цимен65 де тартысып қалатын. 553 ж. Бэй-Ци императоры Вэнь-ди қидандарды талқаңдап, оның халқының едәуір бөлігін өзіне қаратады. Олардың қалғаны Когуриоға (Корея) немесе со кезде Сары теңіз аймағынан барып шыққан түркіттерге бағынады.

	Қидандарды жеңуінің нәтижесінде Бэй-Ци мемлекеті өзінің сыртқы саяси жағдайын жақсарта алмай, кайта оны нашарлатып жібереді, өйткені енді оны теріскей жағынан түркіттер иеліктері қаумалай қапсырып жатқан-ды. Сенбилердің қалдығын рақымсыз қаталдықпен жазалағаны және қыруар көп қаржыны жалмап жатқан будда дініне ашықтан-ашық қомқорлық жасағаны мемлекеттің сыртқы жауларға қарсылық жасау қабы. етін әлсірете береді Ал бұл кездері Бэй-Чжоу, түркіттермен жасаған одағының арқасында, сол сияқты оның билеушілері қызметшілер қауымына табан тіреуі және будда, даос сопыларына қаржыны тығын етпеуі нәтижесінде өсіп, нығая түсті, 579 ж. император Уди буддизм мен даосизмге тиым салу жөнінде жарлық береді, қытайдың осынау Генрих VIII-сі "Әуелі-құдай" деген атты алып, Будда мен Лao-Цзыдің мүсіндерін өз тағының екі жағына қоюға әмір етеді де, олардың арасына отырып, дінді қорлау үшін, жұрттың көзінше оған тағзым еткенсиді. Чжоу империясы тіпті Батыс Азияда да белгілі бола бастайды, о жақтың әралуан билеушілері онымен қарым-қатынас орнатуға тырысады. Мәселен, 553 ж. эфталиттерден66, 555 ж.— Ираннан67 елшілер келеді. Тоғондарды жаңадан бұл жолы тек чжоулықтардың өз күшімен — жеңгеннен кейін, 559 ж.— Гаочан (Тұрфан)68, 561 ж.— Куча69 және 564 ж.— Қарашар70 елшілерін жібереді.

	Бэй-Чжоу империясының басты міндеті — Шығыс империясы — Бэй-Циді құрту болатын, бірақ егер ептілікпен есебін тауып пайдаланса, соңғының, империяның дербестігін сақтап қалуға жетерлік ішкі қорлары бартұғын. Мәселенің шешімі — түркіт ханының қай жақты қолдап шығатынына байланысты еді.

	561 ж. екі император да Муганханға ханшаны айттыруға елшілер жібереді. Аса бай Бэй-Ци әкелген мол тарту-таралғы істі солардың пайдасына шеше жаздайды, бірақ чжоулық елшілердің тәсілқой жылпостығы Муганханды одақтастық шартқа71 адал болып қалуға мәжбүр етеді. Ол айырылып қалған тарту-таралғы есесін соғыстағы олжамен қайтармақшы болады.

	563 ж. одақтастар Цзиньян қаласын келіп қамайды, бірақ жеңіске жете алмайды да, түркіттер елді жағалай талап, туған даласына қайтып келеді. Келесі жылы жорық тағы қайталанады, бірақ циліктер Лоян түбінде72 чжоулық тұтас бір армияны толық жеңгеннен кейін, Муганхан лаждың жоғынан әскерін кейін қайтарады. Алайда, осынау сәтсіздікті көзге ілместен, хан Цимен одақ құру жөніндегі ұсынысты тағы да қабылдамай тастайды. Мұны айқындайтын бір себеп, одақ жөніндегі шарт бойынша, Чжоу империясы түркіттерге жыл сайын 100 мың тең жібек матасын беріп тұратын.

	572 ж. Муганхан қайтыс болады. Оның інісі, әрі мұрагері Тобохан Чжоу империясымен қатынасын үзбей, Ци империясымен бітімге келеді. Чжоу салық жарнасын төлеуден бастартқан кезде, бұрынғы жағдайдың қалпына келуі үшін түркіттердің әскер күшімен доқ көрсетуінің өзі жеткілікті болады. Түркіттер жортуылынан қорыққан Ци империясы бітім салығын төлеймін деп күллі қазынасын сарқады. Тобохан тек оңтүстіктегі екі бала (Чжоу мен Ци) бізге бағынышты болып тұрса болғаны, онда кедейліктен қорықпаймыз73 — дейді екен.

	Ци империясымен одақтасу түркіттердің Қытаймен мәдени қатынас жасауына әкеледі. Ханның ордасында будда сопылары пайда болып, Тобоханды өз дініне кіргізеді. Будда миссионері буддизмнің басқа діннен артықшылығын аңқаулық жасап, ханға Будда заңын ұстанғандықтан да Ци империясының байлығы мен күші тасып отыр деп дәлелдейді. Соның ізінше Ци талқандалғасын түркіттер будда дінінен үмітін үзіп, 581 ж. Сүй әулеті орнағаннан кейін, буддашылардың Қытайға қайтуы қажет болады74.

	576 ж. чжоулықтар цилерді қирата жеңіп, Цзиньян қаласын жаулап алады. Циліктер қаланы қайтарып алуға тырысады, бірақ табысқа жете алмайды, сол себепті де, Ечен қаласында қоршауда қалған Ци императоры, оны жау қолына берерде, 577 ж. тұтқынға түскен кінәз Гао Юань-Цзунның пайдасына тәж-тақтан бастартады.

	Күйрегеніне қарамастан, тақтан тайдырылған әулет Тайюань қаласының тұрғыны Гао Бао-нин75 деген кісі секілді қайратты қорғаушыны табады. Әулет талқандалғанға дейін ол кәзіргі Чахардағы шекаралық бекініс Инчжоудың коменданты болып тағайындалған еді. Аз уақыт ішінде Гао Бао-нин қытайлардың ғана емес, көшпелілердің де құрметіне ие болады. Әулет жеңілгеннен кейін, бұл жәйт оның тәуелсіз жағдайға көшуіне жол ашады. Гао Бао-нин тұрақсыз саяси мансапқор болмайтын; оның бойынан Солтүстік Қытайды қайта өрлетуге себеп-демеуін тигізген парызға адалдық, патриоттық пен күрестегі қажымас қайсарлық сияқты моральдық күш-жігер табылады. Ол жеңіске жеткендердің құрметпен тізе бүгу жөніндегі ұсынысынан бастартады да, өзін Ци әулетінің соңғы өкілі, түріктерге қашып кеткен кінәз Гао Шао-идің жақтасымын деп жариялайды. Осы әрекеті үшін Гао Бао-нинге канцлер атағы беріледі (әрине, қызмет істеу мүмкіндігінсіз).

	Түркіт ханы, өз көзқарасы тұрғысынан, Бэй-Чжоу тым күшейіп кете ме деп қауіптеніп, жеңілген әулет жағына шығады. Бұл одаққа өз императорына қарсы шығып Фаньяида (Пекиннің жанында) бекініп алған қолбасшы Лю Чжон-цзы да қосылады.

	Гао Бао-нин дереу қол астындағы күллі күш-қуатын жұмылдырып, Гао Шао-нин жағын қолдайды. Бірақ ол кешігіп қалады. Бұған Фаньян қиратылып, көтерілістің басылып-жаншылғаны туралы хабар келгенде, оның әскері тек Ляохэ жағалауына жеткен еді. Гао Шао-и түркіттерге қайтып келеді де, Гао Бао-нин өз облысында бекініп қала береді.

	Бэй-Чжоу үшін бәрінен де қорқынышты жау түркіттер болып шығады. 578 ж. Тобохан Қытайға баса көктеп кіріп, чжоу ескерінің күл-талқанын шығарады. 579 ж. басталған келіссөздер үзіліп қалады да, соғыс әрекеттері жалғаса береді, түркіттер үшін ол толық жеңіс болып саналады. Алайда қытай елшісі көлгөсір сыйлық тартып, Тобоханның аузын алады, сөйтіп, 580 ж. бітім шарты жасалады, бұл шарт бойынша, Гао Шао-и жау қолыңа беріліп, Чжоу мемлекетінің астанасы — Чаньанға жеткізіледі. Ол Сычуанға жер аударылып, сонда қайтыс болады76.

	580 ж. түркіттер құдыретінің шарықтау шегі болады. 581 ж. Тобохан дүние салады, ал Қытайда түріктердің қас жауы, Сүй әулетінің негізін салушы, жауынгер генерал Ян Цзян, Чжоу әулетін құлатады, бұл саяси ақуалды толығынан өзгертіп жібереді. Гао Бао-нин өз жауларынан көбірек жасап, түркіт хандарының одақтасы ретінде, Чахарда дербес кінәз болып қала береді77.

	Батыстағы соғыс. Шығыс шекарасында белсенді әрекет ете жүріп, түріктер тап сол мерзімде батысқа жорықтар жасайды. Бір өкінішті жері бастау-деректерде осынау аса маңызды оқиға егжей-тегжейлі жазылмаған, дегенменде оқиғаның жалпы жүрісін белгілеп шығуға болады.

	Батыс жорығын Бумынның інісі Істеми қаған бастайды. Істеми қаған бұрын да. Бумынмен талай рет бірге жүрген, он көсемге,— тегі, тайпа көсемдері78 болса керек — басшылық еткен, бәрінен бұрын олар Солтүстік Алтайдың угор тектес тайпаларының басшыларына ұқсайды. Олардың түріктеніп кеткен кәзіргі ұрпақтары — шорлар, қумандықтар, қулар тағы басқалары болып табылады. Істеми хан атының түрікше емес, угорша — аруақ атаның аты болуы тегін емес тәрізді. Қытайлар оның әскерінің санын 100 мың адам деп шамалайды, бірақ бұл дерек нақты жауынгерлер санын көрсетпейді, қолбасшысының деңгей-дәрежесін, тап осы жерде ең жоғарғы дәрежені көрсетеді, бұл оның "баһадүр-жабғу" деген лауазымына сай келеді.

	Істеми өз жорығын 552 ж. кейінірек бастаған, өйткені абарлар сол жылы өлі де болса Бумынды жерлеуге79 ақтық жіберген өзіндік дербес тайпа болатын, шамасы, ол 553 ж. күзінде жужандарды біржолата оңдырмай жеңгеннен кейін болған тәрізді. Жортуылды бастаудың ықтимал уақыты жужандардың ісін бітіргесін, 554 ж. көктемі, дала көкорай шалғынға оранған кез болуға тиіс, әрине атты әскерге шөптің қалың өсуінің шешуші маңызы бар.

	Жеделдеткен түрлеріне қарағанда, түріктер жолай күшті қарсылыққа кездеспеген сияқты. 555 ж. олардың әскері "Батыс теңізіне80" жетеді, бірақ оны Каспий теңізі емес, Арал теңізі деп түсіну керек, өйткені Фирдоуси Істеми билеген жердің мынадай шекарасын көрсетеді: "Шыннан (Қытай) Жойқынның (Амудария) жағасына дейін және Шаштың аржағындағы (Ташкент) Гүлзарунға (Сырдария) дейін"81.

	Осынау үзінді негізінде біз 555 ж. шекарасын белгілей аламыз: ол Ташкенттің теріскейімен жүріп, Сырдария Солтүстікке қарай бұрылатын жерде оны кесіп өтіп, ендік бағытымен жылжып, Амударияның төменгі жағы мен Арал теңізінің оңтүстік жағасы арқылы өткен. Соғдиана мен Бұқар ол кезде эфталиттерге қарайтын, жолаушылар82 солармен қақтығысып қалады. Сөйтіп түркіттер бір жарым жылда бүкіл Орталық Қазақстанды, Жетісу83 мен Хорезмді84 бағындырады.

	Бірақ одан әрі іс қиындай береді. Арал теңізінің теріскей бетінде олар хуни (хионаттер) , yap мен огорлар тайпаларының қарсылығына ұшырайды. Тек 558 ж. ғана бұл тайпалар талқандалады да, түркіттер бағынғысы келмегендерді алдына салып айдап, Еділден барып шығады. Олар yap мен хуни тайпаларының жұрнағы — небәрі 20 мыңдай адам еді, кейін олар бір халық — авар85 болған.

	Түркіттер Еділді кесіп өтпеген, Жайық өңіріндегі даланы қаратумен шектеліп қалған. Осымен Істемидің батыс жорығы біткен. Төрт жылда қолжеткен жетістіктері қағанат алдына бірқатар жаңа саяси міндеттер қояды.

	Бүкіл азиялық даланы қамтып жатқан бір мемлкеттің пайда болуы Қытай, Византия мен Иран елшіліктері қызметі үшін орасан зор маңызы бар факторға айналады.

	Ең бастысы — Византияның көреген де нәзік саясаты себебінен, VI ғ. 50-ші жылдарының аяғында Қара теңіз өңіріндегі саяси жағдай шиеленісіп, қиындап кеткен еді. Дон мен Днепрдің төменгі жағындағы облысты болгар халқы — құтырғырлар қоныс етеді. Олармен туыс ұтырғырлар Кубанда тұратын. Құтырғырлардың Фракияға жасайтын жортуылдарының қасіретін шеккен Византия қайта-қайта көп тарту-таралғылармен елшілер жіберіп, ұтырғырларды құтырғырларға қарсы соғыс ашуға айдап салады. Юстинианнын сұрқия саясаты осынау туысқан екі тайпаны бір-бірімен қырқыстырып, қырып бітуге жеткізеді86.

	Ұтырғырлардың шығыс жағында, Дағыстандағы Құм өзені аймағында аса жауынгер тайпа сабырлар бартұғын. Сабырлар әуелі Иран жағында, сосын оған қарсы шығып, византия-парсы соғысына белсене қатысқан еді. 552 ж. олар Агванияны жаулап алады, бірақ 554 ж. парсылардан жеңіліп қалады87.

	Кубанның бойын Византияның адал одақтасы алаңдар мекендейтін. Солар арқылы гректер жана жабайы халық — аварлардың пайда болғаны туралы хабар алады.

	Аварлар Қара теңіз алқабында. Түркіт басқыншылығынан қашқан аварлардың халі сырт көзге мүшкіл көрінетін еді: олардың артында өздерін он орап алатын аса күшті жау бар, алдында — соғысқа әбден еті өліп, үйреніп кеткен және жауларын жеңе де білетін, қисапсыз көп, бай халықтар тұтасып жатыр. Аварлар болса, мал-мүлкінен, туған елінен айырылған қашқындар еді. Ал, олар қалай және қайтіп аман қалды, аман қалғаны былай тұрсын, жеңіске де жетті — міне бұл сұраққа ауап беру үшін, сол кездің саяси ақуалын мұқият қарап, безбендеу керек.

	Аварлардың бірінші міндеті дұшпанынан қара үзіп қашып кету болатын. Олар бұл мақсатына жетеді, өйткені бұл кезде Орта Азияда эфталиттер белсеніп шығады да, Істемиді жолынан қайтарады, ол кетерінде: "Түрік семсерінен құтылатқандай, аварчар ауамен ұшатын құс емес, теңіз тұңғиығына сүңгіп, жоғалып кететін балық емес, олар мына қара жердің үстінде қаңғырып күредідағы! Эфталиттердің көзін құртқаннан кейін, аварларға бас саламын әлі, олар менің қайратымнан қайда қашып, құтылар дейсің!"88,— деп жар салады.

	Хосрой Акуширван Юстинианмен бейбіт шарт жасап, назарын шығысқа сала бастаған кезде барып, Істеми эфталиттерге қарсы белсенді қимыл-әрекет істеуге көшеді. Орта Азияда түпкілікті бітімге 571 ж. келеді. Түркіттер тек осыдан кейін ғана қайтадан батысқа көз сала бастайды, бірақ аварлардың тыныс алу кезін табысты түрде пайдаланғаны сондай, оларға Істемиханның қолы жетпей қалады.

	Түркіттерден құтылып кеткеннен кейін, аварлар енді одақтастар іздей бастайды. Олар Аланның көсемі Саросийден89 өздерінің Византиямен жақындасуына көмектесуін сұрайды. Саросий аварларға қол ұшын береді, олардың елшісінің Лазикаға жетуіне көмектеседі де, сол арадан ол Константинопольге жөнелтіледі, бірақ оны қабылдағанымен, сенбейді де, оң қабағын бермейді. Дегенмен Юстиниан бұған жауап ретінде семсерші Валентин бастаған елшілікті жібереді. Валентин аварларға мол сыйлық әкеліп, империяның жауларына қарсы ұрысқа шығуға ұсыныс жасайды, ал, олардың жауларының ең үлкені Иран болатын. Сөйтіп одақ та құрылады (558 ж.). Бірақ аварлар Византияның жауларына шабуыл жасау орнына, оның одақтастарына бас салады.

	Сабырлар олардың бірінші құрбаны болады, олар осынау жаңа халық "варды", Азияның өздерін V ғ. орта кезінде талқан еткен нағыз аварлары (абар) екен деп ойлап қалады. Осы бір түсінбестік сабырлардың зәресін ұшырып, аварлар жеңісіне жол ашады. Тілдегі болмашы ғана қателік бір халықтың тағдырын шешеді. Сол сияқты империяның адал одақтасы құтырғырлар сабырлардан кейін соққыға жығылады, сонымен бірге Донның төменгі жағындағы сол жағалауды мекендейтін залдар да жәбір-жапа шегеді. Бұдан кейін аварлар Донды көктей өтіп анттарға лап қойып, ол халықты ақсирақ етіп, талап-тонап кетеді.

	Кавказда аварларды біраз уақыт алаңдар қолдаса, Қара теңіз аймағында ол роль енді құтырғырлардың еншісіне тиеді. Бастау деректерде аварлармен құтырғылардың арасында одақ жасалғаны туралы тіке сілтемелер болмағанымен, күллі оқиғалар барысы мен көлденең мәліметтер ондай одақтың болғанын ойға салады.

	551-ден 558 ж. аяғына дейін құтырғырлар Византия империясының шекарасына тиісуге бата алмайды. Мұның себептері көптен мәлім: византиялық елшілік қызметінің ерекше ептілікпен нәзік жүргізілуіне байланысты, құтырғырлардың шығыстағы шекарасына ұтырғырлар қауып төндірсе, батыс шекарасына Қаратеңіз алқабындағы даладан терістікке қарай созылып жатқан орманды дала аймағын тұрақ ететін қабырғалы қалың жұрт анттар тайпалары ұдайы қауып төндіретін. Менандр, аварлар "ұтырғырлармен ұрыс бастап", содан кейін үздіксіз жортуылдап, анттар жерін құлазытып тастады деп жазады. "Ант билеушілері кедей бишаралар дәрежесіне түсіріліп, барша үміт-сенімдерінен айырылады"90. Бір өкінішті жәйт, Менандр анттардың қандай үміт-сенімдерінен айрылғанын айтпайды, жалпы алғанда, оның әңгімесіне үндемей кеткен жерінің көптігі сондай, оның авар-византия келіссөздерінің нәтижесі жөніндегі хабарламасын сын көзімен қайта қараудың қажеттігі пайда болады.

	Валентиннің елшілігінен кейін аварлар тек Византияның жақтастары сабырларды, ұтырғырлар мен анттарды ғана бөрліктіріп, шабады. Осынау қимыл-әрекеттер Византия мүддесіне кереғар келіп жатқандықтан да, Иранның ұтып шыққандығы табиғи нәрсе. Шынында да келіссөздер тіпті сәтті болған күннің өзінде де, аварлар тек Константинопалъге ғана қолқа салып, Ктезифонды көзге ілмеді деп ойлаудың өзі мүлде мүмкін емес. Егер аварлар мен парсылар өзара одақ жасасқан деген жорамалды қабыл алсақ, оңда аварлардың Кавказды тастап кетуге неліктен мәжбүр болғаны айқындала түседі. Византияның адал одақтасы, алан кнәзі Саросий бұл жағдайда аварларды демеп-жебей алмайтын болды, ал мұндай тірегінен айрылғасын, аварлар Кавказ бөктерлерінде тұрақтап қала алмайды, өйткені олардың артында түркіттердің қаһарлы әскері тұрғанды.

	Бірақ гректердің құтырғырлардағы жауы Заберган, өзінің Византияға және оның дос-жарандары — құтырғырлар мен анттарға қарсы күресіне аса қажет, авар сияқты жана одақтас тапқанына қуанбаса ренжімегені түсінікті болса керек. Шынында да аварлар ұтырғырларды талқандап, құтырғырлар тылындағы қауіпті жойғаннан кейін, Заберган Балқанға тағы да жорық жасап, Константинопольдің түбіне дейін жетеді. Авар елшілігінің ізін суытпай, тап со мезгілде Константинопольге түркіт елшілері келіп (558 ж. шілде), шын көңілмен қабылданады. Әсілі, грек-авар қарым-қатынасының сун түсуіне бұл да әсер еткенге ұқсайды.

	Хош, сонымен 558 ж. Византияға қарсы жаңа күшті жау шауып, қауыпты көршілерді өз шекарасынан Балқанға қарай иіріп, парсы елшілік қызметі жеңіске жетеді. Әлі алдағы икиталардан көрінетіндей, парсы-авар одағы 628 ж. дейін өмір сүріп, Византия империясын жәукемдеп тастай жаздайды.

	Анттар аварларға Мезамир деген елшісін жіберіп, олармен келісімге келмек болады, елшінің ең шұғыл міндеті тұтқындарды сатып алу еді. Мезамир аварларға келгесін, тым мардамсып, тасырлап кеткені сондай, алаңдар оның елшілік дәрежесіне қарамай, өлтіріп тастайды. Елшісінің көзін жойғасын, лиарлар анттарды талау-тонау, құлдыққа салу әрекетін жалғастыра береді.

	Осындай қайратты одақтастың қолдауына сүйенген құтырғыр кнәзі Заберген, шығыстан өзіне ешкімнің қауып төндірмесін білгесін, склавиндермен одақ құрады да, Византияға басып кіреді. 559 ж. наурызында ол Дұнай мұзынан өтіп, қалың қолын үш отрядқа бөледі: оның біреуі Македония арқылы Эллалаға, сосын Фермопильге барып кіреді, екіншісі Фракиялық Херсонесті қорғайтын бекіністерге қауып төндіреді, ал өзі Сисқарған үшінші отряд,Ұзын қорғанның жер сілкінуінен пайда болып, әлдекімдердің қылмысты салақтығынан бітелмей опырылып қалған саңлау арқылы ішке бұзып-жарып кіріп кетеді.

	Константинопольде үрей күшейеді: ел баяғыда ұмыт болған қарт қолбасшы Велизарийді тауып алады да, ол тұз тағыларын әрірек қуып тастайды. Басқа отрядтардың да шабуылы тойтарылады. Бірақ оған қарамастан, Заберген Фракияда қосынын құрып тастап, қашан оған қыруар ақша төлеп, ұтырғырларға берілетіндей "тарту-таралғылар" беріледі деп серттескенге дейін, елді бөрліктіріп талай береді. Тек содан кейін ғана құтырғырлар елден кетіп қалады.

	Юстиниан қолма-қол ұтырғырлар көсемі Сандилхпен хабарласады, содан кейін ұтырғырлар Заберганның Фракиядан қайтып келе жатқан отрядтарының біріне шабуыл жасап, оны жойып жібереді, тартып алынған олжаны Сандлих гректерге қайтарып береді. Осының ізінше басталған соғыс екі халықты қалай қансыратып әлсіретсе, тап солай аварлар пайдасына асып, оларды күшейте түседі.

	565 ж. империяның өз құдыреті жетеді деп санап, Юстин II анарларға салық төлеп тұруды тоқтатады. Бірақ аварлар күші өсе береді. 565 ж. олар Тюрингияны талқандап, франктер королі Сигезбертті сілкілеп, біраз шаңын қағады. 567 ж. аварлар Ланговардтармен одақтасып, Византия жәрдемдесіп тұрған гепидтердің түбіне жетеді де, Тисса алқабын жаулап алады.

	Лангобардтар Италияға кеткесін, бір жылдан соң, аварлар бүкіл Паннонияның қожасына айналып, Орталық Европаны қаһарымен қалтыратады. Олардың қол күшін құрайтындар ішінде анттардың, батыс славяндар мен авар ханына бір жолата бағынған құтырғырлардың көмекші әскерлері бартұғын. Аварлардың бірінші ханы Баян, Византияға қыр көрсетіп, арсыздықпен: "мен қанша қырылса да жаным ауырмайтын осы сияқты адамдарды Рим жеріне жіберемін"— деген ғой, сөйтіп шапқыншылыққа 10 мың құтырғырларды жөнелтеді91.

	Жоғарыда сипатталған оқиғалар VI ғ. 60-шы жылдарындағы халықаралық саясаттың ішкі серіппесін ашып көрсетеді. Иран мен Византия бітіспес жау болған. Византияның дұшпаны ретінде, аварларға Иранмен одақтасу аса қажет болады, ал аварлардың хас жауы түркіттер Византиямен емін-еркін достық-қатынас жасай алатын еді.

	Бірақ күш-қуаттың осылай орналасуын, түркіттерге де, Иранға да жауығып алған эфталиттер мемлекеті қиындатып жібергенді. Сол Себепті де Істеми ханға Юстинмен келіссөз92 жүргізгеннен гөрі, Хосрой Ануширванмен одақтасу әлдеқайда тиімді еді. 560 ж. шамасында парсылар мен түркіттер өктемдік одағын құрады: біріншілері "Перез шахтың кегін қайтармақшы"93 болса, екіншілері Соғдиананың гүлденген шаһарларын жаулап алу үшін одақ жасайды.

	Эфталиттер лаждың жоғынан екі майданда, тіпті үш майданда бірдей соғысады, өйткені эфталиттер ханы Михиракула Пенджаб пен Кашмирді билеп тұрып, үнділермен қажымай-талмай шайқаса береді94.

	Эфталиттерді талқандау. Сасанидтер Иранының шығыстық саясаты жеткілікті зерттелмеген, бірақ бастаухатта сақталған үзік-созық мәліметтердің өзі оның икемді де көреген саясат болғанына зерттеушілердің көзін жеткізеді. Мәселенки, Терістік-Батыс Қытайдың күшейіп шыға келгенін Иран бірден байқайды да, іле-шала 555 ж. Чаньанға парсы елшілігі келеді. Осымен бір мерзімде елшілер түріктерге де жөнелтіледі (ол әрине ертерек келеді), олар одақ құрып, оны шахтың Істеми ханның қызына некелесумен бекітеді95.

	Эфталиттер одақтасы — жужандарды жоғалтқаннан кейін мазасызданып, 553 ж. Қытаймен қарым-қатынас орнатуға тырысады, бірақ Батыс Вэй империясының билеушісі Юйвынь Тай түркіттермен одақтас болатын, сол себепті де эфталиттер ынтасына онша ықылас білдірмесе керек. Тіпті эфталиттердің өз арасында ауызбірлік болмаған. Катулф атты бекзада Гатфар патшаны соғысқа жібергісі келмейді, бірақ патша намысына тигесін, өз руластарын тастап, парсы шахына96 қашып кетеді.

	Белсенді соғыс әрекеттері 560 ж., Гатфардың өзі арандатуға кіріскесін, басталып кетеді. Қағанның шахиншахпен жасаған қарым-қатынасынан секемденген патша, олардың жақындасуына кедергі жасау үшін қолынан келгеннің бәрін жасамақ болады. Соғдия арқылы кетіп бара жатқан елшілер, қашып құтылып, осынау қайғылы хабарды Істеми ханға жеткізген салтанттыдан басқасы — түгелдей бауыздалады. Енді соғыс болмай қалмайтын еді. Істеми қол астындағы күллі әскерін жинайды, олардың арасында бұған дейін эфталиттердің боданы болып келген хотандықтар да бартұғын. Хосрой Ануширван одақтасының алдын алып, 562 ж. эфталиттерді бірінші. рет жеңіп шығады, бірақ соғыс бұнымен аяқталмайды.

	Түркіттердің алдыңғы легінің құрбандығына Шаш (Ташкент) шалынып, түркіттер қала тұрғындарын қырып салады. Сосын түркіттердің басты күші Шыршық өзенінен көктей өтіп, Маймуртте әскерінің алдыңғы тобымен қосылады. Эфталиттер Бұқара төңірегінде топтасады, бірақ ғажайып түрік атты керінің жазық жердегі артықшылығын ескерген Гатфар, соғысты құба жонда бастамай, тау арасына шегініп кетеді де, Несеф (Қаршы) маңында бастайды.

	Фирдоусидің сөзіне жүгінсек, соғдылар түркіттер шабуылдап келе жатқанда зар еңіреп жыласа да, эфталиттер үшін соғысқысы келмейді. Несеф қасындағы соғыс сегіз күнге созылады, ақырында эфталиттердің күл-талқан болуымен бітеді (565 ж.). Аман қалғандар бас қосып, эфталит мемлекетінің дербес дәурені өткенін түсініп, Гатфарды тақтан құлатады да, Шағаннан бегі Фагоништі патша етіп сайлайды, оған Хосрой Ануширванға бағынуды міндеттейді, олардың пікірінше, енді түркіттерге тек сол ғана қарсы тұра алады.

	Хосрой бір мезгілде қағанның хатын және Фагоништің бағынатыны жайлы ұсынысын алғанымен, екеуіне де жауап қайтармайды. Бекзаттардың батыс шекараны жалаңаш қалдырудан, қауыптенген жерлеріне қарамастан, ол күллі әскерін бастап, Хорасанға97 аттанады.

	Ортақ жауы күйрегенсін, одақтастар өзара жау болып алады. Қағанат пен Иран арасындағы осы кезге дейін ортақ жауды жеңу қажеттігі өршіп келген алауыздықтар енді айқындала түскенде, олар ымыраға келмейтін терең де қатал алауыздық болып шығады. Бірақ біз оны талдауға келесі тарауды арнаймыз, ал кәзір эфталиттерге қайта ораламыз.

	Қару-жарақ күшімен, рақымсыз қаталдықпен Орта Азияда басшылық еткен эфталиттер өздері жаулап алған елдерге жақсы көріне алмаған еді.

	Орта Азия үшін VI ғасыр экономикалық және мәдени өрлеу дәуірі болады. Қалалар өсіп, байи береді, ет шаруашылығы, қол өнері мен сауда-саттық өркендеп, гүлдене түседі. Со заманда соғдылар нағыз тәжрибелі және епті көпес-делдалдар қызметін атқарады. Олар ежелгі керуен жолын пайдаланып, Қытай мен Жерорта теңізі арасында тиянақты байланыс орнатады. Бірақ сауда-саттыққа жужандардың қанталапай қарақшылығы, эфталиттердің ұдайы көршілерімен үздіксіз жүргізген соғыстары кесірін тигізеді. Түркіттер Соғдиана мен даланы біріктіріп жібереді де, сауда-саттық үшін кереметтей қолайлы жағдай тудырады, сол себепті де соғды көпестері түркіт хандарының адал бодандарына айналады. Сөйтіп Орта Азия қағанаттың тұтас бөлшегіне айналады. Осы жағдай эфталиттердің кек алуға деген жолын кесіп тастайды да, туған тауларында тұйықталып қала беруге мәжбүр етеді, олардың жұрағаттары осы біздің заманға дейін жеткен98.





ЖІБЕК ЖӘНЕ КЕРУЕН ЖОЛЫ

	IV тарау

	Керуен сауда. Эфталиттер мен Солтүстік Қытай патшалықтарын күйреткеннен кейін, түркіттер саяси ғана емес, экономикалық құдыретке де не болады, өйткені Батыс пен Шығысты қосып жатқан ұлы керует жолы солардың қолына келіп түседі.

	Бұл жол Чаньаннан басталып, қыраттардан ылдиға түсетін сансыз өзек-бұлақтармен суарылатын толып жатқан алқаптар арқылы, Наньшань жоталарын қуалап тарта беретін. Жолдың бұл бөлегі жеңіл еді, бірақ сосын қу мекен шелді басып, Хами көгалды аймағына жету, одан асып, Люкчун шұңқыры табанымен Тұрфанға бару оның ең қиын кезеңі саналатын. Осынау екі көгалды аймақ және көршілес бірнеше гүлстан жайлар Гаочан кінәздігін құрайтын, оны өздерінің жаңа отанына әбден үйреніп алған, біркездеігі қытай әскери қоныстанушыларының ұрпақтары мекендейтін.

	Гаочаннан бастап, жол екіге айырылатын. Оның бір тармағы Тянь-Шанның түскей жоталарын жиектей жүріп, Қарашар, Кучу мен Ақсу арқылы Ыстық көлді жанай отырып, Шу өзені алқабына түсіп, содан Талас алқабы Исфарадан барып бір-ақ шығатын. Жолдың екінші теріскей тармағы да Гаочаннан басталып, оңтүстік Жоңғарияны жағалап, Үрімші, Манас, Күркіреу мен Ерен-Шабырған тауы арқылы жүріп барып, Іле өзенінің алқабына түсіп, сосын түскейге қарай тартып, Орта Азияға бет алатын. Бұлардан басқа тағы бір қиын жол бар-ды, ол Тянь-Шань асуларынан асып, Қарапырдан Юлдуз алқабы арқылы Іле аймағынан келіп шығатын, бірақ ол жолмен жұрт өте сирек жүретін99.

	Орта Азияда керуендер тыныс алатын. Ең ірі аялдама — тасымал пункттің бірі Пайкент болатын. Жол одан әрі Хорасан арқылы Рей мен Хамаданнан өтіп, Византия бекінісі Несевия (Низиб) арқылы Сирия мен Константинопольға қарай кететін. Қытай теңізінен Персияның шекарасына дейін 150 күн жүру керек болатын, ал осы арадан рим шекарасындағы Низибке дейін тағы 80 күн жүру керек еді100.

	Сауда-саттық қазандай қайнап жататын және тиімді болатын, бірақ шынайы шаруашылықпен күн көретін халық бұқарасына қызмет етпейтін, тек сән-салтанат жиһаз-мүліктеріне мұқтаж, әлеуметтік сатының биігіндегі бай-бағландарға қызмет ететін. Қытайлар, мәселен, Ираннан тек өз патшайымдары үшін аса қымбат тұратын, қас пен көз сүрмелерін алдыратын, сол сияқты вавилон кілемдері сирек кездесетін мүлік еді. Ақырыңда Қытайға Сирияның табиғи да жасанды асылтастыры, Қызыл теңіздің інжу-маржандары, Сирия мен Мысырдың маталары, Кіші Азияның есіртпе нашалары101 жеткізілетін. Бірақ сауданың ең маңызды мүлкі жібек болатын, ол Европаға Августың заманынан102 бері түсіп тұратын. Византияның жібекке деген мұқтаждығы аса зортұғын, өйткені ол хан сарайы мен ақсүйектердің қажетіне ғана емес, тұз тағыларымен қарым-қатынаста, мәселенки, көмекші әскер жалдаған кезде валюта есебіңде пайдаланылатын.

	Юстинианның бүкіл әлемді билемек болған астамдығы Византия үкіметін, тіпті ағылшын-сакс корольдіктерін де қоса, Европаның барша мемлекеттерімен елшілік байланыс жасап тұруға мәжбүр етеді. Тарту-таралғыға, парамен сатып алуға, жауынгерлер жалдауға қисапсыз жібек қажет болды. Византия жібек үшін Европадан одақтастарды да, жалдамаларды да, кез келген товарды да, құлдарды да алып отырады. Византияда жібек алтынмен, асыл тастармен бірдей бағаланатын.

	Бірақ Византияны осынау аса бағалы матамен жабдықтайтын күретамыр Солтүстік Иран үстімен өтетін, сол себепті де сасанидтер үкіметі керуен саудасын бақылауды бір сәтте өз қолынан шығарған емес. Шикі жібектің басым. бөлігін өңдеу үшін өздеріне алып қалып, ирандықтар өз бұйымдарын өздері қойған бағамен батыс елдеріне әрдайым сатып тұруға зор мүмкіндік алғанды.

	Византия империясын әлсірету үшін парсылар, әлбетте, тауар айналымын ұлғайтуға емес, Византиядан ақшаны саумалап, неғұрлым көп алып, оны саяси және әскери жағынан қалжыратпақ болып, жібектің нарқын қымбаттата түсуге тырысады. Тауар айналымын ұлғайтудың Иранға зәредей де пайдасы болмайтын, өйткені Византия жібектің бағасы қандай болған күнде де, оны Европа базарына қайта сатып, есесін қайтарып алар еді, бұл оның әскери күшін өсіре түсуге көмегін тигізеді. Сондықтан да парсылар жібек бағасын қымбаттатып қоймай, сол сияқты батысқа шығаратын жібектің санын да шектеп, онымен сауда жасау ісін мұқият өлшеп қояды.

	Әрине, Византия бұл қиянатты жағдайға төзе алмайды, өйткені жібекке артық ақша төлеу арқылы ол өзінің ата жауы Иранды күшейтеді ғой. Көп соғыстың ара-арасында ес жиған кездері константинопольдік патша сарайы ел ішінен мемлекет жауларының қолына қанша алтын зая кетіп жатқанын қынжыла отырып көреді. Бірақ экономикалық кіріптарлықтан құтылуға жасалған әрекеттен ештеңе де шықпайды. 531 ж. шамасында Юстиниан, африка көпестері делдалдық роль атқарып, жібекті Үнді мұхиты арқылы тасу ісін жөнге салса деген тілек айтып, Эфиопиямен келіспекші болады, бірақ парсылардың үнді порттарындағы ықпалының күштілігі сондай, эфиоптар олардан жібек сатып алудың монополиясын тартып ала алмайды, ал 532 ж. жасалған бітім сауда-саттықтың үйреншікті тәртібін қалпына түсіреді.

	540 ж. Иранмен арада басталған жаңа соғыс Юстинианды арнаулы жарлықпен жібектің бағасын кемітуте мәжбүр етеді, бірақ парсы көпестеріне жібекті осынау бағамен саттыруға ешбір мүмкіндік болмайды. Соның салдарынан Сириядағы жібек тоқитын манифактуралар шикізат жетпей, тоқтап қалады"103. 570 ж. Ануширван Иеменді басып алып, Византияның Қызыл теңіз (Үнді мұхиты арқылы шығысқа баратын жолын біржолата жауып тастайды. Тап сол кезде тарих ойынына жаңа кейіпкер — Түрік қағанаты шығады. Түріктердің алым-салық ретінде Қытайдан орасан көп жібек алатынын біз жоғарыда айтқан едік. Хандар үйлерін жібекке қанша малындырып қойғанымен, олар алған жібегін түгелдей пайдаға асыра алмайды.

	Эфталиттерді талқандағаннан кейін, соғдылар түркіт ханының боданына айналады. Олар көптен бері Шығыста да, Батыста да жылпос делдал және көпес ретінде әйгілі болғанды. Эфталит қожайындарын түркіттерге алмастырғаннан олар ұтпаса, ұтылған жоқ, себебі олар Азияның ішкі облыстарына ешбір кедергісіз және ештеңеден қауіптенбей-ақ бара беретін болды. Өздерінің басы артық жібектерін сатуға ұмтылған түркіттер сияқты, жібекпен сауда жасау ісін мейлінше кеңейтуге соғдылар да мүдделі тұғын.

	Маниах деген соғды. Сонымен соғды көпестері эфталиттердің күйретілгенін өздерінің баюының басы деп есептегені әбден дұрыс еді. Шынында да Қытайға баратын жол ашық та қауыпсыз болатын, ол түркіттердің өздері тонап алған немесе салықтан түскен жібектерін қайда қоярын білмейтін, сол себепті де арадағы дәнекер-делдал бұрын болып көрмеген дәрежеде байып кете алар еді. Міндет тек жібекті Византияға жеткізу ғана, бірақ ол жөнінде парсы шахымен келісу керек. Істеми хан өз тарапынан жаңа бодандарының тілегін орындауға тырысады, себебі - бұл оның көңілдес-жақындарының мүдделерімен сәйкес келіп жатқан. Сондықтан да хан Маниах деген соғдының өзін Хосрой Ануширванға, шалымды соғдылар қолыңда жиналып қалған мол жібек қорын Иран арқылы алып өтуге рұқсат сұрау үшін, өкілетті елші етіп жіберу жөніндегі тілегін шын ықыласымен мақұлдайды. Елші тіпті парсы шахынан саудаға қатысу жөнінен яғни жібекті сатып алып, оны Батысқа апарып қайта сатуға ұсыныс жасайды104. Мұндай шараны жүзеге асырған күнде соғдылар тауар бағасы жөнінен аздап шығындалса да, оның айналымын молайтып, пайдаға шаш-етектен келер еді.

	Әлбетте, парсы үкіметі мұндай мәмлеге көнбес еді, өйткені бүкіл жібек қорын Византияға өткізіп жіберетін болса, енді бірнеше жылдан кейін Евфрат бойында жалдамалы әскер қара құрымдай қаптап кетер еді де, оған тойтарыс беруге күллі Иранның күш-қуаты жетпес еді. Ал, жібекті ел ішінде пайдаға асырайын десе, оған Иран жұртының сатып алу қабілетінің төмендігі бөгет болады. Византия императорының батыс саясатын жүргізу үшін жібек қалай қажет болса, парсы шахы жібекті сатып алып, өзінің шығыс саясатын жүргізуге қажет алтыннан айрылады.

	Одақтас ханы мойнына арта салған ауыр жағдайдан Хосрой құтылу жолын табады. Эфталит Катулфтың кеңесімен, әкелінген жібектің ақысы төленеді де, ол табанда елшінің көзінше өртеледі. Бұл соғдыларға парсылардың кәзіргі қалыптасқан жағдайды өзгертуге жол бермейтінін көрсетеді105. Соғдылар дереу ханға келіп, арыздарын айтады, сосын хан бұл тартысты реттеуге бел байлайды. Ол Иранға түркіттерден құралған жаңа елшілікті жібереді. Бірақ бұл елшілер де құралақан қайтады. "Жығылғанға — жұдырық" дегендей түркі елшілері белгісіз бір аурудан қаза табады; олардың тек үшеуі ғана қайта оралады.

	Бұл кезде Маниах, Иранмен жасалған одақты бұзып, Византиямен қарым-қатынас жасау жөнінде ханды азғырып қойған еді. Алайда жібекті Каспий теңізін айналып өтіп, Кавказ арқылы тасу әрі қымбат, әрі қауыпты болатын: түркіт найзагерлерінен қорқып қашқан угорлар көпестер керуенін оп-оңай тонап-талап, жусатып салар еді. Иран арқылы жүретін жол төте де жеңілтұғын. Сол себепті де Істеми хан егес-тартысты қару күшімен шешпекке бел байлайды. Ол елшілерге у беріп өлтірді деп жариялап, жұрт көзіне кек қайтарушы болып көрінеді106.

	Өзі бастаған соғыстың қиындығын анық түсінген хан одақтас тауып алғанша асығады. Ол Константинопольге сол баяғы Маниахты бас етіп елшілер жібереді, оған император Юстинианмен сауда жөніндегі шарт қана емес, Иранға қарсы әскери одақ жасауға тапсырма беріледі. Маниах Константинопольға Кавказ арқылы барады. Ол онда дер

	кезінде келген екен. 568 ж. Ланчардтар Италияға басып кіреді, ал император Юстин II естиярлық танытып, юстинианның тұсында империяның қаржысын таусып бітірген батыс саясатын жүргізуден бас тартады. Оның үстіне Персияға қарсы соғыстың қайта басталмай қалуы мүмкін емес, ендеше қуатты одақтасты елемеуге тағы болмайды. Сол (себепті де император түркіт елшілігін зор ынта-ықыласпен қалбылдайды, одақтастық ниетін дәйектей түсу үшін 568 ж. тамызда, кейін қайтатын Маниахпен бірге шығыс шаһарларының қолбасшысы Земарх Киликийцті107 жібереді, Істемихан византиялық елшіні жылы жүзбен қарсы алады және өз ойының шын екенін дәлелдеу үшін оны Иранға қарай беттеген әскермен бірге жүруге шақырады.

	Хосройдың соғысқысы келмейді. Талас өзені алқабыңда түркіт әскері парсы елшілігін кездестіреді, бірақ хан той кезінде Ісмархты парсы елшілерінен жоғары, құрметті орынға отырғызады да, мұның көзінше аналарды ашықтан-ашық кінәлайды. Парсы елшілері Иранға соғыс хабарын алып, қайтып келеді. Осыдан кейін хан Земархты жөніне жібереді, сөйтіп ол Константинопольға Маниахтың баласымен және өкілетті елші — түркіт Тагма-Тарханмен бірге қайтып келеді108. Маниахтың өзі бұл кезде дүние салған еді, ал бірақ Византия мен қағанат одағы өзін жасаушыдан кейін де өмір сүріп, Иран мен жауласу ісі сияқты, мұра ретінде хазар хандарына ауысады, ал Иранға деген жаулық сезімі, парсы патшаларын арап халифтары алмастырғанға дейін жалғаса береді.

	Эфталиттер мұрасын бөлу. Соғыстың шығуына ресми себеп болған нәрсе — Істемиханның, парсылар эфталиттерге беріп келген алым-салықты енді мұның өзіне төлеуі керек деген талабы еді. Бұны шахтың қабылдамайтыны анық тұғын. Хан діттеген жеріне дәл соғады. Түркіт атты әскері Амудариядан жеделдете өтіп, Журжанадағы Сирдің бұрын парсылар қарауында болған сауда қалалары мен порттарын басып алады. Бірақ парсылардың сонау V ғ. эфталиттерге қарсы тұру үшін салған шекаралық бекіністер тізбегі түркіттер өте алмайтын бөгетке айналады. Шабуыл екпіні басылып қалады да, 569 ж. түркіттер Соғдианаға қайтып келеді. Осымен соғыс әрекеттері аяқталады, өйткені Істемихан Шахиншахтың жақсы жаттыққан тұрақты әскеріне ұрынып, басын жарып алудан сақтанғанды. Византияның енді көп ұзамай Месопотамияда соғыс бастап, парсы әскерін солай қарай әкететінін білетін хан әзірше эфталиттер мұрасын бөлісу жөнінде келісуге тырысады. 571 ж. шарты бойынша, Хосрой Ануширван Синдті, Бост, ар-Рохадж (Арахозия), Забулистан, Тохаристан, Дардистан мен Кабулистандарды алады. Бұған қоса эфталит сұлтаны Фагониш-Чаганианның мұралық меншігі де парсыларға қарайды. Түркіттер еншісіне Соғдиана тиеді.

	Бітім шартын жасау Хосрой Ануширван үшін табыс болды. Біріншіден, ол патшалығының шекарасын шығысқа қарай өзінен бұрынғылардың бәрінен де алыс шетке жылжытады, екіншіден, ол армандары көтеріліс жасап, грузиндері византиялықтарға беріліп, Арапстандағы эфиоптар белсенділік көрсетіп жатқан, ақырында 572 ж. Византия әскері қаптап келіп, Низибті қамап алған батыс соғысына өз күшін босатып, жұмылдыруға мүмкіндік табады. Өзінің әбден үйретілген әскерін батысқа шұғыл жөнелткен Хосрой, соғыс әрекеттерінде тез өзгеріс жасап, 573 ж. Даруды алады109 . Шынын айтсақ, бұл жеңіске жеткені үшін ол ылажсыздан тоқтап қалған түркіттерге борыштар болатын: түркіттер өзінің ата жауы аварлар мен даланың Сабадан Донға дейінгі жерін басып алады да, Істемихан енді әскер бетін оңтүстіктен батысқа қарай бұрады. Сонымен 567 және 571 жж. арасында түркіттер бүкіл Солтүстік Кавказды қаратады да110, Босфор маңындағы Византия империясының иеліктерімен барып шектеседі. Бәлкім, олар өздерінің әрі досы, әрі кеңесшісі болып жүрген соғды көпестеріне жаңа керуен жолын ашқысы келген шығар.

	Парсылар мен аварлар қысқаштай қысқан Византия ханмен одақтастыққа шап беріп, айрылмай қойды. Жақын жылдар ішінде түріктерге Евтихий, Иридон, Павел Кликкийский, Анангаст бастаған елшіліктер жіберіледі. Енді осынау одақ бекіп, Батыс пен Шығыс арасындағы көпір салынып бітетіндей болып көрінеді, бірақ оқиғалар басқа арнамен ағады.

	Византиямен соғыс. 553 ж. Византияның өз жібек өнеркәсібі болады111. Жібек құртының ұрығын, Прокопий Кесарийскийдің айтуынша, Константинопольға екі христиан сопысы әкеледі, ал Феофан Византийскийдің сөзіне сенсек — бір парсы таяқтың ішін үңгіп, соған салып әкелген. Н. В. Пигулевская ол Соғды қалаларынан алынған деп шамаласа, Феофанға сілтеме жасайтын М. Е. Массой ұрық Журжаннан әкелінген деген пікір айтады. Жібек құртын өсіру Константинополь мен Бейрутте, Тир мен Антиохияда дамиды. VI ғ. аяқ кезінде жібек сатып алу ісі Византия үшін бұрынғы мән-маңызынан айрылады, сөйтіп түркіттердің жібек монополиясына ие болу жөніндегі үміті үзіледі. Бәсеке күшейгеннен кейін, олар жібек бағасын арандатпай тұра алмайды, бұл саудадан түсетін пайданы азайта түседі.

	Византия. Түрік қарым-қатынасының салқындауына жібек саудасындағы бәсекелестікпен бірге авар мәселесі де әсер етеді. 568 ж. шарт бойынша Византия аварлармен бітімге келіп, одақ жасаспау туралы міндеттенген болатын, сол себепті де авар елшілігі Юстинге бітім жасауға және Паннонияны қаратып алуға рұқсат сұрай келгенде, олардың беті қайтарылады. Бұған қарамастан, аварлар Паннонияны басып алып, византиялықтарды жеңеді, олар сосын 570 ж. бітім жасауға мәжбүр болады.

	Саясат жағынан қайта топтасуға осынау екі жәйт жеткілікті болады. Түркіттер Еділ бойындағы жаңа бағындырылған тайпалар арасында тұратын, олар осы уақытқа дейін түркіттердің ауыр атты әскеріне тең келетін жау болмағандықтан да бағынған еді. Аварлардың аяқ астынан күшейіп кетуі түркіт қағанаттары жауларын, ең әуелі құтырғырларды өзіне тартатын орталыққа айналады, сөйтіп түркіттердің өзіне қауып төндіреді. Бірақ аварлар әлі де гепидтармен, гректермен соғысудан қолы тимей жатқан кезде және соғыстың қалай бітетінінің өзі күмәнді болып тұрған кезде, түркіттер әлсіз дұшпандарына көңіл аудармаса да болатын еді. Ал енді аварлар Византиямен бітімге келіп, бір қауыптен құтылып, қуатты мемлекет құрып алған шақта, түркіттер бұған алаңдамай тұра алмады. Шынында да 576 ж. келген Валентиннің елшілігі, бұрынғыға қарағанда, мүлде басқаша қабылданады.

	Елшіні сегіз еншіліктің біреуінің сұлтаны Турксанф қабылдайды (бұл кезде түрік мемлекеті ұлы ханға бағынатын сегіз еншілі аймақтан тұратын). Валентиннің сәлем-сауқат сөзіне ол былай деп жауап қатады: "әлгі он тіл мен бір алдауды қолданатын рулар сенсіңдер ме?" Осынау сөзден кейін ол он саусағымен аузын басып, сөзін сабақтай түседі: "Менің мына аузымдағы он саусағым секілді, румдық сіздерде не көп — тіл көп, соның біреуімен Сіздер мені, екіншісімен менің құлдарым вархониттерді алдайсыздар... Сіздердің патшаңыз менімен дос көңілден сөйлесіп алып, менің қожасынан қашқан құлдарым вархониттермен (ол аварларды айтады Л. Г.) келісімшарт жасағаны үшін, тиісті кезінде жазасын тартады. Бірақ вархониттер түріктердің (түркіттер — Л. Г.) боданы ретінде менің қалаған кезімде өзіме қайтып келеді... Румдықтар, Сіздер осы менің Византияға баратын елшілерімді, маған: "осыдан басқа жол жоқ деп, неге тек Кавказ арқылы жүргізесіздер? Мұны Сіздер ана жол қиын болғандықтан, мені Рум облыстарына шабуыл жасаудан бас тартады деп әдейі жасайсыздар. Алайда мен Данапр өзенінің қайда екенін, Истрдің қайда барып құятынын, Эврдің қай жермен ағатынын, әлгі вархонит құлдарымның қандай жолмен Рум империясына өткенін айдан анық білемін. Маған сіздердің күш-қуатыңыз да белгілі. Күн шашырап шығатын жердей бастап, батыс шектеріне дейінгі бүкіл ғалам маған бас иіп, тәжім етеді. О, бақытсыз байғұстар, ана алан жұрты мен ұтырғырлар тайпасына қараңызшы, олар да біркездері күш-қайраты бойларына симай құтырып, өз қуаттарына шексіз сеніп, өмірде жеңіліп көрмеген түрік халқына қарсы тұруға дәті шыдап еді, бірақ одан не пайда, жоқ үмітке алданып, жер соғып қалды. Енді олар біздің боданымызда, құлақ кесті құлдарымыз болып жүр112.

	Бұл текс бізге түркіт сыртқы саясатындағы бетбұрысты түсіндіреді, бірақ Менандрдың баяндауындағы Турксанф сөзінің дәлелі тіпті де толық емес. Дүниенің бәрінен құлақдар болып отырған Түрксанфтың, Византияның аварлармен бітімге келуінің себебі гректердің Дунай бойында қатты жеңіліп қалуымен байланысты екенін білмеуі мүмкін емес. Валентин мұны ақтау үшін дәлелді оп-оңай-ақ табар еді, бірақ мұның орнына ол өзінің жеке басының қауыпсіздігіне кепілдік беретін елші ережесін, Түрксанфтың әкесімен ескі дос екенін т. б. еске алады. Қысқасы, ол өзін кінәлі кісідей көреді. Оның себептерін арап тарихшылары Табари мен Саалиби түсіндіреді. Хосрой Ануширванның соғыстарын сипаттай отырып, олар византиялықтарға жасалған жорықтан қайтып келгеннен кейін, Хосройдың хазарларға барып (яғни батыс түріктерге — Л. Г.) олардың сазайын бергенін хабарлайды. Саалибиде бұ хабардың датасы жазылмаған, бірақ ол Антиохияны алғаннан кейінгі уақытқа қойылған; Табари болса, бұл арада оқиғаның мезгілін реттеп қоймай, баяндай береді. Шынында да 575 ж. дейін византиялық елшіліктерді түркіттер өте жақсы қабылдайтын, бірақ 575 ж. Иран мен Византия өзара бітімге келеді де, Хосрой босаған әскерімен өз жауларының одақтастарынан кеткен есебін қайтарады. Түркіттер болса, 570 ж. 576 ж. арасында Солтүстік Кавказды бағындырудан қолы тимейді. Олардың жәрдемімен Византия қойған Гуарам Багратид Картли тағына ие болады (575 ж.). Олар Византияға сеніп, ту сыртынан соққы тиеді деп ойламайды.

	Miнe осындай ақуал тұрғысынан қарасақ, Түрксанфтың ашуланғаны түсінікті болады. Қатынастың үзілгені дереу іс жүзінде көрінеді. 576 ж. түркіттер ұтырғырлардың қолдауымен Босфорды басып алады, "осы әрекеттен түріктердің (түркіттер) румдықтарға қарсы күрес жүргізіп жатқаны белгілі болады. Түріктердің шабуылы осымен тоқтап қалмайды. Олар бұзып-жарып Қырымға кіреді, бірақ шамасы одан тықсырылып тасталған тәрізді. Бұдан кейін түркіттер Византияға Батыс Кавказ арқылы жетуге ұмтылады113, алайда Солтүстік шекарасы Кавказ қырқасымен өтетін Эгриси хаңдығының қарсылығына ұшырайды. Олар сөйтіп Кавказдың арғы бетіне өте алмайды да, 80-ші жылдардың бас кезінде көптеген тұтқындарын қырып тастап, түркіттер кейін шегініп кетуге мәжбүр болады. Олар тек Солтүстік Кавказдың жазықтары мен Дағыстанның Дербентке дейінгі тау бөктерлерінде бекініп қалып қояды. Византияға енді түрік қаупы төнбейтін болады.

	Қытай және керуен жолы. Түркіттер мен соғдылар, парсылар мен гректер үшін соншалық пайдалы болған сауда-саттықтан, енді жібектің шығатын көзі — Қытайдың не табатынын байқап көрелік. Бейнеткеш қытай шаруалары осынау құнды тауарды өндіргенімен, оны өздері мүлде пайдаланбады десе де болғандай еді, өйткені алым-салық көп еді және олар ұдайы жиналып отыратын. Жібекке айырбастап алынатын бай жиһаз патша сарайының қажетін қанағаттандырудан артылмайтын және ішкі базарда елеулі роль атқармайтын. Мұның үстіне олар шетке шығарылатын жібектен едәуір арзан болатын, сол себепті де Қытай үшін бұл сауда, тұтас алғанда, зиянды болатын. Бірақ Бэй-Чжоу үкіметі осы жағдайды өзгерте алмады, дұрысы, өзгертуге жүрегі дауаламады, өйткені оның саяси табыстары түгелімен түркіт хандарының іс-әрекеттеріне тәуелді еді; Бэй-Ци мен Тогон түркіттердің көмегі арқасында ғана талқандалған, ал бұған қоса ол енді Оңтүстік Қытайды бағындыруға тиіс, ал бұл іс тылың қамсыз болмаса — мүмкін емес. Сонымен бірге естен шығармайтын бір нәрсе, Бэй-Чжоу әулетінің тегі қанша айтқанмен, қытайдан емес, сәнбиден шыққан және Солтүстік Қытайдың аса ірі жер иеленушілеріне айналып, қытайланып кеткен сәнбидің текті дәулетті адамдарына сүйенеді. Баяғы "бұрымды" тобалардың ұрпақтары өздерінің тілі мен әдет-ғұрпын ұмытып кеткенін, байырғы қытайлар үшін олардың жексұрын жабайылар, өздерін құлдыққа салғандардың жұрағаттары екенін айтудың қажеті де бола қоймас. Бэй-Чжоу үкіметінің сыртқы саясат бағдары да қытай жұрты үшін тым ерсі көрінеді. Құны аса қымбатқа түсетін түркіттермен одақ та әулеттің әлі де дала дәстүрінен қол үзбегенін байқатады. Бұны былай қойғанда, даосизм мен буддизмді қудалау осынау ықпалы күшті ұйымдарды оппозиция қатарына итермеледі. Ақырында халқы қыруар көп Бэй-Ци патшалығын қосып алу империядағы қытайлық элементтерді күшейте түсті. Бірақ толысып пісіп келе жатқан оқиғаларда Гуаньлун тобы аталатын ұйым шешуші роль атқарады.

	Вэй әулеті құлайтын сұмдық қатал кезде, көптеген бай дәулетті қытай үйлері Шаньдуннен Шэнсидегі Юйвынь Тайға көшіп барып, Гуаньчжун мен Лунси облыстарында орнығып қалған болатын. Олар бұл арада жергілікті қытай шенеуніктермен, помещиктермен көршілік, этникалық бірлік пен туысқандық байланыс негізінде ынтымақтасып кетеді де, мекенжайлары — Гуань-(чжун) мен Лун (си) атымен Гуаньлун атанып кетеді. Ақырғы бэй-чжоу монархтары кезінде "гуаньлундықтардың" көсемі бала императордың атасы (шешесі тарапынан)114, қолбасшысы Ян Цзянь болады. Ян Цзянь "ызақор, ешкімге сенбейтін және кітапты жақтырмай, тек қулық-сұмдықпен қимыл-әрекет жасайтын кісі екен; ол жұртты өзінен қорқатын күйге түсіреді, сол себепті де оның әмірі тез де дәл орындалатын болған, ал өзі қажымай-талмай, ертеден кешке дейін мемлекет істерімен шұғылданған"115. Оның бірдеңені саяси жағынан ұнату, ұнатпауы өзі арқа сүйеген орта арқылы анықталып отырған. Ел ішінде ол әлеуметтік қайшылықтарды жұмсартатын шараларды жүзеге асырады, ал көршілеріне келгенде, қарым-қатынасты шиеленістіріп жіберуді ұнататын болған.

	563 ж. Ян Цзянь саясат бағытын өзгертуге тырысады да, түркіттермен жанжал тудырады. Ол мұны мынадай дәлелмен негіздейді: "Түркіт сарбаздары сый-сияпатты да, жаза-сазаны да көздеріне ілмейді, бастықтарын онша сыйламайды және көп жағдайда тәртіпті, жөн-жобаны сақтамайды. Оларды жөнге салу қиын емес. Ендеше олардың құдырет-күші жөніндегі көп сөздер бос былшыл. Осындай қылығы арқылы, олар аналардың елшілеріне үкіметті мейлінше жомарт сый-сияпат көрсетуге ынталандырғысы келеді, сондағы үміті өздері ана жаққа баратындай болса, соның жазасын тарту, солар жөнінен бір сыбыс жетсе болғаны, үрейлері ұша бастайды. Дұшпандар сырттай қарасақ ержүрек болып көрінеді, ал шын мәнінде оларды жәукемдей салу оңай. Енді бүгін, менің ойымша, бұрынғы және соңғы жіберілген елшілердің бәрінің басын шабу керек"116.

	Алайда бұл сөздер сол кездегі ақиқат шындықты емес, "Гуаньлун тобының" программасын білдіреді. Түркіттің ауыр атты әскері, қытай жаяу әскерінен әлдеқайда оңтайлы-ұшқыр болған, мұның үстіне ертедегі көшпелілерден бір өзгешілігі — маңдайдан соққы беру шеберлігіне жетілген еді. 578-579 жж. қақтығысу түркіттердің соғыстағы басымдығын айдан анық етіп дәлелдеп береді. Далаға бейім болуды жақтаушылармен айтыса-тартыса келіп Ян Цзянь оларды сатылғыш парақорлар етіп көрсетуге тырысады, бірақ мұнысы шындыққа сәйкес келмейтін тәрізді. Бірақ оның ең маңызды қағидасының бірі — түркіттерге сыйлық, яғни жібек маталарын бермеу жөніндегі ұсынысы. Бұл шара түркіт хандарының экономикалық қуатын шын мәнінде кемітіп, сонымен бірге қытайдың өз ішіндегі алым-салықты азайтуға жағдай туғызар еді.

	Сөйтіп "Гуаньлун тобы" елді экономикалық және саяси жағынан тұйықтап тастауға ұсыныс жасайды. Бұл программаны император қайтарып тастайды, бірақ Ян Цзянь күтуден жалықпайтын, ал уақыт оның қызметін атқарып жатқан. Түркіттердің талабы мен қытайлардың күш-қуаты, Бэй-Чжоу әулетіне адал сәнбилік элементтердің әлсірей беруіне сәйкес күшейе түсті. 581 ж. көктемінде қытай бекзаттары үкіметке қарсы бүліншілік туын көтереді де, оларға халықтың қалың бұқарасы қосылады. Осынау сәтті Ян Цзянь соңғы император, тоғыз жасар баланы өзінің пайдасына тақтан бастартуға мәжбүр етуге пайдаланады. Көп ұзамай бақытсыз бала өлтіріледі, ал Юйвынь тұқымы, түп-тұқиянымен құртылады, осыдан кейін бүліншілік те басылады. Жаңа әулет Суй атағына ие болады.

	"Қытай" партиясының түпкілікті жеңіске жеткеніне қарамастан, Ян Цзянь толып жатқан сәнбилік бай-бағыландарды қатты ашындырып жіберуден тайсалады. Ол арнаулы жарлықпен "алдыңғы әулеттің күллі дәрежелері мен лауазымдары бұрынғыша күшін сақтайды"— деп тағы да тиянақтап қояды. Қытайланған сәнбилік бай-бағыландар түгелімен аман қалады, бұл жәйт Қытайдың бұдан кейінгі өз тарихын да, сол сияқты Кіндік Азияның да тарихын анықтайды. Ян Цзянь азамат соғысына ұрынғысы келмейді, әлгі жарлық болмаса, сол соғыс сөзсіз туып кетер еді, ал, оның алдында аса маңызды екі саяси міндет тұрады: Оңтүстік Қытайды бағындыру, ол 580 ж. оңай жүзеге асырылады, сосын түркіттерді күйрету еді. "Гуаньлун тобының" көсемдері күні бұрын болжағанындай емес, соңғы міндетті орындау әлдеқайда ауыр болып шығады.





ҚАҒАНАТ ІШІНДЕ

	V тарау

	Өкімет пен халық. Қытай мәліметтеріне қарағанда, елге ханды жариялаудың күрделі рәсімі болған: бекзаттар оны ақ киізге отырғызып, күн жолының ыңғайымен қаумалаған қалың жұрттың құттықтаған айқай-қиқуы үстінде шеңберді тоғыз рет айналып шығады екен. Сосын ақбоз атқа мінгізіп, мойнына дереу жібек бұғау салып, оны қолма-қол босаңсытып, одан: "неше жыл хан болғың келеді?"— деп сұраған. Бірақ сұрақтың ел басқару мерзімін анықтау ісінде қандай роль атқарғаны түркіттер тарихында онша мәлім емес: бәрінен де дұрысы, бұл әдет, әсілі хан тайпа көсемі болып сайланатын кездің салты есебінде сақталып қалған тәрізді. Тәж-тақты мұраға қалдыру күрделі жүйе арқылы жүргізілетін болған, оған әлі айрықша тоқталамыз.

	Мемлекеттің ханнан кейінгі бірінші адамы жағбы болған. Түптеп келгенде, жағбы ханның бас уәзірі, бұл қызметке көбінесе хандық құрып тұрған әулеттің мүшесі сайланатын болған. Мәселен, Елхан Бұмынның кезінде жағбы шенін оның туған інісі Істеми алған. Бірақ жағбы тақтың мұрагері деп есептелінбеген. Мұрагер, атқаратын қызметіне қарамастан, "тегін" деп аталған. Қарауында билейтін еншілі жер-суы бар тектес ханзада "шад" деп аталған, мысалы, кейін хан болған Сымо, өгей деп күдіктенгеннен соң Шад бола алмай қалған117.

	Мән-маңызы төменірек шендерді Ашин тұқымына жатпайтын кісілер алған, бірақ барша қызмет мұра етіп қалдырылып отырған. Міне осы негізге жүгінсек, түркіт қоғамы ақсүйектер қоғамы болған деп жорамал жасаған жөн.

	Түрік қоғамында еріктілер мен тектілерге қоса, әскери тұтқындардан тұратын құлдар мен күңдер де болған. Олар негізінен әйелдер болса керек. Істемихан 569 ж. Земархқа қырғыз халқынан118 бір күнді тарту етеді. Жорық сәтті болған кездері Қытайдан күңдерді сан мыңдап айдап қайтатын болған: мәселен, Чулохан 619 ж. Бин-Чжоуды басып алғанда, "қаладағы күллі әйелдер мен қыздарды жаппай айдап кеткен", ал Атрпатакан қаласының (628 ж.) адамдарын шетінен ұстап әкеткендері Таяу Шығыс119 есінде сақталып қалған. Тіпті тұтқындарды бөлісу кезінде таласып қалғаны үшін Үйгу-шад тақтан айырылған120. Демек түркіттер құлшылықтың не екенін білген. Бірақ бұл арада: көшпелі шаруашылықта құлдар қалай, қай түрде пайдаланылған?— деген сұрақ туады. Құл, егер ол мүгедек болмаса, кез келген уақытта қожасының атын мініп қашып кете алады, сөйтіп ол қып-қызыл зиян болып шығады. Тегі, құл мен күңнің жағдайы онша жаман болмаса керек, шынында да мұны анықтай түсетін сөз де бар. 486 ж. Шаболио-ханға Суй үйінің вассалы болуды мойындаңыз деген ұсыныс жасалады. Шаболио: "вассал" деген не сөз?— деп сұрайды. Оған: "Суй патшалығында "вассал" біздегі "құл" деген сөзбен бірдей деп түсіндіреді. Хан сонда: "Мен Көк перзентінің құлы болғаныма қуаныштымын"— деп жауап береді де, елшіге сыйлық ұсынып, өз қуанышын білдіреді. Осы үзінді бізді: біреудің құлы болуда тұрған қандай қуаныш?— деген ойға қалдырады.

	Бүгіннен бастап Қытай императорының құлысың дегенді естігенде, әсілі, Шаболиохан көкейінде өзге бірдеңе тұрған тәрізді. Құл сөзі айдай анық кіріптарлықты білдірсе де, біз соны дәлме-дәл аударып жүрміз бе? Қытайлардың "құл" сөзінің баламасы деп "пи" емес, "tch' in" деп есептегені тегін емес, Н. Я. Бичурин оны "вассал" деп, ал Ст. Жюльен' —"sujet" — бодан деп аударған. Сәтіне орай, орхон жазуларының кейбір текстері "құл" сөзінің маңызын дәлдеп, мәселені анықтауға мүмкіндік береді. Күлтегіннің "Үлкен жазуында" былай делінеді: "табиғач будунқа баглик уры оғлын күл болту, сілік қыз оғлын кюнг болты..." яғни "табғаш халқына бек ұлдары құл болды, пәк қыздары күң болды". Бірақ сол кездері түріктер Гоби шөлінің түскей бетіндегі иен далада өз тұрмыс-тірлігімен жүріп-тұрып жатқан Тан империясының қытай тұрғындары пайдаланатын көп жеңілдіктерін олар да пайдаланатын, жортуыл-жорықтарға қатысып, қызмет мансабы өсіп жоғарылап, өз үйлеріне қоржындарын толтырып, олжа алып қайтатын. Олар жат жұрттың алдиярына бағынатын айғағы ғана болмаса, ешбір әлеуметтік қанауға ұшырамаған секілді.

	Енді басқа бір тексті алайық:

	"(Елтеріс қаған)... елсіреген, қағансыраған халықты, күң болған халықты, түркі иелігінен айрылған халықты ата-баба мекеніне қайта орнатты" . Мұнда тағы да жеке бастың еркіндіктен айрылғаны емес, тек жатжерлікке бағынғаны ғана ашып айтылады.

	Үшінші жәйтта Барысбектің қазасы сыпатталған кезде "оның халқының құл мен күңге айналғаны" көрсетіледі, сонда тұтқындардың құл базарында сатылғаны" айтылмайды, елдің жаулап алынғаны айтылады.

	Сонымен "құл" сөзінің негізгі мәні — бөтенге бағыну. Оның осы түсінігі XIX ғ. дейін сақталады, бірақ кейінгі түріктер, құл саудасымен айналысатын мұсылман мәдениеті жүйесіне кіруіне байланысты, "құл" термині бұрынғы заманда әсте болмаған, сатылатын құлдарға да қолданыла бастайды. VI—VIII ғғ. құлдарды пайдалану жолы мүлде басқа болған: түркіттер оларды өз қарауындағы жерге әкеліп, белгілі бір мекенге қоныстандырып, олардан алым-салық жинап тұрған, Бұнымен бірге әйелдерді үйде күтуші және кәнизак ретінде пайдаланған. Құлдар Рим колондарына ұқсас деп айтуға болады, бірақ біз білетін мәндегі "құл" сөзі оларға мүлде келмейді. С. П. Толстое тек қана тұтқындардан құралған қыстақтар болғанын, олардың түркіттерге шаруашылығы мен қолөнері кәсібінен түсетін өнімдерден салық төлеп тұрғанын жазады. Шын мәнінде бұлар жаңа бодандар, салықмандар еді, түркіттер салықмандарды басқара білетін. "Суйшу" салық жәйін көмескі ғана хабарлайды: "Берілетін адам, ат, салық пен мал санын ағаштағы кертіктерге қарап есептейді". Бірақ Монсей Каганкатваци түрік қағанаты бодандарына алым-салық салу жүйесін тамаша сипаттайды: "Теріскей кінәзі жұрттың береке-құтын қашыра қорқытып, ел ішін үрей биледі. Ол қолдарынан алтын айыру, күміс өндіру, темір мен мыс қорыту келетін өнершілердің бәр-бәріне бақылайтын қарауылдар қойды. Сол сияқты ол тауарлар мен ұлы дария — Кұра мен Аракстан балық аулайтын балықшылардан баж салығын жинайды, бұған қоса парсы патшалығының хат-хабар қатынасы қағаздарынан да дирахма алып тұратын болды"121.

	Бұл сынасөзден көретініміз, түркіт хандары алым-салықты Иран шахтарынан әлдеқайда көп алған, демек түркіт хаңдары мен бекзаттарының байлығы әрбір елді жаулап алған сайын еселеп өсе берген. Халқа мен Жоңғарияның теле тайпалары, Оңтүстік Маньчжурияның қидандары мен хилары, Соғдиананың қала-мемлекеттері, Тоқарстан бектіктері, Азияның ризық-берекесі — Турфан, Орал маңының угорлары, Кубанның ұтырғырлары, Саян-Алтайдың түскей жоталарындағы орман тайпалары ұдайы тап осындай талапайға салынып отырған. Бұған қоса Қытай жыл сайын салық төлеп тұрған, әйтпесе ойран-топан ететін шапқыншылыққа ұшырайтын болған, ал Иран мен Византиядан не бейбіт бітімінің, не одақ болғанының төлемі үшін тарту-таралғылар түсіп тұрған. Әлбетте, осынау байлықтың бір бөлегі қатардағы сарбаздарға да берілген, өйткені бағындырылған халықтарды рақымсыз қаталдықпен қанауға тек осылардың шексіз берілгендігі ғана мүмкіндік жасап отырған, дегенмен де табыстың денін биіктегі билеушілері, әсіресе хандардың өздері алатын болған.

	Осындай жолмен қордаланып жиналатын байлық қисапсыз көп болғанға ұқсайды. Түркіт ханының Византия елшілерін қандай сый-сияпатпен қабылдағанын Менандр келістіре сипаттап жазып кеткен. "...Олар түсте әдемілеп ауқаттанды және ұзақ күңді сол шатырда той-томалақпен өткізді. Шатыр алуан түрлі оқа-зермен оймышталған жібек матадан тігілген еді. Олар шаpaп ішіп шаттанысты, бірақ шарабы біздердікі секілді жүзімнен жасалатын шарап емес. Олардың ішетін сусыны да тағылардың белгісіз сусыны. Келесі күні олар (ұрымдықтар) кешегі сияқты жібектен жасалып, әр түспен әшекейленген басқа бір шатырға апарылды. Мұнда олардың әртүрлі әулиелері қойылған екен. Дизауыл (Істемихан) саф алтыннан құйылған тақта отырды. Осынау үйдің дәл ортасында алтын ыдыс аяқтар мен бүріккіштер, кеспектер бар, олары да алтыннан. Олар тағы да ауқатқа бас қойды, қажетті кептерін ішімдік үстінде айтып, сырласып біткесін, жөн-жөнімен тарқасты. Келесі күні олар басқа бір кең бөлмеге кірді, мұнда алтынмен апталған ұстындар, сол сияқты төрт алтын тауыс тіреп тұрған алтындалған төсек болатын. Бөлме алдындағы кең алаңға ұзыннан ұзақ етіп арбалар тізіліп қойылған, олардың үстіңде көптеген күміс бұйымдар, аяқ-табақтар мен себеттер, әртүрлі мақұлықтардың күмістен жасалған бейнелері бартұғын, бұларының және бізде жасалатын бұйымдардан ешбір кемдігі жоқ еді. Түркіт бегінің жиһаз-мүлкі міне осындай еді".

	Бұл байлықтың бәрі әлбетте таланып алынғанды, бірақ өздерін әлемнің жартысының қожасына айналдырған түркіттер жеңісі кездейсоқ нәрсе болмайтын. Олардың жалпы көшпелілер деңгейінен жоғары тұрған әскер мен басқару жүйесін шебер құрғаны сондай, түркіттер сол жеңісіне лайық жұрт болған деп толық сеніммен айта аламыз.

	Енші аймақтық-таспиқты жүйе. Ұлы түркіт мемлекетінің ішінде де, оның айналасында болып жатқан өзгерістерден әсте кем түспейтін шұғыл өзгерістер болып жатты. Оның ең бірінші көрінген жері тәж-тақ мұрагерлігінің тәртібі болды.

	Елхан Бумынның баласы әрі мұрагері Қара Ыссықхан әкесінен жарты жылдан соң —553 ж. жас кезінде қайтыс болғанын жоғарыда айтқан едік. Оның ұлы Шету тақтан тайдырылады. Өкімет билігі Бумынның екінші ұлы — Муганхан лауазымын алған Кушудің қолына көшеді. Оның тұсында түрік қағанатының сыртқы саясаттағы құдырет-күшінің алғашқы қадамдары ғана жасалып қойған жоқ, сонымен бірге еншілі-таспиқтық жүйе де құрылады, осының арқасында түркіт мемлекеті жүз жылдан аса уақыт бойы Азияда ең жоғарғы орынға ие болып, VI—VII ғғ. ұлы мемлекеттермен бәсекелесе алатын дәрежеге жетеді.

	Бұл жүйесінің мәнісі мынадай еді: Түркіт мемлекеті "найзаның ұшымен, қылыштың күшімен" құрылған болатын. Он жыл (550—560) ішінде түркіттер Сары "теңізден бастап, Еділге дейінгі көшпелі тайпаларды түгелдей қолына қаратады да, тағы да жиырма жылдай басқыншылық ықпалын кеңейтіп жая береді. Бірақ осынау ұлан-ғайыр жерді бағындырып қана қоймай, оны ұстап қалу да керек еді. Түркіттердің қатыгез қанаушы өкіметі оның жаңа бодандарының көңілінен шыға қоюы қиынды, сол себепті де оқшауланып бөлінуге ұмтылу бір сәт те толастаған емес. Ашин әулетіне қарсы көтерілістер, қашан мемлекет құлап біткенге дейін, бірде ана жерде, енді бірде мына жерде гу етіп жанып, бір сөнбей қояды.

	Муганханның алдына қойылған ең зәру сыртқы саясат мәселелерінің бірі — шет аймақтардың бөлініп-жарылып кетуінің алдын алып, соған жол бермеу мәселесі еді. Байрағына бөрі басы бейнеленген, көк сауытты атты әскер жақын-жуықта тұрғанда ғана бағынышты тайпалар адалдықтан айнымаған. Тек қолында қуатты әскері бар бек қана жат жұрттың көтерілуі мен бөлінуін тиып тастай алар еді. Бірақ бек уысында өкімет пен әскер болып тұрғанда және оны хан қосынынан орасан зор қашықтық бөліп жатқанда, соның өзінің ханға адалдығын сақтап қалуға итермелейтін нендей нәрсе? Рас, өз орнына туысқан бауырын тағайындап кетуге болады, бірақ ол жағдайды бәрібір жөндей алмас еді, өйткені туысқандар арасында тартыс-талас әрдайым болып тұрған. Міне содан барып еншілік-таспиқтық жүйе қабылданған: егер мейірімділік сезімі мен жеке басының ізгі қасиеттері адалдықтың кепілдемесі бола алмайды екен, ендеше оны орталық өкіметке тәуелді етіп қоятын ынталандыру тәсілін табу керек. Еншілік-таспиқтық жүйе тәж-тақты мұра ретінде алу кезегін реттеп, жөнге қояды. Заңға сәйкес, Муганханның мұрагері болып баласы емес, інісі саналады, сосын немере інілерінің үлкені ағасының мұрагері аталады. Тақты тосатын ханзадалар басқаруға енші етіп аймақтар алатын болған.

	568 ж. түркіт мемлекеті төрт еншілік аймаққа, ал 576 ж. сегіз еншілік аймаққа бөлінген. Осынау еншіліктерді Батыс Европадағы феодтарға ұқсайды деу дұрыс бола қоймайды. Мұнда бәрінен бұрын әскери күшті бөліп, белгілі бір ауданмен қоса әскери бастыққа бағындыру ісі жүзеге асырылған. Жоғарғы ханды Менандр Арсила деп атайды. Мұның Арыслан деген түрік аты екенін білу қиын емес. Муганханның 572 ж. қайтыс болғанын біз анық білгендіктен де, жаңа заңға сәйкес, таққа оның інісі Тобахан122 отырады, ендеше Арыслан Тобаханның өз аты (теңеу аты) болған деп болжаған жөн секілді.

	572 ж. Тобахан шығыстан немере інісі Шетуге, батыстан — інісіне еншіліктер бөледі де, ол ұзамай қайтыс болғасын, ол жерді Бөріхан123 атанған өз ұлына қалдырады. Муганхаңның баласы Төременнің124 теріскейде125, бәлкім, қырғыздар меншіктердің жерінде шығар, қосыны болған. Жуырда қайтыс болған Істемидің балаларының еншіліктері болған: Қара Шұрын126 (сор) еншілігі, Түріксанф еншілігі Еділ мен Жайық бойында127 екен. Ұлы ханның қосыны байырғы түрік жері — Алтай өңіріңде болса керек, ал қалған екі еншілік, шамасы, оның екі ұлына: Әмір128 мен Тегіншат129 меншігінде болған секілді.

	Еншіліктердің тап осындай күрделі, шатысқан жүйесі жағдайында тәж-тақ мұрагерлері жайындағы таспиқтық заң әуелгі кезде аса жағымды роль атқарған. Жасы толмаған ханзаданың екі peт таққа отыруына кедергі жасалады, әйтпесе ол мемлекетті мүшкіл халге түсірер ме еді, қайтер еді. Өкімет әр уақыт тәжрибелі кісілер қолынан шықпайды. Енші аймақ бектері ерте ме, кеш пе, жоғары билікті әйтеуір бір алатынынан үміттеніп, бүлік шығарып, алауыздық тудырмайды, сондықтан да мемлекет әр тарап-әр бағытта кеңейе береді. Еншіліктер жүйесіне үлгі ретінде, тегі, түскей хұндарының II ғ.130 тақты мұралану тәртібі алынған сияқты, өйткені V ғ. Ашин бектерінің арғы аталары олармен қарым-қатынас жасаған ғой, бірақ оның мәні мен қолданылуы басқарақ болған. Бастау деректер бізге VI ғ. "Үлкен әулеттің" болғандығы жөнінде ешбір мәлімет бермейді және бұл тәртішің түріктер үшін соны нәрсе екендігін ашып айтады. Ол қалай болса, олай болсын, әйтеуір сол жүйенің нәтижесі түрік қағанатының тарихында, жақсы жағынан да, жаман жағынан да көріне бастайды.

	Бұл жүйенің әбден ойланып, тиянақталып жасалғанына қарамастан, іс жүзінде түркіттер қоғамының мызғымас бірлікте болуы мүмкін еместі, өйткені жалпыхалықтық мүдде мен мақсат қанша болғанымен, әскери бай-бағландардың бөлініп шығуы әсер етпей тұра алмады. Түркіттердің бұл ерекшелігі рулық тіршілік-тұрмысты сақтап қалуға себеп болған көшпелі мал шаруашылығының жағдайы мен өндіргіш күштердің төмен дәрежеде болуына байланысты еді.

	Түркіттердің ішкі алалық жанжалын зерттегенде біз қатардағы сарбаздардың хан билігіне қарсы көтерілген бірде-бір жәйтті кездестірмейміз. Көтерілістер басында әркезде ханзадалар немесе хан тегіндегі бектер тұрған.

	Күллі түркіттер түгелдей жауынгер болғандықтан да, олардың бәрі Ашин әулеті бектерінің біреуі болмаса, екіншісінің отрядінде қызмет атқарған. Бектер өз жауынгерлерінің көңіл күйімен санасып отырған, өйткені олар оның бірден-бір тірегі және қорғанышы екен. Демек, жауынгерлер билеуші бегін не бұлардың өз мүдделеріне сәйкес әрекет етуге итермелеген, не оны тастап кетіп қалатын болған. Бірақ мемлекет ішінде соқтығыстардың болуы сөзсізтұғын. Бірақ қатардағы әскердің бай-бағландарға қарсы күресінің орнына, өзара ортақ мүдде арқылы ғана емес, рулық бірлік арқылы да байланысып жатқан жеке топтар арасындағы күрес пайда болады. Мұндай ахуал кезінде хан әулетін тақтан құлатудың түркіттер үшін ешбір мәні жоқ, өйткені кез келген қозғалысты бастайтын ханзаданы әр уақытта да табуға болатын еді. Мұнымен бірге сырттан төнген қауып те күшті еді: бірінші жақтан, Қытай кез келген уақытта шабуылға шығуға дайын тұратын, екіншіден, теле тайпалары бас көтеріп, дүрсе қоя беруге ұдайы қитық іздейтін. Аса қиын хал түркіттерді өзара берік топтаса түсуге мәжбүр етеді, сол себепті де қатардағы сарбаздардың хандар мен бектерге қарсы бірде-бір көтерілісі болмаған.

	Бірақ қағанаттың дәурені өтулі еді. Оқиғалар барысын баяндамай тұрғанда айтылатын бір нәрсе, түркіт қоғамында таптардың құрылуы бұның айналасында түгелдей (Қытай, Гаочан, Соғды, Иран) жақсы дамыған, қуатты таптық мемлекеттер болған кезде басталғанды. Батырлық пен күш-қуатқа қарсы қулық-сұмдық пен ақша шабуылға шығады, ал әбден жаттығып, техникалық жағынан жете жарақтанған жалдамалы әскерлер соғыста дала сарбаздарынан кем түспейді. Сол кездегі жағдайды мұқият ескерсек, түркіт мемлекетінің құламағанына емес, оның жүз жылдан аса уақыт өмір сүргеніне қайран қалу керек.

	Орда. Түркіт хандарының төңірегінде, неге екені қайдам, әйтеуір туған үйіне немесе қытай қызметіне сыйыспаған, күйретілген жужандардың сарқыттары мен әрқилы кісілер топтасады. Олардың шыққан тегі әртүрлі де, бірақ бәрі де өзара, тіліндегі біраз ақауы болмаса, көне түрік тілінде сөйлейтін.

	Олар "будун" делінетін жұртты құрайтын, бірақ "этнос", мағынасында емес, "демос" ұғымына жақын мағынадағы жұрт еді, өйткені "будунге" бектер (baglar) қарсы қойылады. Ол мынадай: "tiirk baglar budun"—"түрік бектері мен халық" немесе "түрік бектерінің халқы" және "tiirk qara budun"—"түріктің қара халқы", соңда qara budun — бұқарада — ешбір қорлау сыңайы сезілмейді: "alti bag budun"—"алты бектің халқы" яғни алты баулы дегені. Осыдан көрінетін бір нәрсе, "budun" орданың қарапайым жұрты, бектер әміршілер құрамы, ал күллі жүйе яғни тұтас орта этникалық түсінік емес, әскери-ұйымдық түсінік. VI ғ. түркіт ордасы тайпаға сәйкес келетін, кейін ол мемлекетті де қамтиды. Үй ішіндік тірліктен әскери тірлікті артық санайтын еріктілер есебінен орда қатары толығып отырған.

	Орданың әскер сияқты үйреншікті ұйымының оң және сол қанаттары болуға тиіс. Толос — шығыс және тардүш — батыс қанаты да тап осындай. "Толос" пен "тардуш" терминдерін И. Н. Клюкин өз еңбегінде мұқият талдап шыққаннан кейін әскери-әкімшілік терминдері белгілі бір тайпалар атымен теңестірген деп талас тудырудың өзі ерсі.

	Е. Прицак "будун" терминін ұлыстың бір бөлігі деп түсінеді де, оны көне моңғол термині "ирген" терминімен қатар қояды. Алайда жоғарыда келтірілген бектерді будундерге қарсы қою ғана емес, сол сияқты А. Н. Кононовтың "ирген" терминін ер (еркек)— кин (көптік жалғауы) деп талдағаны "еркин — ирген" (сөзбе-сөз —"еркектер тобыры") дербес түсінік екенін көрсетеді, ал "будун" релятивті түсінік яғни ханның, бектердің будуні — қарашасы атануға болады, ал халық этнос ретінде Көп — деп аталған, ал Е. Прицак budun және buqiin (сөзбе- сөз —"бұ халық") сөздерін салыстырып, қатар қоюға тырысуы филологиялық және тарихи көзқарас тұрғысынан да ешкімді сендірмейді.

	Ал тайпаның жеке бөлігінің —"огуз" деген өз термині бар, оны Е. Прицак oq (жебе) сөзінің бір түрі есебінде немесе тайпаның негізгі ұясының бір тармағы ретінде түсінеді. Бұл мәселені де талдап көрейік.

	Тайпа. Әуелгі кезде мемлекеттік мекеме ретінде көрінген еншілік-таспиқтық жүйе бірте-бірте және адамдар тіршілігіне де кіре береді. Ол үй ішіндік-әулеттік қарым-қатынасты да құрастырып қалыптастыра бастайды — дүние-мүліктің шашырауына кедергі жасап, көпжандық әулеттер-үйлер қауымын құрауға себін тигізеді.

	Қағанат тұсында тұз тұрғындары әбден байып алады. Бірішіден, олжа-пайда шартараптан ағылып келіп түсіп жатады, екіншіден, хандар қолына түскен алым-салықтан олардың жақын-жуықтары да алады, үшіншіден, даланың тынышталып, ұдайы болып жататын талау-тонаудың тоқтатылуы мал шаруашылығының өркендеуіне де игі әсерін тигізеді. Байлық көзін табумен бірге, олардың қорын жасау ісі де жүре береді, олар талан-таражға салынбай, бөліп-жарылмай, іргелі үйлерде- әулеттерде сақталады. Бұл тек тайпалық ұйым болғанда ғана жасалатын іс. Мұндай ұйымның үлгісін орасан зор елді бірлесіп басқарған Ашин әулетінің хандары көрсете білді. Іргелі әулеттердің отағасылары хандарға еліктеп, өздерінің алыс-жақын туысқандарын басқара бастады. Әулеттер өсіп өркен жайып, ру тайпаларға айналады, бірақ өзінің жер-сулық және ұйымдық бірлігін сақтап қалады. Ақсақалдар өздерінің ықпал-билігін пайдаланып, тіпті хан мен идықұт атағын алуға тырысады.

	Сөйтіп кейінірек, жүре келе, қағанаттың қираған үйіндісі орнында ұйғырлар, қарлықтар, дулу мен нушибилер құрылады, шығыста бұл жолға қидандар, батыста — ғұздар мен командар (олар половцылар — қыпшақтар ғой баяғы) келіп түседі. Тайпалардың басты жауы ордалар болған, бұлардың мүдде-мақсаттары бір-біріне қарама-қайшы және бітіспес жау тұғын. Тайпа басшылары өз малын бағып, бейтарап жүргені үшін Қытайдан сыйлық алғысы келеді немесе оларға жалдамалы әскер беріп тұрғысы келеді. Ордалардың ханы болса, күллі жастарды жауынгерлік отрядтарға тартып, оларды әскер қызметіне қатыспайтын бодандар есебінен ішіндіріп-киіндіріп, сөйтіп соғыс қаупын төндіріп қорқытып, қытайлардан алым-салық түрінде егін шаруашылығы мен қол өнері өнімдерін алуды көксейді.

	Көршілер тықсырып күн көрсетпеген шағын тайпалар — қанша айтқанмен, оларды румен теңгермеу керек — өзара одақ құра бастайды, сонда осындай қауымның аты етіп, "оғыз" терминін алады. Содан былай этноним ретінде тоғыз оғыздар (қауымы)— ұйғырлар және үш оғыз — қарлықтар пайда болады. Осы тұрпаттағы дулу мен нушиби одақтары құрылады, бірақ олар оғыздар деп аталмайды, мұның себебі олар басқаша жағдайда пайда болған, табиғи түрде емес, түркіт ханының жарлығы бойынша құрылған. Сол себепті де олар будун қалпында қала береді де, он оқ будун — халқы деп аталады. "Будун" мен "оғыз" терминдерінің арақатынасы мына төмендегі жәйттен туындайды: түркіттер бағындырған ұйғырлар олардың будуны болып есептеледі, бірақ өздерінің ішкі құрылымын, оғыз атын сақтап қалады. Сол себепті де Білге ханның: "Тоғыз-оғыз халқы менің өз халқым болды" деп жар салуының дәйекті негізі бар, яғни тоғыз оғыздар оның — тұрдыштар шадының — будуны болған, демек олар ханға тікелей бағынған.

	Бұл мәселенің бүкіл әдебиетін сын көзімен оқып, қарап шыққан А. Н. Кононов та "оғыз" терминін тап осылай түсінуге тоқтаған. Жинақтаушы этникалық ат "оғыздың" шыққан мегіз оғ —"тұқым ру" сөзі, бірақ оның өзі көне түрік сөзі "оу"—"ана", сол сияқты "оүул"—"ұрпақ, ұл" және "оүуш"— "ағайын, тумалас..." сөздері де әлгі негізден барып шығады.

	Сонымен "оғыз" деген сөз әуел баста, тек "тайпа", "тайпалар" бірлігі деген жай түсінікті білдірген, сосын кейінірек жинауыштық мәні бар этникалық атқа айналған, сөйтіп белгілі бір жағдайда қажетті детерминатив ретінде анықтауыш рөліне ие болған: тоғыз оғыз—"тоғыз (әртүрлі) тайпа", үш оғыз—"үш (әртүрлі) тайпа".

	Кейінірек "оғыз" термині өзінің әуелгі мәнін жоғалтып (будун термині тәрізді), түрікмендердің, аты аңызға айналып, мұсылман сәуегейлері санатына қосылған, түпкі атасы Оғызханға айналған.

	Оқиғалар барысын түсіндірудің осынау ұсынылып отырған түрін дәлелдейтін негізгі дәйек, гаогюйлердің рулық тармақтары аттарының: IV—V ғғ. дили, VII—VIII ғғ. телелердің тайпалық аттарының сәйкес келмеуі болып табылады. Телелердің күмәнсіз атасы — гаогюйлер 12 патриархалды руға бөлінген, ал олардың ұрпақтары телелер 15 тайпадан тұрады: юаньге (ұйғырлар), сеяньто (сирлар мен яньтодан құралған тайпа), киби, Дубо (тубалар), Гулигань (құрықандар — якуттердің арғы атасы), Далоньге (телеңгіттер), Бұғы, Байегу-Байырқу, Тунло-тонгра, Хунь, Сыгйе, Хусйе, Хигйе, Адйе (едиздер), Байси. Бұлардың, бәлкім, Добамен салыстыруға келетін тубалардан басқасын, мүлде салыстыруға болмайды. Рулардың бұлай басқаша аталуы, тек туысқандықтың рулық патриархалдық жүйесі бұзылып, бұрынғы көне рулар орнына жаңа бірліктер пайда болған жағдайда ғана жүзеге асады. Бұлай қайта құрылудың себебі де болған: түркіттер 100 жыл бойы телелерді билеген және "Солардың күш-қуатымен теріскейдің шел далаларында қаһармандық көрсеткен". Демек телелер будун болып, орданың жүйесіне, оның толос-тардуш қанаттарына кірген. Ендеше тап сол кездері, рулық жүйе өмірдің жаңа жағдайына ілесе алмайтын болғасын, ол территориялық шаруашылық — бірлестіктермен — тайпалармен алмасқан деп ойлаған дұрыс. Бұл өзгерісті қытайлар байқап, гаопой руын — Син — фамилия, теле тайпасын — бу (Бичурин аудармасында —"ұрпақ") деп атаған.

	Ашин әулетінің қағанатындағы әлеуметтік құрылымның айрықша бір белгісі әскери және тайпалық құрылысты ұштастырып-ұластыру әрекеті болған. Орта Азияда осындай жұптастықты іс жүзіне бірінші болып асырған халық — түріктер.

	Олардың өздері де мұны жақсы түсініп, өз мемлекетін "мәңгілік ел" деп атаған. Сонда телелердің тайпалық одағымен жужандардың жыртқыш ордасы тіршілігімен салыстыра келіп, өз мемлекетінің тиянақтылығын атап өтсе керек.

	"Ел-ил" сөзін әртүрлі ғалымдар әралуан түсініп, әрқилы етіп аударады (Бұл туралы сөз әлі алда). Бұл ұғымдағы басты нәрсе — билеуші тайпа тәрізденіп көрінетін ордамен бейбіт тіршілікте тұруға мәжбүр, жаулап алынған тайпалардың болуы.

	Түркіттер жасаған әлеуметтік-саяси жүйе, толғағы жеткен саяси міндеттерді біржолата шешіп тастамағанымен, VI ғ. үшін ең таңдаулы жүйе болады: бұл жүйе бірнеше ұрпақ өмірі бойына түркіттердің даланы билеп-төстеуін қамтамасыз етеді және ол (бұдан былайғы баяндаудан белгілі болатыны сияқты) түркіттер дәуренінің өтетінін де шартты түрде белгілейді.

	Даму сатылары. Түрік қағанатына кіретін көшпелі тайпалардың қоғамдық дамуының сатылары туралы мәселе — аса қиын, күрделі мәселе, егер біз, бірнеше жағынан, түркіттермен және екінші жағынан, олар бағындырған қисапсыз көп тайпалар арасын анықтап бөліп алмасақ, оны тіпті долбарлап та шешу мүмкін емес. Бұған қоса ескеретін бір жәйт, өзінің 110 жылдық дербес тіршілігінде қағанат едәуір дәрежеде эволюция жасайды, сол себепті де VII ғ. түркіт қоғамы ішіндегі қарым-қатынас VI ғ. қарым-қатынастан әлдеқайда басқаша болатын.

	А. Н. Бернштам, көне түркіттердің қоғамдық құрылысы "қарапайым феодалдық қарым-қатынастың ерте құрылған түрі болып табылады" деген қорытындыға келеді. Оның бұл қағидасы іс жүзіндегі мәліметтерге де, сол сияқты Ф. Энгельстің әскери демократия тағылықтың жоғарғы сатысында қалыптасады деген пікіріне де қайшы келеді Ф. Энгельс былай деп жазады: "Жоғарғы саты. Темір кенін балқытудан басталады да, әріптік жазуды ойлап тауып, оны сөз шығармашылығын жазуға қолдану нәтижесінде нағыз өркениетке айналады. Жоғарыда айтқанымыздай-ақ, дамудың, тек шығыс жарты шарында ғана, өздігінен дербес өткен осынау сатысы өндіріс саласындағы табыстарға одан бұрын өткен күллі сатының бәрін қоса есептегендегіден, әлдеқайда бай. Оған қаһармандық дәуірдегі гректер, Римнің негізін салардан сәл бұрынғы итальян тайпалары, Тадиттың германдықтары мен викингтер заманындағы нормандар жатады". Жоғарыда баяндалған жәйттің бәрі түркіттерді осы сатыға жатқызуға негіз болады.

	Тағылықтың жоғарғы сатысын сыпаттай келіп, Энгельс оның мынадай белгілерін атап көрсетеді. "Барша мәдениетті халықтар өзінің қаһармандық дәуірін - болат семсер дәуірін бастан кешіреді". Мұны темірді балқытып, өңдеген түркіттерге де қолдануға болады. "Байлық тез көбейеді, бірақ жеке адамдардың байлығы ретінде көбейеді". Біз бұл құбылысты сыпаттап жазғанбыз. "Енді құлдық... қоғамдық жүйенің аса мәнді құрамды бөлігіне айналады". Түркіттердегі құлшылық дамудың тап осы сатысын бастарынан өткізеді.

	Құнарлы жер жеке семьялардың пайдалануына, әуелде уақытша, сосын біржолата беріледі, оның толық жеке меншікке өтуі біртіндеп, жұпты некенің моногамияға айналуымен қатар жүзеге асады. Жеке семья қоғамның жеке шаруашылық бөлшегіне айналады". Міне осындай өтуді біз түркіт қоғамынан да кереміз.

	Ақырында өкімет мекемесі: "Халықтың әскери көсемі — rex, basileus — thiudans131" қажетті, тұрақты қызмет адамына айналады... Соғыс және соғыс жолындағы ұйым енді халық өмірінің ұдайы үзілмейтін міндетті қызметі болады. Бұрын соғыс тек шабуыл жасағанына бола өш алу үшін немесе жеткіліксіз болып қалған жерді кеңейту үшін ғана жүргізілетін болса, енді тек тонау үшін ғана жүргізіледі және тұрақты кәсіпке айналады.

	Бастаухаттарда міне тап осындай соғыстар мен жортуылдар себептері хабарланады, өз қолдарында әскери және азаматтық қызметтерді біріктіріп ұстайтын шенеуніктердің орасан зор жүйесі — жағбылар, шадтар, түтүктер және басқалары тек соғыс үшін ғана жасалған еді, олардың Энгельс атап өтетін, қызметтерді мұра етіп қалдыру секілді айрықша ерекшеліктері болған. Тонаушылық соғыстары жоғарғы әскербасының, сол сияқты оған бағынатын әскербасылардың өкіметін күшейте түседі... король өкіметін мирасқа айналдыру, асыл тектілер мирасқорлығының негізі қаланады.

	Ашин әулетінің мемлекеті міне қандай болған. Ол рулық құрылысты жалмап, жұтып қойған әскери демократия сатысында тұрады және оның найзасының ұшы өзінің қанау объектісі болып табылатын көршілеріне қарсы кезеулі тұратын. Тонаушылар мен тоналушылардың ара қатынасыңда да бітіспес қайшылықтар жататын; Ашин мемлекетінің сырттай Спартакқа ұқсайтын да кезі барды, бірақ бұл одан әлде неше есе қуатты да үлкен еді.

	Мұндай жыртқыш-мемлекеттің негізгі күш-қайраты оның әскері мен басқару жүйесі болатын, сондықтан да біз енді мемлекеттің сол бір жақтарына көңілімізді көбірек бөлеміз.





ТҮРКІТТЕР ӨЗ ҮЙІНДЕ

	VI тарау

	Әскери іс. Түркіттердің жалпы тарих сахнасына ала шыққан мамандығы темір өндіру ісі болатын. Олардың аңызға айналған арғы атасы Ашин теріскейге қашып келіп, "жужандарға темір өндіреді"132. 546 ж. жужан қағаны Анахуан түркіттер көсемін: "Менің темір қорытатын тұтқыным"133 деп, түркіттердің басты кәсібін айрықша атайды.

	Археологиялық барлау ісі түркіт металлургиясының VI—IX ғғ. жәдігерлерін тапқан. Алтайдан сол кезеңдерге жататын тайыз апандар, забойлар сияқты темір өндіру ісінің іздері кездескен. Темір балқытып алу әдісі — сызды үрлеу. Темір қышқылы көміртегі қышқылымен химиялық жол арқылы қосылғанда, ол кәдімгідей күйтіне келіп, кеуекті құйма металл болып шығады. Кеуек темірдің сапасы кәзірдің өзінде домналық темірден артық саналады134.

	Жоғары сапалы темірден алтайлық ұсталар бір жүзді пышақ, балта-шоттар, үзеңгілер мен ауыздықтар, семсерлер мен наркескендер, найза мен жебе ұштарын, сол сияқты қазанның екі түрін — аспалы және тағанды қазандар135 жасайтын болған. Металдарды өндіріп, өңдеу ісі со заманда кәзіргі Тува жерінде де жүргізілген, сонда тек темір ғана емес, алтын мен күміс те, қалайы мен мыс та өндірілген136.

	Қырғыз қағанатының кіндігін құраған Хакасияда темір көптеген жерлерде өндірілгенге ұқсайды. Қарағай ормандары атаулының бәрінен ертедегі темір балқытатын пештер орны кездеседі. Алтай тауындағы сияқты, бұл арада да еңбек құралдары мен қару-жарақтар — семсерлер мен қанжарлар, сол сияқты ат ер-тұрмандарының бөлшектері137 жасалынған.

	Түркіттерге тұстас-тұрғылас болған Адгар өңірі құры — қандарының мәдениеті де көз тартады. Әуелгі кезде 1912—1914 жж. археологиялық қазбалар нәтижесінде олар "құрымшы ұсталары" деген атақ алады, ал А. П. Окладников олардың құрықандар екенін анық дәлелдеді. Құрықандардың құйма темірі құрамының 99,45 проценті таза металл болған, сол себепті де ол өте берік, өңдеуге; шыңдауға қолайлы болған. Олар бұдан пышақ, найза мен жебе ұштарын жасаған, тесілген қазан түбін жамаған. Сонымен бірге құрықандар мал шаруашылығымен айналысқан, тіпті жер суарып, егін еккен.

	Бір өкінішті жері, орта ғасырдағы көшпелілердің кен өңдеу ісі жүйелі түрде зерттелмеген, бірақ біздің қолымызда бар жазба деректердегі: түркіттер әлемдік тарих сахнасына, Орталықта бірінші болып темірді өнеркәсіптік жолмен өндіру ісін меңгерген халық ретінде шығады да, соның нәтижесінде өздерін дотай мен Тибетке мүлде тәуелсіз жағдайда тұрған елдер еді имен дәлелді дәйегіне сенуге мәжбүр етеді, ал көшпелі жұрт осы уақытқа дейін өздерінің соғыс әрекеттерінің жемісті болуына керекті темірден жасалған қару-жарақты осынау елдерден алып тұрған. Темір көшпелілерге бұрын да белгілі болған, бірақ оны халықтың жаппай қолдануына жеткізген тек түркіттер ғана болды. Земарх өзіне темір сатқысы келген түркіттерді алғаш көргенде, оған қайран қалып, бұлар мені әдейі шатастыру үшін алдап тұр екен деп күмәнданады: "Өйткені, жұрт бұлардан үміт табу өте қиын деуші еді ғой".

	Металлургияны дамыту түркіт хандарының қалың әскерін қайта қаруландырып, сауытты салт аттылардан таңдаулы да шфменді бөлімдер — қытай бастау-дерегінде айтылатын фулирді (яғни бөрілерді — өздерінің шыққан тегі бөрі болғасын осылай атаған) құрған. Оларда ер қаруы-мүйіз садақтар, көк сауыттар, найзалар, қылыштар мен шоқпарлар" түгел бар еді. Жазба деректердің осынау саран мәліметтерін, сәті түскенде, археологиялық материалдармен толықтыра түсуге болады.

	Эрмитажда түрік сайыпқырандарын бейнелейтін саз мүсіндер сақталған138. Осынау мүсіндердің кейінгі уақытқа (VII ғ. аяғы мен VIII ғ. басы) жататыны даталанып белгіленгенімен, оларда (бейнеленген қару-жарақ VI ғ. аяққы кезінен кейін онша өзгермеген шығар деп ойлауға болады. Өйткені бұл уақыт ішінде мәдени дәстүр қайта алмасқан жоқ. Бұл мүсіндер Тұрфанға жақын жердегі қытай бекзатының мазарынан (Тұйық Мазар, Тұйық шатқалындағы қорым) табылған. Мұндай олжаны тағы да Тұрфанның маңындағы Астана қыстағынан А. Стейн табады. Жаяу әскер мен атты әскерлер де көлікпен жүруге бейімделген киім киеді. Бұдан түркіттерде жаяу әскердің жауынгердің арықша түрі ретінде болмағаны байқалады. Әскери киім-кешек бас киіммен сауыттан тұрады, ал біріншісі металл қаңылтырмен көмкеріліп, қоңыр-қызыл, тегі сеңсең сияқты, жиектелген кәзіргі қазақ құлақшынына ұқсайды. Сарбаздар биік жағасы некке дейін жететін шекпен киген. Шекпеннің етегі тізені жауып тұрады және оң жағынан ілгектенеді екен-дағы, оның сол өңірі сыртына шыққан. Шекпеннің үстінен металл пластиналардан құралып, қоңыр-қызыл түспен жиектелген сауыт киген. Сауыт тізеге дейін жететін шолақ, белі жіңішке белбеумен буылады, жеңі қысқа, кісінің шынтағынан жоғары тұрады. Оны шамасы бас арқылы киетін болса керек. Бұл сауыт сарматтардың характеріне ұқсайды, бұл ауыр атты әскерге тән болып келеді. Осындай сауыттар соңғы кезге дейін Тибетте қолданылып келді, сонда пластиналар өзара кішкене белдіктермен біріктірілген. Ерте замандарда сауыттың бұл түрі кеңінен қолданылған тәрізді, бірақ кейін оның орнын киюге қолайлы, жеңіл де берік торғауыт басқан. Сарбаздар бұтына қара теңбіл сары шалбар киген (әсілі, барыс терісінен болса керек). Етіктері тегі жұмсақ қара киізден тігілген тәрізді және әлі күнге дейін Тибет пен Шығыс Түркістанда киілетін етіктерге ұқсайды. Осынау киім-кешек тибеттікіне ұқсағанымен, олардың бір өзгешелігі Тибетке ғана тән белбеу үстінен төгіліп түсіп тұратын желбіршегі болмайды.

	Қару бейнесі тек аттан түскен сарбаз мүсінінде ғана сақталған. Бұл атты әскерлер соғысына ғана жарайтын ұзын да жеңіл найза.

	Мүсіндерге қарағанда, түркіттердің аты тоқпақ жал, қазық аяқ, қысқа мойын, басы үлкен, шоқтығы биік болып келеді. Қырқып, тарап қойған жалына қарағанда олардың мұқият күтілетіні көрінеді. Бұл аттар моңғол жылқысына мүлде ұқсамайды, бірақ Саманидтер дәуірі аттарының суреттеріне, әсіресе Хэнаннан табылған кішкене мүсінге ұқсайды.

	Әсіресе аттың ер-тұрманы, қайыс-әбзелдері айықыз назар аударады. Алдыңғы қасы аласалау, көпшіксіз жалпақ ер қара терлік пен тоқымның үстіне салынады, тоқымның төменгісі ақпен жиектелген. Сарғыштау келген ағаш ерден дөңгелек үзеңгісі, өмілдірігі мен құйысқаны, айыл-тартпасы мен бес тал қайыс қанжығасы бар. Оның кәзіргі ерден бір айырмашылығы — өмілдіріктен бастап, ат омырауы, шоқтығы арқылы ердің алдына дейін қосымша қайыс тартылады. Ол тегі таулы жермен жүруге лайықталған ердің еңіске түсіп, өрге шығарда қолайлы болуы үшін жасалған секілді. Осынау әбзелдерде — өмілдірік, құйысқан, жүгеннің әр-әр жеріне дөңгелек, не сопақша келген, ақшыл, қызғылт, құба түсті күміс таналар не шашақты былғары түймелер қадалып қойылады. Аттардың ауыздықтары салынбаған, бұл, әсілі, олардың жақсы үйретілгенін көрсетеді және бұған қоса оның мұқият қырқылып, сүзіліп-таралған жал-құйрықтарына қарап, жануарлардың мәпелеп күтілетінін, жақсы жаратылып, суытылғанын, қиын-қыстау кезеңде иелері оларға қатты сенетінін байқауға болады. Сарбаздар ер үстінде бір жағына жантайып отырады (қазақша отырыс), бұл олардың уақытының көбін ат үстінде өткізетінінен хабар береді. Көшпелілердің кәзіргі мәнерінен өзгешерек етіліп, олардың үзеңгілері төменірек түсірілген. Бұған ұқсас әдет болмағаннан кейін, атқа бұлай отыру тірлік қажеттігінен шыққан деп ойлаймыз үзеңгіні жоғары көтеріңкіреп тағу садақ атуға, арқан тастауға ыңғайлы, өйткені сарбаз тізесін бүгіп, ат жүрісіне сәйкес қимыл-әрекетін реттеп отырады, ал үзеңгіні төмен түсіргенде сарбаз оған табанын тіреп тұрып, емін-еркін қылыштасуға немесе найзаласуға мол мүмкіндік алады. Енді қанжығадағы қайысбаулардың көптігіне келетін болсақ, тегі, бұл сарбаздар ұзақ жортуыл жасап, олжа тауып қайтуды ойлаған, демек олар гарнизондық әскер емес, далалық әскер болған.

	Хош, сонымен түркіт әскері құба түзде ғана емес, өздерінен бұрынғы әскер сияқты, таулы жерде де әрекет етуге бейімделген тұрақты ауыр атты әскер, болғаны анық. Олармен дала ұйғырларының тең келе алмайтыны бесенеден белгілі, қытайлар ұйғырларды менсінбей, былай деп жазған: "Шайқастарда сапқа тұрмайды, бас жағы (алдыңғы отряді) бөлініп келіп, тықсырып тастамақ болады. Оқыс шабуылға шығып, оқыс кейін шегінеді, табанды түрде айқасуға шыдамайды". Түркіттің көксауытты көкжалдары қытайлардың жаяу түңгішілерімек де, иранның атты атқыштарымен де иық теңестіре соғысатын күшті жау болған.

	Тұрфанның титімдей мүсіндерімен қатар, түркіт сарбаздарының сұлбасы Сүлектің тас суреттерінде (Жоғарғы Енисей) сақталған. Салтатты мүйіз садақпен қаруланған, бұл оның өзгеге иілуінен көрінеді. Тағы бір сарбаз, бейнесі одан да қызықтырақ: мойнынан қара санына дейін малындыра темір сауыт киген, шолақ жеңді, төсін дөңгелек қалқанмен қалқалап, беліне семсері мен қорамсағын іліп, оң қолында сақетері бар қарулы салт атты жіңішке байрақты сүңгісін, бір тізелеп садақ тартқалы жатқан Саян орман-тау адамына қарай кезеп тұр". Сауытты салтатты әскерлерінен басқа, түркіттердің өздері бағындырған халықтар арасынан іріктеп алатын жеңіл қару-жарақты атты садақшылары болған. Мұндай сарбаздың қола қапсырмаға басылған бейнесін 1939 ж. Көпен қыстағы түбінен қазба істерін жүргізген кезде С. В. Киселев тапқан. "Салтатты жалаңбас тұр. Ол жалбыраған ұзын шашын жел жұлмаламас үшін, арт жағынан жиып, шүберекпен байлап тастапты. Шолақ шекпенінің белі қынай буылған. Өкшесіз жалпақ табан етігі жұмсақ. Оң бүйіріне түп жағы жалпақ қорамсақ ілулі тұр. Садағы М әрпі тәрізді құранды. Кен кеуделі дала атының жалы күзеліп, құйрығы шарт түйілген. Оның ер-тұрманы да жарасымды; алғы қасы пәстеуер қатты ағаштан шабылғандай; тоқымы ою-нақыспен өрнектеліп, шашақ тағылыпты. Өмілдірік пен құйысқаны күмістеліп әшекейленген. Үзеңгілері кең, доға тәрізді. Тізгінді, ауыздықты жүген есіліп жасалынған. Ердің қанжыға баулары желмен желбіреп тұр". Қапсырма VII ғ. жасалған деп анық айтылады.

	Сөйтіп археологиялық материал жазба деректердің кемістігін толтырады. Түркіттерде сауытты салтаттылардың болуы олардың жеңіске тез жетуін қамтамасыз етеді. Түркіттерге дейінгі кезеңде соғыс тағдырын аттылы садақшылар шешетін; сауыттың пайда болуы олардың маңызын түгелдей жоққа шығарады. Жеңіл қаруланған дұшпанмен жекпе-жек айқасқа шыққан кездері түркіттердің ауыр атты әскері ұдайы басым түсіп отырған, мұның бір дәлелі түркіттер атпен қатарласып, сапқа тұрып шығатын. Алайда жазықтағы соғыста жанды құтқармайтын түрік әскері бекіністерді қамағанда мүлде пайдаға аспай қалады, өйткені көк сауытты атсыз сарбаздың соғысқа қабылеті күрт кемиді. Қалалардың қуатты қамал-қабырғалары түркіт мемлекетінің қанатын кең жаюын шектеп тастады да, Қытай мен Иранның тәуелсіздігін сақтап қалды, бірақ түркіт атты әскеріне әлі де ұзақ уақыт бойы ұлан далада тең келетін дұғапан болмайды.

	Тыныш кездегі тіршіліктері. Түркіттердің ең басты шаруасы (әскери істен кейінгі) көпшелі мал шаруашылығы болатын. Сол заманда сайын далада үйір-үйір болып жайылып жүретін шөпқоректі жануарларды аулау ісі де үлкен роль атқаратын. Бүгінгі таңда Гоби Алтайы — ел-жұрт тұрмайтын шөлейтті дала, бірақ қадым заманда аш араның аңы жыртылып айрылатын, сол себепті де аң аулауға күллі тайпа қатысатын. Аңды жаппай аулау ісі қуушылар мен аңшыларды арнайы түрде үйрету, жаттықтыруды керек ететін, түркіттерге мұның зор пайдасы тиеді, өйткені аңшылық жауынгерлік ерлікке дайындықтың өзіндік бір түрі, өзгеше маневр болатын. Аңшылық сәтімен өтсе, ел-жұрт етке бір қарық болып қалатын, ал ет тағамы түркіттердің негізгі асы болған , өздерінің азық-түлік қорын молайту үшін, олар бағзы бір кездері тіпті соғыс уақытыңда да аң аулайды екен.

	Жабайы және үй жануарларының терілері киім-кешекке, шатырларды жабуға жұмсалған, бірақ мұнымен бірге түркіттер киіз басу, кілем тоқу, жүн маталарын жасау істерін де кәміл игерген.

	Түркіттер малының негізгі түрі қой болған, ертедегі түркіттер моласын қазған кезде қой сүйегі көп шығады. Олардың жылқысы да жеткілікті болған түркіттер үшін қымыз шарап орнына жүрген. Ойлы-қырлы, сай-салалы жер жағдайында көшпелі шаруашылықтың мыңғырған малын бағу-күту қиын шаруа, әдетте көшпелілер өз қойын бөлек өргізіп, бөлек жаяды, әрбір үйдің жаз жайлап, қыс қыстайтын бөлек, белгілі қоныс-өрісі болады. Осындай жағдай VI—VIII ғғ. болған, оны бастау-деректің: "Тұрақты қоныстары болмайды139, бірақ әркімнің қамтуында өз жері болады" — деген қысқа да нұсқа сөзі растайды.

	Ауылдық шаруашылық жүйесінің экономикалық жеке Гюлшегі ерлі-зайыпты екеудің үйі140 болып табылады. Басқа жүйе — алқа-қотаңдық жүйе, мұнда бірқатар әулет бірігіп көшеді де, түнемелікте қосынды сыртынан арбалармен, күзетпен аршап тастайды. Осынау екі жүйе ұзақ ғасырлар бойы бірін-бірі ауыстырып отырған және ол іс рулық қоғамның дамуымен немесе азып-тозуымен тіпті де байланысты болмаған.

	"Чжоушу" жазбасының дәлелді сөзі "Таншудың" осы тектес пікірімен дәйектеледі, одан біз, 641 ж. түркіттер Алашанға көшіп қоныстанған кезде, "онда кең жайылымдар, құнарлы жерлер молтұғын, сол себепті де түркіттер жерді дау-дамаймен бөлісті141" деген сөздерді оқимыз. 1948 ж. менің Алтайда жүргізген археологиялық барлауларым да түркіттер қалдырған ескерткіштердің жеке-жеке алаңқайлар мен өзен-су алқаптарына шоғырланып орналасқанын және оларды жерді пайдаланудың ауылдық жүйесінен өзге жүйелерге мүлде жатпайтынын көрсетеді. В. Я. Владимирцов, алқа-қотандық жүйе қауыпсыздық талабынан туған іс — деп атап көрсеткен еді, сол себепті де қатал да қуатты өкімет далада талаушылық пен тайпааралық соғыстарды жойған кезде жерді пайдаланудың ауылдық жүйесі, түзде өркен жайып шыға келетін болған, ал түркіт хандарының өкіметі тап осындай өкімет болғаны даусыз. Осы тұрғыдан қарасақ, ауыл болып көшу мен жерді жеке пайдаланудың қатар болуының ешбір әбестігі байқалмайды.

	Біздің заманымызда әр үйдің көшіп қонуы белгілі бір жермен қатал шектеледі. Мәселен, Тянь-Шань тауында әрбір алқап белгілі бір отбасына бекітіліп берілген, үй иесі кез келген кісіні "өз" алқабы арқылы тау басына көтерілуге рұқсат етпейді. "Жер пайдаланудың бұл жүйесі көшпелі мал шаруашылығының өз табиғатынан туған: мал жайылымының шектеулі болуы, әсіресе судың жетіспеуі көшпелілерді малды бөліп-бөліп бағуға, демек көшпелі шаруашылықты атқаратын отбасыларды да бөлуге мәжбүр етеді. Жер-суды мұқият бөліп, оның шекарасын қатал сақтап отыру — көшпелілерді су көзі мен жайылым үшін, аң ауланатын жер үшін, ағайын арасын қатал қанды соғыстан аман алып қалудың бірден-бір жолы. Бірақ, әлбетте, жер пайдаланудың осынау сипатталған жүйесінің жеке меншікке ешбір қатысы жоқ, өйткені жер сатылмайды да сатылып алынбайды.

	Үй-жайы. Тарихшы, бөтен халық мәдениетінен біздің өзімізге мәнді болып. көрінетін белгілерді іздеп табуға тырысып, егер олары жоқ болса, әлгі халықты жабайы санайтын аса қауыпты методологиялық жаңылысудан бойын аулақ салғаны жөн. Мәселен, Европа мен Алдыңғы Азияның халықтары өркениеттің бір басқышына өтіп алып, қалалар салады, олардың архитектурасы таң қалып, тәнті болуға лайық. Түркіттер үйлер салып, бау-бақшалар нуландырмаған, өйткені күні өте суық болғасын, жуыр маңдағы тоғайлардың қу ағашын жағып бітіреді де, мекендеген қалаларын лажсыздан тастап кетеді. Бірақ құдайдың тірі жаны тас күрке мен кесек лашық, әрі жылы, әрі жеңіл, бір жерден екінші жерге оңай көшіре салатын киіз үймен салыстырғанда, тұрғын үйдің жоғарғы түрі болып табылады дегенді дәлелдеп берген емес. Табиғатпен тамырласып жатқан көшпелілерге мұндай үйде тұру еріккеннің ермегі емес, қажеттілік. Жаздың ыстығында дала күйіп кетеді де, мал шалғынды жайлауға шығады, олар Тянь-Шань мен Алтайдың, Ханғай мен Хөнтей жоталарында жатады. Қыста тауларды қалың кар басады да, мал шұбырып, қар аз түсетін далаға келеді, сосын ылғалдан жібіген нәрлі қу шөпті қорек етеді.

	Тіршілік-тұрмыс осындай болып тұрғанда, көшпеді үй ең қолайлы нәрсе болмақ.

	Ал киіз үйдің жайлы-қолайлылығына келсек, мен сөзді Қытайдың ұлы ақыны Бо Цзюйнге беремін, ол киіз үйді суреттеуге ең тамаша бір өлеңін арнаған. Бұл бастау хатты Лю Мао-цзай жариялаған. (немісше жолма-жол аудармадан орысшаға өлеңмен берілген, оның қазақшасы мынадай).

	КӨК ОРДА

	Мың қаралы қойдың жүні кетті ғой,

	Екі жүздей жүзік ала кепті ғой.

	Керегесін үйеңкіден қашаған

	Неде болса, бір керемет жасаған.

	Солтүстіктің аспанындай көрікті —

	Көкшіл орда көк шалғынға қоныпты.

	Көк күмбездей көк аспанмен таласып,

	Оңтүстікке қалыпты өзі жарасып.

	Қанша соқсын, шайқалмайды дауылға,

	Қанша төксін, мыңқ етпейді жауынға.

	Қуыс та жоқ, бұрыш та жоқ бірақ та

	Кіргендейсің жұпар иіс жұмаққа.

	Сағынса да кең даласын, тауларын,

	Төрінде тұр енді біздің ауланың.

	Ай астында көлеңкесін айт оның,

	Ол тұрғанда басқа жерді қайтемін.

	Жан-жағына кілем, киіз ұстаған,

	Түк етпейді қақап тұрған қыс та оған.

	Текеметтер — көздің жауын алатын,

	Отыраpлaп, сазды әуенге салатын.

	Бір жағында сұңқылдайды жыршыңыз,

	Бір жағында мың бұралған биші қыз.

	Көк ордамда рақатқа батамын,

	Ақ киізде аунап-қунап жатамын.

	Қақ ортада қызыл алау желбіреп,

	Қараңғылық түріледі селдіреп.

	Жібек самал желпиді бір бетіңді,

	Жұпар шашқан орхидея секілді.

	Түнгі аспанға баяу ғана бұралып,

	Сиқыр түтін сіңіп жатыр шұбалып.

	Бояуларың балқып, еріп барады,

	Жыр дегенін тасқан судай ағады.

	Пенделерің — күркесі бар қамыстан

	Қысы-жазы жел-құйынмен алысқан,

	Орхидея шымылдығын көрсе де,

	Көк ордадан кетпес еді өлсе де.

	Көк ордаға қызығады монах та,

	Қызықпайтын жан бола ма жанатқа.

	Қонағымды осы жерде баптаймын,

	Көк орданы ұл-қызыма сақтаймын.

	Төрелерің сарайларын сырлайды,

	Бірақ менің көк ордама тұрмайды.

	Көп сарайға өрнек салып тастаған,

	Көк ордамды өлсем — айырбастаман.

	Қытай ақыны орта қолды көшпелі тұратын қарапайым киіз үйді бейнелеген. Хан үйінің жасау-жабдығы тіпті Влахерн сарайының тәж-тақты жайын көрген, Византия императорының сарай бекзаты Менандр Протектордың өзін қайран қалдырған. Ол бір ғана ат тартып жүре беретін жеп-жеңіл алтын тақты хан шатырын суреттейді, "екінші шатыр — алуан түсті жібек әшекей-әлемішке малынып тұрған," үшінші шатырдағы алтынмен апталған діңгектер аясында алтын тауыстар хан тағына тіреуіш етіп қойылған.... Міне осынау бай жиһаз бізге жетпеген; ағаш пен асыл терілер шіріген, алтын мен күміс қайта балқытылған, ал қару-жарақты тот басып, шаң-тозаңға айналған. Бірақ жазба деректер енді қайталанбайтын, аса бай мәдениет жөнінде сан ғасырлар қатпарынан бізге құнды мәліметтер жеткізеді, ауыз жарымайтын археологиялық олжалардан гөрі, біз оған көбірек сенім артуымыз керек.

	Әйелдердің хал-ақуалы. Жеке семья атқаратын қойшы шаруашылығы, әдетте, патриархалдық қарым-қатынас негізінде құрылады, сол себепті де түркіттерде бұдан селкеу шығып кетпесе керек. Құда түсу ісі еркектер билігінде болған, "әке, ағалары не әкесінің інілері дүние салса, әмеңгерлік жолымен, қалған туыстары марқұмдардың әйелдеріне үйленетін болған". Бұған мынадай дәлел бар, мәселен, Ніліхан өлгесін, оның інісі Поши-Тегін тәж-тақпен бірге, марқұмның әйелі, қытай ханшайымы Сянь-шиді де алады. Көшпелі халықтарда әйелді әмеңгерлік жолымен алудың екі мәні болған. Біріншіден, үйге жаңа жұмыс қолы келіп қосылады, ол кез үшін бұл әмәнда пайдалы еді. Екіншіден, әдет-ғұрып жесір әйел құқын қорғап отырған, өйткені жаңа күйеуі оған қамқорлық жасап, оны өз әйелі ретінде қорғауға тиіс. Кейде мұндай некенің жалған болуы да мүмкін, дегенмен де жесір әйел әйтеуір тағдырдың тәлкегіне ұшырап, далада қалмаған.

	Түріктер әйелдерді сал-серілердей әдейі қатты құрметтейтін. Баласы үйге кіргесін, әуелі шешесіне иіліп, тәжім еткен, содан кейін барып әкесіне сәлем берген". Орхон жазуында, ордада апа-қарындастары қалып қойып, оларға ажал қаупы төнгенде , Күлтегіннің оны жанқиярлықпен қорғап қалғаны зор шабытпен жырланады. Әйелдері құқ атаулыдан мақрұм қалған халықтарда, мысалы, Гиндикуштің патандарында жаулар әйелді өлтірмейді екен.

	Әйелді әмеңгерлікпен алу және әлгіде келтірілген текст сөздерінен полигамия — көп әйел алушылық байқалады, бірақ соның өзі түркіт әйелін құқықсыз қалдырмаған. Егер әйел кіріптар жағдайда болған күннің өзінде, Табари оның күйеуіне зор ықпал жасайтынын білдіріп: "түріктерде күллі істі әйел арқылы жасатуға болады" — деп жазады. Анасының шыққан тегіне айрықша маңыз берілген. Мәселен, ханзада Төременді тақтан тайдырудың себебі "шешесінің шыққан тегінің төмендігі" болады. Әрине, бұл тек желеу, оның саяси жауларының айла-амалы ғана, бірақ сол дәлелінің қызықтығына қараңызшы. Жалпы, өте қатал, тіпті қатыгез құқ заңы әйелді қолдап қорғаған: күйеуі бар әйелді зорлаған кісі өлім жазасына кесілген, қыздың арына қол салған еркек дереу оған үйленуге тиіс болған . Бір қызығы, әйелді зорлау ең ауыр қылмыстармен: көтеріліс жасаумен, опасыздықпен, кісі өлтірумен, тұсаулы атты ұрлаумен қатар қойылған, дала жағдайында аты ұрланған кісіні ажал торуылдайды ғой, ал жай ұрлық үшін зиян шеккен кісінің пайдасына, ақысы он есе артық төленген, төбелесте кісі денесін зақымдағаны үшін айып алынған.

	Сөз соңында, тағы бір өзгеше тосын әдетті айтқан жөн, ол жөніндегі мәліметтің бізге жеткен бір себебі, Тан дәуірі кезінде Чаньандағы музыкалық училищенің студент қыздары осы әдет-ғұрыпты түркіттерден қабылдайды. Талап-талғамы ұқсас қыздар өзара салтанатты түрде туысқандық одақ құрады, сонда одақ мүшелерінің саны 14-15-ке жетеді екен, бірақ ол 8-9 қыздан кем болмауға тиіс. Осынау қыздар бір-бірін бауыр-туысқан деп атаған, ал егер бір бозбала олардың біреуіне үйленетін болса, ол әйел атын алады екендағы, келіншектің құрбылары "Қалыңдықтың дәмін тату үшін" (яғни күйеудің) ерлі-зайыптыларға барады екен. Ал, келіншек "өз бауырларынан" күйеуін қызғанбайтын болған, бірақ өзге әйел "бауырластығының" мүшелерімен ондай байланыс жасауға болмайды екен.

	Бұл зерттеу еңбегімде мен түркіттер арасында топтық некенің қалай пайда болғаны жөніндегі мәселені шешетін ойым жоқ, бірақ соның өмір сүруінің өзі VI—VIII ғғ. әйелдер қорлық жағдайында болыпты деген мәселені жоққа шығарады. Өз басым көшпелілер әлеміндегі әйел құқын шектеу — кейінірек пайда болған құбылыс, бәлкім, ол моңғолдар кезеңінен кейін Орта Азияға келіп жеткен жалпы құлау-құлдырау халіне байланысты құбылыс болар деп ойлаймын.





ТҮРКІТТЕРДІҢ ДІНІ

	 VII тарау

	Түркіттердің қадым заманындағы діні туралы бізге жеткен негізгі мәліметтер қытайдың "Вэйшу" және "Суйшу" атты шежірелерінде жазылған. Ол мәліметтер мейлінше қарама-қайшы және тым шолақ болғандықтан да түсінуге қиын.

	"Вэйшу" түркіт дінінің төмендегідей салтын атап өтеді: l) Күн шығыс елін қастерлейтін болғаны үшін де (хан) ордасына шығыстан кіреді; 2) жылма-жыл күллі бекзаттармен бірге ата-бабалар үңгіріне барып, құрбан шалады: 3) Бесінші айдың ортаңғы онкүндігінде қара халықты жинап, өзен бойында көк аруағына бағыштап құрбан шалады; 4) Дугиннің батыс жағында 500 ли жерде биік бір тау бар, оның басына өсімдік те, ағаш та шықпайды, ол Бодын-інлі деп аталады, оны аударсақ: елдің қамқоршы аруағы деген сөз".

	Бұдан 50 жыл кейін құрастырылған "Суйшу" (VII ғ. 30- жылдары) жоғарыдағы мәліметтерді келтірмейді, мұның орнына онда: "Шайтандар мен аруақтарды құрметтейді және дуақанттарға сенеді" -— деп айтылған.

	Осынау біріне-бірі мүлде кереғар екі версияны қалай жақындастыруға болады және бұлардың біріншісі іштей қарама-қайшылыққа толып тұр ғой. Онда күнге табыну (I), ата-бабалар аруағына табыну (2) көк тәңірісіне табыну, бұның ата-бабалар аруағына табынудан бір өзгешелігі — ол бекзаттар емес, халықтың игілігі (3) және тауға табыну (4). Қытай бастаухатының мәселені шешпейтінін айту керек.

	"Суйшудің" мәліметтері де бұдан анық емес: "Ху" деген қытай сөзі балгер, сиқыр, дуақант дегенді білдіреді. Тап осы арада бізге қайсысы керек — текстен оны түсіну қиын, сол сияқты түркіттер табынған аруақтар дегеніміз не: олар ата-аналар аруағы ма (кормос) әлде табиғаттың рухы ма (тос) оны да түсіну оңай емес. Бұл тарау осынау жұмбақ текстерді талдауға арналады.

	Негізгі мәселені біз былайша қоямыз: көне түркіттер қандай дінге сенген және олардың сол діні сындарлы қағида ма әлде әртүрлі сенім-нанымдар араласқан қосна ма, олай болса, қандай сенім-нанымдар?

	Түркіттердің ертедегі сенім-нанымдары жөнінен айтқанда, мен оларды алғашқы қауымдық сенім деп айтудан аулақпын. Түркіттердің өзі әртүрлі тайпалардан тек V—VI ғғ. ғана құралған, сол себепті де олардың өз дәуіріне жататын сенім-нананымы, сол уақыттың өзге де діни жүйелері сияқты дамып жетілген болатын.

	Римде ол кезде соңғы патриций Цетег Боэцийдің "Даналықпен жұбануын" оқып рахаттанады. Константинопольде Сирияның қаңсыған қатпа тахуалары никей символына халкедонның қосымшасы туралы гректің маңғаз прелаттарымен айтысып, тартысып жатты. Енді ешбір Ормуздға да, Ариманға да сенбейтін парсы бекзаттары Ктезифонда тақ пен мешіт одағын көк сүңгінің ұшымен ұстап тұрды. Соғды диқандарының қыстақтарын аралап, шөлмектей болып қуарып кеткен дәрісшілер жарық дүние дінін, нәпсіге тыйым салуды уағыздап, жәдігөйлер азаптап өлтірген Мани әулиенің атын марапаттап жүрді. Қытайда тақыр басты будда сопылары, Конфуцидің жолын қуған даналардың наразылықтарына, жылтыр жібекке қара сиямен жазылып қойылған, пенденің үлгілі тәртібі мен ел басқару ережелеріне көз қиығын да салмастан, император әйелге бұ пәнидің баянсыздығы мен жалғандығы жөнінде уағызды туындатады. Керуен жолы Жерорта теңізінен Сары теңізге дейін созылатын, осынау жолмен шөлдер мен тауларды басып, жібек матасымен, иісмайлармен қоса идеялар, жүйелер мен қағидалар ағып жатады. Осынау жерлердің шынайы қожасы — түріктер барша елдердің уағызшылары айтып жатқан нәрсені көрмей, естімей жүре берген бе? Олардың Сары өзеннің бойынан шыққан ата-бабалары білімді Қытайды, гүл жайнаған Соғдыны, тәңірінің шапағаты жауған Тұрфанды айтыстырып-тартыстырып қойған егес туралы білмеді деуге бола ма? Ал, басқа жақта, теріскей бетте әсершіл де қызу қанды қойшы-сарбаздарға ықпал жасап, сабырлы да салмақты дана пейіл Сібір жатты керіліп. Міне осы факторлардың бәрін ықтияттап ескеріп, есепке алмасақ, бізге ежелгі түркіттердің көзқарасы да және оның даму барысында жасаған өзгерістерін де түсіну қиын болады.

	Жеке тайпалар өсіп, халық болып құралады да, өздерінің діни жүйелерін енгізеді, діни сенім-нанымның элементтері ұқсас болғанымен, олардың бір-бірімен үйлесуі әрқилы болады. Түркіттердің діні де соңдай болған. Бірақ ол туралы мынадай сұрақтар туады: бекзаттар мен қара халық неге бөлек табынған? Халық кімге табынған? Бекзаттар кімге жалбарынған? Егер ханның өзі жоғарғы дінбасы болса, дуаканттар кім болған?

	Бірінші сұраққа жауап беру оңай, өйткені бізге түркіт қоғамының құрылымы және оның этногенезі — шығу тегі белгілі. Түркіттер құрамы аса күрделі халық болған. Ашинның "500 үй-орманы", болашақ бекзаттар V ғ. Ордостан шығып, Алтайдың түскей жоталарына, түрік халық мекендеген жерге келіп қоныс тебеді. Екі этникалық бөлшек ұласып бірігіп кетеді, бірақ олардың арасында айырмашылық — ақсүйек, қарасүйек болып бөлінуі арқылы —VII ғ. дейін білтеленіп келеді, ақсүйектер арасында қызмет-мансаптық мирас болып қалуы, "текті-дегдар" қыздардың қарапайым халықтан шыққан жігітпен тұрмыс құруына тиым салу — міне осының айғағы.

	"Бэйшу" сөзі VI ғ. жатады, ол кезде мұндай бөліну айдан анық болған, сондықтанда бастаухат асылтектілер мен қара халы қалың дінге нанымы арасындағы айырмашылықты атап өтеді, сосын ат айырмашылық "Суйшуден" түсіп қалған. "Суйшу" қытайлардың, сайын далада зауалды 630 ж. дейін өктемдігін жүргізіп тұрған түркіт тектілерімен ғана істес болған дәуірін көрсетеді. Сол себепті де "Суйшу" сілтемесінің тек асыл тектілерге ғана қатысы бар деп ойлаған жөн тәрізді, ал біз бұл мәселемен кезі келгенде айналысамыз әлі.

	Енді біз түркіт халқының діни көзқарасымен шұғылданып көрейік.

	Көк тәңрісіне табыну сол сияқты Орхон жазуларында да (мінезделген: "Биікте көк тәңірі, төменде қара жер жаралғанда, екеуінің арасында адам баласы жаралған". Көк Тәңірі (Көк аспан)— ол кәдуелгі көзге көрінетін аспанға қарама-қарсы қойылатын заттық аспан емес. "Аспан аруағын" қытайлар тек қана Көк Тәңірі деп түсінген тәрізді. Аспанға құрбандық шалу салты тіпті XIX ғ. аяқ кезінде қашындер арасында болғаны байқалған. Ол Тығыр Тайық деп аталған, бұл әдет бойынша күллі қауым тәңірге жалбарынып, оның құрметіне қойды құрбандыққа шалады, қымыз, айран, сүт, сорпа судай ағылады. Мейрамға жақын ауылдардан еркектер жиналады, әйелдер мен бақсы-балгерлер оған жіберілмейді. Сонда олар "кек пен күнге" табынады. Әсілі, бұл әлгі "Вэйшуде" сипатталған әдет-ғұрып болса керек. Бұндағы екі жәйтті айрықша атап өткен жөн: біріншіден — бақсы бұл мейрамға жіберілмейтін болған және екіншіден — құрбандық шалудың мақсаты "жарықтың" шапағат-мейріміне ие болу. Осынау екі жәйттің екеуі де маңызды. Бақсыны жолатпауына қарағанда, бұл табыну өлілер аруағына немесе хтоникалық "байырғы аруақтарға" бағышталмайды, басқа жүйедегі құдыретке арналатын сияқты: "жатжерліктердің айтуына жүгінсек, Тайыққа тап болған бақсы есінен танып, қол-аяғы тартылып, талып қалатын көрінеді"

	Бұл қандай құдырет? Сипаттамаға қарасақ, оның өзегі — жарық; күнге табынушылықтың өзімізге белгілі түрлерінің ішінен осы табынуды айрықша бөліп алып, жазба дерек сол догманың ерекшелігін атап көрсетеді, ал осы табыну салтында күн аспан денесі ретінде (Ра-Гелиос) яки шығармашылыққа шабыт беруші және оның көзі ретінде құрметтеледі. Егер тағы бір этнографиялық параллель-насандардағы "Таза чума" мейрамы табылмаса', қанша айтқаймен, осы табыну салты бізге көмескі күйінде қала берер еді, Нганасандар — ертедегі саяндық угорьлардың (кәзір олар толық түріктенген) ең жақын туыстары деген болжамды баяғыда Кастрен айтқан болатын. Қиыр Солтүстікке қарай тықсырылып тасталса да, нганасандар өздерінің бақсылық демонолатрия ықпалына түскеніне қарамастан ежелгі табылау салтын сақтап қалған. Олар жылына екі рет: полярлік түн басталардан бұрын — күзде, сосын күннің әуелгі шұғыласы атау шыңдарына шағылысып көрінетін мезгіл — қаңтардың аяғында жарыққа-күнге құрбандық шалады. Әлбетте, табыну мейрамының салттық жағы жоғарыда сипатталғаннан әлдеқайда басқарақ, өйткені "таза чума" мейрамын бақсы-балгер өткізеді; мұнда нганасандардың жаңа жағдайда, жаңа көршілермен, ең бастысы, жаңа жерде мың жарым жылдай өмір сүргені өз ізін қалдырса керек, өзіміз зерттеп отырған табыну салтында жаңа жердің бірінші дәрежелі роль атқарғанын біз әлі ілгеріден көреміз. Алайда, сыртқы айырмашылықтарына қарамастан, түркіт халқының да, минусиннің түріктенген угорлары мен нганасандардың да табынатын нәрсесі біреу-ақ болғанын, ол — күннің жарығы екенін біз зор сеніммен айта аламыз. Осыны негізге ала отырып, біз өзімізді мүдделі етіп қойған түріктердің ең жақын-туыстары ретінде нганасандардың тео-космостық ұғым-түсініктерін қарастырып көруге қақымыз бар ғой деп ойлаймын. Нганасан дінінің доктринасы-ілімі-плюралистік анимизм; қайрымды нәрсенің яғни адамдарға ізгілік-жақсылық әкелетін нәрсенің бәрі пио терминімен белгіленеді, белгілі бір бейнесі жоқ, бірақ қатты құрметтелетін, көзімізге көрініп тұратын аспан да (түріктің Көк Тәңрісімен салыстырыңыз) осы терминмен білдіріледі. Әлемді жаратушы — Nolata пио (жоғарыда айтылған "Аспан аруағымен" салыс.) оның дәйекшісі Кои (күн) жаратылған дүниеге басшылық етеді; күн шұғыласы — тін-жіптер, осы тіндер арқылы өсімдіктер рухы күнмен үндесіп, тілдесіп тұрады.

	Күнге табынудың бұл нұсқасының белгілі дәрежедегі танымалдығы сондай, оны Сібір бақсылығының өзге түрлерімен шатыстыра алмайсыз, мұны кезінде Л. Я. Штернберг айтқан. Бұған ұқсайтын бірден-бір ілім манихейліктен байқалады, бірақ мұнда генетикалық байланыс емес, күмәнсіз конвергенция — ұласу-ұштасу бар.

	Бұл діңді анимистикалық генотеизм ретінде сипаттауға болады, өйткені С. А. Токаревтің зерттеуі көрсеткеніндей, жалпыхалыққа ортақ жоғарғы құдай — жарық және аспан құдайымен — бірге әрбір рудың өз жебеушісі яғни әлімсақтан бері тірлік етіп келе жатқан "тос" рухтас, кішкене ғана тайпалық құдыреті болады, бірақ олардың марқұм болған кісілердің жандары —"кормоспен" ешбір байланысы жоқ".

	Тіпті "Аслан рухына" (қар. Nalatanuo) табынудың өзі, біраз құбылып, өзгеріп кетсе де, XX ғ. басына дейін сақталған. Көк рухы Құдай деген парсы атын алып, кейін бақсылықтың ең жоғарғы рухы — Үлгеннен мүлде басқа, христиан құдайымен теңдесіп, бірдей болып кетті. Осыған байланысты жер құдыреті — төстерге, байырғы алтайлықтардың "табиғат иесі"—"Алтайға", келімсек ырқыттар мен сойондардың "Иер-суға" табынатынын айта кету керек.

	Иер-су (біздің жер-суымыз) жер төстері қатарына жатады да, оны жер мен судың, өсімдіктің ж. б. "қожасы" деп құдырет тұтады. Нганасандарда жердің қожасы Фаннида, ол — адамдардың елгекін аузын арандай ашып күтіп жататын қаныпезер жын-шайтан. Оған құрбан етіп, қара бұғыны шалады. Иер-су да рақымсыз құдырет. Оған сүр немесе жирен атты құрбан етеді.

	Бақсылықтың Үлтенді құрметтеуі мен Иер-суға табынушылықтың арасында ешбір байланыс жоқ екеніне ырқыттар мен сойондардың Үлтенге, бақсы пантеонының басқа да аруақтарына жалбарынбайтыны дәлел бола алады; бұл екі рудың екеуінен де Саяннан келгеніне көп болмаған, тегі, олардың табынатын құдыреті ежелгі алтайлық және нганасандық діни жүйелер арасын байланыстыратын буын болса керек.

	Бодын-інлі тауын қастерлеудің мәнісі туралы мәселе Л. П. Потаповтың еңбегі арқасында анықталады, онда автор сол тау алқабының рулық меншікпен байланысын қастерлеу-салтын, рулық табыну мен кәсіптік құдыреттің бірігіп, өріліп, кеткендігін көрсетеді. Әр рудың өз мүшелерін қоректендіретін "Алтайы" бар. Бұл таулардың, өзендер мен көлдердің киелі аруағын қастерлеу емес, сол таудың, өзен мен көлдің өзін қастерлеп, құдырет тұту яғни біз бұл арада табиғаттың рух-бейнесін емес, өзін тіріге санап, қастерлеу ісін көреміз. Бұл анимистикалық дүниетанымның ең бір жабайы түрі, ол — аниматизм деп аталады.

	Ашин ордасы бағындырған алтайлық халықтардың ежелгі діндерінің басты белгілері міне осындай. Біздің жоғарыда көргеніміздей, "бекзаттардың" негізгі табынатын құдыреті ата-бабалар аруағы, бұл халық дініне мүлде жат нәрсе еді. Алтайға VII ғ. келген түркіттердің ұрпағы — телелер мен шу телеңгіттері рулық анимистикалық табыну салтынан іргесін мүлде аулақ салып тұрады.

	"Бекзаттардың" үңгірге барып, құрбандық шалатын ата-бабаларының кімдер болғанын анықтау үшін, түркіттердің шыққан тегі жөніндегі аңызға айналған материалды талдауымыз керек. "Суйшуде" Ашин ордасының шыққан тегі туралы тарихи анықтамамен бірге мифке негізделген бір аңыз келтіріледі (қар. 23 б.) Ашиндер жазық далаға шығып, жужандарға тәуелді болып бағынғанға яғни, VI ғ. басына дейін "үңгірде" тіршілік еткен.

	Қасқырдың қаншығы барып тығылған үңгірді сипаттап жазғанының өзі қызық. "Сеңгір Тауда бір үңгір бар, сол үңгірдің ішінде айналасы жүздеген Лиге созылып жатқан, көкорай шалғынды жазық бар. Үңгірдің төрт құбыласын түгелдей таулар қоршап жатыр". Бір ғажабы, нағыз тау алқабы "Суйшуде" үңгір деп аталған. Мұндай ағаттыққа таң қалып қана қою аз, шамасы, біз мұнда бір аңызға екі сюжет — мифологиялық (бөрінің қаншығынан шығу) және тарихи (түркіттердің бір бөлігінің арғы аталарының Алтай тау алқаптарына қашып баруы) сюжеттер келіп тоғысқан деп жорамал жасай аламыз.

	Шынында да тарихи сюжет мұсылман авторлары Рашид-ад-Диннің, Хондемир мен Абылғазының шығармаларында толық күйінде келтіріледі және тау алқабы Еркене күн — Құлама беткей деген белгілі атқа ие болады. Бәлкім, біз бұдан ежелгі бір оқиғаның нышанын - теріскей хұндарының жеңіліске ұшырағаннан кейік, 93 ж. Тарбағатай өткелі арқылы босып кеткенін, олардың бір бөлегінің Алтай өңірінде қоныстанып қалғанын көретін шығармыз, бірақ бізге енді кәзір керегі мифологиялық сюжет — қаншық қасқырдың қайдан пайда болғаны.

	Ең алдымен теле тайпасының пайда болуы жөнінде тап осындай аңыздың барын атап өту керек. Бұл аңыз бойынша хұн шаньюі қыздарының әкесі көк тәңрісіне бағыштап қойған біреуі — бөріден ұл табады да, сол теле тайпаларының түпкі атасы болады. Бұл тайпаларда, Ашиннің ордасы сияқты, Халха өңіріне Сары өзен бойынан келеді. Өзіміз байқап отырғандай-ақ, түркіттер де, телелер де шығу тегі жөнінен бір ғана аңызға сүйенеді. Ендеше түпкі атасы — бөріге осындай тотемшілік тұрғыдан қараудың шыққан көзі бір екен деп болжам айтудың қисыны бар. Дегенмен де ұйғырлар мен Ашиннің ордасы нағыз тотемшілер болған деп кесіп айту қауыпты, өйткені, бастаухаттарда олардың қасқырға өзгеше қатынасы болды — деп жазылмаған, бірақ біз бұл арада сонау көне заманда осынау аңға тотемдік тұрғыдан табыну іздерін көреміз, ал сосын оның біз зерттеп отырған дәуірде ата-бабаларды құрмет тұту салтына айналып кеткенін білеміз. Хош, сонымен VII ғ. Алтайда екі діни жүйенің: Сібір халықтарымен байланысты болған анимизм мен ұлы шөлдің оңтүстік аймағынан шыққан түрік және моңғол Я. Бичурин, Ерте заманда..., I т. 221-6.

	Нілді көшпелілер әкеліп дарытқан, тотемдік сипаты бар, ата-баба аруағына табыну діндерінің қатар өмір сүргенін анық айта аламыз.

	Түркіттердің ата-бабалар аруағына табыну салтының, оның шыққан тегін анықтай түсуге жол ашатын ерекшеліктері бар. Тап осындай, уақ-түйегіне дейін сәйкес келетін діни сенім булагаттар яғни Байқал өңірінің буряттары арасында бар екені байқалған.

	Байқал маңының буряттары — дәйекті политеистер (көп Құдайлылар). Олардың шынайы пікірі бойынша, әлемді 99 тәңірі билейді, бұлар солардың бәрін бірдей құдырет тұтады. Әрбір ру тәңрісіне табынады. Бірақ мұндағы ең маңызды нәрсе, бурят сақсысы" балгерлік жасағанда, жаңбыр жаудырғанда жебеуші — аруақтан медет сұрамайды, тәңірге мінәжат етіп, табынады, ата-бабалар аруағынан қолдау тілеп жалбарынады. Сонда бабалар аруақ-демеуші ретінде танылмайды, қайта құдыретті көк тәңірісі алдында өкіл, қолдаушы деп танылады. Сол сияқты "бутлдар" (қасиеттілер — үлкен тастар немесе кезедейсоқ табылған көне заман заттары киелі болып санала береді) өз бетімен (сиқырлы бойтұмар ретінде), не олардың қанасындағы жан ретінде (анимизм) әрекет жасамайды, құдыретті көк тәңірісінің шарапат-шапағатымен әрекет жасайды. Политеизмнің (шыдай дамыған жүйесімен бірге тотемизмнің бұлдыр бейнесі еске түседі діни қызметкер (оны бақсы деп атауға болмайды) үстіндегі киіміне аңның бейнесі (мәселен, бөрінің, аққудың, қаздың т. б.) басылған тананы тағып алады. Бұл бейне сол кісінің, арғы атасы әлгі аңыз ан болып табылатын руға жататынын ғана көрсетеді142.

	Осы айтылған ұқсастықтың қызықты да маңызды болатын тағы бір себебі, біз бұл арада конвергенцияны емес, генетикалық байланысты байқаймыз. Эфирит-булагаттар — буряттардың ең ежелгі тұқымы. Жоғарыда сипатталған дәстүрлер тамыры біздің заманымыз басталатын кезеңде, V ғ. Ашиннің ордасы шыққан этникалық бұрқаныс дәуірінде жатыр. Ашиндер "бөрі" руынан. Сонымен, олардың байланысы тым ерте кезеңдегі байланыс екені күмәнсіз, өйткені буряттар Байкал маңына өткен кезде Ашин ордасы ол арада болмаған. Демек, біз бір мәдени бұрқаныстан — ежелгі моңғолдық сәнбилік мәдениеттен шыққан екі параллел сызықты көреміз.

	Бірақ VI ғ. аяғы мен VII ғ. бас кезінде ата-бабаларға тотемдік табыну таза күйінде байқалмайды. Ашиннің келгіндері мен таулы Алтай тұрғындарының арасындағы тығыз байланыс синкреттік-бірлескен діни сенімнің пайда болуына бастайды. Бұған әлі күнге дейін шешілмейтін жұмбақ тәрізді көрінетін түркіт хандарының есімдері дәлел бола алады. Бұл есімдер қытай, парсы мен грек жазбаларында сақталып қалған және оларды әртүрлі салыстырып оқу арқылы талдауға болады. Тобо ханның өз аты Арсила (грекше) ол түрік-моңғол сөзімен "Арыслан" деп аударылады. Қытайша "Були", түрікше "Бөрі" деген сөз. Тағы бұл аттың моңғолша "Шэни-Шоно" түрі де бар. Батыс хандарының аттары да жиі кездеседі: "Иби"—"Ибрис" (барыс), ал "Юйгу"—"Юкук" (үкі) болып аударылады.

	Осының бәрі канондық есім емес, кісінің жасы мен қоғамдық жағдайына қарай өзгеріп отыратын сипаттамалы аттар. Бұны бәрінен бұрын лақап ат деген жөн. Сол сияқты еске салып қоятын бір нәрсе, хан қара халық үшін де, бекзаттар үшін де дінбасы болған яғни қағанат жүйесінде осынау екі сенім-наным да қоян-қолтық тірлік еткен дағы, біртіндеп, ұласып бір дүниетанымға айналып кеткен, бірақ ол толық дәрежесінде жүзеге аспайды, өйткені қағанаттың өзі құлайды да, оған қосыла күллі рулық-діни сенімдер жүйесі де құлайды.

	Л. П. Потапов пен С. А. Токарев сипаттаған рулық табынудың көмескі көріністері қадым заман дәстүрлерінің едәуір бөлегін тау қырқаларының тұйық тасасында сақтап қалған, Алтайдағы орман-тоғай руларының анимистік сенім-нанымына жатады. Ашин түріктерінің дәстүрлері шалқар дала кеңістігінде түбірінен өзгереді, сол себепті де оларда ата-бабалардың тотемдік табынуының іздері тым сирек кездеседі. Соған қарамастан ата-бабалардың тотемдік нанымдарының дала мәдениеті үшін зор маңызы бар, сондықтан да оның мән-маңызы мен ерекшеліктерін анықтап, нақтылай түсу керек.

	Дегенмен де түркіттер кімге табынған: арғы тегі — аңға ма, әлде арғы атасы — адамға ма? Егер адамға табынса, оның қандайына: кез келгеніне ме, әлде қаһарман батырға ма? Егер біз "Суйшудің" текстін ескерсек ("аруақтарға табынады"), оның бірінші нұсқасы жарамайды, өйткені VII ғ. жоғарыда айтылғандай-ақ, қытайлар тек түркіттердің бекзаттарымен ғана танысып біліскен, ендеше VI ғ. құрбандық апарып шалынатын сол аруақтардың ата-бабалар аруағы болғаны анық. Бірақ істің мән-жайын, сол діни сенімге жатпайтын, кейінірек кездегі X ғ. бас кезіндегі арап көшірмесі, Абу-Дулафтың рисалесінде сақталған мәліметтер дау-дамайсыз анықтайды. Бұл бастау-дерек әлі ісләм дінін қабылдамаған қарлықтардың "Қабырғаларына өздерінің бұрынғы хандарының суреттері салынған ғимараттары бар"143 деп хабарлайды. Солар сияқты ежелгі дунхулар да өздерінің "ерлігімен даңқы жайылып, марқұм болған алдиярларын" қастерлейді екен144. Қарлықтардың батыс түркіттерімен байланысты болғаны "Таншуда" анық көрсетілген, ол шежіреде "гэлолу" яғни қарлықтар түркіттердің бір тармағы деп аталған. Сонымен, тап осы жолы, табиғатты анимистік сеніммен қатты қастерлейтін түркіт халқына қарама-қарсы, түркіттің бекзат-билері тотемдік дүние танымнан туған салт, қаһарман-ата-бабалар аруағына табынатын болған деп осыған байланысты түркіттер арасында адам жанының «иімейтін, о дүниедегі тіршілік туралы діни сенім бар екенін де атап өткен дұрыс. 576 ж. Істеми ханды қойған кезде, марқұммен бірге ана дүниеге баруы үшін "ғұнның төрт әскери тұтқынын" жазалап өлтіреді. 649 ж. император Тайцзунды жерлегенде, ағзам досынан айрылмас үшін Ашина Шэни өзін-өзі өлтірмек болады.

	Міне осы екі фактіден түркіттердің о дүниедегі тірлікті бұл пәнидегі өмірдің жалғасы деп есептегені байқалады; мұндай сенім аса көп тараған, бірақ ол діни сананың тым ерте кезеңдегі даму сатысына жатады, дегенмен де оның анимизмнен бір өзгешілігі адамның жаны көп емес, әркімнің жеке жаны болады деп шамалайды.

	Бірақ соңда баяғы бақсылығымыз, табиғаттан қалыс, қадым заманнан бері өмір сүріп келе жатқан аруақ-тостармен тілдесетініміз қайда, тілдескенде онша табынып, құлдық ұрып жатпай, үйреншікті практикалық сипаттағы, психологиялық және сексуалдық экзальтация жолымен болатын тілдесуіміз қайда? Нұғыраны соғып, ежелгі аруақтарды шақырып, өлгендер жанымен айқасып жататын бақсылар қайда? Жоғарыда сипатталған екі жүйенің екеуінде де, жебеуші-аруақтарға орын жоқ, оларсыз бақсы нанымының негізі болып табылатын бақсының өзі де, оның камланиясы да, іс-әрекеттері де болмайды. Рас, біз талдаған тексте дуақанттар мен сиқыршылар жөнінде сөз бартұғын, бірақ оларға бақсының қадыр-қасиетін таңбай тұрып, олардың немен айналысқанын қарап көруіміз керек.

	Фирдоусидің " Шахнамасында" Герат шаһарының қасында түркіттер мен (автор оларды "Қытай түріктері" дейді) парсы қолбасшысы Бахрам Чубиннің айқасы жөнінде бір хикая бар. Фирдоусидің дастаны көптеген өзге де бастаухаттармен: Табари, Саалиби, Балами, Мирхонд, Себеостармен, VII ғ. беймәлім сириялық автормен, X ғ. парсылық белгісіз автормен мұқият салыстырылды, соның нәтижесінде Фирдоусидің сол бірінші бастаухатта, айтылған авторлардан гөрі дәлірек келтіргені дәлелденді. Фирдоуси хикаясында басқа авторлар тастап кеткен, бірақ біз үшін аса маңызды жәйттер бар. Фирдоуси түркіттердің дуалаушылық өнері мен дуақантын суреттейді. Оқиға шешуші шайқас алдында Бахрам Чубиннің қорқынышты түс көруінен басталады. Оның түсінде түріктер шеттерінен ақырған арыстанға айналып кетіп, өзінің әскері тасталқан болып жеңіліп қалыпты. Ктезифонға баратын жолды жаулар басып алып, мұның өзі жаудан жан сауғалап, жаяу келеді екен. Мұндай жаман ырымға қарамастан, Бахрам айқасты бастайды. Түріктер парсыларды қорқыту үшін дұшпандарын дуалауға кіріседі. Дуақанттар аспанға от тастап, өртейді де, сол арқылы аңыратып жел шақырып, қара бұлттарды үйіреді, сөйтіп аспаннан парсылардың үстіне оқ жаудырады. Бірақ Бахрам айқас салып, мұның тек көзбояғыш жалған көрініс екенін, іс жүзінде ешбір оқтың жоқ екенін айтады, сөйтіп дуақанттар діттеген мақсатына жете алмайды. Парсылар жеңіске жеткен осынау айқастан кейін, олардың қолына дуақант тұтқын болып түседі. Ол Бахрам көрген түсті өзінің жібергенін мойындайды. Егер бұл хикаяның түріктен шыққанын растайтын этнографиялық параллелдер болмаса, Фирдоусидың хикаясын парсы аңызы ретінде талдауға болар еді.

	Юебань туралы хикаяда күнді суытып, жаңбыр жаудыра алатын дуақант жайлы сөз болады. Жужандармен соғыс кезінде Юебанның дуақанттары қарлы боранды шақырып, оны жужандарға қарай бағыттап жібереді, сосын жужандар ішінде суықтан үсігендер саны көбейіп кетеді де, олар жорықты тоқтатып, кейін қарай тайып тұрады. Бұл аңызды жеткізген Григорий Турский. Аварлар франктермен соғысып жатқанда, авар дуақанттары күнді күркіретіп, қара дауыл шақырады, сондай найзағай франк лагеріне соғып жай түсіреді де, олар жеңіліп қалады145. Тағы да тап осындай сиқырлы құдырет наймандарда да болған деген сыбыс бар. Рашид-ад-Дин, Жамуха бастаған тайпалар құрамдастығы Шыңғысханға қарсы жорық ашқан кезде (1201 ж.) найман дуақанттары жойқын дауыл шақырады, бірақ оның әрекетін есептегенде жаңылып кетеді де, ол бұлардың өзін жайпап кетеді, бұл Шыңғысханның жеңіске жетуіне қатты көмектескен көрінеді146.

	Осы аңыздардың бәрінің түп-төркіні жадыгөйлік амал-айла арқылы ауа райын басқаруға болады деген діни нанымнан барып шығады. Бүкіл авторлардың ішінен тек Фирдоуси ғана, мұнда жаппай гипноздың салқыны бар деп, аңыздан шындықтың мәйегін іздеп табуға тырысады. VI—XII ғғ. түріктер мен моңғолдар арасында бұл нанымның шығуы қандай болса да бәрібір, әйтеуір, күллі мәселе жебеуші-аруақтарды шақыруға барып тірелмейді, қайта жағымды жадылыққа барып тіреледі яғни түркіттер терминологиясын қолдансақ, біз бұдан қыма-бақсыны көрмейміз, жадыны дуақантты көреміз.

	Жадылық (дуаканттық) сиыр мен аттың не қабанның қарнынан алынған тасты дуалау арқылы жаңбыр жаудыру үшін XX ғ. дейін қолданылып келді. "Жадылық" әрекеті аруақтарды шақырумен байланысты емес, жадыны олардың көмегін керек етпейді. Біз бұл арадан жағымды жадылық мысалын көреміз, жақсылықтың аруақ-рухымен ешқандай генетикалық байланысы жоқ.

	"Жадылық" туралы ең ескі мәлімет сирияның VII ғ. белгісіз бір сопысының құннамасында жазылған, ол Мервтен шыққан абыз ақсақал. Элиастың147 тұсында яғни біз ынталы болып отырған дәуірде өткен оқиғаларды сипаттайды. "Яду"— жады өзінің өзі парсының дуақант, сиқыршы сөзінен алынған. Фирдоуси түрік дуақантын "бақсы" деген сөз Иранда белгілі болса да, ran әлгіше атайды. Бұл — бұл ма, Фирдоуси тіпті жадылық құдыреті аспанға өрт Қою арқылы көрінді — деп хабарлайды, міне істің осы бір ерекшелігі қосымша мәліметтер арқылы дәлелдене түседі. Менандр Земархтың түркіт ханына барған елшілігі туралы хикаясында (568 ж.) біздің назарымызды аударатын бір жәйтті — кісіні алдын ала тазарту үшін жасалатын сиқырлау рәсімін сыпаттап шығады. "Осынау тайпаның, ел-жұрт, бәле-жаланы ұшықтап аластайтын қабілеті бар дейтін кейбір кісілері Земархқа келіп, румдықтардың өздерімен бірге ала келген заттарын жинап алып, бір жерге үйді де, Ливан ағашының қу бұтақтарынан алаулатып от жақты, сосын скиф тілінде жабайы бір сөздерді күбірлеп айтып, сылдыратып қоңырау қағып, әлгі заттар үстіне апарып, дабылдатып, нұғыра соқты. Олардың қолдарына ұстаған ливан ағашының Жас бұтақтары отқа шарпылып, пытырлап жатса, өздері буырқанып, бұрсанып, әлденеге айбат шегіп, ызаланып ысылдап, жын-шайтанды тырқыратып қуып жүргендей болып көрінеді. Олар адамды әрқилы кесір-кесапаттан сақтап, бәле-мәтерді аластайды деп дәріптейтін. Осындай жолмен, өздерінің ойынша күллі жын-періні аластағаннан кейін, олар Земархтың өзін оттан өткізді, сөйтіп онымен бірге өздерін де тазартқандай еді. Тек оттан тазарып шыққанан кейін ғана Земарх ханға жіберілді"148.

	Тек үстірт қараған бізге ғана бұл әрекетте қамдау — бақсылықтың ізі бар сияқты көрінеді: буырқану, дабыл қағу дегендей, бірақ аңдап қараған кісі ол ойынан қайтады. Шынында өз, мұнда аруақты шақыру емес, жын-шайтандарды оттың киелі күшімен аластау яғни жадылық бар, бұл спиритуализм емес. Оттың жауыз күштерді аластайтыны жөніндегі ой-пікір Австралиядан Баварияға дейін етек алып, кең жайылып кеткен және ол өзгеше бір қолтума пікір болып саналмайды149. Мұндай нанымды бір орыс кінәздарын отпен тазартуға мәжбүр еткен, XIII ғ. моңғолдарынан, отқа қоқыр-соқырды тастамайтын, тек мұқияттап жарылған отынды ғана жағатын кәзіргі буряттардан т. б. табамыз. Қыска қайырсақ, отты қастерлеу, түрі мен мазмұн-мәнісі жағынан да, аруақтарды шақыруға қарама-қарсы нәрсе.

	Сол сияқты Ф. Ратдельдің Орталық Азиядағы отты құдырет тұту мен зороастризмнің байланысы жөніндегі жорамалы да150 ақылға қонбайды, өйткені олар тек сырттай. ғана ұқсас. Персиядағы Модедан-мобед киелі отқа жақындағанда, оны тыныс-демімен харамдамас үшін, бетін бүркеп алады, ал мұнда жын-шайтаңдарды яғни ең қасиетсіз, зиянды күштерді отпен аластайды. Істің мәні мынадай: Иранда от — діни жолмен табынатын құдырет, ал түркіт тайпаларында от — жадылықтың құралы яғни олардың арасында ешқандай ұқсастық байқалмаған. Енді біз ең соңғы сауалға: бақсылардың "қара сенімі", жебеуші-жынға табыну қайда?— деген сауалға келдік.

	Жоғарыда келтірілген мәліметтерді талдау VI—VII ғғ. бұл жүйенің түркіттерде болмағанын көрсетеді, ал XII ғ. "кам" термит де, сол қамдаудың өзі де қағаз бетіне түседі, еңдеше Жоңғария мен Алтай түріктерінің арасында қамдау VII ғасыр мен XII ғ. арасында пайда болған деп айтуымыз керек, расында да, VI—IX ғғ. дәуірі Орталық және Орта Азия халықтары мәдениетінде орасан зор өзгерістер болуымен ерекшеленеді.





ПІКІРЛЕР МЕН КҮДІКТЕР

	VIII тарау

	Кітаптың қажеттігі. Оқырман түркіт қағанатының туу тарихымен, оның тіршілік құруы үшін күресуге мәжбүр болған жай-жағдаятымен, қағанаттың қолында бар мүмкіндіктерімен танысқаннан кейін, әртүрлі ғалымдардың осы тақырыбымыздың жалпы және жеке мәселелері жөнінен айтқан көзқарастары мен зерттеу методикасын талдауға кіріскеніміз мақұл.

	Ең алдымен, автор ол кітабын не үшін және кім үшін жазды?— деген сұраққа жауап беруге міндетті. Енді соған жауап берейін.

	Бастаухаттар мен арнаулы әдебиеттің молдығына қарамастан, кіндік Азия көшпелілердің тарихын, мәселенки, Грецияның, Рим мен Византияның, Франция мен Англияның, Россияның, немесе Таяу Шығыс мемлекеттерінің тарихын оқуға болатыны сияқты, оқи алмайсыз, өйткені ол әлі жазылмаған. Мұның соққысы әуелі қалың оқырман бұқарасына, сосын сабақтас саланың маман-тарихшыларына, ең соңынан барып, өлшеусіз өсіп кеткен библиографияға малтығып шыға алмайтын көшпеліні тану мамандарына тиеді.

	Бастаухаттарды, оған тарихтық сын әдісін қолданбай оқудан ешбір мәннағат табылмайды, ал жеке мәселелер бойынша жазылған сансыз мақалаларда қайшылықтан көз аша алмайсыз. Алға ұдайы жылжып отыру үшін әлсін-әлсін мәселені қорытындылап тұру керек. Кітап авторының ғылымның даму барысына қарап, алдына қойған бірінші міндеті, міне осындай.

	Енді аспект жөнінде. Сібір мен Орталық Азияның ежелгі халықтарын, тек Қытай мен Иранның көршілері ретінде ғана қарауды тоқтату керек. Олардың тарихы мен мәдениеті өз бетімен дербес дамыды деген даусыз қағидадан практикалық қортынды жасайтын уақыт жетті. Олардың қалай өмір сүргенін, сезініп-түйсінгенін, салтанат құрып барып, жойылып кеткенін тек сонда ғана түсінуге болады. Бүгінгі күннің, тіпті болашақтың да қайнар көзі өткен заман қатпарларында жасырынып жатыр, ал байырғы түріктер ТМД елдерінің көптеген халықтарының арғы тегі емес пе?!

	Тағы да, ең соңында айтарым, адамзат тарихының жалпы заңдылығын оның варианттарын ескермей тұрып, оқып-зерттеу мүмкін емес.

	Дамудың спиральмен жүретінін біз жақсы білеміз, бірақ оның айналымы мен бұрылыстары да болады. Эволюциялық жолмен баппен баяулап дамуға қоса, оның секіру, дәстүрлерді үзіп тастау сияқты түрлері де байқалады. Негізгі бағыты жалпыға бірдей тарихи процесс әралуан елде өзінше өзгеше болып келеді, міне осы өзгешелікті ескермей, тек ұқсастыққа ғана сүйенсек, онда біз өзімізді бақылап отырған құбылысты түсінбейтін мүшкіл халге түсіреміз.

	Тарихи процесті кезеңдеу, яғни кезең-кезеңге болу оны тек өзімізге мейлінше жақындатқанда ғана мүмкін болады, әйтпесе дәуірлер арасындағы үзіліс елеусізденіп, көрінбей қалады да, тарихи оқиғалар калейдоскофы көшкін секілденіп кетеді. Азияның тоқыраушылығы жөніндегі европакіндіктік қағида тап осындай дәлдіктің жетіспеуі (немесе жалпақ шешейлік көңілшектік) негізінде құрылған, ал оны "Бүкіл әлем тарихының" біздің тақырыбымызға арналған шолақ, сол себепті де түсініксіздеу болып шыққан тарауы жоққа шығара алмаған.

	Осынау кітап фактілерді жай ғана жинау мен олардың философиялық мән-мағнасын ашып, қорытудың арасындағы қажетті буын болып табылады. Бұл шын мәніндегі тарих яғни оқиғаларды, олардың өзара байланысы мен бірізді жүйелілігін зерттеу.

	Материалды жинау техникасы. Жазуы жоқ немесе жазуы болса да бізге жетпеген халықтардың тарихын құрастырудың, меншікті шежіресі бар халықтар тарихшысына мүлде бейтаныс, өзгеше бір қиындықтары болады. Түріктердің бұрын болған тарихи жазбалары сақталмаған, ал құлпытастардағы жазулар олардың орнын баса алмайды. Сол себепті де шеттілдердегі нарративті бастаухаттардың ғылыми қажетке қосылған аудармаларына сүйенуге тура келеді.

	Алайда әрқилы бастаухаттардан алынған мәліметтердің бәрі бірдей бағалы емес және оларға көбіне-көп сене беруге де болмайды. Оның себептері әр алуан: ол — кейде ертедегі автордың білімінін аздығы немесе материалды жазу мәнерінің ақауы, ал кейде оның сыңаржақтығы, өйткені замандас әрқашанда мүдделі жақтың өкілі, енді бірде VII ғ. ғылым деңгейіндегі гипотезаға болжамға бейімдігі себеп болады. Сондықтан да тарихи сын мен XIX—XX ғғ. ғалымдарының талдауы арқылы тексерілген мәліметтер дәйектірек те сенімдірек келеді де, жақын-жуықтығы себепті жаңылысу, адасу кеселіне ұшырамайды. Тарихи синтез негізінде тек осы мәліметтер ғана жарайды.

	Оқиғалар тарихы мәдениет тарихынан мүлде өзгеше болады. Егер екінші жәйтте бізге қолтума құжаттардың стиліндегі емеуріндердің өзі қымбат болса, бірінші жәйттегі ең қызықтысы — құннамалық кестелер мен тарихи қарталардағы жазуды оқу болады.

	Европа елдері тарихының қаңқасы болып табылатын, әбден тексеріліп, даталары, қойылған оқиғалар жинағы, өкінішке орай, Азия елдері үшін әлі күнге дейін құрылып жасалмаған.

	Бастаухаттарды зерттеу әдісі. Тақырыптың күрделілігі және көпқырлылығы бізді тарихтық сын мен талдауға мейлінше мұқият қарауға мәжбүр етеді. Ең толық бастаухат қытайдың әулеттік шежіресі болғандықтан да, Н. Я. Бичурин, Ст. Жюльен, Э. Шаванн мен Лю Мао-Цзай, анда-санда грек және арап-парсы мәліметтерін қосын, тек соларға ганл суетен. Мұндай ыңғайлану тұп-тура бір ғана нәтижеге апарып соғады — осынау зерттеушілердің еңбектеріне арқау болып, өздерінің еркінен тыс, орта ғасырдағы қытайлық тарихи дәстүр бағыты тартылып жатады. Алайда тарихтық сын-сынаққа салынғаннан кейін бұл бағыт мүлде жалған болып шығады, ендеше жалпы алғанда, бір халықтың тарихын тек қана оның дұшпанының көзқарасы тұрғысынан зерттеуге болмайды.

	Көне түріктердің тарихын жазу үшін оқиғалардың іс жүзіндегі нақты жүрісіне сүйене отырып, қытай шежірелерінде келтірілген фактілерді сын көзімен салмақтап қарау қажет болды. Бұған қоса қытай шежірешілері қолданған жазу мәнері істі қиындата түседі: егер шежіреде: "Табысқа жетпеді" деп айтылса, онда бұл — қытай әскерінің толық күйреген, "шекараны тонады" деген сөз жаудың атты әскермен ұзақ жортуыл жасағанын немесе белгісіз бір бүлікшіні қолдау үшін жүргізілген зиянды әрекеттерді білдіреді, сонда әлгі бүлікші жөнінде бірде-бір сөз айтылмайды да, ол кісі жөніндегі мәліметті басқа текстерден іздеуге, (бір жақсы жері қытай тарихының оқиғаларына әманда дәл датасы қойылады) сөйтіп оқиғалар барысын салыстыру арқылы анықтауға тура келеді. Осы бір шатыстыру, кейде әдейі бұрмалау кездейсоқ нәрсе емес, ол сыңаржақтықтан туады, сөйтіп жеңілісті жазғанда шежірешіні қытайдың билеуші әлеуметтік топтарының намысына тимейтін сыпайы сөздерді сұрыптап алуға мәжбүр етеді.

	Бірақ қытай шежірешілерінің бұдан да қауыпты тарихи әдісі кәдуілгі волюятаризм-тежеусіз еркіндік. Олардың көзқарасынша, түріктерді жеңуді түсіндіріп жатудың ешбір қажеті жоқ: қытайлардың әрқашанда, әр жерде жеңіске жете беретіні табиғи нәрсе. Ал, сонда жеңілістерді қайтеді? Ондай кездері кейде суық аяз, жауын-шашын кінәлі болып шығады, ал көбінесе қолбасылары мен императорлар айыпты болады, әрине олардың әрқайсысын құстаналайтын бір себепті әрқашанда табуға болады ғой. Басшының дарынсыз-қабылетсіз болғанының іске пайда келтірмейтінінде сөз жоқ, бірақ қытай қоғамындағы таптық қайшылық ортағасырлық бастаухаттарда әрқашан да сыртқы оқиғалармен байланыссыз беріледі, осыдан келіп оқиғалар сақтастығы бұзылады. Әсілі, осы бір ең қиын мәселені ойдағыдай игеру тек қытай тарихын біздің тақырыбымызға тікелей қажет болатын мөлшерден гөрі, әлдеқайда тереңірек оқып, зерттеу арқылы ғана жүзеге асырылады. Тарихи география проблемасы тіпті өткел бермес қиындықтай болып көрінген, өйткені қытайлар тіпті уездік қалаларға дейін, көптеген қалалардың аттарын жиі-жиі өзгертіп отырған. Бірақ, сәті түскенде, Да Цин, й Тун-Чжидің, Бичурин аударған Қытай географиясындағы өзгертілген аттар ақпарын тауып алдық. Осынау іргелі бастаухат көне түріктер мен басқа да көшпелілердің, сол сияқты Қытайдың өзінде тарихының алдын алатын еңбек ретінде басылған151.

	Бастаухаттардың мәнділігі тұрғысынан алғандағы екінші тобы — түрік құлпытастарындағы жазулар — өзіне мүлде басқаша қарауды талап етеді. Олардың басым көпшілігі бір ғана дәуірге — VIII ғ. екінші ширегіне жатады және саяси, тарихи ойдың екі ағымының — Иоллық-тегін мен Тоныкөк айтыс-тартысының көрінісі болып табылады. Ол жазулар композициялық жағынан бір-бірінің көшірмесі сияқты, бірақ оқиғаларды қарама-қарсы бағытта түсіндіреді. Бұл арада тарихтық сын үшін кең өріс бар және оның бір жеңілдей түсетін жері — екі автор да бізге көптен белгілі. Міне осының арқасында әрбір шүбәлі жәйтке түзету енгізіп, ақиқат шындықты айтыстағы қаңқу-шаншу сөздерден аршып алуға болады.

	Әлі күнге дейін түсіндірілмеген Кіші жазу ішінен Хойто-Тамирдің бір жазуы аса маңызды: бұл түрік тілінде мәлім болған өлеңдердің ішіндегі ең ерте кезде шыққаны.

	Бұл жазулар тарихшылар назарын талай рет аударса да, осынау еңбекте сөз болатын қырынан әлі де қаралып көрген емес. Дегенмен де мәселенің осы қыры ғана ежелгі түрік қоғамында саяси ағымдардың болғанын, олардың сыр-сипатын анықтауға мүмкіндік береді. Басқа сөзбен айтсақ, біз монологтарды диалогтерге айналдыруға тырыстық та, оқырманға көне түріктердің сөзі ғана емес, олардың айтыс-тартысының үн-ырғағына дейін жету жағын ойладық.

	Византия, армян, арап-парсы тарихшыларының түріктер жөніндегі мәліметтері үзік-үзік болып келеді де криптограммаға ұқсап кетеді. Олардың айтуындағы түрік аттарын танымай қаласыз және жиі-жиі кісінің лауазымы оның аты, аты лауазымы ретінде беріледі. Алайда грек-армян және арап-парсы бастап қалуға мүмкіндік болмады. Түптеп келгенде кітапта пиғылданған жүйе ғылымның лингвистикалық жағын емес, тарихын білдіреді.

	Қытай есімдерін оқу орыс авторлары: Н. Я. Бичуриннің, В. II. Григорьевтің, В. В. Бартольд пен Г. Е. Грумм-Гржимайлоның классикалық еңбектеріндегі жалпы жұрт қабылдаған өнеріне сәйкес келеді. Э. Шаванн мен П. Пелльоның, Ф. Груссенің французша оқуы, Лю Мао-Цзайдың аудармасындағы немісше оқу да орысша оқу мәнеріне жақын. Осынау авторлар китай иероглифін әріптік жазуға көшірген кезде VI—VIII ғғ. инжетикасы қайта тірілтеді, ал кәзіргі кеңестік өлкетану әдебиетінде негіз етіліп, XX ғ. фонетикасы алынады, соның салдарынан түрік есімдерінің айтылуы қиялға сыймайтын болдулікке айналып кетеді де, тіпті оны түсіндіру мүмкін болмай қалады; мәселен, тупотүріктің орнына ту-цзю делінеді.

	Құлпытастар жазуындағы түрік аттарын жазуда үлгі ретінде С. Е. Маловтың оқу өнегесі алынған. Әсіресе тибет аттары қиын, оны әрбір аудармашы өзінше береді. Ал бұл есімдер жазылуын Б. И. Кузнецов мұқият қарап, тексеріп шықты, оған мен алғыс айтамын. Иран есімдері тәжікше айту үлгісімен беріледі, өйткені ол осы еңбекте пайдаланылған бастаухаттар —өзгелерден гөрі жақын. Осынау шешімін түпкілікті деп есептеп шығыстанушыға ғана емес, оқырман тарихшының бағытталған тарихи мазмұнды еңбектер таухаттары жалпы арнаға келіп құйылғаннан кейін, кейбір ықшамдалып, үзілген беттерді толықтырып, қытай бастаухаттарының шүбәлі жерлерін түсіндіріп береді.

	Осыған байланысты ежелгі түрік ономастикасы мәселесін алға тартқан орынды, бұдан сәл ертерек кезде оның қиындығы мен мүмкіндіктері жеткілікті бағаланбаған еді. Европалықтар сияқты, түріктер туғаннан өлгеніне дейін бір атпен аталып жүре бермеген. Түріктің аты оның қоғамдағы орнын мегзеп тұрған.

	Бала күнінде оның жалған аты, бозымдық шағында — шені, ересек-сақа кезінде — лауазымы, ал егер хан болса, онда оның лауазымы емшілік-таспиқтық жүйеге байланысты өзгеріп отырған.

	Мұның үстіне оның атын қытайлар өзінше, грек, парсы немесе арап өздерінше айтатын болған. Біз кімнің, неліктен әр уақытта әртүрлі аталатынын анықтап шығу жолын таптық. Бірақ тап осы арадан мәселенің ең қызық жері басталады: қытайлар иероглифтерді кездейсоқ таңдап алмайды екен, олардың тек бір бөлігі ғана түрік дыбысын бейнелейтін болып шықты. Көптеген нероглифтер нақты бір түрікке — сол аттың иесіне деген жақсы не жаман қатынасты білдіру үшін әдейі іріктеліп алынатын болған, кейде тіпті қытай саясатының кейбір қыр-сырларын тек осыдан ғана сезіп қалуға болады.

	Кісі есімдерін оқып қалпына келтіру ісін мен қытай зерттеуші М. Ф. Хванмен бірге жүргіздім, ол иероглифтердің VI—VII ғғ. үшін шын мәнінде қалай айтылатынын және оның маңызын анықтап, дәйектеп берді. Осынау мәліметтерді түрік сөздерімен, әлгі есімдер нелері өмірбаянының кейбір жәйттарымен салыстыру арқылы кейбір түрік есімдерін, онша жаңылыспай-ақ, қалпына келтіруге жол таптық. Мысалы, бұрын "Иби Шаболо Шеху кэхань" деп айтылып жүрген ат енді "Ірбіс Ышбара Жабғы-қаған" деп оқылады, бұл —"Барыс Қуатты-қатыгез хандардың ханы"— дегенді білдіреді. Бұрын теріс оқылып жүрген аттан жөнделді, мәселен, "Бугя-кэхань атын Е. Шаванн "Білге" яғни "дана" деп аударған, оны "Бөке"—"қуатты"— деп оқыған жөн.

	Біз қалпына түсірген аттардың көбі болжам ғана, бірақ мен әдепкіден қытайша дұрыс аударылмаған аттарды қалдырғанша, солардың өзін текске қосқанды жөн көрдім, ал оқырман жөн-жосықты білуі үшін қытайшасын ескертпеде сақтадық. Сол ескертпелерде түрік есімдерінің арапша, парсыша және грекше жазылуы берілді, өйткені әріппен жазу нероглифтік жазуды әдемі түзейді.

	Бірақ мен жеңіл көрінетін бір істі — есімдердің транскрипциясын бір ізге түсіре алмадым. Түрік, қытай және тибет аттарына арналған халықаралық транскрипция жоқ. Әртүрлі европалық тілдер орфографиясы әрқилы, өйткені өткен 1200 жылда фонетика өзгерген, ал бұған қоса ол диалектілерге тәуелді болған. Сілтемелерде кісі есімін силата алған автор қалай жазса, солай алуға тура келді, сол себепті де бір жүйені диалектісіне өзгелерден гөрі жақын.

	Мәселенің осынау шешімін түпкілікті деп есептеуге болмайды, бірақ тек шығыстанушыға ғана емес, оқырман тарихшының берекелі мол қауымына бағышталған тарихи мазмұнды еңбектер үшін бұл шешім, әсілі, қабылдауға тұрарлық бірегей шешім, өйткені ол оқырманға сілтемелер мен ситаттарды европалық тілдердегі оқу құралдарымен тексеруге мүмкіндік жасайды, әртүрлі орфографияға байланысты (олардың әрқайсысы жалпы жұрт қабылдаған нәрсе емес) шатысудан құтқарады.

	Әдебиетті пайдалану тәсілі. Түріктер тарихы көптеген ғалымдардың назарын аударған және соңғы 200 жыл бойына оған деген ықылас әлденеше рет жанып сөнген. XVIII ғғ. орта кезінде Француз миссионерлері қытайдың көптеген тарихи туындыларын аударған, солардың ішінен біздің тақырыбымыз үшін ең мәндісі — Майя мен Гобильдің аудармаларын жариялау. Бұл еңбектер біз үшін аса маңызды роль атқарады, өйткені онда Қытайдың VI—VIII ғғ. тарихы мейлінше толық, егжей-тегжейіне дейін баяндалған; онда келтіріліп, бірақ кейінгі оқымыстылар қалдырып кеткен әртүрлі оқиғалардың уақ-түйек көріністері алдымызда қойған мәселелердің анық-қанығын айыру ісінде көп-көп себін тигізеді. Осынау аудармалар негізінде Сорбонна университетінің профессоры Дегинь XVIII ғ. орта кезінде көп томды "Хұндардың, түріктер мен моңғолдардың тарихын" жазды.

	XIX ғ. бас кезінде Вивьен де Сен-Мартен, аббат Лебоның "Византия тарихын" өз түсініктерімен қайта басып шығарды, оның түсініктері осы күнге дейін әлгі текстің өзінен гөрі бағалырақ болып табылады.

	Түрік қағанатының тек алыс аймақтарына ғана қатысы бар осынау зерттеулерден бір өзгешілігі Станислав Жюльеннің аудармалары түріктердің тікелей өздеріне арналған. XX ғ. бас кезінде оған Е. Шаванның тек Батыс қағанатқа арналған сом еңбегі келіп қосылды. Бұдан кейін П. Пелльоның мұқияттығы жағынан зергерлікпен бірдей еңбегі және Анри Кордье мен Ренет Груссенің кереметтей мәлімдемелері шықты.

	Жұмысының стилі мен әдісі жағынан француз мектебіне кәзіргі кезде ФРГ-де еңбек етіп жүрген Лю Мао Цзай қосылады. Оның Шығыс қағанатқа арналып, аса тартымды түсініктермен тиянақталған екі томдық еңбегі Жюльеннің осыған ұқсас жұмысынан асып түседі де, Шаванның кітабын толықтырады.

	Француз мектебінің мынадай бір ерекшелігін ескермей кетуге болмайды, бәлкім, оның үлкен кемшілігі де сонда шығар. Француздар үшін түріктердің біртүрлі ғажайып құбылыс екені сондай, қағанат тарихына ортағасырлық қытай көзімен қарау яғни сырттан қарау оларға ыңғайлы сияқты. Сол себепті де олар кейде оқиғалар байланысынан айрылып қалады, ал кейде оқиғалар қытай көзқарасы тұрғысынан түсіндіріледі. Міне осы жәйт француз мектебінің фактографиялық мүмкіндіктерін шектейді, бірақ олар осынау салада бірінші орын алады.

	Неміс мектебі француз мектебінен едәуір кем түседі. И. Маркварт пен Ф. Хирттің шығармалары, біздің уақытта X. В. Хаустың монографиясы ғылыми кемелдік пен адасудың, көбіне дәлелдене бермейтін филологиялық жорамалдың, қарапайым қателердің қиыр-шиыр үйлесімі болып табылады. Асқан ұқыптылық мәселенің жеке бөлшектерінен көрінеді де: сеяньтоны аңыздағы "ейртардуштармен, Ашиде Юань-Чженді Тоныкөкпен (Хирт) яки Абруйды "эфталит патшасымен" (Маркварт) тең қою сияқты үзілді-кесілді болжамдармен кезектесіп отырады. Мұндай болжаулар "ауыспалы қатерлер" есебінде ғылымға еніп, оған көп зиян келтіреді.

	Осындай себептермен, мен Рихард Хеннигтің "Terrae incognilae" кітабын пайдаланудан саналы түрде бастарттым. Мен оның номандар мен маврлардың саяхаттары жөніндегі түсініктемелерінің қаншалықты дұрыс не бұрыс екендігі туралы билік айта алмаймын, ал оның VI—VIII ғғ. Орталық Азия жөніндегі түсінігі, ашып айтсам, қиялилау. Мәселен, ол түрік қағанатының шығыстағы шекарасын "кәзіргі Владивосток маңынан көреді, ал солтүстіктегі шекарасын "Байқалдың терістік шетінен әрі Витимге дейін" (88-6.) жеткізеді. Ол ханның бас уәзірінің лауазымы "жабғының" грекше бұрмаланған түрі "дизавул" сөзін мемлекет негізін салушының аты деп есептейді (сонда). Бір сәт ойланып алмай жатып, Р. Хенниг әуелі аварларды Орталық Азияға, содан кейін "Еділ мен Дон арасына" орналастырады (сонда), ал сонда ол Феофилакт Симокаттаның жалған аварлар туралы түсіндірме сөзін, сол сияқты жергілікті халық: аландар мен болгарлар қоныс еткен жерге аварларды сыналап енгізуге болмайтынын да қаперіне алмайды. Ештеңеге сүйенбестен-ақ ол император Вэньдидің тұсында (581—604) Қытай шекарасы "Каспий теңізіне дейін созылып жататын" (92-6.)— деп жар салады, ал шынында оның шеті Ұлы қамал және Ордоспен шектелетін. Ол кісіні қайран қалдыратын тасырлықпен, әскери көмек көрсеткені үшін, қытайлықтар түркіттерге жібекпен ақы төлеп тұрғаны жөніндегі анық фактіні "нағыз бос сөз" деп көзіне де ілмейді, себебі ол түркіттерді қытай әскеріне алынатын жалдамалы қол деп қана біледі (90-6.). Осынау дәлелсіз де дәйексіз долбарының негізінде ол Соғдианадағы жібектің молдығын "Тек өздерінің жеке өндірісі" деп жариялайды (89-6.). Кіріспе сөзінде (18-6.) автор соғыс кезінде қолы жетпеген маңызды еңбектердің өз назарынан тыс қалғанын мойындайды, бірақ осы көрсетілген кемшіліктер жалпы тарих пен географияның міндетті фактілік негіздеріне көңіл бөлмегендіктен, ең бастысы өз мойнына жүктеулі міндетіне немғұрайлы қарағандықтан кеткен. Дөрекі қателердің жалпы саны осы кітапта мысал ретінде келтірілгеннен әлдеқайда көп.

	Көпке мәлім және әбден анықталған фактілерді көзге ілмейтін автормен айтысудың ешбір мәні жоқ, сол себепті де мен оның кітабын назарымнан тыс қалдырдым.

	Көшпелітану ( мәселелерін шешу ісіне бәрінен де жақын барған ғылыми дәстүрді — орыс мектебі деп атауға болады. Оның өкілдері — Н. Я. Бичурин, В. В. Григорьев, Н. А. Аристов, Г. Е. Грумм-Гржимайло, К. А. Иностранцев, С. И. Руденко, М. И. Артамонов және басқа бірқатар оқымыстылар. Орыс мектебі оқымыстыларының Орта Азияға бауыр басып кеткені сондай, оның тарихына тұз тұрғындарының "қиғаш та жіті" көзімен қарауға дағдыланып кеткен. Соның арқасында біздің ғалымдарымыз, бытыс европалықтар көзінен қалыс қалған көптеген нюанстарды —"сыр-жырларды" байқап, қағып алып, көшпелілер әлемін зерттеудің өзгеше бір аспектін — қырын жасаған.

	Орталау Азия тарихы мен палеоэтнографиясын зерттеудің негізін салушы Н. Я. Бичурин (Иакинф) болды. Қытай шежіресінің ол жасаған аудармасы осы уақытқа дейін күллі зерттеулердің тиянақты іргетасы болып келеді. Аудармада қателіктер мен жаңсақтықтар өте сирек кездеседі және олары елеусіз дейді Н. В. Кюнердің текстологиялық жұмысы көрсеткеніндей-ақ, олар хикая желісін мүлде бұрмаламайды екен, бұл автор Бичурин еңбегін текстердің нағыз өзімен әдейі салыстырып, тексеріп шыққан.

	Бичуриннің еңбегіне сүйене отырып, В. В. Григорьев Шығыс Түркстанның тарихи географиясы жөнінде сом жұмысты бітірді. Грек-рим және арап-парсы мәліметтерін қытай мәліметтерімен салыстыру арқылы, ол мәдениеттер мен халықтардың осы саладағы, сабақтастығын дәлелдеп, тиянақтап шықты.

	Шағын да болса, әбден сығымдалған фактілер мен ойларға толы кітабында Н. А. Аристов кәзір тірлік кешіп жатқан күллі түрік тайпалары туралы мәлімет беріп, құрып кеткен тайпаларды зерттеу ісіне таяп келді. Бұл тақырып К. А. Иностранцевтің еңбегінде одан әрі дамытыла түсті, ол шығыстағы "Хундар" мен европалық "ғұндардың" ара қатынасы мәселесін зерттеді. Осы мәселе жөніндегі ол ұсынған шешім кейін ашылған жаңалықтармен бекітілді.

	Орыс ғылыми көшпелі мәдениеттің түп-тамыры жөніндегі мәселені бірінші болып көтерді. Оның әлеуметтік институттерінің ерекшелігі, көркем өнер туындыларының стилі мен әскери ісінің айрықша белгілері — бәр-бәрі жеткілікті мөлшерде терең зерттеліп, көшпелі мәдениеттің артта қалған, кембағал, тағылық мәдениет емес, өзінің дербес даму, қалыптасу жолы бар мәдениет екендігі көрсетілді. Шынында да С. И. Руденконың Алтайдағы , С. В. Киселевтің Минусин шұңқырындағы, А. П. Окладниковтың Қиыр Шығыстағы археологиялық жұмыстарының жемісті нәтиже бергені сондай, енді кәзір мәселе тек көшпелілердің мәдениетті қытайлардан, соғдылар мен гректерден алып пайдаланғаны жөнінде емес, отырықшы және көшпелі халықтар мәдениетінің бір-біріне өзара жасаған әсері жөнінде ғана қойылуға тиіс.

	М. И. Артамоновтың "Хазарлар тарихы" кітабы әдіс мағынасынан қарасақ, аса сәтті туынды болып табылады. Осынау еңбекте Каспий мен Қаратеңіз маңы халықтарының тарихы ішінен көрсетілген, хазарлар, оңтүстік орыс даласының және басқа мекендеушілері Византия империясының жаулары немесе Киев Орысының бәсекешілері ретінде емес, дербес этномәдениеті тұтас ел ретінде зерттеледі, ал оның тағдыр-талайы хазарияның ұлылығы мен опат болуын белгілеп берген тарихи заңдылықпен байланысты болған.

	Бұл тізімге көптеген кісілер, оның ішінде мұсылман Шығысының аса ірі маманы В. В. Бартольд та кірмей қалды. В. В. Бартольдтің түріктер тарихы туралы жұмыстары осы мәселенің тарихы жөнінде оңды роль атқарса да, зерттеулерге келешек өріс болатындай айқындық енгізе алмады. VI—VIII ғғ. көшпелі түріктер, В. В. Бартольд тарихына етене араласып кеткен парсылардан тым өзгеше болған.

	Фактілер мен даталарға өз еркінше бейберекет қарағандықтан да, А. Н. Бернштамның мақалалары мен кітаптары ғылымға онша пайда келтірген жоқ.

	Жалпы жұмыстар әдісі. XX ғ. бас кезінде орхон жазуларын ашып, оны оқу ісі ғылымының түркологияға деген ынта-ықыласын кәдімгідей күшейткен шақта жұмыс істеген Г. Е. Грумм-Гржимайло көшпелілер тарихынан айрықша орын алады. Ал XIX ғ. аяғын орай, төрт тілде тұмса зерттеушінің тісі бата бермейтін, қайшылығы мол қыруар әдебиет пайда болған еді. Шешілмеген проблемалар лақтырып тасталына салатын, өйткені жаңа материалдардың ағындап келуінен жаңа мәселелер туындап жататындығы, кең көлемді библиография ғылым орнын басып қалу қаупін тудырады, ол сонда ғылымды толқытатын сауалдарға жауап беру орнына, көптеген авторлардың әрқилы пікірлеріне сілтеме жасап қоя салатын. Тұмса тарихшылар, әлбетте, түріктер туралы жазылған барша кітапты оқып шыға алмайтын болғандықтан да, оған тек жалғыз жат — тақырыпты тарылту жолы қалатын, ал, жалпыға бірдей болашақ істің болмауы жақсы нәтиже беріп көрген емес.

	Өзінің жақсы көретін пәні тез арада кітаптар мен журналдар нөмерлері, сілтемелер мен мегземелер үйіндісі астында көміліп қалатынын анық сезген Г. Е. Грумм-Гржимайло кіндік Азияның ежелгі заманнан XX ғ. дейінгі этнологиясы мен хронологиясының, тарихи географиясы мен тарихының сол кезде бар бүкіл көзқарастарын жинастырып, жеке мөлтек проблемаларын анықтаудың "инемен құдық қазғандай" қиын, алғыс-рақаты жоқ еңбегін атқаруға кіріседі. "Сабақты ине — сәтімен" дегендей, әйтеуір уақыт әлі өтіп кетпеген еді, кереметтей жанқиярлық еңбегі мен талантының арқасында, ол 25 жыл ішінде "Батыс Моңғолия және Урянхай өлкесі" (яғни осынау елдердің Орта азия тарихымен байланысты очеркі) жинақтама еңбегін бітіреді. Бұл туынды Азияның күллі тарихшыларының қолдан тастамайтын кітабына айналады және бұл арада автордың материалға өзіне ғана тән ыңғай-ынтамен келгенін атап өту керек. Сол уақытқа дейін Шығыс тарихымен шығыс авторларын аударатын филолог-ориенталистер ғана шұғылданады. Олардың ғылымға сіңірген енбегі ұшан-теңіз, бірақ ол тек оқып-білудің тек бір қыры ғана, бақыланатын құбылыстың көптүрлілігі сонымен бітпейді. Г. Е. Грумм-Гржимайло тарихқа географтың көзімен қарады. Саяхат-сапарларда жинақталған тәжірибесін пайдалана отырып, ол шежірелерден алған мәліметтері мен Тянь-Шаньның, Ханғай мен Гоби табиғатының арасындағы сәйкестікті табады.

	Грумм-Гржимайлоның таулар мен шөлдегі өз басынан өткерген қиыншылықтары, тарихи оқиғалардың ландшафта-жер бедері бейнесімен қалай ұштасып, ұласып, кететінін көз алдына елестетуге мүмкіндік береді. Сол себепті де ол, мәселен, Бесбалық бекінісінің тұрған жерін анықтау сияқты, толып жатқан тарихи-географиялық жарқын жаңалықтар ашады. Г. Е. Грумм-Гржимайлоның өзі осынау ашқан жаңалығы туралы былай деп жазады: Бесбалықтың қоныс тепкен жерін дәл табу, мәселен, Парижді күллі әлемнің ғалымдары, бірсыпыра жылдар бойы Марселге апарып қоныстандырған жерінен, Сенаның жағасына қайта әкеліумен бірдей. Тарих пен географиядағы қаншама көмескі жер анықталды десеңізші".

	Оның осынау аса зор және жанқұрбан болып жүріп бітірген еңбегіне замандастары қуанып, құттықтаулары керек сияқты еді, бірақ іс жүзінде ол өз еңбегіне теріс ниетпен қасақана түсінбестік танытушылықпен кезігіп қалады. 1898 ж. Грумм-Гржимайло ілкілік зерттеу ретінде, "Орта Азияның тарихына байланысты Бэйшанның тарихи еткен күндері" деген шағын кітабын жариялайды. Осынау жұмысында ол, кейін жемісті нәтижелерге жеткізген өзгеше әдісін қолданады. Алайда бұған жауап ретінде В, В. Бартольдтің қатал рецензиясы шығады, онда рецензияшы кітап авторының "нағыз тарихтық және филологиялық дайындығы" жоқ екенін атап, "біз ең әуелі саяхатшыдан егжей-тегжейлі географиялық және этнографиялық, мүмкін болса, сол сияқты археологиялық мәліметтерді күтеміз тағы біз осынау авторымыздың Азияның тарихи әдебиетін оқып үйренуі оның назарын бұдан әлде қайда құндырақ міндеттен (яғни экспедиция жөніндегі қарапайым есептен) аз уақытқа аударып әкеткеніне қынжылмай тұра алмаймыз",— деп жазады.

	Осы бір әділетсіз қатал пікір-сынын В. В. Бартольд Г. Е. Грумм-Гржимайлоның жауап мақаласынан кейін біраз жұмсартады, дегенмен де ол автор кітабының тек "біраз пайдасы" ғана болады деп мойындайды. Сонымен бірге ол сын жебесін ономастика проблемасын тарихшы ретінде Г. Е. Грумм-Гржимайлоның филологиялық әзірлігіне қарай аударады. Егес Орхон жазуларында кездесетін екі есім жөнінен туады, оларды П. М. Мелиоранский, В. В. Радлов пен В. В. Бартольдтің өзі түріктердің аңызға айналған түп атасының есімі деп қарайды, ал Н. А. Аристов пен Г.Е. Грумм-Гржимайло Бірінші қағанат хандары — ағалы-інілі екі кісінің есімдері деп болжау айтады.

	Ақырында егес соңғы болжамның пайдасына шешіледі, сөйтіп В. В. Бартольд қарсы дау айтып жүрген, бастаухаттарды түсіндіру әдісі қалпына түсіріледі, ал Бартольд грамматикалық жағынан дұрыс оқылған текст зерттеушіні қате жіберуден сақтайды деп есептейтін. Оған сөз бар ма, тексті дәл оқу керек, алайда, бір ғана осынау айтыс тарихынан, грамматика мен фонетиканың тарихтық сынды алмастыра алмайтыны байқалады.

	В. В. Бартольдтің жеке мәселелерді зерттеп, мамандардың кейбір кемшіліктерін көрсетіп отырумен ғана шектелу жөніндегі рекомендациясы бұрынғы пікірінен де қауыптырақ болатын. Бір жақсы жері Г. Е. Грумм-Гржимайло оны тіптен көзіне де ілмеді. Егер ол жұмысты басқаша істеген болса, сол кезде көл-көсір жатқан библиографияға тағы да алуан түрлі басылымдар беттерінде мүлде жүйесіз түрде жарияланған 200-300 айтыс-тартыс мақаласы қосылған болар еді.Онда бірде бір ғалымның бірде бір мәселені талдап, анықтап шығуына уақыты жетпес еді, мәселені ойластыру үшін емес, белгілі бір мақаланы іздеп табуға жұмсар еді. Мұның үстіне әлгі айтыс-тартыс болғалы бері еткен жарты ғасыр ішінде кең тақырыпта айтылған ой-пікірлерді жинап, топтастыру еңбегін өз мойнына алған бірде-бір маман табылмады.

	Г. Е. Грумм-Гржимайлоның кітабы Орталық Азия тариқ-хатында жаңа кезең ашты, со кітап арқасында ғана бұл кезең аса құнарлы болды. Кейінірек Г. Е. Грумм-Гржимайлоға жазған хатында В. В. Бартольд мұны мойындауға мәжбүр болды және өзінің бұрынғы үстірт пікірлерінен бас тартады.

	Алайда Г. Е. Грумм-Гржимайлоның еңбегіне деген теріс көзқарастың қоламтасы әлі күнге дейін оқта-текте бықсып қалады. А. Ю. Якубовский, В. В. Бартольдтің ертедегі пікірлерін қайталап, Г. Е. Грумм-Гржимайлоны "Шығыс тілдерін білмейді", оның "арнаулы тарихтық білімі жоқ"— деп кінәлайды.25

	Жеке мәселелер мен бағалаулар жөніндегі айтыс-тартысқа тоқталмай-ақ, мен кәсіби шығыстанушы Лю Мао-Цзайдың "Түріктер мен Қытай"26 еңбегін Г. Е. Грумм-Гржимайлоның кітабымен салыстырып көрмекпін, ол еңбек ғалымның жоғарыда айтылған, қытай бастаухаттарының қомақты аудармасына қосымша ретінде берілген. Бұған қоса тағы да Лю Мао-Цзай жұмысының филологиялық жағы мінсіз екенін, оның фактілік түсініктері автордың жан-жақты білімі мен инабаттылығын көрсететінін атап өтуім керек. Ал, бірақ талдау-анализдің, оны қойшы, синтездің кезегі келді дегенше, тарихтың айрықша қабілетті, құбылыстарды кең қамтитын өзгеше жітілік пен интуицияны сезім-түйсікті қажет ететіні бұрынғыдан бетер айқындала түседі, алайда тілдерді білудің оған тікелей қатынасы жоқ. Оқиғалар арасындағы байланысты орнықтыратын тарихшының жұмысы, сол оқиғалардың болған-болмағанын анықтап беретін шығыстанушы-филологтың жұмысы біткен жерден басталады. Осы екеуінің міндетін қоса атқару ғылымның төменгі басқыштары кезінде орынды болған, бірақ енді кәзір ол бір қадам кері кеткендік. Бірақ бұл Лю Мао-Цзайдың ғылым алдындағы еңбегін әсте төмендетпейді. Ол фактілерді жинап, жақсылап түсініктеме жасаған, ал оны саралап сұрыптау ісі ғылыми анализ бен синтез негізінде жүргізілуге тиіс, сонда көшпелі халықтар дамуының әр-әр жерге тән белгілерін, сол сияқты VI—VIII ғғ. барша елдеріне тән ерекшеліктерін яғни сол ғасырды сипаттайтын өзіндік қимыл-қозғалыстар ырғағының айырмашылығын анықтау керек.

	Ұғынуға тырысу. Осы мәселе жөнінде де тарихшылар арасында бірауыздылық болмады. Орхон жазулары құпиясын ашқаннан кейін, олардың мазмұн-мағынасы әлеуметтік пайымдауларға бай материал береді.

	1896 ж. Л. Каэн мен Н. А. Аристов өз көзқарастарын айтады. Каэан, түріктер әсілі "саны этникалық тегіне қарай шектелмейтін жеке жайсаңдар мен рулар қоғамы болған"27— деген түйін жасайды.

	Оның ойынша, түріктер өзара тек саяси бірлестіктер мен әскери тәртіп арқылы ғана байланысты болған. Қағанаттың мемлекет жүйесін ол "бюрократтық" жүйе деп атап, оны ақсүйектерге де, демократияға да қарсы қояды. Л. Каэннің көзқарасын В. В. Бартольд оның кітабына жазған рецензиясында толық талдап шыққаннан кейін, енді оған тоқтаудың қажеті бола қоймас.

	Н. А. Аристов оған керегар пікір ұсынады, оның ойынша, көшпелілер арасында мемлекетті құру ісі "өз ықпалына тумалас тайпасының руларын ғана емес, басқа да тайпаларды бағындырып, бас идіріп үлгірген, батырлығына ақылы сай, әрнәрсенің көзін тапқыш ақжолды рубасылары билеген бір тайпаның күшейіп, айбаттанып шығуына байланысты" жүзеге асады. Оның құлауын автор: "рулар мен тайпалардың дербестікке ұмтылуының пәрмені әсерінен..." туатын өзара талас-тартыс есебіне жатқызады. Н. А. Аристовтың көзқарасы тұтас алғанда ақиқат шындыққа сай келеді, бірақ әлі де дәлел-дәйекті келтіріп, біраз түзетуді, дамыта түсуді қажет етеді.

	В. В. Радлов кәдуелгі волюнтаризм көзқарасын құптайды. Ол: тым қысқа уақыт ішінде құдыретті тайпалар торабының құрылуына тек тайпалар көсемдерінің ықпалы ғана себепші болған — деп жорамал жасайды. Көсемдер хан өкіметін тартып алған, көшпелі мемлекетті құрып кетуден сақтап қалатын да тек ханның қуатты да қатал қолы болған. Осынау қол әлсіресе болғаны — мемлекет қақырап құлай берген. Бұл пікір туралы ханның жеке-басының қадыр-қасиетінен гөрі, халықтың көңіл күйі мен жасауылдарының берілгендігі едәуір көп дәрежеде ханның қолын қайратты, не әлсіз етіп отырған — деп айтуға болады.

	"Бектер "қара халыққа" қарсы қойылған, бірақ жоғарғы өкімет әрдайым біріншілер жағында тұра бермеген"— дегенді айтып, В. В. Бартольд өзінің қолтума көзқарасын білдіреді. Ол өзінің бұл пікірін, "хан төңірегіндегі адамдар — түрік халқының шырқай көтерілуіне себепші болған, оның туған-туысқандары мен ақсүйектер"— деп оны бір қағытып өткен В. Бантімен айтысында дамыта түсті. В. В. Бартольд, "жазуларда кейбір демократиялық пікірлер де айтылады" деп өз ойын түсіндіре келіп, түрік хандарын екі Наполеонмен салыстырады, ол тәж-тағының айналасын әскери ақсүйектермен қоршаса да, демократиялық империя идеясына жүгінген. Көп уақыт өткеннен кейін, Бартольд көшпелілер өмірін олардың арасында әлеуметтік бөліну жіктелу анық көрінбей тұрған кезде бақылап, зерттеген Радлов та, қауымдық күрес фактісін дәл айтпағанын бай-бағландар мен қарапайым халық арасындағы күресті мойындаған Томсен де бұл фактінің мәнін атап өтпегенін ашып жазады. Біздің пікірімізше, В. В. Бартольдтің көзқарасы, шындыққа ұқсас сияқты болып көрінгенімен, түркіттер мен көк түріктер тарихына тұтас жасалған талдау ісімен дәлелденбеді.

	Бұл тақырыпқа А. Н. Бернштам арнайы еңбегін бағыштаған. (оның көзқарасын біз әлі сынаймыз. Осы мәселені жаңа қырынан зерттеу талабы Е. Прицактің жұмысынан көрінеді, ол мұнда "көшпелі империяларды" құру суретін жалпылай салып шықпақшы болады. Қисапсыз көп фактілердің келтірілгеніне, бастаухаттардың мұқият қолданылғанына қарамастан автордың қорытындылары қарсы дау айтуға шақырады, сол себепті де оны толық қабылдай алмайсыз. Оның екі себебі бар: Е. Прицактің кейбір ой толғамдарынан, зерттеуші толық игере алмаған, үстірт пікірлер кездеседі, жеке ескертпелерінде "ауыспалы қателер" яғни кейін жоққа шығарылса да, сақталып қалған шүбәлі болжамдар бар, оның сақталып қалатын себебі, әлгі жоққа шығару библиография мұқитына құятын уақ мақалалар теңізіне батып жоғалып кеткен еді. Сәті түскенде, біз енді Прицак еңбегін түзеп отыратын А. Н. Кононовтың еңбегіндегі одан гөрі әлдеқайда дәл, әлдеқайда сенімді түріктану мәліметтерінің жинағын оқи аламыз. Сөйтіп Е. Прицактің "Дала империясы қалай пайда болған?" атты мақаласының бас жағында айтылған жалпы қағидаларына ғана көңіл бөлеміз. "Құба түзде талантты ұйымдастырушы пайда болғаннан кейін, ол төңірегіне өзіне шын берілген қайратты, жігерлі кісілер тобын жинаған, мақсаты — солардың көмегімен әуелі өз руын, сосын тайпаны, ақырында өзіміз соз еткен тайпалар одағын бағындыру. Сосын ол өз адамдарымен қарақшылық жорықтарға шығады. Егер ол жорықтары табыспен аяқталса, нәтижесінде көрші тайпаларды өздеріне қосып алады. Олардың кезекті мақсаты — бірінші жағынан, тайпалық бірлестіктердегі билеуші руларды құрту, екінші жағынан, әскер күштерін дала бекіністеріне, әуелі Орхон-Ононға, сосын Шуға орналастыру болатын.

	Даладағы қасиетті мекендерді басып алуы жаңа бірлестіктің негізін салушыны, оның өкіметіне заңдылық күшін беретін құт-береке көзіне апарып қосады. Билеуші руға жататын кісілер ғана билеуші бекзаттар болып табылатындықтан да, осынау бірлестік құрамындағы тайпалар басшылары қатысатын және бекініске жақын, қасиетті орынға шақырылатын құрылтай, ескі салт бойынша, дала ханы етіп ұсынылған кісіні сайлайтын. Әдетте, бақсының ұсынысы бойынша, сайланған кісі хан атағын алатын. Бұл, лауазым әлемді билеуге талпыну ұғымын білдіретін. Билеуші лауазымымен бірге жаңа мемлекетке не бірлестікке ат берілетін".

	Біздің Е. Прицакпен негізгі келіспейтініміз — принципті мәселе. Біздің ойымызша, дала бірлестіктері бір ғана әдіспен емес, бірнеше жолмен құрылған. Ханның сайланатыны жөніндегі Е. Прицак атап өтетін жәйт, өкіметті мұрагерлік жолмен алудан гөрі, сирек кездеседі. Билеуші бай-бағландар руын құртып жіберуді тек Шыңғыс хан ғана жүзеге асырған, бірақ ол түріктерге, ұйғырлар мен хұндарға тән нәрсе емес. Дін мен "бақсылар" рөлі тым күшейтіліп жіберілген (Е. Прицактің күллі дуақанттар мен жадыларды "бақсы" деп атайтыны анық, сол себепті де термин мағынасы тым кеңейіп кетеді де, пайдалануға жарамай қалады). "Құт-береке" деген ұғым генотейстік құдыретке табынумен сиыспайды, өйткені тайпалық құдырет тек сол тайпаның мүшелерін ғана демеп-жебейтін болған, ал ерте түріктер заманында тек осы құдырет қана өктемдігін жүргізген. Анығын айтсақ, Е. Прицак әскери демократияның құрылу процесін сипаттаған, ал ол айтқан, рулық құрылыста тірлік ететін жасауылдар мен тайпалардың бірлесуі Европаның отырықшы тайпаларына тән қасиет, ал осынау процесс көшпелілер арасында басқаша түрде өтетін болған.

	Ел туралы егес. Ежелгі түріктер тарихын оның жеке мәселелерін анықтамай тұрып, түсінуге болмайды, сондай жеке мәселенің бірі — түріктердің өз мемлекетін атаған сөздің яғни "ел-иль" терминінің аудармасы екенін атап өту керек.

	Бұл терминнің мағынасы жөнінен бірыңғай пікір жоқ. С. Е. Малов ел сөзін "Тайпалар одағы" деп аударады, бірақ оған тағы да: "мемлекет, халық" мәнін береді. Радлов, Мелиоранский, Бартольд, Томсен мен Хирт та осы түсінікті ұстанған.

	Терминнің басқа түсінігін Бернштам ұсынған. Ол елді — "әртүрлі тайпалар ақсүйектерінің ұйымдық жағынан берік топтасқан, сонау" рулық қауымнан қалған дәстүрлері бар, ақсүйектік құрылыс". "Ал"— мемлекеттік ұйымды білдіреді. Түріктік "ай"— бізге тарихтан өздерін "turk" деп атаған халықтың бейнесі" деп есептейді. Осынау екі көзқарас та тексеруден кейін тұрлаусыз болып шықты. Соларды талдап көрейік.

	Түріктің бірінші ханы Бумын Елхан лауазымын алған. Ол мұны жужандарды бағындырғаннан кейін барып жасаған яғни бұл өз тайпасына өзге тайпаларды қосты деген сөз. Алайда жаулап алынған тайпалар тобын одақ — деп атауды дәлсіздік деген аз, оны мүлде дұрыс емес деген жөн. Елхан лауазымының дәлме-дәл мәні —"халықтарды билеуші". Бұл түсінік Рашид-ад-Диннің парсы тілінде жаңа етістік: иль кардан — жаулап алу, бағындыру — сөзінің пайда болуымен дәлелденеді. Бұл етістік — әрине кірме сөз, бірақ ол терминнің мағнасын дәл береді. Басқа түсінікке — тайпалар келісіміне "күр-күр" деген басқа термин бар, ол түрік, моңғол тілдерінде бір мағынаны білдіреді. Бұған лайық "түрхан" термині яғни тайпалар бірлестігінің ханы деген сөз бар. Мұндай лауазым қидандардың ханында болған, өйткені олардың мемлекеті тең құқықты сегіз тайпаның одағынан тұратын. Бұған керісінше, ел — басқа тайпаларды күшпен бағындыруды білдіреді. Сондықтан да "il" терминінің дәлме-дәл аудармасы латынның "империум" немесе орыстың "держава" деген сөзі. Өзін-өзі басқаратын тайпа "ел-иль" бола алмайды.

	Екінші көзқарас соның өзі табан тірейтін текстермен жоққа шығарылады, мәселен: "turk budunalin toriisin" яғни түрік халқы мен эль (елі) заңдастыра... бұл арада эль өзіне будун сөзін де қосып алады яғни билеуші тайпамен152 шектеліп қалмайды.

	Екінші текс те осындай: Kamka alig kas yаn urman — мен елді кім үшін аламын. Бірақ "мемлекеттік ұйымдар көрінісін" немесе "билеуші таптарды" тартып алуға болмайды, сол себепті де Бернштам ұсынған аударма тексті мағнасыз етіп жібереді.

	С. П. Толстов "эль" терминінің басқа мағнасын ұсынды: "ежелгі мағынасындағы территориялық мәніндегі емес, саяси мәніндегі мемлекет деген сөз"153. Бірақ осылай түсінген күннің өзінде, эль — елде бағындырылған тайпалардың болатынын ескеру керек. Осыған тоқтасақ, біз бастаухаттардың мәліметтері мен ешбір қайшылыққа келмейміз.

	Сонымен ел — орда мен тайпалардың қатар өмір сүруінің бір түрі болған. Түптеп келгенде осынау өзара байланыс бейбіт жолмен жүзеге асуға тиіс сияқты көрінсе де іс жүзінде оның екі жаққа да ауыр соққаны сондай, ел бірден-ақ тіршіліктің баянсыз түріне айналады. Бағындырылған халықтың жәбір-жапа шеккені, олардың кез келген қолайлы уақытта бөлініп шығуға тырысқаны — әбден түсінікті, бірақ орданың өзінің жағдайы жетісіп тұрған жоқтұғын. Мемлекетті сақтап қалу қажеттігі бектер мен будунды (халық) тыныштықтан айырады, өйткені соғысқа ұдайы сақадай сай тұру ғана ел тіршілігінің кепілі еді. Соғыста жеңілу, елшінің жаңылысуы, опасыз сатқындықтың бірді-екілі жәйттері, тіпті қарапайым салақтықтың өзі елдің амандығына қауып төндіретін. Міне, тек осы себептен де орта ғасырдың бас кезіндегі Кіндік Азияның саяси құрылымдарының өміржасы ұзақ болмаған.





ҰЛЫ ЖАНЖАЛ

	(581-593 жж.)

	IX тарау

	Қатысушылар. Будда мистикасы мен әдет-ғұрпына әуес болуына қарамастан, Арыслан-Тобо хан өз өкіметін нығайта береді. Хинганнан Кубанға дейінгі сегіз енші-аймақты басқарған сұлтандар оның әміріне бағынып отырады. Өздері бас идірген тайпаларды ашса — алақанында, жұмса — жұдырығында ұстайтын осынау аса батыр, мансапқұмар сарбаздар өздерінің ара қатынасын реттей алмайтын көрмедік болып шығады. Олардың әрқайсысы өздерінің бектерінің, тіпті қатардағы сарбаздарының тілек-талабы, ой-арманымен санасып отыруға мәжбүр болады, өйткені, оның тағдыр-талайы, кейде тіпті өмірінің өзі солардың шын берілгендігіне байланысты болады; бектердің қай-қайсысы болса да халықтың көңіл-күйімен, түркіттерді өз мақсаттарына пайдаланғысы келетін көрші мемлекеттердің емшілік қызметімен санасып отыруға тиіс еді. Осының салдарынан ел ішіндегі жағдай шым-шытырық шиеленісіп кетеді, әрине, оған хандар мен шадтардың әрбіреуіне тән мінез-құлқы да себепші болады.

	Тобоханның үлкен ұлы Әмірақ154 қой аузынан шөп алмайтын момын кісі болады. Өзінің шыққан тегі патшаның ұлы, шешесі жағынан да асылтектіден болса да, ол сол өзіне күнілгері тағайындалған қызмет мүлде оның қолы еместі. Жұрт оны жақсы көретін, құрметтейтін, бірақ ол билеушінің алмағайып тұрақсыз тағдырынан гөрі, қақсоқсыз тыныш өмірді артық санайды да, ордадағы топтардың ешбірін де басқарып кете алмайды. Осындай қадыр-қасиетімен ол өз жақтастарын шарасыз күйге түсіріп, жолын байлайды да, өзіне мүлде ұқсамайтын немере інілерінің кең көсілуіне мүмкіндік береді.

	Муганханның ұлы Төременнің мінез-құлқы, оған қарағанда, өзгерек болады. Оның жүріс-тұрысына, қытай тыңшысы Чжан-сунь Шэннің берген мінездемесіне қарағанда, билікті жақсы көргенімен, солқылдақ екен. Соғыста — батыр, саясатта — соқыр болған, күштілерге келгенде — көнгіш, жасық, әлсіздерге келгенде — арсыз пасық екен дейді155. Міне осы мінез-құлығы Төременді қытай тыңшылық қызметі және әкесімен сыбайлас жаужүрек бектер қолындағы ойыншыққа айналдырады. Бұ ханзаданың тағдырына оның түркіт тектілерінің билеуші бөлігіне жатпайтын шешесі, Муганханның кәнизегі көп кесірін тигізеді. Жесір қалғаннан кейін де ол мемлекет істеріне ықпал жасай береді және, шамасы, Ян Цзянді Суй әулетінің императоры деп тануды жақтайтын партияның басында тұрса керек. Сондықтан да 581 ж. Суй үкіметі, жылы-жайлы жерге орналасқан түркіттерді қытайдан қайтарып жібергеннен кейін олар ашу-ызасын жесір қатыннан алуға тырысады. Міне, осындай сыңайлар, көңіл-күйлері орда ішінен үндестік тауып, табиғи түрде оның баласының абырой-беделіне нұқсан келтіреді де, оқиғалар барысына кәдімгідей әсер етеді.

	Беймезгіл қаза тапқан Қара Ыссықханның ұлдары — Шету мен Чулохоу бәрінен де батыл, бәрінен де қайратты-жігерлі болады. Шетудің батыр да ақылды, мәрт те қайратты болғаны сондай, өз қатыны оны "қасиеті жағынан нағыз қасқыр"— дейді екен. Осынау қадыр-қасиеті арқасында ол халық пен текті бай-бағландардың құрмет-қошеметіне бөленеді, тәж-тақты да алады, тіпті сол қасиеттері оны опат ете де жаздайды.

	Ағасынан Чулохоу да кем түспейді. Ол тіптен қулығы — еркін, еркелігі мен әдептілігі жөнінен ағасынан да асып түседі. Соның нәтижесінде халық оны құрметтеп қана қоймайды, тіпті жақсы көреді де. Оның енші аймағы қағанаттың шығыс шекарасы жағында болатын, ол арада төлес-шад Чулохоудың тірегіне айналған қидандар мен татаптар көшіп-қонып жүретін. Шамасы, Чулохоудың енші аймағына Гоби тасты шөлінің шығыс бөлегі кірсе керек, өйткені оның лауазым аты сөзбе-сөз: "Шөлдің екінші дәрежелі султаны" дегенді білдіреді. Әсілі, тап осы "екінші дәреже" оның сұмдық мансапқорлығы мен қажыр-қайратына қосылғандықтан да қағанат тіпті Азияда басым болып тұрған кездің өзінде-ақ, оны қытайлармен жақындасуға итермелегенге ұқсайды. Біздің заманымыз оның осы позициясын — саяси принципсіздік деп бағалар еді, ал VI ғ. Чулохоу бұл қылығымен түрік қағанатындағы басқа сұлтандар арасынан ерекшеленіп көзге түспеген тәрізді.

	Бірақ жоғарыда аталған хандардың ішіндегі ең көрнекті тұлға, солардың немере ағасы, Істемиханның ұлы Қара-Сор Түрік Тардушхан болған. Оның өмірбаяны Қытай шежірелерінде кездеспейді, бірақ бұл олқылық Византия және парсы, бастаухаттарымен толықтырылады156. Қара-Чурин (Қара-сор) өзінің әскери мансабын 555 ж. әкесінің туы астында, түркіттердің эфталиттермен бірінші қақтығысы кезінен бастайды. Сосын 556 ж. Істемиханның рұқсатымен оңтүстік Жоңғарияны бағындырып, абарлар тайпасының жерінде өзінің енші аймағының негізін салады. 558 ж. Қара-Сор Орал мен Еділ жорығына қатысады, бірақ жаулап алынған жерлер оның інісі Түріксанф пен немере інісі Бөріханға енші етіп беріледі.

	576 ж. Істемихан қайтыс болғаннан кейін, Қара-Сор Батыстағы жоғарғы өкіметті мұра етіп, Тардушхан лауазымын алады, содан кейін алыс жорықтарға қатысуды қояды. Византия мен Эгриси (лазики) патшалығына қарсы бағытталған Қырым және Кавказ жортуылдарын оның қарамағындағылар басқарады да, жеңіліп қалады. Бұл жеңіліс салқыны Қара-Сордың абырой-беделі мен даңқына нұқсан келтірмейді, ол тап сол кезде "ұлылығы үшін" Боке (қаһарман)157 деген атақ алады.

	Бірақ бұл хан бақытты болмаған: оның Қара-чурин деген аты — кәдімгі "Қара сор" (бәлкім, бұл алапестікті білдіре ме). Еншілік-таспиқтық жүйеде бағынушы жағдайында жүргеніне қарамастан, Қара-Сор сұлтандардың ішіндегі ең қажырлы, қайраттысы болған. Өз сезімдерін білдіргісі келмесе де, оны мен Шету екеуі бір-бірін көре алмаған.

	Әулеттік егес. Төніп келе жатқан трагедияның кіріспесі 581 ж. бітерде, Орхон жағасында түркіттердің ұлы ханы Арыслан Тобохан ажалдың жақындағанын сезген кезде басталады. Ол өз ұлы Әмірақтан, еншілік-таспиқтық жүйенің мұрагерлік заңына сәйкес, Муганханның баласы Төременнің тәж-тақты алу құқын мойындауды талап етеді. Тобохан сонда жалғанда әке мен баланың туыстығынан ыстық, одан жақын ештеңенің болмайтындығын, бірақ оның тақты мұра етіп алу ісінде ешбір мәні-маңызы жоқ екенін айтады. Сол таспиқтық өрлеу заңына сәйкес, Шету де құр-алақан қалады, оның әкесі заң қабылдағанға дейін дүние салғанды, сол себепті де ол таққа отыру кезегінен шығып қалатын бұралқы сұлтанның кебін киеді. Бірақ ол кісіге есебін жібермейтін.

	Шешесінің "қарадан шыққаны" себепті, текті түркіттер арасында Төременнің онша беделді емес екенін еске ала отырып, Шету Әмірақты қолдап шығады. Мәслихатқа елдің ең соңынан келген ол, егер марқұм болған ханның өсиеті орындалатын болса, өзінің еншілі аймағына барып, оның шекарасын "көк найзаның ұшымен, қайқы қылыш күшімен" қорғайтынын яғни азамат соғысын бастайтынын айтып, айбат шегеді. Бұл өте күшті дәлелді дәйек болатын, оған қарсы шығуға ешкімнің де дәті шыдамады. Сөйтіп әлсіз де жуас Әмірақ хан болып шыға келеді.

	Бірақ Төремен бұған көнбейді. Оның жақтастары Әмірақты боқтан-боралап, намысына тиіп, тыныштық бермейді, сондықтан да ол өзінің қолдаушысы Шетудің пайдасына тәж-тақтан бас тартады. Тағы да аташым болып қалған Төремен, мемлекеттің теріскейдегі шет аймағынан еншілік және Абохан (Аға хан) лауазымын алып, көңілін бір демдейді.

	Шету — Иль-кулуг-шад Бага Ышбарахан158 лауазымын қабылдайды. Өздеріне ұнамайтын кісілерге қорлайтын иероглифтерді іріктеп алу дәстүрінен бір айнымайтын қытайлықтар, оның соңғы "но" буының "лио" (тонаушы) деп өзгертіп, "Шаболио"159 деп атайды. Ол хан осынау жағымсыз атпен тарихқа енеді.

	Tебеті жөнінен хатта бірауыз сөз жоқ. Қағанаттың батыс шекарасында кенет лап еткен соғыс жөніндегі Қытай императоры бұйрығындағы мәлімет көңілде шүбә туғызады. Ол Орта Азия мен Иранда 582 ж. болған жағдаймен мүлде үйлеспейді. Хотан кішкене ғана бектік болған. Оның әскер күші. 4 мың сарбаздан құралған. Эфталиттер болса, со жылы ғана парсы монархиясының құрамына кірген еді, ал монархияның өзі Месопотамияда Византиямен қиын соғыс жүргізіп, жатқанды. Қағанаттың жоғарыда айтылған жауларының бәрі шетелдерде жүрген, ендеше "көтеріліс жасады" деген сөзді оларға қолдануға болмайды. Ал егер Тардушхан оларды шынымен жеңген болса, ол онда бұл жеңіс жөнінде үндемей қала алмас еді. Ақырында, кейініректегі қытай шежірешілері Суй шу мен Тан шу, тегі, оны сенімсіз санап осы әңгімені оқиғалар сипаттамасынан шығарып тастаса керек. Бұнымен мен де келісемін. Әсілі, император Вэнь-ди географияны нашар білетінінің құрбаны болғанға ұқсайды. 582 ж. қытайлардың Қашғардың батысындағы елдер жөніндегі мәліметінің дәлдігі Византияның Қашғардың шығысындағы елдер жөніндегі мәліметінің дәлдігіне деңгейлес болған. Сол себепті де қағанаттың батыс шетіндегі Византиямен соғыс жайлы хабарды олар Персиямен соғыс жөніндегі сыбыс деп ұққан, ал ол кезде мұндай соғыстың болуы мүмкін емес еді. Парсылар өз одақтасына неліктен шабуыл жасауға тиіс?

	Жоғарыда аталған қытай бастаухатына осындай түзету енгізсек, ол Менандр "Суйшу" мен Симокатта мәліметтерін байланыстыруға жағдай жасайды. Тардупіхан 576 жылдан 583 ж. дейін Византиямен соғысады, бірақ өз басы қатыспайды, оны жүргізуді өзінің немере інісі, қағанаттың батыс шетінде еншілік аймағы бар Бөріханға сеніп тапсырады. Император Маврикийге жазылған хатта түркіттердің византиялықтарды жеңгені, әлбетте айтылмаған. Сөз салмағы, Шығыс Рим империясының бұрынғы бодандары болса да, VI ғ. автономиясын сақтап қалған лаздарға (колхтар) түсіріледі. Хош, сонымен, шындыққа кәдімгідей жақын келіп, елшілік сыпайылықты сақтап қалады.

	581—584-жж. соғыс сипаттамасының, қытайлықтан басқа екінші версиясының болмауы Г. Е. Грумм-Гржимайлоны да, (Батыс Моңғолия..., 229-6. 4 ескерту) мені де адастырады (Л. Н. Гумилев, Бірінші түрік қағ..., 79-6., бірақ персияның 582 ж. қағанатқа қарсы соғысы жөн. хабарға сенген авторлар оған мән бермейді де, бұл қате қорытындыға ықпал етпейді. Ал, осы мәлімет Тұрум-Тардушхан қызына үйленген эфталит кінәзі — деп болжаған X. Хауситті алдайды (Н. W. Haussig, Theophilakts Exkurs..., s. 300, 379—383). Қытай хабарын сынауға қоса, мұнда Хаусинггің позициясына қарсы, хат текстінде соғыс "өзара" және "азаматтық" соғыс делінеді, ал бұған байланысты эфталиттер аталмайды.

	Бірінші хан болып табылатын Шаболионың қосыны өз билігіндегі жердің дәл кіндігіндегі Өтукен тауының етегінде болатын. Екінші хан Қара-Сор Түрік еді, оны қытайлар Дяньгу деп атайтын (иероглиф оның атын фонетикалық тұрғыдан көрсетпей, тек мағналық жағын ғана берген). Қытайлар оның лауазымын фонетикалық жағынан Датухан деп береді. Қара-Сордың қосыны Ақта тауы баурайында болған.

	Әмірақ үшінші хан болып есептелген. Оның осынау қоқырайма лауазымы тақтан құралақан қалғанының қарымын қайтарса керек. Оның қосыны Толы өзенінің жағасынан, аңшылық құратын сайын даладан қоныс тепкенді.

	Осынау ірі-ірі төрт ханнан басқа, тағы да уағырақ төрт хан болған. Чулохоу жаңа заң бойынша ағасы Шаболионың мұрагері саналады. Шабблионың немере інісі, тегі, Тобоханның ұлы және Әмірақтың інісі Тегін-шадтың да қағанаттың шығыс жағында енші аймағы болған.

	Батыста гректер Түрксанф деп, қытайлар Таньхан деп атаған сұлтан хандық құрады. Ол Еділ мен Солтүстік Кавказдағы әскерлерге бұйрығын жүргізеді, оның қарауында, әлгі Византияға қарсы соғыс бастап, 576 ж. Босфорды алатын, Тобоханның немере інісі Бөріхан қызмет атқарады.

	Батыстағы соғыс. Қағанаттың батыс аймағындағы соғыстың созыла түсуі тарихта жазылмаған. Византия мәліметтері үзік-созық, парсы мен грузин деректері бізге жетпеген, ал қытайлардың Қаратеңіз өңірі географиясын білмейтіндігі сондай, өздеріне жеткен сыбысты қияли тұрғыдан түсіндірген. Сол себепті де түріктердің өз бастау хаты — қаған (Қара-Сордың) император Маврикийге жазған хаты аса құнды олжа болып табылады, ол хаттың нобайы Феофилакт Симокаттаның "Тарихында" сақталған. Сол хатты біз тарихи дерек ретінде арнаулы жұмыста талдап шыққанбыз, соның негізінде енді оқиғалар барысын қалпына келтіреміз.

	Менандр тек 576 ж. түркіттердің Босфорды алғанын және 580 ж. Қырымға шапқыншылық жасағанын ғана хабарлайды. Түркіттер қағанының Маврикийге жазған хатынан біз 582—583 жж. түркіттердің Византияға Кавказ арқылы өткісі келгенін, бірақ табысқа жете алмағанын білеміз. Тардушханның өзі шығыста, Қытаймен соғыс жүріп жатқан жерде болған. Сол соғысқа қатысқаны оның атағына атақ қоспайды, ол әскерімен кейін шегінеді. Қытай императоры, Тардушханның шегініп кеткен себебі, оған қарсы "парсылар, эфталиттер мен хотандықтар бас көтерді" деген бұйрық жариялайды. Хан өмірбаянының бұл Түркіт-Византия соғысының аяқталуы, қағанаттағы азамат соғысының басталуына яғни 584 ж. бас кезіне тура келеді. Қырымға кимелеп кіруі сәтсіз болғаннан кейін, түркіттер Кавказбен шектеле қояды. Лазика немесе Эгриси патшалығының терістік шекарасы Кавказ қыратымен өтетін; Абхазия сол патшалықтың бір бөлегі болатын. Шамасы, түркіт сұлтандарының соғыс әрекеті осы маңда өткен болуға тиіс. Олар оңтүстік жаққа алыстап ене алмаған секілді. Лаздардың қарсылығы туралы ештеңе де айтылмайды, тек 300 мың адамның жусатыла салғаны ғана хабарланады, олардың мәйіттері жол бойын қуалай, 160 шақырым жерге дейін (төрт күндік жол) шашылып жатады. Бұл тегі тұтқындар қырғынына ұқсайды, шегініп бара жатқан қалың әскер оларды өздерімен бірге айдап кете алмаған. Демек, түркіттердің Қырым мен Кавказға жасаған шабуылы тұншығып қалады да, олар соғыста жеңіліс табады. Осыдан кейін расында да, 588 ж. Византия Боспорды қайтарып алады, сөйтіп бастапқы жағдай қалпына келтіріледі.

	Қытаймен соғыс. Қытайдағы төңкерістен кейін, түркіттер жібексіз қалады. Ян Цзянь жабайылармен елшілік қарым-қатынастарды тоқтатады, ал со кездері жібекпен сыртқы сауда жасау ісі, негізінен, көшпелі хандардың елшіліктері мен император сарайының арасында тарту-таралғы, сый-сияпат алмасуымен ғана шектеледі. Саяси қайта топтасу әрекеті ілезде жүзеге асады да, тоғон ханы Қуалуй түркіт ханы Шаболионың досына айналады. Шаболионың әйелі Бэй-Чжоу үйінің ханшайымы болатын. Ол мұңлық өзінің барша туған-туысқандарының көзі құртылып, ата-бабаларына құрбан атау ісінің тоқтап қалғанына қатты қамығады. Терістік Қытайдың сәнбилік бай-бағландарын түркіт ханының қосынымен жалғастырып тұрған әлсіз жіп тек осы әйел ғана еді. Шекарадағы Инчжоу аймағының билеушісі Инчжоуда тәуелсіз-егеменді алдияр құқын сақтап қалған және құлатылған Ци әулетінің жақтаушысы Гао Бао-ниннің 582 ж. жазында Суй империясына қарсы шығуы тегін емес. Оның одақтасы түркіттер тап со мерзімде бүкіл әскери күш-қуатымен Гоби шөлінен асып, қамал ішіндегі Қытайға киіп-жарып кіре береді.

	Соғыс, император мен оның кеңесшілерінің күнілгері ойлағанынан гөрі, ауырырақ болады. Түркіттер ә дегеннен инициативаны өз қолдарына алып, қытайлардың сан жағынан басымдығын пайдалануына мүмкіндік бермей қояды. Суй әскері Ұлы қамалдың өн бойына созылып жатады; оның сол қанаты Наньшань тауына (қазіргі Ганьсу уәлаятында) барыға тірелсе, оң қанаты Ючжоу жазығына (қазіргі Шанъси) жайғасады. Қытайдың шекарадағы сарбаздары күйретіледі де Ұлы қамалдың ішінен пана іздейді. Түркіттер оның Ганьсудағы ең салақ салынған, осал жері — Мухя мен Шиминь өткелдерінен баса-көктеп өтіп кетеді. Солтүстік-Батыс Қытайдың ең бай алты облысындағы үй малынан тігерге тұяқ қалмайды. Бірақ түркіттер жүгенсіз талау-тонауға құнығып кетіп, өздерінің жағдайын қатты қиындатады. Тартып алынған малдың бір бөлегі терістікке айдалып кетіп, қалған бөлегі жеп бітірілгеннен кейін, түрік әскеріне ашаршылыққа ұшырау қаупы төнеді, өйткені үрей қуған халық тау-тауды сағалап, бой тасалайды да, майдан даласы құлазып бос қалады. Түріктермен бірге ұрысқа гогондар да шығады, бірақ олардың 581 ж. Лянчжоуға жасаған жортуылы тойтарылып тасталады да, содан былайғы әрекет-қимылы шекара жанжалынан әрі аспайды.

	Ян Цзянь империяның күллі күш-қуатын жаппай жұмылдыруға жарлық береді, бірақ ол ұзаққа созылатын істұғын және жерді дайындау сапасы Суй үкіметі алға қойған міндеттерге сай келмейді.

	Қытай әскерінің қатары өздерінің егіні мен бау-бақшасынан жиналып алынған шаруалар есебінен толықтырылатын. Офицерлер құрамы ғылыми айтыс-тартыс пен өлеңдер жинағын аңсайтын конфуцилік зиялылармен молықтырылатын. Әскери уставтарды философтар конфуцилік мораль негізінде құрап шығатын. Солдаттар мен офицерлердің кей-кейде батырлықтың ғажайып үлгілерін көрсететіндеріне қарамастан, шекарадағы қызмет яки алысқа жасалатын жорықтар оларға сұмдық азап болып көрінетін. Сонымен қатар армия жүріске шабан келетін, оның басым бөлігі жаяу әскерден тұратын, қару-жарақ қатарында соғыс арбалары бар тұғын, ал атты әскер саны мүлде аз болатын. Әрине, мұндай әскермен далада жетекшілік роль атқару жайын ойға алмаса да болар еді. Алайда әскердің кемшілігін елшілік қызмет еселеп толтыратын. Ал, тағдыр Ян Цзянның бақытына таптырмас көмекшіні, теңдесі жоқ тыңшы — Чжан-сунь Шэнді тауып берген еді. 578 ж. елшілікте жүрген кезде, Чжан-сунь Шэн, со кездегі енші аймақтың султаны Шаболиомен достасып кетеді. Сонда оны садақшы мергендігімен тәнті етеді. Ол түркіт бектерімен байланысын шебер пайдаланып, оларды бір-біріне айдап салып, қырқыстырып қояды.

	582 ж. аяғында қытайлар түркіттерге тойтарыс береді, ал Чжан-сунь Шэн түркіт хандарының арасына алауыздық дәнін сеуіп үлгереді. Енші аймақ сұлтандарының ішіндегі ең күштісі Қара-Сор Тардушхан бөлекше бітімге келіп, Қытайдан әскерін алып кетеді.

	583 ж. жазы қытайларға тағы бір жеңілдік әкеледі. Линтаоға шабуыл жасаған тоғондар күл-талқан етіледі, соның ізінше Абоха» жеңіліске ұшырайды. Шаболионың жеңісі түркіт әскерін күйретуден аман алып қалады, бірақ Қытай тыңшысы Чжан-сунь Шэн Шаболио мен Абохан екеуінің арасына от тастап үлгереді.

	Бір сенімді кісі арқылы ол Шаболиоға мынадай сөз айтады: "Түсініксіз бір нәрсе, түркіт әскерінің басында сіз тұрған кезде, ол ұдайы жеңіске жетеді де, ұрысқа басшылық ету Абоханның қолына көшсе болғаны, әскер күйреуден көз ашпайды, мұнысы қалай? Ал, сіз бен Абоның қарамағыңдағы қол саны шынында да бірдей. Осынау масқара қорлық сізді де ұятқа қалдырып отыр. Жә, енді кәзір сіз жауды күн демей, түк демей талқандап, атақ-даңқыңыз жер жарып жатқанда, Або болса, күллі ұрыс науқанын ұтылысқа қарай бейімдеп, түркіттерді жаманатқа қалдырып отырған кезде де, сіз бұрынғыша оған тек ескерту жасап қоя салуды жөн деп ойлайсыз ба? Бір кездері сіз "теріскей хандығының" яғни Төременнің енші аймағының көзін құртуды армандаушы едіңіз. Енді соны істеуге дәтіңіз барар ма екен?" Тап сол мезетте Чжан-сунь Шэннің өзі Абоханды былай азғырып жатты: "Хош, енді Датухан Суй үйімен одақ құрған екен, ендеше Шету түркіт халқын билейтін жоғарғы өкіметті өз қолында ұстап тұра алмайды. Сол себепті де сіздің дәл кезінде сол одаққа қосылып, императордың қамқор қанаты астында тұрғаныңыз жақсы болмас па екен? Ол сіздің күшіңізге үлкен күш қосар еді және өзіңіз қалап алған жолдан — Шетудің әмірін орындап, әскерлеріңізді селдіретіп құртудан, тап бір айыпкер сияқты, оның астамдығын арқалап жүре бергеннен гөрі ақылға қонымды дұрыс нәрсе ғой".

	Төременнің опасыздық жасауы мүмкін деген сыбыс Шаболноға да жетеді, ол сосын ақыр аяғында түрік мемлекетін құртуға апарып соғатын бір қатерлі қадам жасауға бел байлайды.

	Араздық. 584 ж. ақпаны мен наурызында Төремен жоқ кезде, Шаболио оның қосынына шабуыл жасайды. Қылыштасып қырқысу кезіңде Төременнің шешесі қаза табады. Мұның бәрі қытайдың тіміскілеп, түрткілеуінен болғаны ел-жұртқа аян еді, сол себепті де Төремен қытайларға қатты жауығады. Ол батысқа Қара-Сор Түрік Тардүшханға қашып барады. Шаболионың жүгенсіз әділетсіздігі орданы қатты ашындырған секілді. Қара-Сор Төременге қалың әскер береді; мұның үстіне оның бұрынғы аймағынан 100 мың адам қосылады, сол сияқты еншілік аймақтар хандары Түрксанф (Таньханьхан) пен Тегін шад та қостайды. Төременнің қарауындағы қолдың қалыңдығы сондай, Шаболио табыстан күдер үзсе де болғандай еді. Тіпті оның інісі Чулохоу да қарсыластар жағына шығады, ал ту сыртындағы қидандар жаппай көтеріліс бастайды. 584 ж. күзінде Шаболио Қытаймен бітімге келіп, одақтасуға ұсыныс жасайды.

	Осындай ұсыныспен Тардүшханнан да елшілер келеді. Сөйтіп Ян Цзянь ағымдағы жағдайдың қожайыны болып шыға келеді, бірақ осынау ақылды да әккі саясатшы өзін зор бәледен құтқарған қағанаттағы өзара жанжал екенін көріп, біліп отырады. Түркіттердің атты әскерімен белсене күресуге қытай сарбаздарының әл-дәрмені жетпейді, сондықтан да мен кінәз Гуанның хандардың алауыздығын пайдаланып, соғысты жазық далаға шығару жөніндегі ұсынысын қабылдамай тастадым,— деп жазады ол. Ян Цзяннің өзі үшін де және бүкіл Қытай үшін де айрықша маңызы бар тағы бір жәйт бар еді. Солтүстік облыстардағы қытайланып кеткен сәнбилер кез келген уақытта түріктермен тіл тауып кетуі мүмкін еді және бұған қоса Чжоу үйінен шыққан ханшайым Шаболио ханның ой-пікірі мен сезіміне жөн сілтеп отыр ғой. Шамасы, алдын ала жүргізілген келісім бойынша ханшайым императорға оның өзін қызым, ал күйеуін-ханды балам деп тануы жөнінен ұсыныс жасағанға ұқсайды. Ханшайымның өтініші қолма-қол қанағаттандырылады.

	Бұл оқиға — жаңа әулет бұрынғы әулеттен бүтін қалған дәстүрлерді мойындайды деген ұғымды білдіретін. Басқаша айтсақ, солтүстік шекарадағы сәнби бай-бағландарының артықшылықтары сақталады және көшпелілермен алыс-беріс саудасы яғни бүркемеленген алым-салық қалпына келтіріледі деген сөз еді.

	Шаболионың Қытайға жіберген нотасы — ескертпе хаты тым асқақ раймен жазылған. Онда қойылатын талаптардың қаталдығы сондай, оны көмек сұраушы емес, жеңіске жеткен кісі ғана айта алатындай еді. Императордың өзін бала етіп алғанын тілге тиек ете отырып, ол патриархалдық от басындағы сияқты, өздерінің бүкіл дүние-мүлкін ортақ деп есептеуге ұсыныс жасайды: "Менің хандығымдағы күллі қой мен жылқы малы түптеп келгенде императордың да малы, өйткені оның жібек маталары шынында да менікі. Мұнда өзара алалық жоқ". Өз малының құны — отыз миллиондық қытай халқының жібек қорынан әлдеқайда кем екенін хан әрине түсінген, бірақ ол жібек пен мал нарқын өктем үнмен теңестіре айтқандағы тап осындай айырбасқа ұмтылған. Ашуланшақ Ян Цзянь тап осы арада бір ызалануы керек еді, бірақ ол мүлде түсініксіз ұстамдылық көрсетеді де, баяғы қайрымды Бэй-Чжоу кезіндегі сияқты, түркіттерге мол тарту-таралғымен елшілерін жөнелтеді.

	Елші ханнан тек бір-ақ нәрсені талап етеді —өзін вассалмын деп айтып, император грамотасын тізесін бүгіп алуы керек. Хан біраз кекірейіп қасарысса да, келісімін береді. Осынау дұшпан көзі үшін бағыныштының сыңайын таныту Ян Цзянға абырой-беделін арттыруға керек еді, ал шын мәнінде, қалаған нәрсесін түгелдей император емес, түркіт ханы алған еді, сонда ол жібек валютасын, күллі халқымен бірге уақытша қытай шекарасына көшіп баруға рұқсат алған еді — өйткені теріскей жақтан оны қидандар мен Төременнің жақтастары тықсырып қыса бастаған — тағы да өз әскеріне киім-кешек пен азық-түлікті, тіпті соғыс көмегін де қоса қамтығанды, ал қытайлардың жортуылдағы корпусына сол баяғы түріктерді қырып салуды армандайтын кінәз Гуан қол басшылық ететін.

	Шаболионың үлгісін Қара-Сор Түрік қолдап, 584 ж. өзін Суй империясының вассалымын деп мойындайды. Ол да жібекке мұқтаж болатын және оның дос-жарандары, соғды көпестері, далада тыныштық орнатылып, керуендердің қауып-қатерсіз жүруі қамтамасыз етілсе деп көптен талап қойып келгенді. Императордың тарту-таралғысы шын мәнінде нақты бұйым еді, ал тәуелділік онша сезіле бермейтін болғандықтан да, жетекші екі ханның екеуі де іс жүзінде ұрыста ұтып шықтық деп ойлап, Қытаймен бітімге келуге құлшына кіріседі. Бұл шығысқа шабуыл жасай бастаған Төременнің табысты қимылын тұсап тастайды. Шаболио оның әскерін талқандайды, ал ту сыртынан оны Қара-Сордың байырғы бодандары-абарлар келіп соғады. Олар Төременнің қорғансыз қалған қосынына лап қойып, әйелі мен балаларын тұтқындап алып кетеді. Шаболионың әскеріне ерген қытай сарбаздары Төременнің үй-ішін абарлардан тартып алады. Тұтқындар Шаболионың қолына тапсырылады, осындай аса құнды сыйдың өтеуі ретінде, ол соғыстың бас кезінде жаулап алынған жерді тазартып, ұлы шөл Гоби үстімен өтетін шекараны қалпына келтіреді.

	Бақытсыз Торемен бәрінен: шешесінен де, әйелі мен бала-шағасынан да, туған жерінен де айрылып қалады. Ол өзінің жанына жайлы сайын даланы тастап, ақырғы жорықтастарымен бірге оңтүстікке қарай кетіп, Пайкент шаһарына келіп, Бұқардың маңынан қоныс тебеді.

	Еншілік жүйенің салтанаты. Шаболионың жеңіске жетуі — оның өкіметін сақтап қалса да, түркіттер арасында тыныштық орната алмады. Жеңімпаз ханның құба түзде мазасы кетіп, көңілінің алаң бола бергені сондай, 587 ж. бас кезінде ол қытай императорына, оның Хуан-хэ алқабындағы жерінен "аң аулауға рұқсат сұрап", өтініш білдіреді. Оның өтініші қабылданады, ханға керекті ауқат қоры жіберіледі, бірақ бәрібір ол зауалдан құтыла алмайды. Шаболионың қосыны кенет өртеніп кетеді де, оның өзі "жайсыз хабардан" жантәсілім етеді.

	Ханның баласы Юн Иоллығ (қыт. Юн Юйлюй) таққа отырудан бас тартады, заң бойынша тәж-таққа мұның ағасы, әкесінің жауы Чулохоу отыруға тиіс еді. Бұл арада мәселе ханзаданың жеке басының қадыр-қасиетінде емес, ол кейін өте батыл, қайратты-жігерлі болып шығады. Осынау мәмлеге келу Ісінде өзара қырқыстан мезі болған, қалың түркіт жасауылдары шешуші роль атқарған деп ойлаған жөн. Олар тақта мұрагерлігі жөніндегі еншілік заңын еске түсіріп, өздерінің хандарын соны сақтауға және ымыраға келуге мәжбүр еткен.

	Юн Иоллығ таққа отыру жәйлі ұсыныс жасап, Чулохоуға елші жібереді, бірақ анау ханзаданың адалдығына шүбәланып, бұдан бас тартады да, өзінің оған бағынып бас иетінін білдіреді. Бірақ ханзада бұған қарсы қайсарлықпен дәйекті дәлел айтады: "Менің әкеме ұзақ уақыт бойы жау болған сіз, Чулохоу, енді оның сәби баласына бағынасыз. Біздің заңымызға сәйкес, сізді өзінің мирасқоры етіп тағайындаған әкемнің әміріне сәйкес, тәж-тақ сізге бұйырады. Сіз көнуіңіз керек". Шын мәнінде екі хан да мойынсұнуға тиіс еді. Оларға найзагер жасауылдардың ерік-жігері қатер төндіріп тұрған. Олар таққа таласушылар ішінен, "батырын, ой қабылеті барын" яғни Чулохоуды қалап алған болатын.

	Оның таққа отыруы шиеленісті бірден бәсеңдетеді. Абоханды тек Шаболионың жауы болғандықтан ғана қолдап жүрген, оның көптеген жақтастары жаңа-ханды жақтап шыға келеді. Қара-Сор да орталық өкіметке қарсы әрекет жасауын тоқтатып, Абоханмен егесіп қалады, сөйтіп Абохан жалғыз тұйыққа қамалады (585 ж.).

	Чулохоу тақпен бірге ағасының саясатын да мұра етіп алады. Ол Суй империясымен жасалған одақты қайта бекітеді, өзінің бұрынғы досы, ол кезде халі бұрынғыдан бетер ауырлап кеткен Абоханға қарсы соғысты ашықтан-ашық жүргізе бастайды.

	Пайкент трагедиясы. Абоханның тас-талқан болған қалың қолы топырлап, Жоңғар қақпасы мен Шу алқабы арқылы батысқа қарай шұбырады, Қара-Сор өзенінің көсемімен одақты бұзғаннан соң, олар бұл арада қалуға жүрексінеді. Олар алыс кетсек — қауыпсыз болар деп қағанаттың оңтүстіктегі қиыр шетіне келіп тоқтайды. Түркіттердің Бұқар облысы шебіне келгені туралы "Бұқар тарихында" былай баяндалған: "Бұл араға Түркстаннан келген адамдар осында қоныстанып қалды, өйткені, бұл облыста сулы, нулы жер көп, аң аулайтын ғажайып алқаптар бар; осылардың бәрі жер ауып келгендерге қатты ұнады. Әдепкі кезде олар киіз үйлер мен шатырларда тұрып жатты, сосын күн санап келушілер шоғыры көбейе берді де, қоныстанушылар жапырласып үйлер сала бастады. Халықтың қалыңдап кеткені соншалық, олар (өз арасынан) біреуін таңдап алып, әмір етіп сайлады. Оның аты Абруй болатын".

	Қол астындағы қорғансыз жерде Абохан сарбаздарының қалай жүріп-тұрғанын болжау қиын емес. Түркіт әскері арасындағы тәртіп жөнінен ол кезде Чжоу мемлекетінің (563 ж.) генералы болған Ян Цзянь ашықтан-ашық былай айтқанды: "...түркіт сарбаздары сый-сияпатқа да, жаза мен сазаға да немғұрайлы қарайды, өздерінің бастықтарын онша қадірлемейді және көбіне тәртіп сақтамайды. Бірақ түркіт сарбаздары олжадан бастартқан емес және талау-тонауды құрмет санаған. Сол себепті де "Бұқар тарихының" былай деп жазуы таң қаларлық нәрсе емес: "Арада біраз уақыт өткеннен кейін Абруйдың өкіметі күшейді, ол осынау облысты рақымсыз қаталдықпен билей бастады да, халықтың төзімі таусылды. Диқандар мен бай көпестер бұл облыстан Түркістан мен Тараз жағына кетіп қалды да, сол жақтан қала тұрғызып, оны Хамукат деп атады... Бұқарда қалған жұрт өз бекзаттарына елші салып, Абруйдың зорлық-зомбылығынан қорғауларын сұрады. Бекзаттар мен диқандар бас қосып, түріктер ханы Қара-Сор Түрікке арыз айтып, көмек сұрайды, халық оның ұлықтығын қастерлеп, Биягу деп кеткенді Биягу дереу баласы Шири-Кишварға қалың қол беріп, соған жұмсайды. Ол Бұқаға келіп, Пайкенттен Абруйды ұстап алып, кең қанарға сары араларды толтыра салдырады да, соған Абруйды да сал деп бұйрық береді, байғұс хан ажалын содан табады".

	Бірақ Төремен-Абоханды жеңу іс жүзінде бұдан әлдеқайда қиын болады. Өзінің бұрынғы одақтасын жәукемдеп тастағысы келген алғашқы әрекетінде Қара-Сор сәтсіздікке ұшырайды. Содан кейін барып батыс пен шығыс хандары бітімге келіп, қаныпезер билеушіге қарсы уақытша одақ құрады. Шығыс түркіттердің әскерін батысқа Қара-Сор мен Төременнің бұрынғы досы — Чулохоу бастап барады. Жолай ол өзімен бірге Қытайдың көмекші әскери корпусы келе жатыр — деп сыбыс таратады да, Суй императоры сыйлаған жалауларды әдейі желбіретіп көтеріп жүреді. Бұл онсыз да қобалжып жүрген солқылдақтарға, жаман атқа онша ілінбегендерге әсер етеді. Төремен жақтастарының көпшілігі Чулохоу жағына шығады.

	Батыс ханының әскерін оның парсы бастаухатында Шири-Кишвар деп аталатын баласы Янг Соухтегін бастайды. Бұлардан басқа тағы екі хантегі, Юн Иоллығ пен Қара-Сордың ұлы, сібірлік "Батыр-сұлтан" болса керек, көмекке әскер жібереді немесе жібереміз деп уәде етеді. 587 ж. көктемінде одақтас әскерлер Бұқардың маңындағы бір жерде бүлікшілерді соғысуға мәжбүр етеді.

	Төремен мен оның қолдаушылары шегінетін жер қалмаған еді. "Жаулар қаһармандықпен айқасты, бірақ қаныпезер билеуші мерт болғаннан кейін, оның әскері бет-бетімен қашты. Зор шайқастан соң қаған қайтадан өз жерінің қожасы болып қала берді. Қаған өз өкілі арқылы император Маврикийге осы табыстары жөнінен хабар берді... "Азамат соғысын аяқтағасын, қаған жайбарақат жайлы күйде мемлекетін бейбіт жолмен басқару үшін, тауғастармен келісімшарт жасайды",— деп хабарлайды, грек бастаухаты, ал, қытай шежіресі бұл туралы бірінші министрдің сөзін келтіреді де қояды: "Туысқандар, ұлы жәндіктер секілді бірін-бірі құртып жатқан кезде, өзіңнің кең бейілді екеніңді көрсету үшін, оларды аяп, тиіспеу керек". Бұл арада "Сары аралар" мен "улы жәндіктер" әлденені ойға салып, біраз роль атқара алады. Мұндағы басты гәп — Суй үйінің көпшелілер арасындағы абырой-беделінің қамын жеп, кең бейілді екеніңді көрсет дейтін кеңесі: жаулар бірін-бірі құртып жатқанда, оларды аяп, тиіспеуге болады (тап бір қайырымдылық пен қатыгездік белгілі дәрежеде қытайларға тәуелді болып тұрғандай-ақ).

	Бірақ осынау бітім жасалмай тұрғанда ұлы жанжалдың тағы бір қатысушысы жантәсілім болады. Төременді талқандап, көзін жойғаннан кейін бұл іс Суй үкіметінің сұрқиялық ақылын көзге ілмей-ақ жасалған еді — шығыс пен батыс түркіттері тағы да таласып қалады. Бұл талас кездейсоқ еместі: Шығыс түркіттері бас болып, басқарғысы келсе, Батыс түркіттері тәуелсіз дербес тұрғысы келеді. Қарулы қақтығыс көп күттірмейді. 587—88 жж. қысында Чулохоу, қайта жауыққан Тардушханға қарсы батысқа қарай қозғалады. Чулохоудың әскері талқандалып, өзі қаза табады.

	Бұл оқиғаның дүмпуі бірден білінген жоқ, бірақ ол қағанаттың тағдыр-талайы үшін шешуші күш болды. Осы уақытқа дейін шығыс пен батыс түріктері арасындағы соғыс әулеттік жанжал сыпатында жүріп жататын. Бір тайпаның екі дай болып бөлініп, өзара жауласуын өршітетін ешбір экономикалық, саяси, идеологиялық себептер болмайтын. Бірақ XVI ғ. дін жолындағы соғыс, ал XIX ғ. қосымша пайда жолындағы күрес қандай болса, VII ғ. қанды кек мәселесі тап сондай роль атқарған. Чулохоудың өлтірілген жасауылдарының туған-туысқандары батыс түріктерімен ымыраласып, тіл табыса алмайтын және бітіскісі де келмейтін. Мұндай мүмкіндік тіпті олардың ойларына да кіріп шықпайтын. Сол себепті де соғыс 590 ж. дейін, ағасының ажалынан соң хан болған Шаболионың баласы Юн Иоллығ Қара-Сормен бейбіт бітім жасағанға дейін созыла береді. Юн Иоллығ 587—588 жж. жорыққа қатыспағанды, ендеше оның жасауылдарының батыс түріктермен тартыс-таласты тоқтатуға қақы бартұғын. 593 ж. бітім қағанаттың бірлігін қалпына келтіріп, енші аймақтар арасындағы шекараны тиянақтандыра түседі.

	Қара-Сор империяның ең ірі тұлғасы болып алады да, Пайкентке өзінің немересі Нилиханды ма, әлде, бәлкім, оның әкесі Янг Соух-Тегінді ме — әйтеуір біреуін билеуші етіп қояды, соңғысының тағдыры төменде баяндалады.

	Өзара жанжал кезінде түріктер батыстағы билейтін жерінің бір бөлігінен айрылып қалғанды, өйткені Византия 588ж. Боспорды қайтарып алған болатын, бірақ түркіттер Шығыста Гаочан кінәздігін талқандап, бағындырады да, оны өзіне сый етіп тартады.

	Қалтарыстарда. Грек тарихшысы түркіт ханының "бейбітшілдігін" тегіннен-тегін айта салмаған, оны ханның өзі екі императорға хабарлаған және сол "бейбітшілігі" немере інісінің қазасына апарып соққан еді. Текстерді салыстыра қарап, VI ғ. жағдайды ескеріп отырсақ, со кезде болған оқиғалардың астарын бірден түсінуге болады.

	Керуен жолының Хамиден бастап, Персияның шекарасына дейінгі бөлшегін бақылап отыратын түркіт, әсіресе Батыс түркіт хандары үшін табыс табудың негізгі көзі болып табылатын транзиттік сауданы жүргізу соғыс кезі жағдайында ақылға қонбайтын нәрсе еді. Қара-Сор әуелде Шаболионы әлсірету үшін ғана Абохан Төременді қолдаған, бірақ Төремен керуен жолының қожасы болуы мұң екен, оның ашқарақ сарбаздары сауда жасауға мүмкіндік бермей қояды. Қара-Сор қателескенін бірден біле қояды да, Қытаймен одақ жасауға бет бұрады. Ол заманда соғысты соғыс қоректендіретін. Абоханның әскерлері күнкөріс қаражаты қалмағасын, бағынышты облыс есебінен қорек айырып жүреді, ал 585 ж. күзінде, бұл облыс жері Мәуреннахрдың оңтүстік бөлігімен шектеліп қалған кезде, жүз мыңдық орданы ауқаттандыру ол облыс үшін әлі жетпейтін ауыртпалыққа айналады. Кімнің қаржысы болса, ол, кейін Бөкехан лауазымын алған Қара-Сор Түріктің қол астына көшіп кетеді. Босқындар Абохан отрядтарына қарсы күресу үшін көмек сұрайды, ал отрядтар қанша тырысқанымен, бұдан басқаша қимыл-әрекет жасай да алмас еді.

	VI ғ. 60 жылдарында Істеми мен Маниахтан басталған, түрік хандары мен соғды көпестерінің достығы олардың балалары кезінде де жалғаса түседі. Қара-Сор Түрік өз қызын соғды бегіне береді. Соғды көпестері монополистер болғандықтан да, түркіт ханының ұрығарын көтеру ісін көп қиналмай тұтынушылар мойнына арта салады, сөйтіп өздерінің қауіпсіздіғін өзгенің есебінен қамтамасыз етеді. Сондықтан да соғды ақсүйектері жомарт қолмен түркіт бекзаттарына сый-сияпатты мол беретін. Ал, Абоханның қалың қолы ортаазиялық қос өзен арасына қаптай жайылып кеткен кезде, көпестер мен диқандар батыс түрік қағанаты ханынан пана табады. Солардың араласуы арқасында Қара-Сор өз саясатының бағытын өзгертеді. Тоременмен бірігіп, қытайға қарсы күресу орнына, оның сазайын тарттырады, сөйтіп Қытаймен бітімге келіп, одақ құрады да, Иранмен соғысқа баласын аттандырады. Ал, өздерінің алақандай жеріне байланып қалған қалың кедей, тіпті 587 ж. өзінде шаруасын тастап кете алмай, Абоханның —"татсыз түрік болмайды" (тат — көшпеліге тәуелді егінші) деген түрік мәтелін жақсы білетін,— жортуылшыларын асырауға тиіс болады.

	Абохан-Абруйдың түбіне жеткен қайшылық — тоналған таттардың аш түркіттерге қарсы күрес-тартысы болатын. Наршахи: "бүкіл бай-бағландар мен дәулетті-текті диқандар көшіп кетті де, кедейлер мен төменгі құл-құтандар Бұқарда қалып қойды" және "олар өз бекзаттарына елшілер салып, Абруйдың зорлық-зомбылығынан қорғауларын сұрады" — деп ашықтан-ашық жазады. Зорлық пен террорға негізделген жаңа тәртіп, патриархалдық қатынасқа құрылған ескі өкіметтен әлде қайда қатал да рақымсыз болатын. Сол себепті де қайтып келген бекзаттар мен олардың қасындағы ханзаданы халық құтқарушылар ретінде қарсы алады. Бірақ кедей-кемтарлар өздерінің осы бір азат етілгенінен жарытып жақсылық көрмейді, өйткені "Хамуқаттан қайтып келгендердің" яғни көпестер мен текті диқандардың "қызметшілері болып шыға келеді". Түркіт заманының аяғы мен араптар жаулары басталар кездегі Орта Азияның саяси құрылысын "жер иесі ақсүйектердің шектеусіз өктемдігі" — деп айқындауға болады, ал осынау процессте түркіттер катализатор рөлін атқарған деп ойлау керек.

	Қағанаттағы талас-тартыс кездейсоқ шықпаған. Шынында да тіпті тәуелсіз деуге тұрарлық, толып жатқан хандардың болуының өзі — олардың жеке қарым-қатынасының азамат соғысына айналып кетуіне апарып соғатынына дәлелді дәйек бола алар еді. Сонымен бірге біз күресуші жақтардың ешбір программасы болмағанын көреміз. Кісінің белгілі бір топқа қосылу-қосылмауы түркі сарбаздары мен бектерінің жеке басының оны жақсы көруіне, не жек көруіне байланысты еді.

	Төременнің төңірегіне түркіт қоғамының Қытаймен күресті жалғастыра беруді жақтайтын демократиялық күштері, ал Шаболио маңына — қытайлар күштері топтасыпты — деген болжамның дәлелі жоқ. Біз енші аймақтар сұлтандарының бәрі, тіпті Шаболионың інісі — Чулохоудың да Төремен жағында болғанын көреміз. Шаболионың өз басы бүкіл күш-қуаты, қару-жарағымен Қытайға қарсы күрескен, тек жағдайы қиындап басқа амалы қалмағаннан кейін ғана, Суй үйінен көмек сұраған, ал Төремен Қытайға қарсы ғұмырында бас көтерген емес. Бәрінен де дұрысы, біздің алдымыздағы сол баяғы әулеттік талас-тартыс, оны тудыратын себептер — сұлтандардың мансапқорлығы мен жасауылдарының тойымсыз озбырлығы және алғаш рет қан төгілгеннен кейінгі — кек құмарлық болып табылады.

	Күрес тек оған қатысушы төртеудің үшеуі қайтыс болғаннан кейін барып бітеді. Жаңа хан Юн Иоллығ "әлсіз де қорқақ" болған ал заңды хан болу мүмкіндігінен айрылған Қара-Сор империяның іс жүзіндегі билеушісіне айналады.

	Сонымен еншілік-таспиқтық жүйе принципі, бірінші жағынан, әулеттік жанжалдарға жағдай жасаса, екінші жағынан, оны тыныштандыруға да жол ашады, өйткені жүйенің икемділігі күресуші жақтардың мәселені мәмлемен шешуіне мүмкіндік береді. VI ғ. 90 жылдарында түркіт мемлекеті іштей берік, көршілеріне қаһарман да қатерлі ел болып қала береді. Сүй үйінің қытайы бұған төзіп отыра алмады.

	Түркіттер Қытайға өз табыстарының қайнар көзі деп қарайды, ал қытайлықтар түркіт мемлекетін өз шекарасына төнетін мәңгілік қауып-қатер деп біледі. Көшпелілермен қарым-қатынас жасаудан қытайларға түсетін пайда мардымсыздағын, шегетін зияны орасан зор болатын. Сондықтан да күшті қытай үкіметі көшпелілердің ынтымақтасып бірлесуіне ешқашан да жол бермеуге тиіс еді, сөйтіп Ашин мемлекетіне қарсы күрес — Суй үйінің көкейкесті міндетіне айналады.





ИРАНҒА ЖОРЫҚ

	X тарау

	Соғыс қарсаңында. Өтірік көнгені үшін сый-сияпат ретінде берілетін қытай жібегін соғды көпестері арқылы сатып, тек бөгетсіз барын беруі үшін ғана Қара-Сор Түрік бәсекелестерін өлтіріп, немере інісі мен оның қолдаушыларын — өз руластарының көзін құртады. Алайда баюдың бұ жолы содан он жыл бұрынғы, ұлы жанжалдың алдындағы кезден жіңішкеріп, тарыла түседі. Иран мен Византия қасарысқан бетінен қайтпай, қатал соғысты жүргізіп жатты, парсы шахы тым болмаса, басы артық бір керуенді Константинопольге өткізіп жібереді — деп тіпті ойлауға да болмайтын еді. Түркіттер мен гректердің ресми түрде соғыс жағдайында болуы бұл ақуалды қиындатып жібереді. Рас, бұл соғыс жеті жылдан бері толас тапқан, бірақ бітім шартының болмауы елшіліктер алмасу ісіне бөгет жасады, Иранға қарсы соғыс әрекетін реттеп сәйкестендіріп отыру ісін қиындатады. Ал, одақтасу гректерге де, түркіттерге да қажет еді, өйткені екеуінің жауы да ортақ, мақсат-мүдделері де ортақ еді.

	Егер иран бөгетін бұза алатын болса, жібек Византия патрикилері — ақсүйектерінің шеберханаларына судай болып атар еді, сонда герман конунгтер-қолбасы көсемдерінен әскер жалдан алуға қаражат табылар еді де, бәлкім, Византия Европадағы жетекшілік рөлін сақтап қалар еді. Ондай күн туса, Соғдиана алтынға кенелер еді, түркіттер арасында таптардың құрылу процесі жеделдеп, ел — феодалдық мемлекетке айналар еді де, Фирдоусидің сөзімен айтсақ, Ираннан бір тұтам балауыз ғана қалар еді. Ішкі дүрдараздық соғыс қағанат тәнін қақырата жыртып жатқан кезеңде, Түркіт хандары сыртқы саясатты белсеніп жүргізе алмайтын, ал бірақ тыныштық орнаса болды, "жібек жолының" проблемасы бірден бірінші орынға шығатын, сонымен бірге Византиямен келісімге келу қажеттігі пайда болар еді, өйткені өзара келіспей жасалған әскери әрекеттердің сәтсіздікке ұшырайтыны күні бұрын белгілі ғой.

	Ресми одақ құрылмайды, бірақ дәнекерші-делдал грузин патшасы Гуарам Багратид табыла кетеді де, соның көмегімен 589 ж. күллі иранға қарсы күштердің басы біріктіріледі, соның арқасында "жаулары Персияны садақтың екі басын қосатын адырна секілді тұйықтан тастайды". Ойға алынған бұл әрекет тым қиын болса да, үміт үзу жөн еместі. Өзінің ұзақ тарихында Иран бірде күш-құдыреті артып, атақ-даңқтың асқарына шықса, енді бірде сол биіктен құлап, күл-паршасы шығып жатады. Оның VI ғ. күші мен мүмкіншіліктерін тиісінше бағалау үшін, біз оның тарихын тым болмаса желе жортып бір шолып шығуымыз керек.

	Иранның күші мен әлсіз жері. Ахеменидтер империясы тіпті зауалды 330 ж. дейін-ақ ескіліктің қалдығына айналады. Ассириялық дәстүр негізінде құрылған со мемлекет тек тежеусіз әскери билік орнатуға ұмтылады, бұл тұрғыдан қарағанда, ол өзінен бұрынғы қандыжол мемлекеттен де асып түседі. Сонымен бірге өкіметті нығайту қажеттігі Ксеркс пен оның мирасқорларын Шахиншахтың діни басшы екенін мойындағысы келмеген басқа дінді ұстанушыларға да, сол сияқты Заратупттраның нағыз қайсар ізбасарларына да қарсы діни қудалауды (Ксеркстің девтерге қарсы жазуы) бастауға мәжбүр етеді.

	Саяси, идеологиялық және экономикалық түйіндер жыл өткен сайын шиеленісе береді, сол себепті де аргироспидтердің күмістей жылтырауы азия халықтарына әуелгі сәтте ғасырлық езгіден азат етудің шұғылалы күніндей болып көрінгеніне таңқалуға болмайды. Бірақ көп ұзамай ұйымдасқан өктемдіктің орнын жүгенсіз зорлық басқаны, ал диадохтардың пасаргад билеушілерінен ешбір артықшылығы жоқ екені, бәлкім, тіпті олардан да жаман екені анықталады. Бірақ соған қарамастан, ескі тәртіпті ешкім де аңсамайды. Сириялықтар мен мысырлықтар гректерте бейімделіп алады, ал тізгінсіз топас билік аздырып-тоздыра алмаған шығыс иран халқы басқыншыларға қарсы күреске көтеріліп, оларды жеңіп шығады. Парфияны найзагер салтаттылар құрған болатын, сондықтан да ежелгі жеті румен бірге осынау 240 әулет текті бекзаттар қатарына қосылады. Өздерінің тосын жеңісін бекіту үшін, парфяндардың көп нәрсені гректерден үйренуіне тура келеді, сөйтіп майдандағы айқаста жеңіліп қалған Эллинизм өздерін жыққан жеңімпаздар дүниетанымына бойындағы бары мен нәрін дарытады. Олар камея мен геммаларға (бәдізделген ою-өрнекті тастар) сүйсіне қарап, Платонды құмарта оқиды, Эврипид трагедияларын көріп, қол соғады, сөйтіп, өз қамал-сарайларының ішіне кірісімен, қалың халықтың бұрынғы құлданушыларға деген өшпенділігін "азат етушілер мен қорғаушыларына" қарсы бағыттағысы келетінін ұмытып кетеді. Парфянның дәулетті бекзаттары халықпен байланысын біржолата жоғалтады, 224 ж. халық өз сөзін айтқан кезде, олардың осы астамдығы өздерінің түбіне жетеді.

	Алайда, патшалық құрған әулетті айуандықпен түгелдей құртып жіберген Арташир Бабаган 240 үйге тимейді, өйткені оған ақсүйектер керек болатын. Жас сасанидтер мемлекеті өз тіршілігінің алғашқы кезеңінде лаждың жоғынан қатал соғыс жүргізеді және өзінің атты әскерін яғни әскердің ең жауынгер бөлігін жойғаны мүлде миға қонбайтынын Арташир анық түсінеді. Сөйтіп азат шаруаларға арқа сүйейтін шах өкіметі, өткен бес ғасыр бойы әбден азып біткен эллинизмнен бас тартып, өз тағдырын иран мәдениетімен байланыстырған әскери ақсүйектермен одақтасады.

	Әуелгі Сасанидтердің әскери жолы сәтті болады. Шығыста — Бехрудқа160 дейінгі Иран, батыста — Евфратқа дейінгі Месопотамия, солтүстікте — Кавказдың Дербентке дейінгі арғы беті солардың қолдарына көшеді. Парсы патшалығы империяға айналады, бірақ оның құрамына кірген халықтар өздеріне тән қоғамдық құрылысын сақтап қалады: Дейлемнің таулық тұрғындары мен Иран араптары — өздерінің рулық көсемдерін, Месопотамия қалаларының христиандық, еврейлік және гностикалық қауымдары — өзінің басқармаларын, ал армяндар — шахин-шах қамқорлығындағы патша өкіметін — сақтайды.

	Сасанидтер тұтас бір мәдени әлемнің көшбасы болып шыға келеді, міне осы жағдаят тепе-тең дәрежеде олардың күшінің де, әлсіздігінің де көзі болады. Бірінші жағынан алғанда, сасанидтер империясында сол заманның ірі мемлекетіне қажет шарттардың бәрі де: дамыған егін шаруашылығы мен жаяу әскерді құрайтын азат шаруа қауымы; әскердің командалық құрамы мен әкімшілік сұрыпталып алынатын текті бекзаттар; негізінен пәрменді атты әскерді құрайтын қалған ақсүйектер қауымы — бәр-бәрі бар еді. Шығыс Иран мен Ирактің көшпелі тайпалары мал шаруашылығының өнімдері мен көмекші жеңіл атты әскерді беріп тұратын, ал Дейлемнің батыр таулықтары шахиншахтарға тек әскери олжа үшін ғана шын көңілден қызмет ететін. Ақырында айтарымыз, Месопотамия қалаларында қол өнері мен сауда-саттық өркен жайып тұрған еді161.

	Зейін-зерде саласы түгелдей парсылар қолында тұғын және дін қызметкерлері — мобедтер мен хатылар арасында бөлінетін. Сырттай қарағанда, осының бәрі өте жөндем-жақсы көрінетін, ал шын мәнінде бәрі де жаман болатын, өйткені бұл ақуалдың екінші жағы бартұғын. Шах үкіметін қоса есептегенде, осынау тізілген топтардың бәрінің бейбіт жолмен шешуге келмейтін, ымыра-мәмлені білмейтін, қарама-қайшы мүдделері болатын және Иранның сорына осы топтардың бәрі де өздерін өздері қару күшімен қорғай алатын, құдырет-қуаты мол топтар еді.

	Шах үкіметі, әйтеуір өкімет деп есептелсек жетті деп, сонымен шектеліп қалмай, қайта тежеусіз билік жүргізуге тырысады, демек ол ерте ме, кеш пе, ел байлығының денін қарбытып, қамтып алған, тәж-тақта бай бекзаттардың айтқанына көніп, айдағанына жүретін, дәрменсіз шахтың отырғанына ынтызар ақсүйектермен ұстасып, тартысып қалуға тиіс болатын. Сосын зороастролық діни қызметкерлермен одақтасу — ол христиандарды, гностикалық секта-мәзһабтарды, еврей қауымын діни қудалау саясаты деген сөз еді, ал халықтың тап осы топтары экономикалық жағынан бәрінен де мықты болатын, өйткені сауда-саттық солардың қолында еді. Ақша алу жағынан да, оларды сырттағы басты жауы — Византияға қарсы пайдалану үшін де маңызы бар одақ жасау үшін, діни индифферентизм — енжарлық және толық төзімділік позициясында тұруы керек еді, ал олай болса, зороастралық дін қызметкерлері қарсы шыға бастайтын. Тау мен дала тайпалары сөз жүзінде шахтың айтқанынан шықпайтын, ал іс жүзінде толығынан тәуелсіз болуға тырысатын, ендеше, олардан аздап та болса алым салық жинау үшін, күш қолдану керекті. Қысқа қайырсақ, алтын тақтан айрылып қалмауы үшін, бірде-бір топ күшейіп кетпес үшін шахиншах ұдайы одақтастар іздеп, оларды ұдайы өзгертіп отыру қажет еді. Бірақ бұл әманда қолдан келе бермейтін.

	Сонымен бірге жоғарыда айтылған топтар шах өкіметімен ғана емес, өзара күресіп те жататын. Христиандар от ғимараттарын бұзып, парсылар арасында Тәуратты уағыздауға ұмтылатын және олар шахтың сол істі жасауға рұқсат беруін талап ететін. Жаяу әскерді құрайтын азат шаруалар ақсүйектерге өштұғын, тау тайпалары дала тұрғындарымен, парсылармен т. б. жауығып жататын. Міне, осындай көп топтарды басқару үшін, шахтың өзінің күші мен қаржысы болуға тиістұғын, ал алғашқы кездері ондайы аз болғаннан кейін, тәж-таққа жиі-жиі Бахрам Гур, Балаш, Джамаспа сияқты ақсүйектер ұсынған қолжаулық билеушілер ие болады.

	Шахиншахтардың ішіндегі ең тамашасы Кавад, маздақшылар қозғалысын қолдап, текті бекзаттардың өктемдігіне қарсы күресті ұйымдастыруға тырысады, бірақ ол көкекті қаршығаға айырбастап қоя жаздайды, өйткені маздақшылар ақсүйектерді біраз сілкілеп алғаннан кейін, өздерінің мүддесі үшін өзгелердің бәрімен күресуге бел буған жаңа партия болып ұйымдасады.

	Таққа Хосрой Нуширван келіп отырар алдында істің жалпы нобайы тап осындай еді. Ол өлер шақта осының бәрі түбірінен өзгереді. Егер Хосройға дейін жалпы иран мәдениетіне әралуан мәдениет типтерін механикалық түрде қоса салу ғана емес, оларды табиғи түрде игеру процесі ұдайы жүріп, ол бірегей мәдениеттің әралуан турлерін жасаса, VI ғ. орта кезінен бастап, сол баяғы бір диалектикалық процесс кереғар құбылысты туғызады. Сол уақытқа дейін белсенді болып келген топтар жоғалып, аман сақталып қалған топтар со жоғалғандар есебінен нығайып шыға келеді.

	Тап сол VI ғ. орта кезінде сасанидтер монархиясының жойылуына әкеліп соққан бетбұрыс байқалады. Біріншіден, уақытша болса да маздақшылардың жеңісі ақсүйектердің күш-қуатын әлсіреткені сондай, олар енді ешқашанда өздерінің бұрынғы жағдайын қайтарып ала алмас еді. Екіншіден, 531 ж. маздақшыларды талқандау азат шаруалардың дербес маңызын толығынан жояды, өйткені олардың ең белсенді бөлегі террор кезінде қаза тапқан болатын. Үшіншіден, Анушзада көтерілісінің сәтсіздікке ұшырауы Ирандағы христиан қауымын біржолата қансыратып, есеңгіретіп тастайды да, сол кезден бастап христиандар шахиншахтың адал қызметшісіне айналады. Сол сияқты өздеріне екі рет ажал қаупы төніп келгенін (Маздақ пен Анушзададан) бастарынан кешірген зороастралық дін қызметкерлерінің, енді туралап келген өлімнен өздерін тек қатал өкімет қана құтқаратынына көздері жетеді; Иранда дінді алмастыру ісіне өлім жазасына кесілу қатері негізінде, тиым салынатынына сәйкес, үкімет ұстаған позиция толығынан мобедтердің көңіліне қонады, өйткені анайы діндердің көпшілігіне жат саналатын прозелитизм — жаңа дінге кіруді уағыздау, зороастралық діни жүйеге де мүлде жат болатын.

	Дейлемиттер, армяндар мен араптар Хосрой мен Хормизд патшалық құрып тұрған кездері өздерінің бұрынғы дербестігінің басым бөлегінен айрылып, мемлекет ішінде белсенді роль атқарудан қалған еді. Билеуші талантынан мақрұм қалмағанын мойындасақ та, осының бәрі Хосрой Нуширванның айрықша даналығының арқасында жасалмаған еді, оның себебі, шахиншақ ақырында қажетті күш пен құралды яғни әскерді өз қолына алғанды, мұндай санды, мұндай сапалы әскер бұрынғы парсы патшаларының бірде-бірінде болмаған еді.

	Мұндағы кеп — Хосрой маздақшыларды, әкелері барып тұрған ымырасыз дұшпан ретінде, өмірі мен дүние-мүлкінен айрылған, ақсүйек жастардың қолымен күйреткен болатын. Ол өз қолдаушыларына материалдық жағынан сый-сияпат көрсете алмайды, өйткені ел шаруашылығы өзара қырғын кезінде туралап қалғанды, ал тәж-тақ табысының енді қалған көзі — жібекпен сауда жасау ісінде, дұрысы Иран арқылы өтетін керуендерден баж салығын алу әрекетінде жатқан. Осы табыс жаңа әскер құрамын ұйымдастырып, оны асырау мұқтажын ғана өтеген, ал ескі әскер өзінің түбіне өзі жеткенді. Хосрой полктерге өзінің әскери жолдас-жораларын енгізіп, олардың қатарын көшпелі сақтармен толықтырады. Сөйтіп қару-жарақ пен жалақыны162 қазынадан алып тұратын, құрамында 12 полкі бар тұрақты әскер жасалады.

	Жаңа қол жасақтар емес, кәсіби армия болатын. Ол заманда соғыс тағдырын атты садақшылар шешетін, ал кезенгенін мүлт кетірмейтін мергендік кісіге көп жылдық жаттығулар арқасында ғана келетін. Үздіксіз жаттығулар мен жиілеткен жорықтар талапты жастарды тәртіппен, жолдастық рухымен берік топтасқан сақа сарбаздарға айналдыратын. Осы күшке табан тіреп, Хормизд шах дәулетті бекзаттарға қарсы күрес ашады.

	Византия Иранға қарсы. 589 ж. жазында Иранның жағдайы қатты шиеленісіп кеткен еді. Батыс шекарада Византиямен бітпейтін соғыс жүріп жатқан.Содан біраз уақыт бұрын ғана Мартиропольді жаулап алған парсылардың кейбір табыстарына қарамастан, Низибия маңындағы Сисавран түбінде жеңіліп қалғаннан кейін, олардың халі нашарлай түскен. Византиялықтар Мартиропольді қоршауға алып, Мартиропольдің шығысындағы Нимфия өзені бойындағы Окба бекінісін бұзғанды163. Сол кездері баябан шөлден екі арап шайысы — Қисық Аббас пен Көккөз Әмір164 шапқыншылығы басталған. Олар Евфратқа дейінгі елді жағалай талап-тонап, өткен-кеткен керуендерден баж алым-салығы түсетін баждарды165 типылдап құртқанды, мұның ауыртпалығы әсіресе парсыларға қатты батқанды.

	Бір мезгілде «хазар жолымен» яғни Дарльял шатқалы арқылы Армения мен Азербайжанға түрік хазар әскері баса көктеп кірсе, шығыстан "Қытай түріктерінің" басшысы166, иран шахы Хорезмидің ағасы Саве шах жортуылға шыққанды. Одақтастар, тегі, Иранда саяси дағдарыс болатынын сезген тәрізді. Шахиншах Хормизд өзі патшалық еткен уақытының көбін ақсүйектермен күреске арнайды; жазаланған адамдар саны қыруар — 13 мыңға жетеді167. Ирандағы ақсүйектер әскери жікке жататын болғандықтан да, әскердің командалық құрамы жазаланған кісілердің туысқандарынан іріктеліп алынатын, ендеше әскердің соғысу қабілеті әлсіреп, мемлекет шекарасының бұрынғыдан нашар күзетілетіні түсінікті болса керек168. Фирдоуси, Хормизд ел халінің мүшкіл екенін айтатын кеңесті сипаттағанда, төтенше бір қиян жәйттің суретін салады: Марзбаны еңкейіп барып; "Біздің бәріміз жиналып бір мобедке тұрмаймыз, ал сен мобедтер мен хатшыларды өлтірдің, сөйтіп, заң мен діннен қиғаш кеттің"— дейді. Алайда аман қалған мобед аса қажет ақылды айтады. Ол дереу даулы облыстарды беріп, Византиямен келісімге келуге, ал араптарға азық-түлік жіберіп169 оларды шегіндіріп тастауға ұсыныс жасайды. Олжаға батқан хазарлар, талап алған заттарынан айрылып қаламыз ба деп қорқып, парсылардың алдарына түсіп, өздері-ақ қаша жөнеледі. Жалғыз ғана қауыпты жау — ол Саве-шах: "Түрік Жойқынның арғы жағынан келсе, онда мүдіруге болмайды".

	Кавказдағы соғыс. Түркіттердің соғысқа кірісуі парсылар жағдайын мүлде асқындырып жібереді, бірақ Иранда әлі пайдаланылмай жатқан жасырын күштер көп еді. 589 ж. 5 мамырда "хазар жолымен" кимелей кірген жауды парсы әскері шілдеден қалдырмай күйретеді де, аналардың зәре-құты қалмай, олжамен қайтқан жан пайда — деп қаша жөнеледі. Олардың орнына, Гуарам Багратид грек ақшасына жалдап алған, кавказ тайпалары остардың, дзурдактар мен дидойлардың жасағы келеді. Жартылай жабайы таулықтарды грузин эриставтары басқарады. Бұл әскердің қолынан келген бар ісі — хазарлар шала тонап кеткен Азербайжанды ақырына дейін талап құлазытып кеткендігі.

	Гуарамның жалдамалы жасағына Роман бастаған Византия отряді келіп қосылады, бірақ парсы жерінде гректер де тұрақтап қалғысы келмейді. Олардың ең шұғыл міндеті парсы әскерінің бір бөлігін-шығыстан өздеріне қарай тартып алып, Орта Азиядан шабуылға шыққан түркіттердің шешуші соққыны беруін жеңілдету болған секілді. 589 ж. бұл әскер парсы жерін тазалап тастайды. Кавказдықтар соғысты қойып, үйді-үйлеріне тарап кетеді, ал гректер болса, өздерін Отанынан кесіп тастаған парсы әскерлерімен арпалыса отырып, еліне қайтуына тура келеді.

	Парсылар арап шайқыларынан бұдан да оңай жолмен құтылады, олар біраз ақша үшін Месопотамияны тастап кетіп қалады. Бірақ мұның бәрі соғыс тағдырын шеше алмайтын.

	Түркіттердің шабуылы. 589 ж. тамызында23 Қара-Сордың ұлы Янг Соух Шығыс Иранға бұзып-жарып кіреді. Шекараға қалқан болып тұрған жетпіс мыңдық әскер тырағайлап қаша жөнеледі де, түркіттерге — Хорасанға, Талеканға және Герат, Балх пен Бадгис сияқты тірек бекіністері бар ежелгі Бактрия жеріне апаратын жолдарды ашып тастайды. Бұл арада парсының шекаралық жаяу әскерінің, барша бастаухаттарда аталып өтетін, жауынгерлік сапасының төмендігі байқалады. Иранды үрей қаптайды. Табари сөзіне қарағанда, Саве-Хормиздға арнаулы кісі жіберіп: "Еліңізге емін-еркін енуім үшін сіз өзендер мен өзектердегі көпірлерді жөндеткізіп қойыңыз, көпірлері жоқ өзендерге жаңадан салдырыңыз, өзіңіздің еліңізден румдықтарға баратын менің жолымдағы өзендер мен өзектерге де соны жасаңыз, өйткені мен сіздің еліңіз арқылы соларға бармақпын"— деген сөзді айтқызады. Ультуматумның тексті жорықтың шын мақсатын да, батыс түріктер мен гректер қимыл-әрекетінің келісіліп қойылғанын да көрсетеді.

	Ктезифонда өткен кеңесте түркіттерді тойтарып тастауға парфяндағы текті Михрандар тұқымынан шыққан, Азербайжан мен Арменияның марзбаны Бахрам Чубинді жібермекші болады. Бахрам мұны қабыл алып, небәрі 12 мың жауынгер сұрайды, бірақ олар міндетті түрде қырық пен елудің арасындағы кісілер болуға тиіс. Шын мәнінде олар жауынгерлік сапасы жағынан парсы әскерінің әдеттегі деңгейінен тым жоғары тұрған сақа сарбаздар еді. Бахрамның жастардан гөрі жасамыс кісілерді артық санағанын түсіндіру оп-оңай. Ол заманның негізгі күші жоғарыда айтылғанындай, садақшылар болатын, ал садақты жақсы ату үшін кемінде жиырма жыл уақыт керек еді. Айқастар тағдырын қолмен сайысу емес, атысу шешетін. VI ғ. парсы садақшылары адырнаны кеудесіне емес, құлағына дейін тартып шеберліктің шыңына шыққан еді. Сонда ұшы шынболаттан жасалған жебе 700 м жерге ұшып барып, сауытты тесіп өтеді екен.

	Табаридің сөзіне қарағанда, Савенің әскері 300 мың адам Фирдоусидің айтқанына қарағанда, 400 мың. Түркіттер әскерінде соғыс пілдері, ал парсыларда пілдерге қарсы пайдаланатын "арыстандар" яғни мұнаймен тұтанатын от атқыштар болған. Алғашқы жеңістен кейін, түркіттер со пәрменімен шегініп бара жатқан парсы әскерін өкшелей қуып, батысқа қарай жеделдетіп жылжи береді. Бахрамның әскери соғысқа кіріскенше, Балхты ұстап тұру парсы қолының зәру міндеті тұғын. Хормизд ақкөңіл түркіттердің көкейіне қона көтен көнбістігімен Савенің сеніміне ие болады — Савеге шабуыл бағытын өзгерттіреді де, оны азғырып шығысқа түркіттердің ту сыртынан барып шығады. Саве Гератқа Герируд жағасымен жүретін жалғыз жолмен солтүстік-батыс жағынан келе жатады.

	Ондағы ақуалды түсіну үшін Гераттың солтүстігі мен оңтүстігі жағынан таумен тұйықталған кең алқапта жатқанын ескеру керек (теріскейде — Занджир-гох, оңтүстікте — Искальджа яки Аман-кух тауы). Шығысқа таман таулар Герируд өзенін тар шатқалға қысып барып тұтасып кетеді. Осы таулардың солтүстік-батыстағы Баророн атты өткелі біраз кеңдеу, онымен атты әскер жүре алады. Бұл ұзындығы 8 шақырымдай тар өткел. Алқаптың Герирудтан Занджир-гох тауына дейінгі енділігі 12 шақырым. Герируд өзені онша терең емес, күзде оның кей жерінен көшіп өтуге де болады, бірақ ағысы қатты болғандықтан да, көп жері өткел бермейді. Ол Герат алқабынан оңтүстік батысқа қарай жатаған асу арқылы шығатын екінші өткелді кесіп өтеді.

	Түркіттер Баророн шатқалынан өтеді де өзен мен теріскей таулары тізбегінің арасында жатқан Баулигох даласынан келіп шығады, арты — әлгі тар өткел, алдында — бұлар тіпті күтпеген Бахрамның қалың қолы. Бір даусыз нәрсе — Гераттың түбінде түріктердің күллі әскері түгел болмаған, өйткені тар шатқалдан 300 мың қолдың тұтас өтуі мүмкін емес және айқастың барысында белгілі болғанындай, парсылар әскерінің екі жақ қанаты түріктерді қаусырып алады. Әсілі, Саве, алдынан тек Герат гарнизонын ғана кездестіремін деп есептеп, шағын қолмен келген тәрізді. Түркіттер жағдайы тым қиындап кетеді. Хуррат Бурзин тапсырманы орындағаннан кейін, "Қанды мақшар күніне жақындамай тұрғанда" түнделетіп түрік күзетшілерінің тізбегінен ұрланып өтіп, Бахрамға қашып кетеді.

	Мұның үстіне, Герат алқабының топографиясы түркіт әскерінің ең көп дегенде қанша екенін есептеп шығаруға мүмкіндік береді. Айқас алаңы — Баулигох жазығының ені 12 шақырым. Атты әскер еркін шайқасуы үшін әрқатардың арасында 20 метрлік жер болуға тиіс. Демек бір линиядағы қатардағы әскер 2 мыңнан аспауы керек. Көшпелілер санының мөлшері де белгілі —12 қатардан аспайды. Ендеше Герат түбіндегі түркіт әскері жиырма мың адамнан аспаған. Егер алқаптың батысқа қарай жүргенде тарыла түсетінін, түркіт әскерінің ортасында пілдер тұрғанын еске алсақ, онда бұл санды едәуір кеміту керек. Тегі, Гераттың түбіндегі парсылар мен түркіттер саны шамамен бірдей болғанға ұқсайды.

	Саве, маңдай алдында парсының жақсы шыныққан жаңа әскері тұрғанын анықтап көреді де, өзінің тұзаққа түскенін сезеді. Оның әскері, әсіресе аттары Хорасанның күн қақтаған шоқылары арқылы ұзақ жортқанда болдырып қалған еді, бұған қоса тұрған жері еркін қимылдауға келмейтін "Тар да қолайсыз" алаң болады, ал Бахрамның артында бекініс ретінде ғана емес, жабдықтау көзі ретінде де маңызы бар Герат шаһары тұрған еді. Парсы әскерінің сол қанаты өзенге, оң қанаты — таулар тізбегіне барып тірелетін. Жау әскерін көріп тұрып, тар шатқал арқылы кейін шегіну есуастық болар еді, онда парсылар түркіттерді заманында таптап кетер еді. Саве Бахраммен келісуге тырысады. Ол қолбасшыға қыруар ақша ұсынады, әйелдікке қызын бермек болады, өз қасынан бірінші орынды, ең соңынан, Иранның тәжін ұсынады, бірақ Бахрам барша ұсынысты қабылдамай тастайды. Тек Хуррад Бурзин мен хатшы Бузург-Дабир ғана келісімге келуді қуаттайды, бірақ Бахрам оларға үндеріңді өшір — деп бұйрық береді де әскерін соғысқа ыңғайлап орналастырады.

	Арпалыс. Парсы әскерінің қалай орналасқанын біз Саалибbден табамыз. Бахрам бірінші қатарға жаяу әскерді, арт жаққа — пілдерді (?!), екі қанатқа — таңдаулы бөлімдерді қояды. Бұған қоса, ең сенімді жауынгерлерден тосқауыл отряд құрылады, оның міндеті — өз әскерлерінің бытырай қашуына жол бермеу болатын. Әскердің оң қанаты — Занджир-гох тауына, сол қанаты — Герируд өзеніне тірелетін. Парсы әскерінің артында бау-бақшалы, егін-жайлы кент бар еді, ал түркіттердің алқаптың жалаңаш дала жағын місе тұтуына тура келеді. Бұл диспозиция парсы соғыс теориясының принциптеріне әбден сәйкес келетін.

	Бахрамның жауынгерлер алдында сөйлеген сөзі әманда әскердің рухын көтеретін, қолбасшылардың әр заманда сөйлейтін сөздеріне ұқсайтын. Ол: әркім өз парызын орындауға тиіс, өйткені қашатындай жәйт болса, ешкім дұшпанның қылышынан құтылмайды, өзінің от басына қайтып оралмайды,— дейді. Шайқас басталып кетеді. парсыларға олардың бірінші қатарындағылар арасын үрей билей жаздайды. Тек Бахрамның дәл кезінде келіп. қарулас серіктерін рухтандырғаны ғана жеңілістің алдын алып, жұрт көңілін байыз таптырады. Өздерінің қоқан лоққысынан ештеңе шықпағанын көргесін, Саве парсыларға қарсы атты әскерін жұмсайды, ол дұшпанның сол қанатын тықсырғанымен, оң канаты мен орта тұстан тойтарылып тасталады. Түріктердің қатуланып қатты тиіскені сондай, тіпті Бахрам қашу жөнінде де ойлай бастайды. Бірақ Герат алқабы тек түріктер үшін ғана емес, парсылар үшін де құрылған тұзақ тәрізді еді. Таулар қашар жолды бөгеп тастағанды, сол себепті де Бахрамның соғысты жүргізе беруден басқа амалы қалмайды. Саалиби қашуға бейімделгенін Бахрамның әскери қулығы деп есептейді, ал Фирдоуси оның шын екеніне сенеді.

	Атты әскер шабуылынан ештеңе шықпағасын, Саве пілдерді соғысқа салады, оған Бахрам осы кезге дейін мұқият сақтап келген қосымша күштерін түгел пайдаланып, қарсы шабуылмен жауап береді. Тап сол арада парсы садақшыларының асқан мергендігі кәдеге асады. Олардың оғы пілдердің жанды жеріне — тұмсығы мен көзіне барып қадалады. Жай жебелермен бірге пілдерге отты тұтандырылған майлы шүберекті жебелер жаңбырдай жауады. Жаны қиналған пілдер құтырынып өз әскерін таптап, жаншып тастайды. Пілдерден құтылмақ болған сарбаздар сапта ұйқы-тұйқы болып, қол сайысқа ұмтылған парсыларға пәрменді қарсылық көрсете алмайды. Саве қашса да құтылмайды, оны Бахрам Чубиннің жебесі қырқып түседі.

	Көсемі қаза тапқаннан кейін, түркіттер зәре-құты қалмай қашады. Олар Баророн шатқалымен қашпақ болады, бірақ ұзын да тар шатқалдан қалың нөпір бірден қалай өтсін. Кіре берісте кептеліп қалып, топырласып жатқанда, есінен айрылған жауды парсылар ешбір бөгет көрмей, жусатып салады. Бұл қырғыннан он түркіттің біреуі ғана аман құтылады.

	Соғыстың ақыры. Айқастан кейін Бахрам жаудан түскен олжаны шахиншах пен өз жауынгерлеріне бөлемін деп тұтас бір ай Гераттан шыға алмайды. Осы уақыт ішінде Савенің баласы Пармуда талқандалған әскердің қалғанын құрастырып, қарсылық көрсетпекке ұмтылады. Ол көшпелілердің тосыннан лап қойып, түнделетіп шабуыл жасау әдісін қолданады. Бір күні тіпті ол Бахрамның өзін ұстап ала жаздайды. Бірақ тұрақты әскердің басқыншылық шабуылын партизандық қозғалыспен тоқтату мүмкін емес еді, содан да шығар, парсылар Жойқыннан өтеді.

	Түркіттердің шешуші соғысқа дайындалуы және олардың өліспей беріспеуге бел байлаған қатулығының мейлінше күші әсер еткені сондай, сол түнгі шайқаста түріктер тағы күйретіледі де, Пармуда Пайкент шаһарының бекінісіне барып кіреді. Бірақ Бахрам қамап алғаннан кейін лажсыздан беріледі, алайда әуелі жау өзіне тимейтін және оны нағашы ағасы Хормуздға жіберетін болып келісіледі. Хормузд оған сый-сияпат көрсетіп, бітім жасалған оң оны құрметтеп шығарып салады. Түркіт ханзадасы еліне қайтып келіп, содан өзінің енші аймағын 603 ж. дейін өле-өлгенше жайбарақат басқарады. Шежірелерде ол "Нилі хан" деген атпен белгілі. Сөйтіп, 589 ж. соғыс бітеді.

	Иран құрып кете жаздайды, бірақ Герат түбіндегі жеңіс оны тағы да жарты ғасырға ұзартады. Содан жиырма жыл бойына түркіттер Иран шекарасын бұзуға жүрексінеді де, көрші екі елдің тарихы өз бетімен бөлек ағып жатады. Бахрам Чубиннің көтерілісі түгелдей Иран тарихына жатады, бірақ жеңіліп қалғаннан кейін, ол өзінің кешегі жауы — түріктерге қашып барады, хан оны меймандос пейілмен қабылдайды. Ханға біраз қызмет көрсеткесін, Бахрам оның кеңесші досына айналады. Хан оның Иранда азамат соғысын қайта бастау жөніндегі жоспарын ықыласпен тыңдайды да, іске мұрындық болсын деп оған біраз әскер береді. Бұдан мазасы кеткен Хосрой Парвиз Бахрамды қайтарып беруді талап етеді, бірақ қатты ашуланған хан оның меселін қайтарып тастайды. Бұдан соңғы, әуелгісінен гөрі кішілеу елші түркіт ханшасын сый-сияпатпен азғырып, шах бәсекешісіне қаскүнемдік жасауға бейімдейді, сосын жалдамалы лауыз Бахрамға уланған қанжар салып өлтіреді. Хан қаһарына мініп, баскесерді жазалайды.

	Осынау көріністен байқалатын бір жәйт, тіпті күйрен жеңілгеннен кейін де түркіттер өзінің тәуелсіздігінен айрылмаған, басқалардың ықпалына түсіп, бас имеген. Шахиншахтың елшілік жолымен жасаған қысымынан түрік ханы тіпті айылын да жимаған. Амудария өзені бұрынғыша Сасанидтер Иранының саяси ықпалын өткізбейтін шеп болып қала береді.

	Ақысын төлеу. 593 ж. бітім қағанат бірлігін ресми түрде қалпына келтіреді, ал 598 ж. батыс түрік ханы мен Византия императорының дәстүрлі одағы жаңғыртылады. Византия әскері таққа отырғызған шахиншах Хосрой Парвиздің император Маврикиймен жасасуға тура келген, пайдасыз бітім шарты оның көңілін алаң етіп, тыныштық бермейді. Ал Маврикий тақтан құлатылып, өлтірілген кезде, Хосрой со сәтті пайдаланып, өзінің өкіл әкесінің кегін жоқтап шыға келеді. 602 ж. Иранның Византиямен соғысы қайта жаңғыртылады, бірақ парсы әскері шабуылға тек 604 ж. көктемінде ғана шығады. Бұл сөзбұйда Иранның шығыс шекарасындағы жағдайдың асқынып кетуіне байланысты туғанды.

	Тохарстанның халқы мәдени және экономикалық жағынан, өздері бағынуға мәжбүр болған Персиямен емес, Согдиана және Үндістанмен байланысты еді. Мұның үстіне кушан патшасымақтары мен тәкаппар эфталиттердің ұрпақтары шахиншахтың ауыр қолынан гөрі, түркіт ханына — аты бар да заты жоқ, тәуелді болуды артық санайтын. Сол себепті де парсы әскерінің негізгі күші Месопотамия мен Армения шекараларына шоғырландырылған кезде яғни 603 ж шығыста лау етіп көтеріліс оты жанады, сөйтіп қушан жауынгерлері шапқыншылық жасау үшін бүкіл жер бетіне жамырай тарап кетеді"170.

	Хосрой дереу өзінің ең таңдаулы марабаны Сымбат Багратунидің демалысын үзіп, оған бүліншілікті басып тастауды тапсырады. Қол астындағы күштің мардымсыздығына (2 мың салтатты) қарамастан Сымбат Кушандарды талқандап шығады. Тегі бұл арада оның тосыннан жасаған шабуылы басты рөл атқарса керек. Жеңіске мастанған Сымбат Апршахрда (Хорасанда, Нишапүр171 жанындағы қала) лагерь құрып, өзі 300 адамы бар отрядпен Хрохт (?) деген шағын қалада тұрып жатады, Мұны көрген кушандар жалғыз өзінің парсыларға әлдәрмені жетпейтін болғандықтан да, көршілері түркіттерден жәрдем сұрайды. Кушандарға көмекке Джембуху (ябғы-жабғы лауазымының армянша бұрмалағаны) бастаған мол әскер келеді; ол кезде мұндай лауазым ұлы ханның немересі, Түн-жабғы атымен белгілі болған Түнде ғана бар еді. Түркіттер парсыларды абайсызда бас салады. Хрохт қоршауға алынады. Сымбат тек үш серігімен қоршауды бұзып өтіп, қашып кетеді де, оның көмекшісі Датьян деген парсы әскерімен толық күйретіледі. Түркіттер Иран жерін Рей мен Испаганға дейін құлазытып тонайды да, "ұлы қағанның әмірін" алғасын, өз жөнімен қайтып кетеді172.

	Түркіттердің шегініп кеткеніне Себеостың берген дәлелі кісіні мүлде қанағаттандырмайды. 603 ж. күзінде түріктерде "Ұлы қаған" болмаған, өйткені тап сол кезде талқаны шығып, соқа басы сопайып жалғыз қалған Қара-Сор жан сауғалап, Тоғанға қашып барған болатын. Әсілі, өзінің енші аймағын қорғау үшін, оның немересін үйге жеткенше асықтырған да тап осы жәйт болса керек. Сонымен оңтүстік Хингандағы Қытай жеңісі Иранды бір ажалдан аман қалдырады, ал Византияны ажал тұңғиығының жиегіне апарып қояды.

	Түркіттер кетіп қалғасын, Сымбат жаңа қолды бастап, кушандарға тарпа бас салады. Оның Балхыға дейін жеткеніне қарамастан, ол Тохарстанда тұрақтап қала алмайды. Сөйтіп Сасанидтер мемлекетінің173 қайтадан шығыстағы шекарасы болып қалған Мұргабқа қайта оралады.

	603-604 жж. қысы парсыларға біраз жеңілдік әкеледі: түркіттердің құдырет-күшін қытайлар күйретеді де қағанат жұрттың көз алдында қақырап, бүліне береді, кушандарды тағы да бағындыра алмай, бармағын тістегені болмаса, енді мемлекеттің шығыс шекарасы үшін алаңдамауға да болатын еді. Парсы әскері тек осыдан кейін ғана Византияға қарай бет түзейді.

	Иранның шығыс шекарасыңдағы оқиғалар, парсылардың соғысқа кірісу мерзімін белгілеуде, империяның ішкі жағдайын174 есепке алғаннан гөрі, басымырақ роль атқарғанға ұқсайды және түріктер әл-дәрменсіз күйде қала бергенге дейін, батыста Хосрой Парвиздің әскері жеңістен жеңіске жете береді.





АШИН МЕН СУЙ

	XI тарау

	Қағанатты қайта біріктіру. Ұлы жанжал алдындағы жағдайды қалпына келтірген 593 ж. бітімі Суй императорын өзінің бүкіл еңбек-бейнетінің жемісінен айырады. Ол түркіт сұлтандарын бөлшектеп, тізе бүктіруге, сөйтіп олардың алауыздығын сирек берілетін садақасымен қолдап тұрмақшы болғанды ал бірақ мұның орнына император алдына қайтадан Қытайды шығынға батыратын сауда шартын қатал орындауды талап ететін бірыңғай, құдыретті қағанат келіп қасқайып тұрып алады. Бұл-бұл ма, бұған қоса шекара бойынан қытай халқымен айырбас сауда жасайтын базарлар ашу туралы өтініш-талап жібереді. Бұл ісімен олар өз экономикасына тәуелсіз жағдай жасайды да, талас-тартыс туа қалғандай болса, Суй сарайының қызмет-көмегінсіз-ақ, қажетті тауарды өндірушінің қолынан тікелей алатындай етіп қояды. Әсілі, бұл "өтініш" Иранға жасалған жорықпен тегіннен-тегін сәйкес келмесе керек, өйткені ол Қытайға 598 ж. жіберіледі. Таяудағы уақытта өздеріне жібектің аса қажет болатынын түріктер анық білген секілді, өйткені енді көп ұзамай олардың батыстағы туыстары өңмендей Византияға жетеді де, керуендер батысқа жібек матасын, шығысқа — алтынды тасиды әлі. Ян цзянь со жылы Оңтүстік Қытайдағы Чэнь патшалығын бағындырмақ болып, басы қатып жатқан, сол себепті де осындай қолайсыз кезде қарым-қатынасты шиеленістірмегенді жөн деп есептейді. Бірақ хан ордасында жасалып жатқан іс-әрекеттің бәрі бірдей оған ұнай бермесе керек.

	Суй сарайына қарсы қам-харекеттің ұйтқысы Чжоу үйінен шыққан ханшайым болатын, ол императордың мұның күллі туған-туысқанын қырып салғанын кешірмейтін. Анау ханшайымның кекті қайтару жөніндегі қиялының бос әурешілік екенім білдіргісі келіп, оған тарту ретінде Чэнь үйі императоры есігінің қымбат бағалы қалқанын жіберткізеді. Ол бұл тартуымен бүкіл Қытайдың өз қоластында екенін сездіргісі келеді, бірақ ол әйелдің отына май құяды. Ханша бұл сыйлыққа мәністі ишаралары бар элегиямен жауап береді. Атақ-құрмет қасыреттен жаралған Тірлік заңы — шөп те Судан нәр алған.

	Күні жетсе құдыретің де күл болар,

	Көк тіреген күмбездерің құм болар.

	Асып-тасып жатсын бүгін мал-мүлік-,

	Байлығың да тұра бермес мәңгілік.

	Шараппенен көңіл қанша тыншығар,

	Лютня да күмбірлер де, бір сынар.

	Мен де бір кез патша қызы ем шалқыған.

	Келем бүгін көшпендінің артынан.

	Жүруші едім дүниені ән ғылып,

	Келем, міне, жалғыз өзім қаңғырып.

	Тұрақ та жоқ, мұрат та жоқ тағдырда,

	Өтіп жатыр бәрі көздің алдында.

	Салған әндер жанғыртатын бөктерді,

	Тұтқын қыздың жүрегінде дерт болды.

	Император осынау мұңлы өлеңнен ханымның бұған әлемдік таңғажайып заңының құрбаны болуға тілеу тілейтінін және ханының қалшиған қалпынан қайтып, ешбір ымыраға келмейтінін тіледі, бірақ мұның есесіне ол тек ханшаға жіберілетін сыйлық санын азайтады, ханшаның ашынасы бар дегенді сылтау етіп, оны лауазымнан айырады, әрине бұл әйелдің ордадағы ықпалын, оның қытай императорына деген өшпенділігін де кеміте алмайды.

	Император елден қуылған әйелдің элегиясына айрықша мән береді. 593 ж. хан қосынына Ян Хинь деген біреу келіп кіріп қалды да, Суй режіміне қытайлардың өзі наразы екенін және олардың көтеріліске дайындалып жатқанын айтып береді. Дулан-будан қолма-қол қорытынды жасайды да, 584 ж. келісім шарты бойынша төлеп тұратын алым-салықты жібермей қояды. Ханша Бухардың бегі Ниліханмен (Қара-Сордың немересі, әлгі Бахрам Чубин өлтіретін Янг Соухтың баласы) одақты ретке келтіріп, ордадағы қытайға қарсы партияны нығайтады.

	Мұның бәрінің Суй үкіметіне қатерлі болатын себебі, Ян Чиннің сөзі растұғын: Қытайда шынында да Суй әулетіне қарсы күрес етек алған еді. 594 ж. қуаңшылық түсуіне байланысты таптық басталады, бірақ император ашыққан халыққа қазына басынан астық беруден бас тартады. 597 және 600 жж. оңтүстікте алапат көтеріліс бұрқ етеді де, оны басуға 50 мың адамы бар қалың қол жіберіледі. Шамасы, Ян Хинъ бүлікшілер мен түріктер арасындағы дәнекер кісі болған секілді. Суй империясының қысқаштың қос басы арасында қысылып қалу мүмкіндігі болғаны да өтірік еместі. Бірақ осы арада сахнаға қайтадан Чжан-Сун Шэн шығады.

	Сына қағылады. 594 ж. Чжан-Сунь Шэн хан ордасына келгенше елші есебінде келеді де, Суй үйіне қарсы бағытталған нағыз қаскүнемдіктің үстінен түседі.- Қасыгөйлерді ханша мен шын ашынасы, соғды Аньсуйкя басқарады екен, бірақ бәрінен де қауыптырағы Ян Хинь еді, Чжан-сунь Шэн оны қайтсе де ұстап алуы керекті. Хан жат жұрттықтың өз қосынында жоқ екенін айтып, оны беруден бас тартады. Тыңшы өзін андытып қойған түркіттердің бірінің көмейіне ақша тығып, соның көмегімен қасыгөйді тауып алады, сөйтіп ханға ханшаның амал-айласын ашып салады. Хан мен бекзаттар ұялғанынан, оған Ян Хинді шығарып береді. Бірақ Чжан-сунь Шэн бұған тоқтамайды. Оның негізгі мақсаты түркіт қағанатын бөліп-жару Солатын, бұл жолы да ол өзіне қажетті бекті таба қояды. Ол тәж-тақтың мұрагері, ханның немере інісі Жанғар — Жәңгір (қытайшасы — Жаньгань) еді.

	Солтүстік-шығыста оның енші аймағы, өзінің Төлестер ханы (Тули-хан) лауазымы болған; оған қидандар, хилар (татаптар) мен шивейлердің (татарлар) тәуелді тайпалары бағынған. Чуло-бектің баласы болғасын да оны жақтайтын кісілер көп болған. Ол жалтақ, күншіл де қорқақ адам болады яғни опасыз сатқынға лайық қасиетсіздіктің бәрі бір басынан табылады.

	"Юн Юй-люй (Юн Иоллығ)— деп баяндайды Чжан-суні. Шэн, тұрақсыз да залым адам. Тек Дяньгудің (Қара-Сор) дұшпаны болғандықтан да, ол тап кәзір императордың көмегіне ділгер болып жүр. Егер оның өтінішін қабылдасақ, ол күшейіп алғасын, тісін көрсетеді әлі. Егер ханшайымға үйленіп алса, ол осынау неке беретін абырой-атақтың бәрін Дяньгу мен Жань-ганьді жеңуге пайдаланады. Онда оның мансапқорлығын ауыздықтау өте қиын болатынынан сақтану керек. Екінші жағынан алғанда, Жаньгань бізге өзінің адалдығын танытты. Ол да әйелдікке хан қызын сұрайды, оның осы өтінішін орындағанымыз дұрыс болар еді. Оның әскері аз, сондықтан да оны оңтүстікке қоныстандырып, Юн Юй-Люйге қарсы тосқауыл еткеніміз жөн".

	Осынау жоспар қабылданып, 597 ж. жүзеге асырылады, Түркіт қағанатының ішінен қытайшылдар партиясы құрылады. Ал, қытайлар жаңа соғысқа әзірленіп жатты, оның болатынына ешкім де күмәнданбайды.

	Ханшайымға үйленіп, қыз жасауы белгісіндей етіп, жыл сайын сыйлық алып тұру — түркіт бектері бір соқпай өте алмайтын көздің құрты болатын. Жәңгірге, ол егер Чжоу үйінен шыққан ханшаның көзін құртса ғана, қалыңдық беріледі дей уәде етіледі. Жәңгір әр заманда іске асатын айланы қолданып, ханшаны ханға жамандайды. Арандату әрекеті сәтті шығады. Хан өсекке сеніп қалады да, ашу үстінде ханшаны өлтіреді. Жәңгір әрнәрсені аңғарған, зерек жігіт қой, осы қазадан кейін дереу енші аймағына аттанып кетеді, ал өсектің арты ашылған кезде, ол қауыпсыз жерде жүреді. Бұл жанжалға Суй императоры араласып, өзінің опасызды қолда бар күллі күшімен қолдайтынын білдіреді. Ханның шарасы құрып, кейін шегінеді. Бірақ ол енді түгелдей өзінің жақын атасы Қара-Сор Түріктің (Дяньгу) ықпалына түседі, ал атасы тардуштар ханы (Датухан) лауазымын сақтай отырып, түріктердің іс жүзіндегі билеушісіне айналады. Соғыстың болмай қоймайтыны қытайларға ғана емес, түркіттерге де мәлім болады.

	Соғыстың басталуы. Тартыс толғағы жете бастаған шақта жағдай қытайдың пайдасына сәйкес қалыптаса береді. 591 ж. Тогонда қажырлы хан Қуалуй дүние салады, оның ұлы Шифу Қытаймен одақ құрғысы келгені үшін өмірмен қоштасады, қаза тапқан байғұстың інісі Фуюнь 597 ж. бейтарап саясат ұстайды сөйтіп Суй үкіметін батыс шекарасын қорғау қам-қарекетінен босатады. Бұл қытайлықтарға негізгі күш-қуатын Сары өзеннің бойына топтауға мүмкіндік береді.

	597 ж. олар өздерінің қолжаулық бегін оңтүстікке, Ордос маңындағы далаға көшіріп қондырады да, оның өз руластарын сатып алуға қажет қаржыны төлеуге келгенде, одан ақшаны аямайды". Қара-Сор да қажетті шараларын қамдайды. Ол өзінің тылын тиянақтауға кіріседі. Түріктерге қарсы бас көтерген Еділ өңіріндегі угорлар жуасытылады. Ондаған мың угорлар — тариах, кочагир мен забендер тайпалары — Паннонияға қашып барып, аварларға қосылады.

	598 ж. Қара-Сор бұрынғы достық қарым-қатынасты қайта жаңғырту үшін, Константинопольге, император Маврикийге елшілерін жібереді. Ол өз мемлекеті ішіндегі талас-тартысты басқанын, бүкіл халықтарды бағындырғанын хабарлайды. Мұның Кавказ жағына жортуыл жасаудан бастартуы — Византияның Каспий аймағындағы айла-шарғыларын тоқтатуының төлемі қызметін атқаруы керекті. Қара-Сор Орта Азияны уысынан шығармайды: Пайкентте (Бұқар) оның немересі Ниліхан, Шашта (Ташкентте)— екінші немересі Шегуй отырған. 597 ж. түркіттер шекараға шапқыншылық жасайды, ал 598 ж. кінәз Сюдің қолбасшылық етуімен қытай әскері Линьчжоудан шығады. Соғыс басталып кетеді.

	Бейбітшілікпен өткен бес жылды қытайлар жақсы пайдаланады. Шекарадағы офицерлердің бірі, болашақ Тан әулетінің негізін салушы, шыққан тегі жағынан шала түрік Ли Юань аса ірі әскери талант иесі болып шығады. Ол өз сарбаздарын түркіттерден үйреніп алған әскери жаңа тәртіпке зор төзімділікпен тиянақты түрде жаттықтырады; солдаттар киіз үйлерде тұрып, ет жеп, сүт ішуі керекті, атпен жүріп, аңды қаумалап, қоршап ұстауға қатысуы керекті. Ол өз сарбаздарының жауынгерлік сапасы жағынан түркіттерден кем түспеуіне қол жеткізеді. Осынау жаңадан құрылған атты әскерден басқа, қытайларда Жәңгірдің отряді бартұғын, бұл кезде оның опасыздығы көпке мәлім болғанды.

	589—90 жж. қысындағы алғашқы қақтығыстар қытайларға сәтті болады, алайда Қара-Сор мен Дуланхан түркіт атты әскерінің икемді ұшқырлығын пайдаланып, Ұлы қамалдың түскей бетіне орналасқан Жәңгірдің қосынына барып лап қояды. Опасыздар абайсызда қапы қалғанымен өздеріне кешірім болмайтынын біліп, жанталаса соғысады. Олардың мұнысы дұрыс болып шығады. Жәңгірдің аға-інілері, бала-шағасы, ағайын-туыстары түгелдей қырылады, оның өзі түн қараңғылығын жамылып, бес салтаттымен және Чжан-сунь Шэнмен бірге әзер қашып құтылады.

	Соның ертеңіне оның қасына тағы да жүз қаралы кісі келіп қосылады, бірақ Жәңгірдің сағы сынып, санасы тозған еді, енді ол кейін жалт беріп, өз жақтастарын әкесінің бұрынғы досы Қара-Сор Түрік жағына шығуға азғыра бастайды. Ескі байланысын есепке алып, өз басын аман сақтап қалуға ұмтылған бек қасындағы серіктерінің өміріне төніп тұрған қатерді мүлде ұмытып кетеді. Соңғылары күмілжіп, солқылдақтық жасайды, ал Чжан-сунь Шэн осы уақытты таяудағы бекініс әскеріне жаушы жіберуге пайдаланады. Оның бұйрығымен бекіністе күзет оттары жағылады, одан сескенген Жәңгірге, Чжан-сунь Шэн жыпырлаған маздақтар қалың жаудың қаптап келіп қалғанын білдіреді — деп түсінік береді. Зәресі ұшқан Жәңгір өзін бекініске ертіп әкетуіне көнеді, сол арадан ол император сарайына апарылады. Тап осындай күйкіні түрік тағына отырғызар күн туса, оның Қытайға әрі пайдалы, әрі маңызды болатынын түсіне қоятындай, Ян Цзянь да өте ақылды, көреген кісі еді. Оған сенуге болмайды, бірақ мұны айтқанына көндіріп, айдағанына жүргізу оңай да ыңғайлы. Ал, бұл бек заң мен хан әулетін қатты құрметтейтін халықтың ханының заңды мұрагері ғой. Тіпті күллі күш-қуаты мен қаражат, қару-жарағынан айрылып қалса да, Жәңгір Қара-Сормен басы піспеген түркіттер үшін бас қосатын орталыққа айналғанды. Дуланханның інісі Түзлік те (қыт. Дусулу) соның жағына шығады, ал біраз уақыттан кейін қытай алтыны Жәңгірді қолдаушылар санын көбейте түскенді.

	599 ж. жазында Қытай генералдары Гао Фань мен Ян Со Қара-Сормен қақтығысып қалады. Бичуриннің "Қытай тарихында" осынау шайқастың бүкіл тактикалық тармақтарына дейін көрсетілген бір" ғана сипаттамасы бар. Ол 599 ж. шайқасты суреттеп көрсету. Бичуриннің осы еңбегі басылмағандықтан да, сол тексті толық келтіргеннің өзгеше мәні бар.

	"Бұрын тудьзуйліктермен (түріктермен) шайқасқан генералдар олардың атты әскерінің линияға екпіндеп келіп кіріп кететінін көретін, олар қолды орналастырғанда, арбалар, жаяу әскер мен атты әскер бірін-бірі өзара қолдап, тиянақтап отыратындай етіп орналастыратын. Айырлылардан батальон-каре құрылатын, атты әскер соның ішінде тұратын. "Бұл ертедегі әдіс,— деді Ян Со,— жеңіске жету үшін аздық етеді". Сол себепті де атты .әскерді алға қойдым. Сонда Датухан .(Тардушхан, Қара-Сор Түрік) қуанышпен былай деді: "Бұл тәңірім ғой мені жарылқаған". Ол атынан түсіп, көкке қарап, тәжім етті. Сосын 10.000 (?) атты әскер тікелей ілгері тартты. Чжулохсу (қытай офицері) "Дұшпан әлі дұрыстап тұрып та үлгірген жоқ, шабуылға шығу керек"— деді де, таңдаулы атты әскермен соларға қарсы шапты. Ян Со одан кейін әскердің басты күшімен лап қойды, сөйтіп тудьзуйліктер күл-талқан етілді. Өлтірілгендер мен жараланғандар хисапсыз көп болды".

	Осынау әңгімені талдап қарасақ, түркіттерде қазақтар лавасына ұқсас, атты әскер сапы болған. Шабуылдың мақсаты жау қатарын бұзып өтіп, олар опай-топай болып, әбігерге түскенде қашқандарын кескілеу. Түркіт ханының алдын ала қуанған себебі, ол жау күшінің бөлініп тұрғанын көріп, оны бөлшектеп талқандауды ойлаған. Бірақ қытайлар бұ жолы жеңісті түркіттер қолынан тартып алған. Атты әскердің қарсы шабуылы соққыны жұмсартып, түркіттердің тұтасқан қатарын бұзып, ыдыратып жіберген. Айқасқа енгізілген жаяу әскер санының басымдығымен арпалыс тағдырын шешкен. Мұның үстіне қол-айқаста жаяу әскер атты әскерден күштірек келеді, ол анадан гөрі ептейлі және өзіне соққыны дарыта бермейді.

	Шығыс түркіттерден құралған екінші армия, Дуланханның қолбасшылығымен, жемісті әрекет жасап, Жәңгірдің әскерін тықсырып шыдатпағасын, қытайлар оны өз шебіне өткізіп жіберуге мәжбүр болады. Олардың өріс-қонысына теріскей Ордостың даласы мен оған жалғас жатқан Алашан тауының жоталарын береді. Оның қонысын қорғауға қытай әскері жылжытылып қойылады. Император Жәңгірді бауырына тартып, қымбат заттарды аямай, опасыздарға сый-сияпат көрсетеді. Бұл саясат өзін-өзі ақтайды. Жәңгір жақтастарының арасынан Чжан-сунь Шэн тыңшылар таңдап алады. Хан ордасына жасырын жіберілген жансыздар тасалап жүріп, түркіт әскері арасына үрей таратады. Ханның өзі де шебер әңгімешінің әсерімен ой-қиялы қозып, қорқынышты түстерді — аспаннан қан жауғанын, қызыл кемпірқосақ т. б. көріп, бастырылады. Ырымшыл көшпелілер осындай әңгімелерді көп естігесін жүйкелері тозып, қосырай халге түседі. Ақырында Дуланхан өз шатырында өлтіріледі де, моральдық жағынан азып-тозған әскер, анық жеңгелі тұрған жерінде шабуылды тоқтатады (600 ж.).

	Қара-Сор Түрік өзін ханмын деп жариялайды, бірақ ол әбден қартайып қажығанды және өзі күні кешеге дейін соғысқан шығыс түріктері арасында оның абырой-беделі мүлде жоқтұғын, сол себепті де әлі де алмағайып болып тұрған соғысты оның жеңіспен аяқтауы неғайбыл болатын.

	Бопохан. Қара-Сор Түрік Бопо-хан яғни қаһарман лауазымын алады, бірақ оны жалпы жұрт мойындамайды да, ордадағылар асып-сасып, абыржып қалады. Чжан-сунь Шэн өзінің бүлдіргіш әрекеттерін жүргізе береді оның жансыздары сайын далаға өтіп, теле тайпаларын көтеріліс жасаңдар деп азғыра бастайды. Чжан-сунь Шеннің есебі дұрыстұғын. Халықтың көбі телелерден тұратын, олар шеттерінен еркіншіл ер көңілді батыр келетін, сол себепті де бағыныштылық жай-күйі жандарына бататын. Түркіттер "солардың күш-қуатының арқасында терістіктің шел даласында қаһарман болып көрінетін", яғни оларды қағанаттың ұлылығы үшін қан төгуге мәжбүр ететін. Қағандардың жолы болып, жеңіс шылауында жүргенде, теле тайпалары ағат мінез көрсетпейді, ал бірақ Қара-Сор ел-жұрттың ашу-ызасын қоздырып, толқыта бастағаннан-ақ, олардың адалдығына да ақау түседі.

	Жаңа ханның жағдайы өте ауыр болады. Ол хан тағына тәж-тақ мұрагерлігі жөніндегі заңды көзге ілмей келіп отырады, осы қимылымен дұшпандарының қолына қуатты қару: "Озбырға қарсы күрес" ұранын береді.

	Оның басты жауы — опасыз Жәңгір тақтың заңды мұрагері болып шығады, ал далаға мырза қолмен мол себіліп жатқан қытай алтыны соның сөзін сөйлейді, сол себепті де уақыт өткен сайын Жәңгірдің таққа отырар құқы күшейе түседі.

	Бұған қоса майдандағы жағдай да қиындап, шиеленісе береді. Чжан-сунь Шэннің кеңесі бойынша, қытайлар соғыс әрекеті жайлаған жердегі су көздерін улайды, содан соң түркіттердің шегінуіне тура келеді. Шегінгенде шетінемей, толық тәртіппен шегінеді, бұған шығынның мүлде аздығы — мың адамның өлгені, жүз қаралы кісінің тұтқындалғаны, бірнеше мың малдың тартып алынғаны айқын дәлел бола алады. Қытайлар үшін басқа бір жәйт аса маңызды еді: түркіттер рубасылары Жәңгір жағына өте бастайды. Бірақ Қара-Сор әлі де болса күшті тұғын.

	601 ж. ол Қытай жеріне басып кіреді де, генерал Хань Хунның. армиясын талқандайды. Басқа бір отряд Жәңгірдің жұртын ойсырата шауып, көптеген мал-жанды шулатып айдап кетеді. Асығыс құралған қытай әскері түркіттерден олжаны қайтарып алғанымен, жаңа шапқыншылыққа бөгет жасай алмайды.

	Жәңгірдің қансыздары телелерді түркіт ханына қарсы көтеріліске айдап салады. Он тайпа қолына қару алады, олардың арасында телелер ғана емес, абарлар да бартұғын. Көтеріліс орасан зор аймақты — солтүстік-шығыста селенгіден бастап, батысында — Тянь-шанға дейін созылып жатқан жерді қамтиды, Көтерілісшілер Батыс түркіттерін талқандайды. Ниліхан қаза тауып, оның інісі Түн-жабғы қашып кетеді, бірақ қағанаттың арбағатайдан әрі жатқан шет аймағы Ашиндер әулетіне адал күйінде қала береді.

	Шығыстағы хал бұдан да мүшкіл еді. Қара-Сор өзінің енші аймағынан бөлініп қалады да, шығыс түркіттер оның басына ауыр күн туғанын көріп, ханын бәле-жаласымен бірге алдырып бытырап қашып кетеді, ал татаптар қытайларға бағынатынын білдіреді. Қара-Сор тогондарға қашып барады да, сонда тибеттіктер қолынан қаза табады. Чжан-сунь Шэн, Жәңгірді салтанатты түрде далаға ертіп келіп, заңды мұрагер ретінде оны хан деп жариялаған кезде, оған қарсылық жасайтын жан жоқ еді.

	Ниліханның інісі Басытегін өзінің енші аймағы Бұқарды көнбістігімен сақтап қалғысы келеді. Қаза тапқан ағасынан қалған жеңгесін, қытай қызы Сяншиді әмеңгерлік жолымен алған Басы (қыт. Поши) сол әйелімен Қытайға келеді, бірақ бұл жерде ұсталады (604 ж). Батыс түріктердің ханы ақырында Ниліханның балауса ұлы Таман (қыт. Дамань) болып шығады.

	Хандарды қорлау. Суй үйінің құдырет-күші тасып, гүлденіп тұрған шағында, оның негізін салған Ян Цзянь дүние салады, император тағына Вэнь-ди (604 ж. шілдесі) отырады, бірақ ол туғызады. Оның баласы Ян Гуан таққа Ян-ди деген атпен не болады. Ол әкесінің жаугершілік саясатын жалғай береді.

	604 ж. аяқ кезінде Суй империясы жеңіске толығынан жеткенін мейрам ретінде өткізе алар еді. Қытай қолжаулығы, опасыз Жәңгір Шығыс қағанатының танымал ханына айналады да, со кезден бастап, Батыс қағанаттан біржолата бөлінеді.

	Селенга өзені алқабындағы телелер көтерілісі, қытайлардың қолдауы тоқталысымен басылады, бірақ Жоңғария мен Тәрім алқабы шығыс түрік ханының қоластына қайтып келмейді. Олар тек Батыс қағанаты құрамына кірді деген аты болмаса, заты жоқтұғын. Алайда теленің киби (Шығыс Тянь-шанның теріскей жоталарындағы) мен сеяньто (Алтай нуру қыратының түскей жоталарындағы тайпалары өздерінің Шығыстағы туыстарына қарағанда, азаттықты көбірек аңсайтынын көрсетеді. Батыс түркіттерімен екі жыл бойы (605-606) қаржырлы соғыс жүргізіп барып, олар жеңіске жетіп, азаттық алады. Бұл соғыстың сыр-жыры сақталмаған, бірақ соның арқасында Жоңғарияда дербес Теле мемлекеті құрылады да, оның басында киби тайпасының бегі Мохехан лауазымын алған Гелен тұрады. Түркіттер билігіндегі жерге сыналай кіріп, қытайдың далаға тікелей енуіне көпір болған осынау жеңіс қытай мемлекетінің шын көңілден шыққан қолдау-қостауына ие болады. Қытаймен достық Гелен оның солтүстік-шығыс шекарасының қауыпсыз болуын қамтамасыз етеді, өйткені шығыс түркіттерін билейтін Жәңгір тек император мүддесіне сай келетін қимыл-әрекеттерді ғана жасайтын. Жалпы жағдайдың жақсара түсуіне байланысты, телелер кез келген көшпелі қауымға аса қажетті, отырықшы халқы бар — Қарашар, Тұрфан, Хами сияқты нулы-сулы жерлерді алады.

	Гелен хан лауазымын алғанымен, Жоңғарияда орнаған тәртіп, түркіттер қабылдаған қатал жүйеге ұқсамайтын. Сеиньтолардың Геленге бағынатын көсемі Ишибо өз тайпасын билеу құқын сақтап қалады. Гаочан кінәздігіндегі әулет те орнында қалады және жоғарғы билеушінің өкіметін күшейту жөнінде де ешбір мәлімет жоқ. Әсілі, Жоңғариядағы теле мемлекетіне тайпалар одағы ретінде қарап, зерттеуге болады.

	Шығыс қағанаттағы түріктердің жай-күйін жақсы-жарқын деп айтуға болмасты. Жаңа хан — Жәңгір Ордоста қытай найзагерлерін қалқан етіп, жүріп-тұрып жатты, ол далаға қара көрсетуден қорқатын, ондаған бодандарының біреулері мұны түркіт деп өш болса, екінші біреулері оған қытайдың қолжаулығы, опасыз сатқын ретінде өш болады. Өзінің амандығы, бақ-дәулеті тек қана Қытайдың қолдауына сүйеніп тұрғанын кәміл сезетін Жәңгір, өзінен талап етілетінінен өзге де көп нәрсеге көне беретін. Мәселен, хан император Ян-диге өз бодандарының киім-кешегі мен заңдарын қытай киімі мен заңына өзгертуге күштеп көндіре алатынын айтады. Бірақ Янди оған қарсы шығады, өйткені мұндай жаңалық Жәңгірдің даладағы абырой-беделін бұрынғыдан бетер кемітіп, жана бүліншіліктер туғызуы мүмкін еді, ал Жәңгір қытайларға әлі де керек.

	605 ж. қидандардың көтерілісі 20 мың түркіттің көмегімен жанышталады. Мұнымен бірге Жәңгір ордасын солтүстіктің басқа да көшпелілеріне қарсы пайдалануға болар еді.

	Қытайдың батысқа баратын дәстүрлі жолын Тогон кесіп тастағанды. Тогонмен қарым-қатынас әманда өте қиынды, ал 603 ж. шамасында Тоғон даладағы Қытайға қарсы күштерді тартудың орталығына айналады. 604 ж. Қытайдың ата жауы — Қара-Сор Түрік аман қалу үшін пананы тап сол жақтан іздейді, бұған қоса "Тәңірі перзенті" алдында бас игісі келмеген татаптар да Кукунор жағасына қашып барады. Жәңгір хан болғаннан кейін түркіттердің Тогонмен одағын бұзады, бұл Тогон патшалығын толығынан тұйықтап тастайды. Бірақ Фуюнь хан Қытайдың болмай қоймайтын басқыншылығына дайындалып үлгіргенді, ал Ян-ди ауыр соғыс ашудан тайқақситын. Ол Тогонды жат қолымен қорлау әдісін табады.

	Қытай елшісі батыс түріктердің бала ханына барып, этан шығыс түріктерімен бірігіп шабуыл жасайтынын айтып сес көрсетеді. Сонымен бірге ол, егер батыс түрік ханы өзін Қытайдың вассалымын деп мойындамаса онда оның аманат ретінде ұсталып отырған шешесі жазаланатынын білдіреді. Оған Тогонның ту сыртынан шабуыл жасау үшін әскер жіберу ісі тапсырылады. Оның бұл шарты қабылданады да, 608 ж. түркіттер Тогонға батыстан соққы береді, Тогондар бұл жақтан шабуылды мүлде күтпеген еді. Ешбір қарсылыққа кездеспей, түркіттер Цайдомға бұзып-жарып кіреді де, тау-тасты паналап үлгірмеген жұрттың бәрін қырып салады, сөйтіп олжаға шашетектен кенеледі.

	Чулохан, дәлірек айтсақ, оның қамқоршылары неліктен тап осындай пайдасыз, қиянатты әрекет жасауға келісім берген және олар өздеріне жау Мохехан Геленнің жері арқылы қалың әскерін қалай өткізген?— деген сауал туады. Тегі, қытай елшісінің көмегімен түркіттер телелермен бітімге келген тәрізді. Бұл көнбістігі мен көмегі үшін және қағанатты қорлағанын жуып-шаю үшін жасалған қамқорлықтың бір түрі еді. Қалыптасқан хал-ақуал жағдайындағы тарихи фактіні тек осылай ғана түсіндіруге болады. Шынында да 608 ж. кейін Батыс телелерінің батыс түріктермен соғысы пышақ кескендей тыйылады.

	Император Ян-ди осы сәтті суыт секіріске қолайлы көреді. 608 ж. қытай әскері соғыс жарияламастан Тогон жеріне басып кіреді. Фуюнь хан өзінің көшпелі халқымен оңтүстікке, "Қарлы тауларға" қарай үдере қашады, ал қалып қойғандарын қытайлар тұтқындап, император кәнизактарына арнап салдырып жатқан павильондар құрылысының жұмысына жөнелтеді. Жаулап алынған жерге Суй үкіметі қылмысты кәззаптарды қоныстандырады да, оған Қытай әкімшілігін орнатады.

	609 ж. жер қайысқан қалың қолмен Ян-дидің өзі жорыққа шығып, тау қойнына сіңіп кеткен Фуюн ханды қолға түсіріп алмақшы болады. Бірақ тауға кіргісі келген қолбасылары сол жақтан қайтып оралмайды. Алайда хан Амдога, көшпелі таулықтардың арасына шегінуге мәжбүр болады. Ян-ди Кукунор көлі маңына кідірмей, әскерін бастап, батысқа қарай шеру, тартады да, ешбір қарсылыққа кездеспестен, жиһангер атанады. Гаочан (Тұрфан) Иву (Хами) сияқты 27 уақ сұлтанаттың билеушілері жамырай келіп, оның құзырына бас иеді. Рас, бірақ (олардың ішінде Қашғар, Куч, Хотан мен Қарашардың өкілдері жоқтұғын, бірақ Лобнор мен Черчен-Дарияға дейінгі жер Қытай империясының құрамына кіреді.

	Бұл Батыс түрік қағанаты мен жоңғар телелері хандығы жерінің тұтастығына көпе-көрнеу жасалған қиянат еді, бірақ Чулохан Таман мен Мохехан Гелен оған қарсы шығудан жүрексінеді де, Ян-ди қоқиланып Қытайға қайтып келеді.

	Суйдік толысуы. 604 ж. таққа отырған кезде кінәз Ян Гуан мұраға шылқыған бай елді ғана емес, көреген әкесінің жеңімпаз даңқын да мирас етіп алған еді. Жолы болғыш билеушілердің табысқа мастанып кетіп, ақылынан адасып қалатын шақтары тарихта талай рет болған, бірақ Ян Гуанның басы өзгенің табыстарынан айнала бастайды. Өзі би, өзі хан болып алғаннан кейін, Ян Гуан жеңістердің қандай қиыншылықтармен, келетінін, қандай жанкешті нартәуекелмен байланысты болатынын ұмытады. Оған дұшпандарының күш-қуаты мардымсыз, өзінің мүмкіндіктері шетсіз-шексіз болып көрінеді, сол себепті де оның хандық құрған кезі құжыған қателер тізбігінен тұрады, сол үшін ол ғұмырынан да, тәж-тақтан да айрылады.

	Жоғарыда айтылғанындай, Суй әулеті бүкіл солтүстік Қытайды мекендеушілердің түріктерге қарсы көңіл күйі толқынымен шырқай көтерілген еді, бірақ әлбетте, олардың арасында тобалардың таза ұрпақтары жоқ еді. Бірақ соңғылардың саны да аз еместі, сол себепті де Ян Цзянь олар адал болып жүру үшін, солардың сыңайын батып, өте сыпайы қарым-қатынас жасауды қажет деп білетін. Тобалардың қытайланып кеткен жұрағаттары Ұлы қамал бойын қуалап, Хэбейден Чань-чанға дейінгі жерде жүріп-тұрып жатқан. Олардың арасында ірі-ірі жериеленушілер, Гуань-Лун тобына жататын қытай помещиктері өкімет билігінен ығыстырып жіберген кәсіби жауынгерлер көп болатын. Соңғы әулеттердің кесірлі билігі салдарынан титықтаған Оңтүстік Қытай Ян Цзяннің оңай олжасына айналады, бірақ ол шын мәнінде тәж-тақтың тірегі емес, бағындырылған ел еді. Суй үйінің кіріптары болған түркіт хандарының адалдығы қарта жазылған хаттайды, ал олардың бодандарының қытай атаулыны жақтырмайтыны күмәнсіз еді. Міне осындай әрқилы және мазасыз бодандарды басқару үшін, асқан дана, ең бастысы кішіпейіл, сергек алдияр керекті, бірақ таққа отырарда Ян-ди лауазымын алған тәж-тақ мұрагері ондай кісі емес тұғын. Ол қытайдағы ең қатыгез, безбүйрек билеушінің бірі болады.

	Ұлы қамалдың теріскей жағын қоныстанған елдер арасында Суй әулетінің жетекшілік рөлге ие болуы, біріншіден, батыс пен шығыс түркіттері арасындағы бітіспес жаулыққа, екіншіден, жібек маталарына деген сарқылмас сұранымға негізделгенді.

	VI ғ. түріктер өздерін бір халықпыз деп сезінетін. 80 жж. жанжал кезінде ханзадалар өзара таласатын еді, ал олардың жасауылдары оп-оңай жеңімпаз жағына шыға беретін. Кара-Сор Түрік қағанаттың екі жағын біріктіріп, бүтін еткенде, бұл іс шығыста ешбір қарсылыққа ұшырамайды, бірақ ол жеңіліп қалысымен, шығыс түріктері жығылғанға — жұдырық деп оны дереу тастап кетеді. Онымен бірге, таза батыс түркіттерінен тұратын, оның нөкері де қаза табады; сөйтіп набыт болғандардың туысқандары мен опасыздар арасында қанды кек жатады. Сол заманның түсінігі бойынша, қайта қосылу мүмкіндігі болмас үшін, осының өзі де жеткілікті болған. Енді қағанаттар арасындағы жауығушылық тек өрши түсуі керекті және әрбір жаңа өлім қатыгез дұшпандықты күшейте түсер еді.

	Суй үкіметі өз позициясын нығайта түсу үшін, оған тек даладағы талас-тартыстың жеткіліксіз болатынын сезіп, сатып алу сый-сияпат және мол қонақасы жүйесін кең пайдаланады, кейде бір қонақасының өзі тұтас әскерді ұстау шығынымен бірдей болады. Мәселен, 607 ж. Ян-ди Жәңгірхан мен оның аймағындағы 3500 рубасының құрметіне үлкен той өткізеді. Сонда ханның өзіне 2 мың буат жібек матасын, күймені, арғымақтар мен барабандарды, ән-күй асбаптарын, туларды береді. 3500 рубасы да тарту-таралғы алады. 610 ж. бастап, "вассалдарға" бағышталып, Лоянда жыл сайын ұзақтығы бір айлық мейрамдар өткізіле бастайды. Театр өнерін көрсетуге арналған орасан зор сахна жасалады, 18 мың музыкант үздіксіз күй тартып тұрады. Таңертеңге дейін көз қарықтыра фонарлар жарығы сөнбеген. Дүкеншелер әшекейленіп, тіпті көкөніс сәкілерінің айналасына ши төсектер жайылған. "Вассалдарды" тегіннен-тегін ауқаттандырып, ішкізіп-жегізген, сонда оларды қытайда дүниенің бәрі көл-көсір, шарап пен тамаққа ақша алмайды деп сендірген. Көшпелілер, әсіресе, ағаш діндерін жібек матамен орап қойғандарына қайран қалған. Олар: "қытайда кедейлер де бар, тегі, оларға да киім-кешек жетпейтін шығар, ендеше ағашты жібекпен ораудың керегі не?"— деп сұрайды. Бірақ олардың бұл сұрағы жауапсыз қалады. Ол — ол ма, қытай қаруының Тәрім алқабында табысқа жетуі — сол араның билеушілерін тарту-таралғыға тоғытып тастағанынан еді, ал мұндай жомарттық өте қымбат тұратын. Әлбетте, тіпті байлығына қиял жетпейтін қытайдың өзі мұндай ысырапқорлықты көтере алмайды. Қаражат дағдарысына байланысты, алым-салықтың өсуі Суй императорының тағын шайқалтады. Мұның үстіне әсіре-сыйлампаздық саясаты көздеген мақсатқа жеткізбейді. "Дұшпан көзі" көп байлық ешкімді де алдай алмайды, ал сатқын досқа сенім аз, көп ұзамай Ян-дидің бұл екі шындыққа да көзі анық жетеді.





БАТЫС ҚАҒАНАТЫ

	XII тарау

	Мемлекеттің жүрегі. Қағанатты болу ісі түркіт халқының ерік-жігері мен тілек-талабына қарсы, бөтен күштің, тіпті жаулық әрекеттің ықпалымен жүзеге асырылғанына қарамастан, бір кездері біртұтас болған елдің екі жартысының жолдары мейлінше әртүрлі болып шығады.

	Шығыстағы хал-ақуал онша өзгермеген еді, өйткені қытай протектораты түркіттердің дәстүріне де, өндіріс әдістеріне де шаруашылықты жүргізу жүйесіне де тиіспейді. Шығыс түркіттер этникалық ауызбірлігі берік топ болып қала береді және олардың потенциалды күші кез келген көрші халықтың күшінен едәуір молды. Бір ыңғайлы-киелі сәт туа қалса, сайын далада түркіттердің саяси басымдығы мүмкін болып қана қоймай, қалпына түсуге де тиіс еді.

	Батыстан біз мүлде басқаша суретті көреміз. Ол жақта түркіттер үркердей аз болатын. Істемихан өзімен бірге қанша нөкер ертіп кетсе де, олар бәрібір бағындырылған облыстарда теңіздің тамшысындай ғана болар-ды. Олар,— өзіміз түрік тектес деп атай алатын — жергілікті халықтар арасына, әлде сіңісіп жоғалып кетуі керек-ті, әлде, өз руластарының басым көпшілігі Суй императорының табаны астына түсіп қалғаннан кейін солардың құрбандығына шалынуы керек-ті. Бірақ бұл екеуі де емес, үшінші бір құбылыс пайда болады: Жетісу мен Шу алқаптарының, Еділ мен Кубанның төменгі жағынан, Ертіс пен Есілдің жоғарғы жағының көшпелілері Ашин әулетін адал, ақ көңілмен қарсы алады. Сол сияқты Тәрім мен Амудария өңірі көгалды-нулы аймақтарының отырықшы халқы мен тіпті Гиндикуш пен Кавказ жоталарының тұрғындары да тап сондай пейіл көрсетеді. Сонымен түркіттер бұл жақта да билеушілік жағдайын сақтап қалады.

	Істеми мен Қара-Сор Түріктің тек қолбасшылары ғана емес, аса көрнекті әкімдер болғанын да мойындауға тура келеді. Олар өздері жаулап алушылар ретінде мекен жайларына келіп кірген халықтарға қолайлы тіршілік жағдайын жасайды. Ұдайы болып жататын уақ соғыстардан әл-дәрмені бітіп, әбден азып-тозған, басы бірікпейтін уақ тайпалар тыныш өмірдің дәмін татып, өздерінің көшпелі мал шаруашылығын дамытуға толық мүмкіндік алады да, бұл өз жүйесімен жүріп отырып, бірлік-ынтымақ санасының тууына апарып соғады, сол кезден бастап ол түріктік бірлестік деп атала бастайды. Бұдан билеуші жікті құрайтын түркіттер санының аз болуы — жаңадан пайда болған жүйенің орнықтылығын қамтамасыз еткен деп қорытынды жасаған дұрыс. Хан нөкерлерін асыраудың ауырлық түсірмейтіні сондай, салық төлеушілердің қарсылығын тудырмайды, ал бір ғана, бірегей өкіметтің болуынан түсетін пайда жұрттың бәріне аян болатын. Сыртқы саясат жөнінде мемлекет алдында тұрған мақсат — ұлы керуен жолы үшін күрес — қағанаттың оңтүстік облыстарының сауда-саттық жүргізетін қалалары үшін өмірдің зәру қажеттілігі болып табылатын, оның солтүстік бодандары үшін баю кезін ашатын, ендеше бұл арада да ел мен әулет мүдделері табысып жататын. Бірақ нақты күш үкіметте емес, халықтың өзінде болғандықтан да, біз барша институттар мен күштердің ара салмағының біртіндеп өзгере бастағанын байқаймыз, міне осы өзгерістер Батыс түркіт қағанатының 659 ж. құлайтын кезіне дейінгі тарихын құрайды. Бірақ енді алға озып кетпей-ақ, назарымызды 609 ж. жеткіншек Чулохан кезінде қалыптасқан жағдайға аударайық, бірақ сипаттаманың алдына тағы бір аса маңызды жалпы пікірді салып жіберейік.

	Кейінірек мұсылмандар түріктермен жолығыса жүріп, олардың өз айналасындағы халықтармен ортақ тіл таба білетін ғажайып қасиетін атап өтеді. Олар бұл қасиетін жаңа елге жеңушілер есебінде ме, әлде мейман есебінде ме, жалдамалылар немесе әскери тұтқын-құл есебінде келе ме — бәрі бір, әйтеуір ұдайы көрсетіп отырған, кез келген жағдайда да олар, басқа халықтардың өкілдеріне қарағанда, карьераны (іс-әрекеттің барша саласында табыспен алға жылжу) ойдағыдай жасайтын болған.

	"Түріктер үлесіне тиген атақ-даңқ пен табыстың себебі неде деп кім сұрай алады?— деп жазады Фахраддин.— Оның жауабы көпке белгілі бір нәрсе, әрбір ру немесе адамдар тобы өз халқының ортасында, туған-туысқаны ортасында, өз қаласында жүргенде құрмет пен қошеметке бөленеді, ал олар саясат-сапарға шығып, жат жерге кез болған шақта, жұрт олардан жеркеніп, тіпті назарын да салмайды. Бірақ түріктер мұның керісінше олар өз елінде, ағайындары арасында жүргенде, басқа да түрік руларының ішіндегі бір ру ғана болып саналады да, олар сонша қажыр-қайрат танытып, жұрт олардан көмек сұрап жатпайды. Ал олар өз елінен мұсылмандарға келіп жетісімен — өз үйлерінен, ағайындары мен елінен алыстап кеткен сайын, олардың күш-жігері тасып, бағасы арта түседі, олар сосын әмірлер не сипех-саларлар болып алады".

	Және мынаны да оқыңыз: "Түріктер хандық құрып, шексіз ақыл мен даналықтың иесі болған Афрасиабтың мақал-мәтелдерінің ішінде мынадай біреуі бар екен: "Түрік шанақ ішіндегі теңіз маржаны сияқты, өз жайында жатқанда ол тіпті құнсыз нәрсе, бірақ ол теңіз шанағынан шықса болғаны, баға-құны артып, патша тәждары мен қалыңдықтың мойны мен құлағының әшекей-көркі болып шыға келеді".

	XII ғ. ойлы тарихшысы байқаған жәйттарын VII ғ. түріктеріне де толық қолдануға болады. Өзінің құдырет-қуатынан кейін де жарты ғасыр өмір сүрген әулеттің орнықтылығын міне осы қасиеттер арқылы түсіндірген дұрыс. Түрік ханының асыл-асасы, қырық рудан құралған жауынгер халқы бар елдің ішкі тыныштығын қамтамасыз ете алады — деп ойлау дұрыс болмас еді. Ашиннің әлсіреген әулетін бодандарының бәрі де мойындайтын, ал бірақ нағыз да нақты күштер мен құштарлық иелері, заңдылық тұрғысынан айнымай, өзара қырқысып, күресе берген. Ал, хандар тақтарын сақтап қалу үшін тайпалар бектері мен соғды диқандарына ақша төлеп, солардың қолындағы қуыршақтарға айналады, ал, ана екі топ, өкімет әлсірегеннен кейін, бірқатар партияларға бөлініп, басым түсу үшін өзара таласып-тартысып кетеді.

	Басшылық етуге үміттілер ішінен екі тайпалар одағы ерекшеленіп көзге түседі: олар — Жетісу мен Батыс Жоңғариядағы Дулы пен Батыс Тяньшандағы Ыссықкөл өңірін мекендейтін нушебилер еді. Осынау одақтың әрқайсысы бес тайпадан туратын, содан да болар, Батыс қағанатын кейде "он тайпа" деп те атайтын, бұл осы тайпалар одағының күллі мемлекет үшін маңызының зор болғанын ерекше бөліп көрсетеді. Бұл атпен бірге " жабғы-түріктер" деген атта кездеседі, бұл Батыс қағанатта тұратын түркіттерді, Елхан Бумынның тұсында Істемидің жабғы болғанын ескеріп, осылай атап кеткен. Гәп мемлекет туралы болған күнде осы екі ат бірінің орнына бірі жүре береді, бірақ екеуінің қатар болуы — түркіттер мен "он тайпаның" түріктері арасындағы айырмашылық VII ғ. әлі жойылмағанын көрсетеді.

	Түркіттер мен түріктер. Батыс қағанаттағы ақуалды қайтадан қалпына келтірудің осы жұмыста ұсынылып отырған нұсқасы Э. Шаванның әлемдік ғылым қабылдаған концепциясынан мүлде өзгеше. Пікірдегі бұл қайшылық бірнеше терминдерді долбармен түсінуге және Э. Шаванның бір жалпы алғышартына негізделген, бұларды қабылдамай тастау керек, өйткені XX ғ. орыс зерттеулері ол пікірдің дәйексіз екенін дәлелдеді.

	Э. Шаван өзінің концепциясын В. Радлов пен Ф. Хирттың: теле-толос сеяньто-сир-тардуш, огор — ұйғыр сияқты (оған өзінің абар-жужаны қосады) дүдәмал теңдестірулерін сын көзімен қарамай, қайтадан көшіре салу негізіне құрған. Теңдестірудің бірінші парының ешбір негізі жоқ екенін В. В. Бартольд айтқан еді, ол, жалпы, Э. Шаванның еңбегін төмен бағалаған, "огорлар" ол Орал өңірінің угорлары деп, өз еңбегінде бұл мәселені М. И. Артамонов анықтап береді, ал абарлар жөніндегі мәселе жоғарыда шешілгенді. Қазір даусыз деп саналатын осы қателерді жөндеу — Э. Шаван еңбегінің синтетикалық бөлімін ескірген деп біледі, бұл бізді бүкіл материалды қайта қарап шығуға мәжбүр етеді. Сонда біз, Э. Шаванның —"батыс түріктері бір халық болып құрылмаған, бірақ федерацияны құрған әртүрлі тайпалардан тұрған" дейтін қағидасы нақтылай түсуді талап ететініне күмән келтірмейміз.

	Шаванның түсінуінше түркіттер мен Жетісудың түрік тілді рулары — бірдей, оның оқиғаларды қайта қалпына келтіруінде түркіттерге орын болмай қалады. Бірақ тексеріп шыққанымызда, осындай пікірде болсақ, оқиғалар барысы толық түсіндірілмейді екен, оны жүре келе көреміз. Бұған қоса Б. X. Кармышева этнографиялық жұмыстарымен Орта Азиядан түркіттердің өз жұрағаттарын тапқан. Өзбектер құрамына кіретін ортаазиялық тайпалар аттарының ішінде жергілікті халық "түрік" деп атайтын бір топ тайпалар бар екен, ал олардың ішінде қарлықтар мен барластардан, қалтатай мен мұсабазарлардан басқа, "түрік" атты бір тайпа бар екен. Бұл арада бірінші жәйтта түрік деп XIV—XV ғғ. Мәуреннахрдың ескі түріктілді мекендеушілері айтылады, бұған осында түріктеніп кеткен моңғол текті барластардың бар екені куә, ал сонда тар мағынасында алсақ, олар өзбектерге қарсы қойылады, мұнда Шейбаннханмен бірге Дешти қыпшақтан келген тайпаларды ғана өзбектер деп түсінеді. Екінші жәйтта тар мағынасында алсақ, "түріктер" өздерін тек өзбектерге ғана емес, лоқайларға, кесамырлар мен семиздерге, тіпті қарлықтарға да қарсы қояды. Оларда рулық бөліну жоқ, бірақ солардың бір тобы өздерін түрік-тұғын — деп атайды. Бұл сөзді кәзір жұрттың бәрі түсіне бермейді, оны ескіні білетін көнекөз қариялар моңғол сөзі —"туған"— ту, байрақ — шығарады: бұл тегі "ту ұстаушылар" немесе "бүлікшіл түріктер" дегенді білдірсе керек. Аңыздың айтуынша: "Туғын (дұрысы Тугон — Л. Г.)— бұдан 1200 жыл бұрын өмір сүрген бір батыр сарбаздың аты. Оның шыққан тегі Татарстаннан.

	Қалтатай-түріктер руы осы кісінің ұрпақтары болып табылады.

	Б. X. Кармышева бұл "түріктер" Орта Азияға, "бәлкім, тіпті қарлықтардың да арғы аталарынан бұрын" келген түріктердің ұрпақтарына жататын болса керек,— деп жорамалдайды. Б. X. Кармышеваның қорытындылары аса дәйекті, ал оның жинаған материалдары айрықша маңызды болып көрінеді. Ол VII—VIII ғғ. (осыдан 1200 жыл бұрын) Орта Азияда біз "Түркіттер" деп атайтын тайпаның болғанын айқын дәлелдейді. Бұл тайпалық этнографиялық ерекшеліктері де біздің пікірімізді қуаттайды. Мұнымен бірге олар соңғы кезге дейін көшпелі мал шаруашылығының машықтарын сақтап келгенге ұқсайды.

	И. И. Умняков, "Фахреддин Мүбәракшахтың тарихын түсіндіре келіп, онда аталған түрік тайпаларының тізімін келтіреді, сол тізімдегі бірінші орынды "Түрік" тайпасы алады. Умняков "түрік" сөзінің, XII—XIII ғғ. түріктердің жалпы аты болуымен бірге, "әсілі" одан бұрын айрықша бір түрік тайпасының аты болып келсе керек".

	Мұның солай болғаны күмәнсіз. Сол себепті де біз ұсынған шартты термин "түркіт" түсініктер мен аберрацияларды шатыстырып алмауға көмектеседі, тіпті тарихи талдаудың Э. Шаванн секілді алыбының өзі сондай жаңсақтықтың құрбаны болған. Бұған қосатын тағы бір сезім, оның синтетикалық түзілімін қабылдамасам да, В. В. Бартольдтің француз ориенталисі зерттеуінің анализ жасайтын бөлімі жөніндегі теріс пікіріне қосылмаймын.

	Согдиана қағанат құрамында. Ашин әулеті Батыс тармағының хандары күш-қайратты Жетісу мен Шу алқабының далалық тайпаларынан алатын болса, байлық олардың қолына Орта Азия мен Тәрім алқабының отырықшы мекен-жайларынан ағындап құйылып жатады. Соғды диқандары мен көпестері Батыс түрік хандарынан көп-көп жақсылық көргендіктен де, өздері еркімен тәж-тақтың тірегіне айналады. VII ғ. бас кезінде Орта Азия өзінің экономикалық және мәдени гүлденуінің биік белесінде болады; сауда-саттық, егін шаруашылығы мен қолөнері жедел қарқынмен дамиды; діни сенім-нанымдар бір-бірімен бейбіт қатар өмір сүріп жатты. Қытайдан — Византияға құбылып аққан жібек бұлағының бір бөлшегі жолай ауыр алтын құймалар түрінде Бұхарда, Самарқанда, Шашта (Ташкент), Қашғарда, Күча мен Тұрфанда шөгіп қалады, сол алтыннан көпестер мен диқандар әйелдеріне арнап, әшекей мүліктерін жасатады. Бірақ осынау бақ-дәулеттің бәрі Соғдиананың түркіт ханына бағынуының нәтижесі еді.

	Бір ғажабы, ортаазиялық иеліктердегі мәдени өрлеу саяси сананың мейлінше төмен деңгейімен қатар өмір сүріп жатты. VII ғ. Соғдиана өте уақ бектіктерге бөлініп, ыдырап жататын, бірақ қанша қажет болғанымен, бастарын біріктіруге күштері жетпеді. Ал, шынында да сауда керуендерінің, баптаулы жеміс баулары мен қалалар түбіндегі шеберханалардың қауыпсыздығын тек саяси бірлік қана қамтамасыз ете алар еді. Ашан хандары елге қажетті мамыражай тыныштықты орнатады да, өз бодандарының ішкі істеріне араласпайды. Соғды қалалары толық автономияны сақтап, өте пайдалы саудадан түсетін табыстарының бір бөлегін хандарға алым-салық ретінде төлеп тұратын.

	Соғдылар қағанаттың саяси өміріне белсене қатысатын. Олардың керуен саудасын өркендете беруге мүдделі болуы — іс-әрекет бағытын да белгілеп отыратын. Дулының теріскейдегі көпшелілері жібек саудасынан пайданы там-тұмдап қана табатын, өйткені мата өткізетін базарлар мен тасымал пункттерінен жырақ жататын. Кейде олар Жоңғар қақпасы арқылы өткен керуендерді талап алатын, бірақ бұл оларға ұдайы түсіп тұратын қорек еместі, мұның үстіне керуендер көбінесе қауыпты жерлерді айналып, Кучадан Әулие-атаға баратын жолмен жүретін. Оның есесіне Ферғана мен Соғдианаға жақын тұратын оңтүстік көшпелілері — нүшебилер өз жері арқылы сауда керуендерін үздіксіз өткізетін, оларға шабуыл жасаудың нушебилер үшін ешбір мәнісі болмайтын. Олар керуендерді өткізгені үшін, олардың қауыпсыздығы үшін, жол көрсеткені, азық-түлік, отын бергені үшін ақы-төлем алып, соғдылармен бірге байитын.

	Бұл өзара күресіп жататын партиялардың күшін теңдестіріп отыратын, ал қарауында кәзіргі Қазақстанның аса батыр, жаужүрек қалың жұрты жайлаған шетсіз-шексіз жазығы созылып жатқанына қарамастан, дулылар, өздерінің бейбіт қала тұрғындарынан көмек алып тұратын бәсекелестері — нүшебилерді әсте жеңе алмайтын. Нушебилер өтe пайдалы, тиімді географиялық жағдайда тұратын: зерттеліп отырған заманда Тянь-шань жоталарына ие болу түркіттер үшін нағыз көкейтесті экономикалық қажеттілік болатын, өйткені осынау орман-тоғайлы, отты-сулы аудандар олардың жазғы жайлаулары еді. Бұған қоса Тұрфан көшпелілерді оларға ең қажет азық-түлікпен — астықпен және маталармен жабдықтайтын. Бұл тауарлардың Тұрфанда мол болғандығы сондай, оны тіпті Қытайға шығаратын.

	Жалпы алғанда, бүкіл шығыс түркістан иеліктері ішінен Тұрфан мен Куча екеуі ғана белгілі саяси роль атқаратын. Бірақ ұлы жолдан бұрулау бүйірде, Такла-Макан шелі шағылдарының ар жағында жатқан Хотан бұлардан гөрі Тибет пен Үндістанға бейім тұғын, ал Тұрфанның сулы-нулы аймағы Қытаймен және солтүстік көшпелілерімен байланыста болатын. Батыс түркіт хандарының саясатын талдаған кезде Тұрфанның тарихына — әсіресе онда Гаочан кінәздігі болып-толып тұрған кезеңге көз салған пайдалы.

	Тұрфан көгалды аймағы қадым заманнан Шығыс Түркістанның аса ірі мәдени орталықтарының бірі болған. Қытайлар осы аймақ үшін хундармен кескілескен ұрыстар жүргізгендағы, жеңіске жеткеннен кейін, сол арада әскери отар — Гаочан-лейдің негізін салған. Хань үйі құлап, елде аласапыран басталған кезде, Қытай Шығыс Түркістаннан айрылып қалады, бірақ қыруар қытай Тұрфанның құт−берекелі жерінде тұрақтап қалады. Гаочан ешқашанда толық тәуелсіз ел болып көрген емес, жужандар мен гаогюйлердің бірінен соң біріне бағынады, ең соңында, 590 ж. оны түркіттер жаулап алады. Алайда бұл жаулап алу жергілікті әулеттің күні бітті деген сөз еместі. Түркіттер тек бағынғандықтың белгісі деп, гаочандарды түріктің әдет-ғұрпы мен киімін қабылдауға мәжбүр етеді. Осы уақыт ішінде Гаочанда қытайшылдар мен сепаратшылдар (бөлінуге бейімдер) партиясы тартысып жатады, ал соңғы партия көшпелілерге арқа сүйейді. VI ғ. соңғы кезінде Гаочан маңызының өскендігі сондай, түркіт ханы өзінің қызымен гаочан кінәзінің некелесуіне келісімін береді. Гаочанның билеуші иесі, ретті жерінде айталық бір кездегі түркіт ханы қызының баласы, қасиетсіз Жәңгір Кимінхан кезінде түркіттердің әлсіреп жеткенін пайдаланып, қытайға қарай иек соза бастайды. 609 ж. ол Ян-диге барып, император үйінен кінәз қызына үйленіп қайтады.

	Жоғарыда айтылғанды қорыта келгенімізде, Апыннің батыс бұтағындағы жағдайдың қияметтей қиындап кеткенін көреміз. Соғды көпестерімен дәстүрлі одақ жасасаң, Иранмен жау болып шыға келуің сөзсіз. Гаочан — Қағанат пен Қытай арасындағы араздықтың алмасы, Батыстағы хазарларға сенім аз, шығыстағы телелер болса анық жау. Ақырында — әулеттің ең басты тірегі — дулы мен нүшеби тайпалары одақтарының бектері оның өкіметін әлсіретуге тырысады. Сөйтіп мейлінше тәуелсіз, дербес тұрғысы келеді. Бұл ниет-қимыл іске асса, онда нағыз анархия — жүгенсіздік басталар еді, тек әлуетті де талантты хан ғана орталық өкіметтің абырой беделін ұстап тұра алар еді. Ал ондайлар аз кедесетін.

	Дулылар басшылығы. Чулохан Таман. 604 ж. Батыс түрік қағанатының толық қожыраған жылы болды. Ұлы Қара-Сор Богухан хабарсыз жоғалып кетеді, оның баласы Ниліхан қаза табады, оның інісі Басы (Поши) тегін деген лақап атпен белгілі болған зарлық, тәж-тақтың заңды мұрагері Қытайда ұсталып қалады. Заңды тәртіпке қарамастан, Шаштың билеушісі Шегуйдің намысын қорлай, Ниліханның баласы Таман, Нигу Чулохан лауазымын алып, тәж-таққа ие болып шыға келеді. Жаңа хан таққа отырарда аяғын тәй-тәй басып, жүре алмайтын да болса керек; ол әкесі опат болардан сәл ғана бұрын туғанды.

	Оны хан етіп қойған қай партия?— деген сұрақ туады. Оның ордасының географиялық тұрған жері "бұрынғы үйсін жері" яғни Іле өзенінің аймағы болғанын еске алсақ, өкімет дулы тайпалар одағының қолында қалғанын көреміз. Олар хан өкіметін оны ыдырату жолымен шектегісі келеді яғни батыс пен шығыстағы бектер "Кіші хан" лауазымдарын алады, шенеуніктер "сатысына" қосымша екі шен-шекпен: Сыфаян мен Хунданы енгізеді де, олар мемлекет істерін басқаратын болады. Бала хан өз бағыныштыларының қолындағы ойыншыққа айналады.

	Сенім-нанымға реформа жасау ісінің де мән-маңызы одан кем түспейтін. Жоғарыда айтылғанындайын, түркіт ханы тек әскери көсем ғана емес, бас-қазырет те еді, сол себепті де жыл сайын екі рет ата-бабалар аруағы мен Көк тәңрісіне құрбандық беретін. Батыс қағанаттағы бектер ханды бұл маңызды міндетінен айырады да, енді құрбандық шалу үшін қасиетті орынға жоғарғы бекзаттардың біреуі барады. Бұл ханның абыройын кетіріп қана қоймай, сонымен бірге онымен рулас күллі түркіттердің де қадырын түсіреді, сөйтіп олар дулы бектері басқарған үкіметке қарсы шығады да, нушеби бектерімен, соғды көгалды аймағының иелерімен одақ жасауға бейімделеді. Соңғылары әйтеуір жібекті тоқтаусыз жеткізуге келісіп, ұлы керуен жолының қауыпсыздығын қамтамасыз ететін кез келген үміткерді қаржымен қамтамасыз етуге келісетін еді. Алайда түркіттер тек Ашин әулетінен шыққан ханға ғана қызмет етуге әзір болатын, ал нушебилер болса өздерін жақсы көретін кісіге ғана өкіметті бергісі келетін. Осынау талаптардың бәрін де қанағаттандыра алатын үміткер де табылады: ол өзінің еншісіне тиген Шаш бектігін місе тұтуға мәжбүр болып жүрген Қара-Сор Түріктің немересі Шегуй еді. Оның жайлауы Мыңбұлақ Талас өзенінің оңтүстік жағындағы нушеби жерінде болатын, тегі, бек олармен тату-тәтті көрші болып тұрса керек.

	Нушебилер жеңісі. Шегуйхан. Дулы одағы руларының ағамандарынан құрылып, Чулохан Таман атынан билік жүргізетін үкімет дәйексіз болып шығады. Шығыс облыстар бөлініп кетеді, дулылар мен телелердің талауы мен тонауы керуен саудасына кедергі жасайды, Қытаймен бітімге келу жолына жұмсалған құрбандықтардан ешбір нәтиже шықпайды. Ел ішіндегі жағдай да шиеленісіп, қауып-қатер күшейе түседі. Үкіметтің дәрменсіздігі соғды қалаларын Қытаймен тікелей жақындасуға итермелейді. 608 ж. Қытаймен одақтасуға ұсыныс жасаған Тұрфаннан кейін, 609 ж. Орта Азияның Ань (Бұқар), Боқан (Ферғана), Ши, Ми (Маймург), Цао, Хэ, Унаге, My, Кан (Самарқан) сияқты иеліктері соның жолын қуалайды. Олардан соң 609 ж. Куча мен Гибинь мол тарту-таралғымен елшіліктер аттандырады. Ақырында елшілік Шегуйден де келеді. Ол некелесу одағын жасауға ұмтылады, қытай үкіметі осы сәтті Чулоханға ықпал жасауға қолайлы сәт деп есептейді. Шегуйге қалыңдық орнына "жебенің ұшқырлығы секілді, іс те тез бітсін" дегенді мегзеп, оның ұлы хан деп аталғаны мәлімделіп, ақ қауырсынды бамбук жебе жіберіледі. Бірақ дулылар елшілікті жолай ұстап, жебені тартып алады, бірақ елші "алдап-сулау арқылы босанып" шығып, Шегуйге келіссөздің нәтижесін айтып береді. Шегуй дереу Таманға қарсы жортуыл жасап, оның күл-талқанын шығарады. Таман шығысқа қарай қашады да, жолай қуғынға ұшырап, тоналып, қытайларға тұтқын болып түседі. Оның жақтастары үш кіші ордаға бөлінеді (612 ж.).

	Таман қайғылы қазаға ұшырайды 618 ж. әулет жаңарғаннан кейін, шығыс түркіттер қытайлардан өздерінің хас жауының қанын төгуді талап етеді. Мемлекет кеңесшілері бір ғана түркітке бола тартысқа түсуді естілік емес деп тауып, императорды азғырып, Таманды құрбандыққа беруге көндіреді. Байғұсқа мас болғанша арақ береді де, сосын оның үстіне түркіт елшісін кіргізіп жібереді, сосын ол оны өз қолымен бауыздайды. Әскер мен көшпелі ел арасында жаңа әулеттің беделін түсірмес үшін бұл баскесерлік құпия түрде жасалады. Өйткені әскер де, халық та опасыздықты қолдамайтын.

	612 ж. төңкеріс, дулы ағамандарының сиымсыз мінез-құлқынан туған, саяси ақуалдың шиеленісін толық бәсеңдетеді. Соғдиана мен Тәрім аймағындағы бектер түгелдей Батыс Түрік ханының тәж-тағы аясына қайта келеді. Бұдан тек Гаочан кінәздігі ғана жырылып қалады, өйткені олар өзінің географиялық жағдайына қарағанда, түркіттерден гөрі Жоңғарияның теле тайпаларымен тығыз байланысты еді, олар осынау көгалды бай аймақтан өздеріне қажетті егін шаруашылығы мен қолөнер өнімдерін алып тұратын. Сол сияқты Гаочан арқылы өтетін жол дулының қоныс-өрістеріне апаратын, сол себепті де ол Гаочандықтарға баж салығынан орасан көп пайда түсіретін.

	Соның арқасында Гаочан кінәзі 692 ж. өздерінің сауда бәсекелестері қарашарлықтар, кучалықтар мен соғдылардың қамқоры Шегуйханға бағынғаннан гөрі, Суй үйіне бағынғанды тәуір көреді. Шегуйхан аз ғана жерін жоғалтқанына онша қиналмайды, өйткені қытайлар бұған тіпті 609 ж. император Ян-диге бағынатын сулы-нулы аймақтарды билеуге мүмкіндік берген еді. Шегуйханның күшеюі тіпті императорға пайдасын да тигізеді, өйткені ол бұл кезде Батыс өлкесіне көз салуын қойып, күллі назарын Кореяны жаулап алуға тікелей аударған болатын. Оның соңғы есуастығы екі халықтың екеуінің де қанын судай ағызып, безбүйрек билеушіні ғұмырынан да, тәж- тағынан да айырады, бірақ біз корей соғысын басқа мәселеге байланысты қарастырамыз, ал әзірге Батыс қағанатының ішкі жай-жапсарына тоқталамыз.

	Нушебилер басшылығы. Түн-жабғы-хан Шегуйдің жеңіске жетуі 604 ж. Қара-Сор түріктің қаза табар алдындағы жағдайды қалпына келтіру деген сөзтұғын. Қағанаттың ішкі жағдайы нығайып, сыртқы ауыртпалықтары сейіледі. Ең өткір мәселе — Жоңғариядағы дербес теле бірлестігінің болуы — өзінен өзі шешіледі. 619 ж. телелердің қос көсемі — кибилік Мохехан Гелен мен сеянтолық Ышбар (Ишибо) лауазымдарынан бастартып, өз еркімен Тун-жабғы-ханға бағынады. Адал да ақниетті әрекеттің осынау акті, соғыстың шын себебі телелер де, Ашиннің хандары да емес, тыюсыз-жиюсыз кеткен, көршілерімен тіл табыса алмайтын, тіпті тіл табысқысы да келмейтін дулы тайпалары екендігіне куә бола алады. Дулылар ежелгі хұндардың жаугершілік машықтарын мирас еткенді және солар сияқты, "атты айқастың айтулы ерлері" болатын. Бірақ біркездері хұндарды "халықтарды билеуге" жеткізген қам-харекет, енді қатты қарсылыққа душар болады. VII ғ. көпес батырлармен иін тірестіре тұрып, құбатұз ерлерін орман-тоғайлар мен шөл түкпірлеріне қуып тығуы үшін, өздеріне қажырлы жақтастарды жетіп артылатындай етіп сатып алғанды. Мұны телелердің ағамандары дәл кезінде байқап, момын да жуас қылығымен өздерін мажыражай тыныш тіршілікпен қамтамасыз еткен. Олар Ашиннің хандары өздерінің көңірсіген қой-ешкісіне көз салмайтынын жақсы білгенді, өйткені жыл сайын даламен қара құрымдай болып қатынап жататын керуендерден хандардың қолына алтын мен жібек ағып келіп жатады.

	Керуен жолының со замандағы маңызы "Суйшудың" географиялық бөліміне іріктеліп-сұрыпталып енгізілуінен және оның соған орналасуының рет-ретімен анық байқалады. Негізгі жол Тянь-шанның солтүстік жағымен жүретін, сондықтан да Турфан көгалды аймағындағы Гаочан кінәздігі бірінші пункт етіп қойылған, ал екінші, анау сияқты тасымал пункті Кан яғни Соғданың бас және ең бай шаһары Самарқан болатын. Соғда иесінің зайыбы түркіт ханшайымы, Қара-Сор Түріктің қызытұғын, оның заңдары мен жазу-сызуы түркіттердікі еді. Самарқан Ашин хандарына бағынып, ұзақ уақыт олардың тірегі болудан көп нәрсені ұтқан қалалардың бірітұғын. Қытай географы: Самарқанның тұрғындары "сауда-саттыққа шебер... көптеген шетелдіктер сауда-саттық жасау үшін оларға келіп жатады"— деп әдейі атап өтеді.

	Екінші пункт болып Ань яғни Бұқар аталады. Мұнда түркіт ханына тәуелділік байқалмайды. Дегенмен де Бұқар қағанат құрамына кіретін, онда шад басқаратын еншілік аймақ болатын, ал Шашты (Ташкент) бар болғаны тудун билейтін. Соғдиананың басқа қалаларынан бір айырмашылығы Шаш Шегуйханға қарсылық көрсеткен, бірақ Ашиндер әулетінен шыққан ханзадаға тікелей бағынып, бас иетін болғанды.

	Сосын тап осындай қисынмен екінші жол да белгіленеді. Қарашар мен Куча, Қашғар мен Хотан, сосын Ферғана, Тохарстан мен Идан яғни Эфталиттер елі тұрған. Бұл Тянь-шанның күнгей жағымен жүріп, Қытай мен Үндістанды қосатын жол еді. Осы жол өтетін облыстар Батыс түрік ханына бағынатын және Амударияның оңтүстігіндегі эфталиттер қалдығына бас идіру бастаухатта арнайы атап өтілген. Орта Азияның кіндігіндегі бектер: Ми-Маймург, Шы — Кеш, Цао — Усрушана, Хә — Кушания (Катта-Қорған) тексте тізбекпен емес, шоғырлана орналасқан, өйткені олар бірыңғай мәдени алаңда қоныстанған болатын. Олардан соң сәл оқшаулау етіліп, түркіт ханына бағынбайтын Унагэ-Мерв, Му-Амул мен Босы-Персия топтастырылғанды.

	Бірақ Амудария тек орта және төменгі ағысында ғана Батыс түркіт қағанатының шекарасы болып табылатын. Оның жоғарғы жағында түркіттер өзеннен аттап өтіп, Ауғанстан арқылы Солтүстік-Батыс Үндістанға енген тұғын. Осынау елдерді бағындырғаны жөнінде егжей-тегжейлі мәліметтер сақталмаған, бірақ түркіттердің көп-көп қиналуына тура келеді. Бұл көп мәні бар бір ауыз сөзден көрінеді. "Түн-жабғы-қаған батыр да байыпты сақ кісі еді. Ол арпалысқа кіріскен кездері әрдайым жеңіп шығатын". Осы жеңістері оған Иранның бүкіл шығыс шекарасын өз иелігіндегі жерлермен қоршап алуға мүмкіндік береді Батыстағы Византияның қажырлы қарсылығына байланып қалған шахиншах Хосрой Парвиз түркіт ханының күшейіп кетуіне кедергі жасауға әл-дәрмені жетпейді. Бұған қоса шығыс шекараны қорғауға шахтың өзі тапсырма берген армян нахрарлары түркіттерге беріліп кетеді де, олар аналарды Каспий теңізін айналып жүретін жолмен Кавказға жөнелтеді, олар сонда парсыларға қарсы соғысқа қатысады. Иранның шығыс шекарасы 620 жылдан 630 ж. дейін қорғансыз жатады, соған қарамастан, Түн-жабғы Иранға шығыс жақтан басып кірмейді. Бұл оның бейбітшіл екендігіне тіпті де айғақ бола алмайды. Тап сол уақытта ол Кавказда белсенді әрекеттер жасайды, ол Орта Азияда бұрынғыша қатерлі тыныштық қанат жайып тұрған еді.

	Осынау біртүрлі ғажап құбылысты әлеуметтік күштердің Батыс қағанаттағы нүшебилер жеңісінен кейін қалыптасқан ара қатынасымен түсіндіруге болар еді. Көпестердің сауда жасағысы келеді. Олар өздерінің жібекпен жау парсыларды жабдықтап жатқанына қысылмайды, өйткені жеңістің келешегі күмәнді де алыс болатын, ал саудадан түскен табыс бірден қойны-қонышына келіп құйылып жататын. Мұның үстіне Бахрам Чубиннің жорығы мен 589 ж. Авазаны талқандау, соғдыларға парсылардың қарсы соққы беруге қабылеті жететінін анық көрсетеді, кім білген, олар тіпті Балхты өздеріне қайтарып алып, Үндістанға баратын жолды бақылауына алуы ғажап емес. Сол себепті де ханды Иранмен соғысуға итермелей отырып, олар ретін тауып, оның әскерін Каспийдің ар жағына жөнелтіп, Грузия мен Арменияны талан-таражға салуға мәжбүр етті де, өздерінің бай қазыналы сарайлары мен бау-бақшаларының, келе-келе түйелерінің қауыпсыздығын сақтап қалады.

	VII ғ. 20-шы жылдары Европаның Оңтүстік-Шығыс даласы түркіттер өкіметінің қол астына қарайтын. Ханның мұндағы оң қолы, оның "жабғы-қаған" (джебухаған) лауазымы бар інісі болатын. Оның баласы қасында "шад" лауазымды қолбасытұғын, ол "Агван тарихында" "солтүстік патшасының" немере інісі делінген. Демек жабғықаған "солтүстік патшасының" інісі болған.

	Ол кезде Батыс Түркіт мемлекетінің ханы, тәуелсіз алдияр Түн-жабғыхан еді. Ендеше "солтүстік ханы" ретінде көрініп жүрген тап соның өзі, бұған қоса Жабғыхан мен "солтүстік ханының" қаза табатын датасы бірдей (630 ж.). Оның ағалары 626 ж. дейін қайтыс болады, ал оның қасында Мохошад деген інісі бартұғын. 618 және 626 жж. арасында Мохошад елшілік қызметпен Қытайға барып қайтады, ол жөнінде қытай күннамалары басқа ештеңе айтпайды. Мұндағы ең табиғи жорамал, жабғы лауазымын алғаннан кейін, ол батыс облыстарының билеушісі, ханнан кейінгі екінші кісі болса керек, шынында ол ханның ең жақын туысы екен. "Агван тарихында" оның үш ұлының қайсысы "шад" атымен жүр? Олардың үлкені Нишу Гянашад Бұқарға еншілік бегі болған. Оған тетелес Тонғашадтың енші аймағының қайда екені белгісіз, бірақ оның ұзақ уақыт бойы қарашар билеушісінің досы болғанын еске алсақ, олар бір-бірінен онша алыс тұрмаған болуға тиіс. Яғни Тонғашадтың еншілігі Орта Азияда болған деп ойлаған жөн. Бәрінен де ыңғайлы келетіні — Бөрішад, өйткені бұл лауазымды батыстағы еншілік бектері алатын болған, мәселенки Тобоханның немере інісі.

	Қытай күннамашылары ол жөнінде өмірбаяндық ешбір мәлімет бермейді, бұл жәйт көлденең де болса, тағы да еншіліктің батыста, әлгі авторлар көзінен қалыс жерде болғанын дәлелдейді.

	VII ғ. бас кезінде Кавказдың алдыңғы жағын екі халық қоныс еткен: Кубанның оң жағасынан Днепрге дейін мекендеген болгарлар (оның ішінде ұйырғыр, унногундүр, оногур т. б. тайпалар болған) мен Терек пен Еділдің төменгі жағын жайлаған хазарлар, олардың 589 және 626—630 жж. соғыстарда өздерінің тағдырын Ашин хандарымен қосақтап тастағаны сондай, гректер мен парсы авторлары "түрік" пен "хазар" аттарын синоним ретінде қолданған. Алайда осынау халықтардың бір-бірінен айырмашылығының көптігі шығар, Шаванн оларды бірдей санауға болмайды деп оқырмандарды әдейі ескертіп қояды. Хазарларды тіпті қытайлар да білген. "Таншуде" Босы (Персия) мен Фолиннің (Рум-Византия) солтүстіктегі көршісі "кэсаның дулғастық (түркіттік) тармағы" деп аталады. Қытайлар мұндай атты, бағынуға мәжбүр болған, мәселен, телелер мен қидандар сияқты, тайпаларға емес, өз еркімен бағынған тайпаларға беретін болған. Иранның ежелгі жауы болғандықтан да, хазарлар нушеби хандарының саясатын күллі күш-жігерімен қолдаған, ендеше олармен бәсекеге шығуы мүмкін халық тек болғарлар ғана болуы керекті, бұл бастаухаттардың жанамалай айтып кетуімен дәйектеледі.

	Кавказдың ар жағындағы жорықтарға болгарлардың қатыспағаны — аса мәнді жәйт. Егер аварлардың бүкіл құтырғырлар жерін яғни Қаратеңіз өңіріндегі даланың Донға дейінгі облысын бақылап отырғанын еске алсақ, бұл жәйт түсінікті де. Түркіттің жабғықағаны, егер осынау шекараны қорғаусыз қалдырса, нағыз ашықауыз аңқаудың өзі болар еді. Шамасы, оны күзету тап болгарлардың өзіне ғана тапсырылған тәрізді, бұл оқиғалардың одан әрі дамуы барысымен дәлелденеді. Бірақ, олжалы оралатын жорықтан шығарып тастау сияқты, осынау ауыр да қауыпты міндет, болгарлардың нүшеби тобын ұнатуына апарып соқпаса керекті. Шынында да кейін болған оқиғалардан біз олардың дулының жақтастары ретінде іс-әрекет жасағанын көреміз.

	Қазіргі Батыс Қазақстанның даласы — сабирлардың ежелгі елі де Батыс қағанатына кіретін. Ондағы енші аймақ беті "Батыр" деген лақап аты, кіші хан деген қадырлы дәрежесі бар, Түн-жабғыханның ағасы болатын. Бұл ел VII ғ. өзінде Сібір деп аталатын, өйткені кейінірек, жүре келе "Батыр"—"Күйлуг Сібірхан" лауазымын қабылдайды. Өздерінің ұнату-ұнатпаулары тұрғысынан қарасақ, Сібір тайпалары, болгарлар секілді, дулы тобына бейім тұрған.

	Орданы ұйымдастыру. Батыс түркіт қағанатын сипаттайтын қытай және грек-армян авторлары көңілдерін көбінесе, елді билеген түркіт ордасына емес, сол елге кіретін тайпаларға аударып, құбылысқа үстірт қараумен шектеліп қалып отырған. Сәті түскенде, П. Пелльоның экспедициясы VII ғ. екінші жартысына жататын, бес хорлар (тоғондар) құрастырып, тибет тіліне аударылған бір географиялық трактатты тауып алады. Бұл құжат "Солтүстікті мекендейтін-патшалықтар мен тайпалар туралы" (яғни Тогонның теріскей бетіндегі) бес баяндамадан тұрады; оның төртеуінде авторлар заманындағы этносаяси ақуалды, ал тағы біреуінде (біріншісінде) тарихи жағдайды суреттейді, оны Түн-жабғы патшалық құрған кездің аяғы деп, датасын дәл айтуға болады, бұл — құжатта тізімделген тайпалар құрамынан анық көрінеді.

	Бұл құжатты түсіну үстінде кісі бірқатар тосын қиындықтарға кездеседі. Бәрінен бұрын, әуелде осынау құжат құрастырылған тіл — оңтүстік моңғол тілі болуға тиіс, ол терминологиясы жағынан, мүлде қытай тілінің ықпалына түсіп кеткен. Әсілі, баяндамалардың авторлары қытай география әдебиетін білетін білімді адамдар болса керек. Сондықтан да тайпалардың аттарында қытай тіліне тән дәстүрлі фонетикалық бұрмалаушылықтар ізі кездеседі. Содан кейін, тибет тіліне аудару кезінде, тілмәшқа естуінен ғана белгілі, тайпалардың аттары тағы да бұрмаланған, соған қарамастан бұл құжатты, егер оны бүкіл ғылым жинақтаған мәлімет қорымен салыстырған жағдайда ғана және мұқият тарихи сыннан өткізгенде ғана, айқындап, түсіндіруге болады. Талдануға тиісті тибет текстінің төрт жолында өнекі (шыны он бір) тайпаның аттары бар. "Осынау тайпалардың ханы жоқ және соғысқа 6 мың сарбаз шығарады" деп көрсетілген. Патшаның жоқтығын (тегі, әрбір тайпаға жеке-жеке) былай ғана түсінуге болады: олар тікелей жоғарғы ханға ғана бағынған, қағанатқа кіретін басқа тайпалардан бұлардың бір айырмашылығы — олардың өз басқармалары болмаған. Егер бұл жорамал дұрыс болса, олар толус-тардуш жүйесіне, Батыс түрік елінің екі қанатына енуге тиіс. Аздаған түзетілуі болмаса, өзі шынында да солай.

	Тізімдегі тайпалар мынадай топтарға бөлінеді: 1) "Азма Мугань патшаның тайпасы"— бұл Ашиндер әулеті; 2) "хали"— "фули" сөзімен, түрік сөзі "бөрінің" қытайша бұрмаланған түрімен қатар қойылады, бұл яғни түркіт хандарының нөкерлері; 3) "А-са-стэ" текті түрік әулеті Ашиденің аты; 4) "Cap"— күмәнсіз "сир" яғни сеяньто тайпасының басты руы. Тізім "дули" деген сөзбен бітеді, бұдан "Толис" терминін оп-оңай тануға болады.

	Бұдан әрі тізім батыстан шығысқа қарай жүреді: 5) "Ло-лад"— алаңдар, аяғында моңғолдың көпше жалғауы бар, бұл — түсінікті де, өйткені баяндаманы жазған Тоғонның тұрғыны ғой; 6) "Парсия"— Каспий теңізінің Солтүстік-батыс жағасын мекен еткен болгар тайпасы барсилдер; 7) "Нгике", Таманның лауазымы —"Нигю-Чулохан", нигю —"ежелгі үйсін жерін" яғни Балқаш көлінің жағасын мекендеген түріктер тайпасының аты; 8) Суни — Шығыс пен Батыс қағанаттары шекарасында қоныстанған, Жоңғариядағы түрік тайпасы. Тізім джолто (9) тайпасымен аяқталады, оның баламасы жоқ. Бұл арада біз қағанаттың батыс қанатын құрап, жоғарыда аталған тайпалардың бәрін қамтитын "тардуш" терминінің бұрмаланған түрін көріп отырмыз ғой деп ойлаймыз. Сол кезде өмір сүрген Тибет тілмәші тегі, "Толис-тардуш" жүйесінің дәурені өткен ескілік болғанына қарамастан, оны айрықша тайпа етіп бөліп жазған.

	Келесі үш тайпа: Янь-Ти, Хе-бдал (эфталиттер) және гаррга-пұр. ортасындағы буынына қарағанда, Орта Азияда және оның VII ғ. 20-шы жылдарында Түн-жабғыхан қағанатқа қосып алатын бөлігінде қоныс тепкен тәрізді. Сол кездері ол өңірде кушандардың ұрпақтары тұрып жатқан, ал кушандардың этникалық жағынан сарматтарға жататыны анықталған десе де болады. Мұнда біздің есімізге ежелгі қытайдың сармат тайпаларына қойған аты — Янь мен Яньцай есімізге түседі, қытайды зерттеушілер осы аттар —"сармат" этнонимін білдіреді деп есептеген. Кушандар ұрпағының 603 ж. түріктермен одақ жасап, Иранға қарсы шыққанын біз жоғарыда көргенбіз, ал ара да 20 жыл өткеннен. кейін олардың жері ешбір күрес-тартыссыз Батыс қағанатына қосылып кетеді. Дахақтардың яғни далалықтардың жұрағаты болып, VII—XI ғғ. Түрді билеп тұрған Сурилердің асыл текті әулеті саналатын. Біздің автор есіне қытай әдебиеті түсіп кететінін ескерсек, Пянджанның далалық бетін мекендеушілерді ежелгі атымен атап, ол өзінің білімін көрсеткен — деп жорамал жасасақ — артық кеткен болмаймыз.

	Гар-рга-пур аты екі сөзден тұрады: "пур"— ұл (парсыша) ал "Гар-рга"-қарға (түрікше)-Бұл парсы сөзі "Чубин"— қарғаның баламасы, Хормизд шахтың тұсындағы Бахрам Чубиннің сарайлықтар қойған лақап аты. Бахрамның ұрпақтары, ол өлгеннен кейін, VII ғ. Батыс түркіт қағанаты шебінде болған Балхта тұрып қала берді, оларды Саманидтердің арғы аталары деп есептейді. Тегі, түркіттер арасында дәулеттілер санатында тұрып жатқан бір топ парсы эмигранттарын замандастары түркіт елін құрайтын тайпалардың бірінен деп қарағанға ұқсайды.

	Түркіттерден нәсілі, тілі мен мәдениеті жөнінен айырмасы бар, "Толис-Тардуш" жүйесіне кірмейтін осынау үш тайпаның басқалармен, нағыз түрік тайпаларымен бірдей, тең негізде тізімге енгізілуі — олардың тең құқықты мүшесі ретінде ордаға қосылғанын көрсетеді. Солардың адалдығы арқасында, түріктер, барсилдер мен аладардың, түріктер өз ортасына қабылдаған бөлегінің қолдауы нәтижесінде Кавказ бауырында тұрып қалғаны сияқты, Гиндүкуш баурайында да жайбарақат тұрып жатты.

	Хан қосынында. Түн-жабғыхан өз қосынын Шаш көгалды аймағының теріскей бетіндегі жасыл далаға апарып қондырады. Бұл оның аса аумақты, кең иеліктерінің дәл кіндігі болатын. Осында ол Шығыс (Қытай) және Батыс (Византия) императорларының елшіліктерін қабылдайтын. Бірақ осының ең бір қызықты және мәнді жері, түрік билеушісі Сарайының суреттемесін бізге қалдырған елшілер емес, хан жылы шыраймен қабылдап, көп көңіл бөлген будда сопылары. 626 ж. хан құзырына Үнді уағызшысы Прабхакарамитра он шақты серігін ертіп келеді де, орда ішінде өнегелі тәртіп пен жүйелі іс барын көреді. Хан меймандарымен мейірімі түсіп, сүйсіне сұхбаттасады, олар ештеңеден де тарықпайды. Олардың тек қытайға баруына рұқсат етілмейді, Прабхакарамитрамен хан қосынында танысқан қытай елшісі оны өз еліне шақырған еді.

	Арада бірнеше жыл өткеннен кейін хан иелігіне өзге бір будда сопысы — қытайлық Сюань Цзан келеді. Ол тек Хами көгалды аймағына жетісімен, оны дереу Қаған-жайға яғни Бесбалыққа шақырады. Жолай оны азғырып, Тұрфан көгалды аймағына әкеледі де, Гаочанның қожайыны "әулие кісіні" өз қасында қалдырғысы келеді, бірақ ержүрек дәруіш аштық жариялайды, сөйтіп өзінің емін-еркін жол жүруіне кедергі жасамауға мәжбүр етеді. Сюань Цзан кетіп бара жатып, қайтар жолында Гаочаанға соғып, будда философиясы жөнінен дәріс оқуға уәде береді, бірақ оның бұл ниеті жүзеге аспай қалады, 644-645 жж. ол Қытайға қайтып келе жатқан кезде, Гаочан кінәздігі өмір сүруін тоқтатқанды.

	Кәзіргі Тоқмақ қаласы тұрған жерден дәруіш аң аулап, сайран құрып жүрген Түн-жабғыханды көреді. Сюань Цзан сүліктей сұлу аттардың көптігіне қайран қалады. Хан үстіне жасыл атластан желбегей киген екен. Ол жалаңбас екен, тек жіңішке жібек таспамен иығына түсетін қалың шашы қобырамас үшін, маңлайынан бастыра байлап тастапты. Ханның айналасында қамқа шекпенді екі жүздей атты нөкері бар еді. Олар шашын бұрымдап өріп алған. Ал қалған әскері ат, түйе, мінген. Олар үстеріне ұлпаннан, матадан тігілген киім киіп, ұзын шашақты найзалармен, тік садақтармен қаруланған еді. Олардың көптігі сондай, әскердің шет-шегіне көз жетпейді екен.

	Бұл суреттен біз батыс түркіт ханының аса бай, сән-салтанатты сарайының сыртқы бейнесін көз алдымызға елестетуге мүмкіндік аламыз. Оның әшекей бояуында сұрғылт түс мүлде кездеспейді: жібек пен атлас құлпырып көз жауын алады, күн нұрымен қамқа шекпендер жарқылдайды, ұлпан тондар да көмескі жылтылдайды, жарау аттар жер тарпып, ойнақтай басады, маң-маң басып түйелер қозғалады. Бәрі де әртүрлі, мың құбылып, мейрам күйін шерткендей болады, тіпті тайпалық салтқа сай қойылатын шаш тараудың өзі әртүрлі. Сонымен бірге зейін-зердеге деген құрмет қалай жан тебірентеді. Қайыршы сопыны қадырлеп қарсы алып, ауқаттандырады, оның сөзін ықыласпен тыңдайды, ең соңында оның Үңдістанға жетуіне жағдай жасайды, ол жақтан сопы даналықтың бір түйірін әкелмек болып уәде етеді. Бірақ осынау жалт-жұлт еткен сән-салтанат, байлық оқымысты қонақ кеткеннен кейін көп тұрмайды. Бұл —630 ж. бас кезі болатын, ал оның аяққы кезінде апат соғады.

	VIII ғ. азиялық тарихшылар "Тайпа" түсінігін, XX ғ. этнографтары түсінетін мәнде ұққан деу — дөрекі қатеге ұрыну. Азиядағы әскери демократия дәуірінде кісінің шыққан тегі, тілі, шаруашылықты жүргізу тәсілі, діні есепке алынбаған, есепке алынатын нәрсе — тек орталық өкіметке бағынудың рет тәртібі ғана болған және ел жүйесіне кіретін кез келген ұйымшыл коллектив тайпалармен тең саналған. Оны Тан империясының әскері 640 ж. жаулап алады.





ТАН ИМПЕРИЯСЫНЫҢ ТУУЫ

	XIII тарау

	Суй үйі мен түркіттер. Суй үйінің шығыс түркіттерді билеуі біржолата бекіп қалғандай еді. Жәңгір Кимінхан шекараны қорғап қана қоймайды, сонымен бірге өз халқын қытайларға ұқсас ету үшін қолынан келген шаралардың бәрін істеп бағады. Ол түркіттерге күшпен қытай киімін киіндіруге, үй тұрғызып, егін салуға көндірмек болады. Оның өз басы, бұл үшін қытайлар әдейі салып берген , Кинко мен Динсян атты шағын қалаларда тұрса, ханның бодандары киіз үйде тұрғанды жақсы көретін. Хан өзінің бірден-бір тірегі император екенін көміл түсінетіндағы, осынау одақты жалғыз ғана жолмен — қытай ханшайымына некеленіп қосылу жолымен нығайтпақшы болады. Қырсық соққанда, оның бірінші әйелі дүние салады да, ол дереу оның орнын басатын ханшаны сұрайды. Жаңа ханшайым Ичжен көз ілеспес жылдамдықпен әкелінеді, өйткені, кейін анықталғанындай, ол әйел рөліне қоса құпия тыңшы рөлін де атқарады екен. Оның ханның іс-әрекеті халықтың көңіл күйімен мүлде қабыспайтынын байқағаны дәйексіз еместі.

	607 ж. Ян-ди хан мен ханшаға үлде мен бүлдеден тігілген киім, алтын құмыралар мен жібек маталар сыйлайды. Осындай тарту-таралғы ханзадалар мен бекзадаларға да беріледі. Оларға бұл тарту аз көрінгендей болғасын, өздері қытайларға сату үшін үш мың жылқы айдап барады да, қазынадан 13 мың бума жібек, өлшеусіз көп мүлік алады, бұл шын мәнінде астыртын сатып алушылық еді.

	Мұның есесіне сол 607 ж. қытай халқының түріктермен тікелей сауда жасауына жарлықпен тиым салынады, соның салдарынан түріктер өз мүлкі санап кеткен тауарларынан айрылады. Қытай үкіметінің есебі түсінікті болатын, үкіметтің өзі адал қызмет қылады деп сенген хандар мен сұлтандар тарту-таралғыға шашетектен келіп байыған, ендеше қарапайым сарбаздар хандар мен бекзаттар қолынан басартық байлығын алады да, оның есесін ұқыпты да адал қызметімен қайтарады. Ал қатардағы жауынгерлер өздерінің қажет мұқтажын емін-еркін базарға барып тауып жүрсе, хан оларды несімен қызықтыра алады. Оларды ханның көмегінсіз қытаймен ымыраға келтірем деп әуре болғаннан түк шықпайды. Мұның үстіне Ян-ди, өз одақтастарынан бөгет арқылы бөліну үшін, Бэй-Ци империясы бастаған Ұлы қамал бекіністерін қалпына келтіру ісін жалғастыра береді.

	Бұл саясат" қайырымдылык пен әлсіздік" деп аталады. Қағанат тағында өз халқының күш-жігерін байлап-матайтын билеуші отырған шақта ол саясат әйтеуір табысты болады.

	Жәңгір бұл рөлге мейлінше сай келетін, бірақ 608 ж. күзінде ол дүние салады да, Ян-ди оның ұлы Дұғишадты хан етіп тағайындайды. Бұл тәж-тақ мұралығы жөніндегі түркіт заңын бұрмалау болатын, бірақ Ян-ди енді түркіттерден қысылмаса да болады деп есептейді. Дуги "Шибірхан" лауазымын қабылдап, әйел етіп әкесінің жесірі, қытай ханшасын алады, сөйтіп түркіт әдет-ғұрпына сәйкес іс жасайды. Осынау бірінші қадамының өзі-ақ жаңа ханның дәрменсіз де момын әкесіне емес, елден ерек қу және мансапқор атасы Чулохоуға ұқсас екенін көрсетеді.

	Жаңа ханның жағдайы аса ауыр болатын. Біріншіден, ол әкесінің құбылмалы жағымпаз саясатына жалғастыра алмайтын. Бұған оның бодандары қарсы еді, ал мұның өзі де олардың Қытайды жақтырмайтынын қолдайтын. Бірақ екінші жағынан, қағанаттың арқа сүйер тылы жоқтұғын. Батыс түркіттері қанқұйлы жау еді, ал Таманханды Шегуйханмен алмастыру қағанаттардың өзара қарым-қатынастары сипатын өзгертпейді. ұйғыр, бұғы, тонгра, байырқу, қидандар мен татаптар сияқты көшпелі бодандар еткен бүліншілік кезінде өздерінің адалдығынан оп-оңай айнып қалатынын көрсеткенді. Ақырында, Қытайдың күш-қуатын жеңу мүмкін еместей көрінеді, ал бірақ түркіттер бостандығының жаңа таңын атыратын оқиғалар тап сол елде басталады.

	Ян-ди. Вэй Чжэннен (VII т.) бастап, профессор Шан Юэге (XX г.) дейінгі Қытай тарихшылары император Ян-дидің жеке басына, әсіресе оның қимыл-әрекеттеріне мейлінше теріс көзбен қарайды. Едәуір дәрежеде олардың да сөзінің жаны бар, бірақ соның бәрі кездейсоқ жасалмағанын еске алу керек. Ян-ди өзін таққа отырғызған таптың әсіре өкілі болған, сол себепті де ол тап оның дарынсыз дарақылығын, есуастығын елемеген. Гуаньлун тобының помещиктері өз партиясын құрған, егер ол біздің заманымызда болса, біз оны ұлтшыл, халыққа қарсы партия дер едік. Осы бір топ күллі күш-жігерін Хань дәуірінің өше бастаған сән-салтанатын қалпына келтіруге бағытталған. Осы көзқарас тұрғысынан қарасақ, "Батыс өлкесінің" бексымақтарын сатып алғаны да, Кореяға жасаған жорығы да түсінікті болады. Бұл екі елдің екеуі де бір кезде Хань қытайына бағынған ғой. VII ғ. Кореяға жаңа халық келіп қоныстанғанды, енді Ляодунда қытай тұрғындары жоқ тұғын, сол себепті де ол шығысқа шабуыл жасауға база бола алмайтыны анық еді, ендеше жорықтың да қажеті жоқты, ал түркіт қағанаттарымен одақ жасап тұрғанда, Лобнордың айналасындағы аса кедей аймақтарды ұстап қалудың ешбір қисыны болмайтын, т. б. Бірақ "Ұлттық менмендік" талабы толық қанағаттандырылуы қажет еді, сондықтан да осындай миға қонбайтын қимыл-әрекеттер жасалады, ал оның ауыртпалығын алым-салық төлеп, қызмет атқаратын жіктер көтеретін.

	Император мен оның сарай маңындағы сыбайластарының қияли-бұлдыр мақсатына бола, қисапсыз көп адамның арып-ашып, азып-тозып, қырылып жатқаны тәрізді сұмдықпен, сан миллион қытай халқының кемел ақыл-ойы үнсіз келісіп, қарап отыра алмайды. Қалың бұқара арасында наразылық күшейеді. Бұл үкімет залымдарының көзінен тыс қала алмайды да, императорды қажетті шаралар қабылдауға мәжбүр етеді. 609 ж. қарапайым адамдардың темір, айыр, орақ, біздер мен пышақтар ұстауына тиым салатын жарлық шығады. Бірақ бұл сақтықтан ешбір көмек болмайды. 610 ж. бас кезінде әлемді құтқарушы Майтрейидің келгені туралы будда уағызынан арқасы қозған қалың тобыр император тұратын Лоян орамына баса-көктеп кіреді де, күзетшілер қаруын сыпырып алып, көтерілісті бастайды. Әрине ол қолма-қол тұрақты әскер күшімен жанышталады, бірақ қатал жазадан қытай халқы айылын да жимайды. Осы уақыттан бастап, билеуші әулет пен елдің ара жігі ашылды деп есептеуге болады, бірақ Ян-ди оны уақ-түйек мәселе деп көзіне де ілмейді.

	611 ж. Солтүстік Кореямен (Когуре) соғыс басталады. Оған желеу болған нәрсе — бағынатынын мойындау үшін корей патшасының император сарайына арнайы келуден бас тартуы. Жалпы саны 1130 мың адам деп есептелетін, жер қайысқан қалың қол, 612 ж. көктемінде шығысқа қарай жылжиды. Император жоғарғы қолбасшылықты өзі алып, жеке бөлімдердің командирлеріне инициатива көрсетуге қатал тиым салады. Әрбір мәселе бойынша олар қосынға сұрау салып, нұсқауды күтуі керек болады, ал хабаршылар дәл мерзімде жете алмайды да, әскер қам-қарекетсіз қарап тұрады, сөйтіп корейлердің қатарларын түзеп, қайта құруына мүмкіндік береді. Әскерді жабдықтау ісі жөнге қойылмағанды, соның салдарынан шабуыл іркіліп қалады. Шегініс кезінде корейлер қытайдың артта қалған қолын соққылап тоздырып жібереді. Ляошуйден өткен 350 мың адамның 2700 ғана қайтып оралады. Осындай масқара жеңіліске ұшыратқан дарынсыз басшылық қалың халықтың ғана емес, билеуші таптың да ашу-ызасын қоздырады. Мұны тіпті Янь-дидің өзі де түсінеді, сөйтіп, келесі 613 ж. Кореяға жаңа әскер жіберген кезде, командирлерге өз беттерімен қимыл жасауға рұқсат береді. Бірақ ол кешігіп қалған еді: үкіметке деген наразылықтың соңы бүліншілікпен ұласады.

	Шаньдүнде қашқындар көтеріліске шығады. Олар: "Ляодунға ажал іздеп бармаймыз" — деген өлеңді айтады. 613 ж. жазында Шаньдунның, Хэбой мен Хэнанның шаруалары әскери қызметке барудан бас тартып, көптеген көтерілісші әскерлер тобық құрайды, бірақ олар үкіметтің тұрақты әскерімен тайталасқа шыдамай, жеңіліп қала береді, одан кейін қатыгез жазалау басталады. Халықтың қарсылығына қарамастан, Кореяға жорық басталады.

	Қытайлармен салыстырғанда күш-қуаты мүлде мардымсыз болса да, корейлер жанқиярлықпен қорғанады. Енді корей тәуелсіздігінің күні санаулы қалды деген кезде, кенеттен қытай әскері кейін шегініп кетеді. Сөйтсе Шудағы (Сычуандағы) орынбасар, кінәз Ян Сюань-гай императордың жоғын пайдаланып, бүліншілік бастап, Лоянды келіп қоршайды. Ян-ди әскерін асығыс ертіп келеді де, Ян Сюань-гай лажсыздан қашып кетеді. Жау қолына түсіп, қор болмас үшін, ол адал досынан өзін түйреп тастауын сұрайды.

	Ян-ди өкіметті нығайтудың бірден-бір жолы — жазалау деп есептейтін. Янь Сюань-гайдың көтерілісі үшін, оған мүлде қатысы жоқ 30 мың адамның өмірі қиылады, олардың дүние-мүлкі қазынаға түседі". Лоянта келіп, көшеде жүрген халықты көргенде император шімірікпестен: "Пәлі, мына арада халық әлі көп сияқты ғой!"— дейді.

	Ян-диге халық санын азайтуға корейлер де көмектеседі, олар император тастап кеткен армияның арьергардың толық қырып жібереді. Оңтүстік Қытайды жуасытуға аттандырылған қолбасшы Ван Шигун де көп "істі тындырады". Ол маздап тұрған қасиетті шырағдандар алдында тұрып, көтерілісшілер кінәсін кешіруге ант етіп, уәде береді, содан кейін қару-жарағын тастаған 300 мың адам тірідей жерге көміледі.

	614 ж. Ян-ди әскерін тағы да Кореяға қарай қозғайды, бірақ со кезде "бүлікшілер ұялы арадай болып, қожылдап шыға келеді" Алайда корейлердің соғысқысы келмейді де, бұрынғы шартқа сәйкес, номиналды түрде бағынып, аздап салық төлеп, тыныш тұрмақшы болып, елшілерін жібереді. Ян-ди мұнымен лаждың жоғынан келіседі, өйткені оның алдында әуелі өз халқын жеңу мақсаты тұрған болатын.

	615 ж. император өз жарлығымен ауыл тұрғындарына қалаларға көшу туралы тапсырыс жасайды. Почта станциялары, күзет мұнаралары мен қыстақтар дуалдармен қоршалып тасталынады, ал олардан тыс жерлерде шаруалар партизандық соғысының теңізі буырқанып жатады. Қабылдаған шаралардың пәрменіне сенген император көптеген қам-қарекеттер мен қайнаған жаз ыстығынан демалмақшы болады. Ол аң аулап той-томалақ жасап, сауық құрмақ ниетімен, күллі жиһазды сарайын, харамын ырғап-жырғап алып, солтүстік Шаньсиге келеді, бұл кезде оның әскері патшаның өз бодандарын ұстап, асып, атып жатқанды. Түркіт ханы ұзақ уақыт бойы төзімділікпен тосқан киелі сәт тап сол сағатта соққан еді.

	Шибірхан. Ян-дидің бұл сапарына ресми себеп болған нәрсе — солтүстік шекараны тексеру ісі болатын. Ол жақтан шынында да тыныштық кеткен еді, өйткені шекара бойын мекендеушілер —баяғы Тоба ұрпақтары — Суй режіміне өкпелілер қатарына жататын. Олар баяғыда Тоба түрік болудан қалғанды, бірақ әлі де қытай болып үлгірмеген еді, бірақ әйтеуір Қытай мен Ұлы дала аралығында, қашықтығы екі жаққа да бірдей жерде айрықша этникалық топ құрап тұрып жататын. Түріктер бұл халықты табғаштар деп атайтын, өз басым осы терминді қабылдаған пайдалы деп есептеймін. Туғалы тұрған аласапыран бүліншілікке табғаштардың тікелей қатыспай қалуы мүмкін емес, өйткені олар біркездегі жаугерлік қасиетін сақтап қалған еді. Олар бірақ жүйесіз бейберекет әрекет жасайтын, себебі ынтымақ бірлігі мен ұйымшылдығынан айрылып қалған болатын. Олардың көсемдерінің бірі, ежелгі Тан облысының кінәзі, қолбасшы Ли Юань әулетке адал еді, ал, мәселен, Боюй-со, Ван Сю-ба мен Вэй Дао-эр сияқты кейбіреулері қолтықтарына түркіттердің су бүркуімен бас көтеруге, қарсы тұруға шақырады. Елге тәртіп орнату қажет-ақ, бірақ император оның орнына Фын-ян-гун сарайында сауық құрып, көңіл көтеріп жатты. Түркіт ханы мұны білісімен, Ордоста көшіп жүрген руластарын тік көтеріп, оларға өзі бас болып, императорды ұстамаққа тұра ұмтылады. Бірақ қытай барлауы да қалғып, қапыда қалмайды. Ханның зайыбы болып алғасын, оны көзінен екі елі таса етпейтін ханшайым, Яндиге төнген қауып жөнінде хабар беріп үлгіреді. Соның арқасында император Ұлы қамал жүйесіне орналасқан Яймынь бекінісіне барып тығылады. Түркіттер бекіністі қамайды, сонымен бірге бүкіл облысты талқандап шығады, 39 бекініс құлайды. Тек Fo бекінісі мен Яймынь ғана шыдас береді. Яймыньде 150 мың солдат пен қарапайым халық бой тасалайды. Бекініс қабырғаларының опырылған жерлері бұзылған үйлер қыштарымен бітеледі. Азық-түлік қоры тек 20 күнге ғана жететін. Түркіттер қамалға лап қойған кезде, олардың жебелері ысқырған бойы ең бір қауыпсыз жерде отырған императордың қасына келіп қадалып жатады. Демек, күллі бекініс оқ астында қалды десе де болғандай. Жаужүрек сарбаздар мен қала тұрғындары шабуылға тойтарыс беріп жатқанда, "Ұлы" императордың "баласын құшақтап, егіліп жылағаны сондай, көзі құп болып ісіп кетеді".

	Түркіттер шапқыншылығының табысты болуы тек тосындыққа ғана құрылған еді. Түркіттер дала дивизияларымен және Ли Юаньнің шыныққан сақшыларымен қасарыса соғысуды ойларына да алмағанды. Сол себепті де Қытайдың тұрақты әскері өз императорын құтқаруға асығыс ұмтылған сәтте Шибірхан бекіністі қоршауын қойып, далаға шегініп кетеді де, өз жауынгерлерін жаңа ерліктер жасауға сақтап қалады. Ордос даласына кимелей кірген Ли Юаннің корпусы ол арадан тек 2 мыңдай ауру-сырқау мен шалдарды кереді, бұл сорлылар қытайдың құтырынған сақа солдаттарының құрбандығына шалынады. Соғысты бұдан гөрі қаталырақ жүргізу үшін Ян-ди ақшаға солдаттар жалдап алады, сол уақыт үшін бұл өзгеше бір оқиға болады. Шамасы, бүліншілік кезінде әскерге жаппай кісі алу мүмкін болмаған тәрізді, ал, ол болса, қатты қорыққаны үшін көшпелілерден еш алуды езіне борыш санайды. Әлбетте, бұдан кейін түркіттер мен Қытай арасындағы соғыс тоқтамайды.

	Шибірханның көтеріліс жасауына, шын мәнінде себепші болған қытайлардың өздері көрінеді. Шибірханның күшейіп кеткенінен секем алған Суй үкіметі түркіттерге өзінің әдеттегі саясатын қолдануға тырысады. Чжан-сунь Шэннің мирасқоры Фэй Гюдің ақылы бойынша, ханның інісі Чжигишадқа ханшайым және "оңтүстік ханы" лауазымы ұсынылады. Осынау жолмен олар түркіттердің күшін ірітіп бөліп-жармақшы болады. Алайда Чжигишад бұл ұсыныстан үзілді-кесілді бас тартады да, оны ағасына айтады, бұл ханның Суй әулетіне деген өшпенділігін күшейте түседі. Бұл сәтсіздіктен мүлде қысылып-қымтырылмаған Фэй Гю Ян-диге түркіттердің ең күмәнді ағамандарын алдап-сулап қолға түсіріп алу жөнінде ұсыныс жасайды. Хуси деген біреу соның құрбаны болады. Ол Май қаласына тарту-таралғы алуға шақырылады да, қасындағы серіктерімен бірге ұсталынып, бәрінің де бастары кесіледі. Императордың бұл сұрқиялығы Шибірханды соғыс бастауға итермелейді.

	616 ж. әуелгі кезде соғыс әрекеттері баяу жүргізіледі. Дала соғысының әдіс-тәсілдерін үйреніп машықтанған Ли Юаннің қолы түркіттердің шекараға жасаған шапқыншылықтарын табыспен тойтарып тастай береді. Оған қарамастан, түркіттерден өлердей қорыққан Ян-ди олардан алыс жаққа, оңтүстікке аттанып кетеді. Ол Цзянду (Янчжоу) бекінісіне қамалып отырып алады да, елді тағдырдың тәлкегіне тастап, өзі тежеусіз ырду-дырдуға салынады. Мұның зардабы тез тиеді.

	Шіріген режимді топалаң аттыру үшін Шибірханның жай итере салғанының өзі жеткілікті болады. 617 ж. Қытайда көтеріліс бес жерде бұрқ етеді. Кінәздар мен генералдар, қарақшылар тобының атамандары көтеріліске шығады. Шибірхан бұл бүліншіліктің қалың ортасында жүреді. Оның алдында көтерілісшілердің бәрі жарамсақтанып тұрса да, ол генералдар Лян Ши-ду және Лю Учжоумен одақтасып, оларға аттар мен бөрі басы алтынмен салынған туды жібереді. Кейінірек ол өзінің басты жауы Ли Юаньмен де тіл табысады.

	Жақында көрсеткен қорлықтары үшін, қытайлардан түркіттердің кегін қайтаратын күн де туады. Шибірхан кіндік империяның іс жүзіндегі қожасына айналады. Түркіт сауыттыларының қан-талапай шапқыншылықтары Цзиньянның қабырғасына дейін жетеді. Көптеген қытайлар түркіттер жағына шығып, әскер қатарын молайта түседі.

	Ли Ши-минь. Кіндік империяны жайлаған бүлік кездейсоқ оқиға еместі. Қытай патриоттары Хань империясының ұлылығын қалпына келтіруді көксейді, ал одан кейін Үш патшалықтың қанды бүлігі мен хұндардың басқыншылығы басталғанын олар ұмытады. Ал, енді тым қысқа мерзім ішінде тап сол баяғыдай сұмдық хал болып өтеді, бірақ бұл жолы ол қарекет қолдан қайта жасалады. Сол сияқты сардарлар да өзара ұстасып кетеді, ал түскей хұндарының орнын табғаштар басар еді-ау, әттең, оларға шын мәніндегі көсем ғана жетіспейді. Бірақ ұзамай көсем де табылады: ол қолбасшы Ли Юаннің екінші ұлы тұғын.

	Ерте заманда Ли фамилиясы қытайдың әскери қызметтегі текті әулетіне берілетін. 400 ж. Ли Хао Аньси мен Дуньхуанның билеушісі, Бэй Лян (Хэси) кінәздігінің боданы болады. Бүліншілікті пайдаланып, ол бөлініп шығып, өзін орталығы Ляньчжоу болып табылатын Си Лян кінәздігінің алдиярымын деп жариялайды. 422 ж. бұл кінәздік хұндарға бағынады да, Ли қайтадан текті қызметші атанып, әуелгі қалпына түседі. Тобавэй мен Бэй-чжоу әулеттері кезінде де олар сол күйінде қала береді. Лиден тараған ұрпақтың бәрі тоба билеушілеріне шексіз берілген еді, сол себепті де әкімшілікте аса маңызды қызмет атқарған, ең соңында мұра болып қалатын Таңды ғұн лауазымын алады. 200 жыл бойы созылған іскерлік, жеке басындық және некелік қарым-қатынастар Ли атасын шала тоба, шалақытай тектілері қатарына қосқанды, оны біз жоғарыда өзгеше халық — табғаштар деп сыпаттаған едік.

	Бұл арада олардың таптық тегі де аз роль атқармайды. Лидер өте бай жер иеленушілері болған, сол себепті де тұрмыс қажеті оларды өздерінің егін даласында жұмыс істейтін қытай батырақтары мен жалшыларынан гөрі, өздері сияқты табғаш помещиктерімен байланыстырған еді. Бақ-дәулеттің шыңына Ли Юаннің әкесі Ли Ху шығады, Юйвынь Цзюді өкімет басына әкелген төңкеріске қатысқаны үшін, оған аса құрметті Дас фамилиясы беріледі. Ян Цзянь, Ли Юаннан бұл абыройлы атақты қайтып алады, бірақ оны Тайюаннің билеушісі етіп қалдырады.

	Осы әулеттің бүкіл тарихы, оның барша мүдде-мақсаты Солтүстік Қытайдағы табғаш помещиктерінің мүддесіне сәйкес келіп жатқанын көрсетеді, бірақ Ли Юанның бойында саясатшы мен көсемге тән қасиет жоқ екен, ол тек жақсы. генерал ғана болған. Бұның есесіне осынау қадыр-қасиеттер оның екінші ұлы Ли Шиминде молынан бар екен, міне осы ұлы әкесіне ел ішінде етек алған азамат соғысына қатысуға ой салады.

	Таптық жарылыс пен азамат соғысы жағдайында болатын кез келген қарулы көтерілістің әлеуметтік мәні мен бағдарламасы болуға тиіс. Тек осындай жолмен ғана ол өзіне жақтастар тауып, табысқа жете алады. Бүкіл Қытайды шаруалар қозғалысы топан суындай қаптап кеткесін, ал аман қалған помещиктер мен шенеуніктер қала-қалаларға бой тасалап, жасырынғасын, Ли Ши-минь елді "тыныштандыру" бағдарламасын жасап, Суй әулетінің өкіметін қалпына келтіру ісін бастайды, бірақ ол бастаған соғыстың "әділетті" соғыс деп аталғаны неліктен?

	Бұл бағдарлама кімге қолайлы еді?

	Бұл, біріншіден, Солтүстік Қытайдың тәж-таққа өз адамын отырғызып, "Гуаньлун тобының" бекзаттарын қыспаққа алғысы келген, табғаш помещиктеріне қолайлытұғын. Екіншіден, бекзаттар өзінің бекіністі сарайларында қаннен-қаперсіз шәниісіп отырған кездері, шаруалар ешбір жаза-қазадан сескенбей-ақ өлтіре салатын қытайдың уақ помещиктері мен шенеуніктеріне пайдалы болатын. Үшіншіден, ол көтеріліске шыққан шаруаларға қолайлы еді; өйткені оларды тірідей жерге көмуді қойып, мемлекет қамбаларында жатқан астықпен ауқаттандыра бастағаннан-ақ, олар қаруларын тастап, бейбіт еңбекке кірісу үшін, ауыл-ауылдарына тарап кетеді, себебі әуел бастан-ақ оларға жетпей жатқаны — тап сол жұмыс болатын. Төртіншіден, өздерін мейлінше жек көріп, жиіркенетін қытайлардың орнына, тап қасынан күнделікті тұрмыс-тіршілігі мен әдет-ғұрпына үйренген кісіні көріп, көңілдері көншитін түркіттерге пайдалытұғын. Әрине, өздері қолданатын соғыс әдістерін пайдаланып, Ли Юань бұларға талай рет қатты соққы берген, бірақ соғыстағы ерлігі үшін, кісіні жазғыруға болмайды, ал ер-азаматпен достасудың өзі бір ғанибет емес пе!

	Енді басталған бұл қозғалысқа Суй әулетінің жақтастары қарсы шығады, олар Тан әскері қимылынан өздері мейлінше өш Вэй мен Бэй-Чжоудың жартылай көшпелі империяларының дәстүрін қайта жаңғыртуға ұмтылушылық сыңайын байқайды және бұлары негізсіз де еместі. Ян-ди дұшпандарының көпшілігі-ақ, Суй империясы принциптерін жүзеге асыру үшін, өмірлерін құрбан етуден тайынбайтын. Сол себепті де бұл тым қатал, тым рақымсыз соғыс болады.

	Ал осынау қантөгістің шын айыпқоры, "Асланасты империясының алдияры, қайталанбас ұлы ағзам Ян-ди не істейді? Ол өзінің бай жиһазды, салтанатты сарайында жатып шарап ішіп, сұлуларды құшып, көңлін көтереді, тегі, ол өзінің не істеп, не қойып жатқанын онша түсініп, түйсінбесе керекті. Өзінің қимыл-әрекетсіз өтіп жатқан қысыр тірлігімен жақтастарының қайрат-жігерін тұсап тастағаны сондай, солардың біреуі мас сойқанды буындырып өлтіреді де, өзін императормын деп жариялайды. Осынау әрекетімен әлгі қанішер тек Ли Юаннің жұмысын жеңілдетеді, енді ол бүлікшіден аяққа басылған заңдылықтың қорғаушысына айналады.

	Уақыт өткен сайын Тан әскерінің қатары өсіп, жеңіске жете береді. 617 ж. қысында Ли Юань Чаньанды жаулап алады да, ескі режиммен байланысты болған бірнеше бекзаданы жазалап өлтіргеннен кейін, жалпы кешірім жариялайды, бұл ісімен халықтың қалың бұқарасының ынта-ықласын өзіне қарай аударып алады. Мұның үстіне ол көп еңбек еткен қарт шенеуніктерге құрметті атақтар береді. Жарлы-жақыбайлар үшін мемлекет қамбаларының аузы ашылады, ал сарайдағы кәнизактарды үйді-үйлеріне қайтарады. Солдаттардың жай халықты талауына тиым салынады; Суй кезінің қатыгез заңдарының күші жойылады, оның орнына жаңа кодекс қабылданады, бұл кодекс бойынша "кісі өлтірушілер, тонаушылар, опасыздар мен бүлікшілер өлім жазасына кесілетін болады" (яғни жаңа үкіметтің жаулары да). Ян-дидің өлтірілгені туралы хабар Чаньанға жетісімен, Ли Юань өзін Гаоцзу императорымын деп жариялап, әулетін Тан деп атайды. Бұл 618 ж. 18 маусымында болған еді.

	Опасыздар. Ли Юаннің Чаньанда тәж-таққа ие болуын өз жеңісім деп есептеуіне Шибірханның қақысы мол еді. Ли Юань түркіт ханының қолдауына ділгер болып жүрген көп үміткердің біреуі ғана болатын, сол себепті де Тан кінәзінің жеңіске жету-жетпеуі едәуір дәрежеде солтүстіктен келетін көмекке байланысты еді. Атты әскер қатарын толықтыру үшін түркіттер 2 мың атты айдап әкеледі, дұшпанды жаныштап тастау үшін 2 мың сауытты сарбазды жібереді. Аса қуатты одақтасының уысына түсіп қалмауын ойлап , Ли Юань бұдан артық көмек алудан тартынып қалады. Шибірхан, Тан әскері таяу уақыт ішіңде ұланғайыр Қытайды жаулап ала қояды ғой деп ойламайды, онда өз йеліктерін қасық қаны қалғанша қорғап жатқан бірнеше талантты да батыр қолбасылары бар. Алайда Ли ІІІиминнің әскери таланты мен шекара бойындағы тынымсыз соғысқа әбден бойы үйреніп кеткен табғаштардың қайсарлығы қытай дәстүрлі әскерінің қажыр-қайратын басына тастайды, сөйтіп, 624 ж. иек артарда бүкіл ел Тан императорының аяғының астында жатады. Бұл соғыс тұтас күйінде Қытай тарихына ғана қатысы бар болғандықтан да, біз оның бұрылыс-қалтарысы мен драмалық көріністеріне көңіл бөліп, тоқталмаймыз. Біздің тақырыбымыз үшін маңыздырағы — Суй және Тан үйлерінің екеуіне бірдей дұшпан болып, түркіт ханынан көмек іздеп жүрген екен, шағын тобы.

	Сәті түскенде, оларды бастаушылардың тізімі сақталып қалған, сондықтанда біздің Шибірхан қолдаған қозғалысты жаттап шығуға мүмкіндігіміз бар: 1. Го Цзы-хэ — жеңіл әрі әскердің сол қанатының гвардиялық офицері. Аштық кезінде сөзге 18 қасыгөймен бірге уәлаяттық қаланы басып алып, аш-жалаңаш халық арашаға шықпаған билеушіні өлтіреді. Сосын Го Цзы-хэ өзін "мәңгі достық ханы" деп жариялайды. Түркіт ханының ықпалына түскен ол өзін "Ян үйін құртатын Көк перзентімін" деп атап, тап со мезетте "Бөрішад (Бөрібек)" деген туркіт лауазымын қабылдайды. 2. Лян Ши-ду — Шофан бекінісі (Батыс Ордостағы) гарнизонының офицері. Ол жалдамалы қарақшылар күшімен қаланы жаулап алады да, билеушінің көзін құртады, сөйтіп өзін Лян әулетінің императорымын деп жариялайды. Түркіттерге бағынғаннан кейін, олардан "Тарду Білгехан" лауазымын алады. 3. Лю У-Чжоу — Ма-и бекінісіндегі (Шығыс Ордоста) атты әскер офицері, он жолдасының тілеулестігіне сүйеніп, билеушінің қабылдау бөлмесіне кіреді де, оны сүйретіп далаға шығарып өлтіреді. Тірі жан оған кедергі жасамайды, қайта, көп ұзамай оның туының астына 10 мың сарбаз жиналады. Сол өзін жай ғана билеушімін деп жариялап, Шибірханға көмек сұрап жаушы жібереді. Бұған жауап ретінде, ол бөрі басы алтынмен салынған Ту мен "Ян үйі мен императорды құртатын қаған" лауазымын алады. Суй әскеріне қарсы сәтімен қимыл-әрекет жасап, солтүстік Шаньсидің көп жерін басып алады, сол себепті де ол император лауазымын алуға талпынады.

	Бұлардың басқалары да осы сұрықтас — ар-намыстан айрылған сұмпайылар болады. Тарихта олар ешбір мәнді роль атқармаған, сол себепті де тізімдеп жатудың қажеті жоқ. Олар Ян-дидің қылмысты жауыз өкіметі билеген қытайдағы жалпы моральдық азғындаудан туған сұмырайлар еді. Өздерінің мінез-құлықтық тұрпаты жағынан, олар, ел ішіндегі Тан әскеріне қарсы күрескен қытай дәстүршілеріне мүлде кереғар келетін. Бірақ көптеген бүлікшілер ішінен кездейсоқ адамдар да табылатын. 621 ж. маскүнемдігі мен басбұзарлығы үшін сотқа тартылған кейбір офицерлер өз отрядтарын азғырып бүлікке қосады да, оған бастық етіп Лю Хэй-да атты бір оқымыстыны қояды, сөйтіп оны өздерін басқарып, тәж-тақты алуға ұмтыл, әйтпесе басыңды аламыз деп қорқытады. Лю Хэй-да байғұстың оған келіскеннен басқа шарасы қалмайды.

	Әрине, түрік ханы осынау "императорлардың" бәріне бірдей жеркене қарауға хақысы бар еді, өйткені мұның демеу-жебеуі арқасында ғана олар өз басын сақтап қалады. Сол себепті де ол, тегі, Лю Юанның тәж-таққа ие болуына көмектескен тәрізді, сонда хан ол басқаларынан гөрі тәуір, таққа отырса, Қытай әлсірейтін болар — деп ойласа керек. Мұның үстіне Ли Юань әрбір әрекетке* абайлап баратын нағыз әккі еді, ол қытай дәстүріне қарама-қайшы келіп, ханға хат жазғанда оған өзімен тепе-тең алдияр ретінде тіл қатады. 613 ж. Шибірханның елшісі той кезінде императормен қатар отырады, бірақ 619 ж. хан өзінің қатесін түсініп санын соғады да, оқиғалар енді өзге арнамен аға бастайды.

	Заманның алмасуы. Түркіт ханы жансыздарының көзінен, тан үкіметінің үлкен жасампаз да сауықтырғыш жұмысты жүргізіп жатқаны таса қалмайды. Өзіне бақ-дәулеті шалқыған бай Қытай емес, әлсіз де бытыраңқы Қытайдың керек екенін хан анық түсінетін. Таққа отырысымен Ли Юань, Ли Ши-минмен бірге бүкіл әскер жүйесін қайта құрады. "Тан әулеті астанада сегіз дивизия құрмақ болады. Әрбір дивизия шығыстық және батыстық болып, екіге бөлінетін, сондықтан да небәрі 16 дивизия болатын. Осынау 16 дивизияның әскери шенін Тан үйі шетелдегі иеленушілер мен өздерінің жатжерлік вассалдарына береді".

	Осынау дивизиялардың қатардағы құрамы да жалдамалы әскерден жиналады, оларды "Илохэ" яғни "Сарбаздар, таңдаулы, тегеурінді жігіттер"— деп атайды. Жаңа әскерге Ли Ши-минь былай деп баға береді: "Ертеде, Хань әулеті кезінде, хұндар қайратты еді де, Қытай әлсіз болатын. Ал кәзір Қытай күштідағы, солтүстік жабайылары әлсіз. Қытайдың мың солдаты олардың ондаған мың солдатын талқандай алады". Оның бұл сөздері шын болып шығады.

	619 ж. Шибірхан шағын қолмен Ордосқа келіп кіріп, Лян Шидумен қосылады. Көп ұзамай бұлармен Лю У-чжоу келіп бірігеді де, одақтастар енді Ішкі Қытайға басып кіруге әзір тұрады. Жаңа жау қарасы көрінісімен қатты сасқан Ли Юань дереу Ұлы қамалдың бекіністерін қалпына келтіруге және тау асуларына бөгеттер жасауға бұйрық береді, бірақ Ли Ши-минь: тасқа емес, жауынгер командирлердің тапқырлығы мен амал-айласына сенген жөн — деп әкесін райынан қайтарады. Алайда шапқыншылық басталмайды, өйткені хан ауырып қайтыс болады. Чаньандағылар жақын досынан айрылған сыңай танытады. Императордың өз басы "қатты қынжылатынын" білдіріп, "жаназаға салған ақтық" ретінде 30 мың бума жібек матасын жібереді. Сонымен шұғыл соғыс бір жылға шегеріледі. Осы бір жылда Тан империясы кәдімгідей нығаяды, ал түркіт қағанатында оның күш-қуатын едәуір кеміткен оқиғалар болады.

	Тан Қытайы мен дала. Көне қытайлықтың ой-санасында әрбір дәуірді бейнелейтін өз түсі бар. Ерте Цинь дәуірі ақ түсті деп есептелетін, ол Лю Банның әлгі белгілі түсінде көретін жәйті қызыл жылан яғни Хань жұтып қоятын ақ жылан бейнесінде көрінетін. Қызыл түс Қытай үшін ұлттық түс еді, көгілдір түс дала көшпелілерін бейнелейтін, қара түс — тибеттіктер еншісінде; жер стихиясы мен адалдықты білдіретін сары түсті Вэй әулетінің негізін салушы — Тойба Гуй қабылдағанды, ал Тан әулеті ше?.. Тан түр-түс жағынан алғанда, көзге алашұбар болып елестейтін.

	Шынында да, 618 ж. тек Қытай үшін ғана емес, бүкіл Азия үшін шұғыл бұрылыс датасы болады. Ұлы қолбасшы, әкім және саясатшы Ли Ши-минь Александр Македонский тәрізді, мәдениеттері әртүрлі елдерді жаулап алып қана қоймай, "өркениетті" Қытайды жабайы көшпелілерге қарсы қоятын ежелгі түсінікті тығыз ынтымақтасып бірлесу ұғымымен алмастырып, осынау, мәдениеттерді туыстастырғысы келеді. Оған дейін мәдени алыс бей-берекет өз бетімен жүріп жататын, 618 ж. бастап оны саналы түрде жүргізіп, қолдап-қостайды. Буырқанған уақыт енді басталған іске медеу болады: Суй жауыздығынан қашқан қыруар көп қытай түркіттердің өріс-қонысында тұрақтап қалады да, өздерінің меймандос қожайындарымен туыстасып кетеді.

	Ержүрек жауынгер Ли Юаннің туы астына көптеген саһара сайыпқырандары барып жиналады. Бұлар кімдер — қытай ма, түрік пе?— деген бос сұрақты қоймай, оларды қызметке қабылдай берген. Олар үлбіреген нәзік қытай қыздарына үйленіп, жана тағдыр-талайынан көңілдері байыз тауып, ендігі өмірінің мән-мағынасын әскери қызмет пен сарай төңірегіндегі мансаптан іздейтін. Сөйтіп империя құрылып, "табғаш" халқы көбейе береді, хош, сонымен Ұлы қамал тікелеп айтсақ та, жанамалап айтсақ та, бұзылып ашылып қалады.

	Қытайда жатжерлік атаулы нәрсенің бәріне қызығушылық күшейеді. Қытай-түрік сөздігі жасалады, бірақ, бір өкінішті жері, ол сақталмайды. Тан әулетінің алдында ғана өткен Бэй-Чжоу әулеті заманынан бастап, император оркестрі әртүрлі халықтардың, оның ішінде түріктердің де музыкасын ойнайтын болған, біз қарастырып отырған дәуірде жұрт оны әбден мойындаған еді. Адамдар ұдайы алмасып, араласып жататын: VII ғ. 20-шы жылдары Чаньанда 10 мың түрік семьясы тұрған. Олардың киімі мен әдет-ғұрпы қытайдың асыл тектілеріне ұнайды, II ғ. Римде герман мәнеріне, VIII ғ. Византияда хазарлар мәнеріне қалай еліктесе, мұнда күллі түрік нәрселері сәнге айналады. Жыл өткен сайын көшпелілердің әдет-ғұрпына деген сән етек алып, ақырында сарай маңындағылар мен тектілердің тұрмысына сіңіп кетеді. Той-томалақтарда жатжерлік музыка ойналып жатқанда "шетелдік тағамдар" тартылатын болған. Түрік киімі — сол жағынан ілгектеліп, белі белбеумен қынай буылатын, жағалы жасыл немесе қоңыр шекпен Тан дәуірінде үйреншікті киімге айналады. Бірақ қытайларға бәрінен де гөрі киіз үй көбірек ұнайды, ол қыс кезінде, VII ғ. қытай үйлерінен тұруға әлдеқайда қолайлы болады.

	Киіз үйдің артықшылығын ақын Бо Цзюй-и (772—846) келістіре суреттеген. Қытай бекзаттары киіз үйлерді ауласына тігіп қойып, қысты күні сонда тұрады екен. Бо Цзюй-и киіз үйді "көгілдір" деп атайды, тегі, түріктер бейнесін білдіретін түр-түсті әдейі алған тәрізді. Бұл бастаухат ғылыми қолданымға таяуда ғана енгендіктен, мен оны толық келтіргенді жөн көрдім.

	КӨК ОРДАМЕН ҚОШТАСУ

	Ұмытқам жоқ қарлы қыстың дірілін,

	Ұмытқам жоқ ақ боранның гуілін.

	Қартайдым ғой, ұнатпаймын түнді мен.

	Ұнатпаймын тұңғиықты мүлгіген.

	Солтүстіктің. көк аспаны сияқты,

	Көрдім ғой мен көк ордамнан

	Ошағымда алау-жалын ойнайтын

	Желпіп мені жел-құйыннан қорғайтын.

	Балықтай ем көк толқынға тығылған,

	Қояндай ем өз інінде жылынған.

	Бір-ақ қылғып жұтар еді ақ боран

	Сол шырақ қой мені жылтып сақтаған.

	Ілe бір күндер, не бір түндер өтті ғой,

	Күліп-ойнап көктем келіп жетті ғой,

	Уақыт деген алмағайып дүние,

	Мен әлі де ризамын үйіме,

	Қуат кеміп, қу кәрілік жеткенде,

	Қоштасуың қиын екен көктемде.

	Жаз да менің медет берер жаныма.

	Құдай жазса, кездесерміз тағы да,

	Сәл сауықсам, басқа сауық іздемен.

	Көк ордама қайта оралам күзде мен.

	Орта ғасырдағы көптеген өлеңдер сияқты, бұл өлеңнің де қос мәні бар: тура және аллегориялық. Көктемнің елткіш иісі мен құбылмалы уақыттан жыл мезгілінің ауысуы ғана емес, көшпелілермен қарым-қатынастың шиеленісіп кеткені де аңғарылады. Империялық саясатқа әманда он қабағымен қараған, бұрынғы үлкен шенеунік Бо Цзюй-и бәрі де орны-орнына келіп, көрші жабайылармен бейбіт өмір қалпына түсетініне кәміл сенеді. Мұнда ол империялық саясаттың негізгі бағытын поэтикалық образдармен береді.

	Сөйтіп, Тан империясы дүниежүзілік маңызға ие болғысы келеді. Бұл оның содан былайғы саясатын, бұрын болып көрмеген гүлденіске жетіп, қанды істермен күні бітетінін анықтап береді. Бүкіл бастамалар сияқты, Қытай мен даланы біріктірудің де астары бартұғын: Тан монархтары жұрттың бәріне бірдей сүйенгісі келеді, бірақ сын-сынақ сәтінде оларды ешкім қолдамай қояды. Командирлерінің жаужүректігі мен сарбаздарының қайтпас қайсарлығы арқасында Тан монархтары жеңістен жеңіске жетеді, бірақ содан олардың мемлекеті тек әлсірей береді. Шын мәнінде олардың қоластындағы жердің бәрі қарудың күшімен бағындырылған еді, ал Қытай олардың ең бірінші олжасы еді. Бірақ олардың жеңілгендерге мейрімді болуы, таңғажайып сұлулықты бағалап, алыс қиырларды сүюі — ол дәуір мәдениетінің атақ-даңқын қастерлеп, ғасырларға жайып жібереді.





ШЫҒЫС ҚАҒАНАТЫ

	XIV тарау

	Чулохан. 609 жыл Қытай үшін де, Шығыс түрік қағанаты үшін де дағдарыс пен бетбұрыс жылы болады. Тап сол кезде күштердің ара салмағы және табғаштар мен түркіттердің қақтығыспай қалмайтыны анықталады. Шын мәнісіне келсек, Шибірханның Қытай жөніндегі саясаты тайыз да шолақ саясаттұғын. Түркіттердің өзі сияқты, шеттерінен жаужүрек те қажырлы келетін шекара бойындағы Табғаш помещиктері, байырғы қытайлардан өткен қауыпты жау болып шығады, сол себепті де тәж-таққа Чулохан лауазымын алып, ие болған Шибірханның інісі мұны бірден байқап, өзінен бұрынғы ханның жаңылыс басқан жерлерін асығыс жөндеуге кіріседі. Атасы қойған алаяқ авантюристер Лян Ши-ду мен Лю У-чжоуды қолдай отырып, ол сонымен бірге өзін Суй үйінің қорғаушысымын деп жариялап, қытай "патриоттары" Цзинчэн-гуанның (Лянның теріскейінде) билеушісі Ван Шичунмен және Хэбэй мен Шаньдунның шекаралық ауданы — Хэнанды өз қолында ұстап тұрған Доу Гянь-дэмен қатынас жасайды. Тан императоры табан тіреген заң негізін жою үшін, Чулохан өзін Суй әулетін қалпына келтірудің жақтасы екенін жария етеді, император әйеліне баспана тауып беріп, тақтан үміткер кінәз Ян Чжан-даоның "ван" лауазымын таниды. Суй әулетінің жақтастары аз емес екен, солардың көбі Түркіт ханына қашып барады да, ұзамай эмигранттық үкімет құрады, оның тұрағы Шансидегі Датунфу маңында, Динсян қаласында болады. Осымен бір мерзімде 2 мың түркіттің қолдауымен Лю У-чжоу жорыққа шығады. Тан империясы қысқаш арасына алынады.

	Чулоханның құлатылған әулетті қолдау жағына бейімделгені шекара бойындағы үміткерлерді алаңдатпай тұра алмайды, оларға Танның жеңісі сияқты, Суйдің жеңісі де тек ажал әкелетін. Сол себепті де олар түркіт ханының өкіметін мойындап, аман қалғанына қуанады. Әскербасы Лян Шиду өзінің лепірме лауазымын ұмытып, 620 ж. басында Чулоханға мынадай ұсыныс жасап хат жазады: Чуньанда бүлік туып жатырдағы, ел бірнеше патшалыққа бөлінеді. Бәрінің жағдайы бірдей, күштері аз, сол себепті де бәрі тунз-үйлерге (түркіттерге) бағынады. Кәзір Тан үйі бүкіл империяны бағындырып алды. Өз басым өлемін деп қорықпаймын, бірақ кезек сізге де келе ме деп қорқамын. Одан да ол таққа бекініп алып, түскейдегі Чжунюанді алғанша, қимылдағаныңыз жақсы, ал мен жол көрсетуші. болуға уәде беремін". Чулохан оның пікірін қабылдап, "Ұлы армияны" жинайды, онысы сонда тек небәрі 2 мың атты әскерден тұрады. Бұл әскер солтүстік Шаньсиге басып кірген Лю У-чжоуды демеу үшін, Чулоханның інісі Бөрішадтың басшылығымен жіберіледі.

	Әдепкі кезде одақтастардың жолы болады, облыстың Тан қойған билеушісі "оларды тоқтата алмайды. Бірақ сол сәтте табғаштың қаһармандығы мен ханзада Ли Шиминнің әскери таланты анық көрінеді. Түркіттердің көмегімен Ли У-чжоу Бинчжоуды алып үлгіреді, сонымен оның табысы тас тиылып қалады. Түркіттер Цзиньян қаласының бүкіл жас әйелдерін сыпырып алып, құба түзге шегініп кетеді.

	Одақтастары тастап кеткен Лю У-чжоуды 620 ж. Ли Шиминнің табғаштары тас-талқан етіп жеңеді де, ол түркіттерге бассауғалап қашып барады, бірақ аналар онымен істес болуды абыройға мін санап, оның көзін жояды. Енді бұлар "Заңды өкіметтің қорғаушысы" болып алады, ендеше қылмысты кәззаппен байланысу бойға сын.

	Сосын Ли Ши-минь Ван Ши-чунға қарсы аттанып, оны да күйретеді. Ван Ши-чунге көмек бермекші болып, Доу Гянь-дэ келеді, сөйтіп, 621 ж. Лоянның айналасында жанталасқан ұрыс болады, екі қолбасшының да әскері талқандалып, өздері тұтқынға алынады. Бірақ Чулохан өз үмітінің күйрегенін көрмейді. Ол 620 ж. түсініксіз жағдайда қайтыс болады. Балгерлердің сәтсіздікке ұшырайсың деп ескерткеніне қарамастан, Суй үйіне көмек беруді жария етісімен, аспаннан "қанды жаңбыр жауады", түнемелікте бір "тылсым айқай-қиқу" шығады да, хан ойламаған жерден ауырып, Суй ханшасының ем-домына қарамастан үзіліп кетеді.

	Сонда не болған? Улап өлтіру мүмкін емес, өйткені хан Суйді жақтаушылардың ең таңдаулы досытұғын. Әсілі, кеселге себеп болған нәрсе — жүйкенің қатты талықсуы болса керек, оның дәйекті себептері де болған. Солтүстік пен батыс жақта аса қатерлі тосын шиеленістер туады.

	Ұйғырлар. Ұлан шөл Гобидің теріскей бетінде көшіп-қонып жүретін теле тайпалары шығыс түрік қағанаты бодандарының көпшілігін құрайтын. Олардың жалпы санын қытайлар, әрине шартты түрде, 100 мың адам, таңдаулы 15 мың сарбаз — деп анықтайды екен. Соңғы сипыры рас, ал VII ғ. ауқымымен қарасақ, көбірек те.

	Телелердің бытыраңқылығын пайдаланып, түркіттер оларға ауыр алым-салық салып, күшпен әскер қатарына алып отырған. Шибірхан оның қыбын тауып, реттеп отырған, ал бірақ Чулоханның тұсында ұйғыр, бұты, тонгра және байырқу тайпалары бірлесіп, Яглакар (Иологэ) тұқымының бастауымен көтеріліске шығады, кейін ол ұйғыр қағанатының басында тұрады. Түркіттер үшін бұл қайта жөнге келмейтін күйзелісті. Олардың Қытайға жасайтын қысымы әлсірейді де, жаңа туған Тан империясы біраз тыныс алады. Қытайдың елшілік қызметі көтерілісті әзірлеуге қатысты ма — қатыспады ма — беймәлім. Бұл әрекетте оның кінәлі болмауы да мүмкін. Бірақ, мұның бәрібір, түркіттердің қолы кенет байланады да қалады, ол Чулоханның мұрагері, оның інісі Кат Елхан Тугбир өз ордасын Хангайға көшіруге мәжбүр болады, өйткені шығыстағы дала көтерілісшілер билігінде қалады". Көтерілген тайпалар орда құрмайды, монархиядан гөрі республикаға жақын тайпалар одағын құрайды. Бас болып жүрген Яглакар руымен қосарландырып, "халық тағы Шигян-сығинды өздерінің алдияры деп жариялайды", содан кейін тап осындай жолмен өкімет оның ұлы Пусаның қолына тапсырылады, әкесі Пусаны жек көргендіктен оны өзінен алыстатып қойған екен. Бірақ Пуса "батыр да ақылды", аң аулауда алдына жан салмайтын, жауларына дес бермейтін жігіт болады, сол себепті де "Пусаны құрметтейтін туған-туысқандары оны алдияр етіп көтереді". Бұл әлгі түркіттердің еншілік-таспиқтық жүйесінде айтылған мұрагерлік принципінен алыс жатыр ғой! Мұның үстіне "алдияр" сөзі бастаухат контексінде қолында өкіметі бар кісінің шартты белгісіндей ғана болып көрінеді, "қаған" терминіне мүлде сәйкес келмейді. Төменде Пусаның ізбасары тек "хойкус басы" деп қана аталады, бұл, тегі, оның шын жағдайын көрсететін болса керек.

	Хош, сонымен біз ұйғыр бірлестігін түркіт еліне ұқсас нәрсе емес, тайпалар одағы деп қарауымыз керек те, түркіттер мен ұйғырлардың бұдан былайғы күресін тікелей қарама-қарсы бағытта дамитын екі жүйенің қақтығысы деп түсіндіруіміз керек.

	Түркіттер мен қырғыздар бір тілде сөйлеген "от пен судың молдығына қарай", екеуі де мал-жаны аралас бірге көшіп-қонып жүрген, бірақ олардың ұқсастығы осымен бітеді. Қалған нәрсенің бәрінде де олар бір-бірінен сәл-пәл өзгеше болған, алайда осы "сәл-пәл" нәрсе олардың бір халық болып қосылып кетуіне кедергі жасаған. Әлхисса, түркіттер сияқты, теле тайпаларының да арғы атасы қасқыр деген аңызы бар, бірақ түркіттер өздерін баладан ұрықтанған бөріден тарағанбыз деп есептейді, ал телелер өздерін арлан қасқырға тиген қыздан тарағанбыз деседі. Қатар айтылатын екі аңыздағы арғы бастау тектің еркек пен әйел болуы бір-біріне тікелей қарама-қарсы, мұның кездейсоқ болуы мүмкін емес, өйткені VI—VIII ғғ. дуалистік дүниетанымында жыныс символикасы шешуші принцип болған. Аспан — әке, Жер — ана болып есептелген, сол себепті де, түркіттер сияқты, Аспанды — адам немесе ұйғырлар сияқты, аң деп есептеудің бәрі бір нәрсе емес. Сырттай ұқсас болғанына қарамастан, аңыздардың қатар келуінің өзінде жорта жасалған қайшылық бар. Әсілі, бұл тегіннен-тегін нәрсе емес, өйткені палеоантропология олардың шыққан тегінің әртүрлі екенін дәлелдеп берген.

	Түркіттер VI—VIII ғғ. күллі түрік тайпаларының ішіндегі ең моңғол тектісі болған. Грузиндер Тбилисиді қоршап алған түркіт қолбасшысын мазақтап, "Дәу асқабақты әкеліп, оның сыртына ғұндар патшасының суретін — ұзындығын — бір аршып, көлденеңін — бір аршын етіп салады; кірпігінің орнына бірнеше кесілген бұтақшалар бейнеленеді, бірақ оны ешкім де көре алмайды, ал иегін шыбын таятындай жалаңаш қалдырады; ал танауларының орнын да таңырайтып бос тастайды да, сұйық мұрт салады..." Бұл, әрине, жеке кісінің суреті емес, нәсілдік белгінің шарға айналған түрі еді, бір қызығы, бұлар кейін түріктердің тас мүсінді мен мүсіншілерінде қайталанатын болады.

	Оның есесіне ұйғырлар өздерінің арғы аталары — жирен шашты дилер сияқты, европа тектес халық еді. Қытай суретінде ұйғыр доңмұрынды, бадырақ көз, жар қабақ, қалың мұрт-қабасақалды кісі болып бейнеленеді, Ұйғыр қорымдарын қазып зерттеу ісі осынау этникалық топтың европатектес халық екенін біржолата дәйектеп берді.

	Екі халықтың психикалық құрылымы да ұқсас емес. Бұл екеуі де жауынгер халық болған, бірақ түркіттер өздерінің хандары мен тарқандарының соңынан тәртіп сақтап ере білген, ал телелер және оның ішінде ұйғырлар да, өз бостандығын жанқиярлық ерлікпен қорғай білген, бірақ іс басқаруды ұйымдастыруда қабылет-дарынын көрсете алмаған және жеңіске жеткеннен кейін, жаудың есін жинап, қайтадан қатар түзеуіне мүмкіндік беріп, әрқайсысы өз қонысына тарап кетісетін болған. Кат Елханның, олардың бөлініп кететінін көпке дейін көзіне де ілмей, Тан әулетіне қарсы соғысты жүргізе бергені де тап осы жағдайға байланысты еді.

	Екі бірлестік. Қағанаттың батыс шекарасындағы жағдай бәрінен де қауыпты сияқты еді, Түн-Жабғыхан шығыс түркіттерінің хас жауы болатын. Оның шығыстағы иеліктері бүкіл Жоңғарияны қамтитын, демек, шығыс пен батыс хандарының ордалары арасын тек Моңғол Алтайының қыраттары ғана бөліп тұратын. Бірақ Кат Елханның бақытына ма, әйтеуір, оның бас жауының қолы батыс пен шығыста байлаулы еді, өйткені 620 ж. таман құрлықтың Сары теңізінен бастап, Жерорта теңізіне дейінгі аралығын түгел қамтыған соғыстағы күштердің орналасуы біржолата белгілі болғанды, ал сол соғыстағы түркіттердің рөлі кейініректегі зерттеушілеріне ғана емес, түріктердің өздеріне де әбден анықталғанды.

	Батыс түрік хандары үшін сыртқы саясаттың екі мәселесі шешілмей қалған: олар аварларды бағындырып, жібек керуендеріне Иранды бұзып-жарып жол салуы керектұғын. Бұл үшін оған өз күштері жетпейтін, ал осынау екі мәселе жөнінде де олардың табиғи одақтасы Византия еді, бірақ оны ол кезде парсылар тоқпақтап жатқан.

	610 ж. Константинопольде үкімет ауысып, өкімет басына талантты қолбасшы Ираклий келсе де, Византия империясының жағдайы қыл үстіңде болатын. Оның европалық уәлаяттарында Иранмен одақтасқан аварлар қаптап кеткенді, ал 616 ж. Египеттен — Мысырдан айрылып қалғаны себепті астана нансыз қалған.

	Парсылар мен аварлар Византияны қос өкпеден қысқан. Алайда император Ираклий, өзінің шығыстағы одақтасы Ли Ши-минь сияқты, ерен қолбасшы болып шығады. Оның жасырын тапсырмамен жіберілген адамдары құтырғырлар арасында аварлар билігіне қарсы наразылық туғызады, көп ұзамай мұны білген аварлар, ақшаға бола, 620 ж. Константинопольді қамауды тоқтатуға келісіп, Дунайдың арғы бетіне шегініп кетеді. Бұл өзі бір бәледен құтқарған астананы тастап, кіші азиядағы армияға барады да, оны парсыларға қарсы соғысқа бастайды.

	Ираклийдің жоспары — парсылардың басып алған жерлерін өздеріне қалдыра тұрып, әуелі олардың тылын талқандап, сол арқылы парсыларды соғысты жалғастыру мүмкіндігінен айыру еді. Бұл соғысқа замандастары христиан діні жолындағы "крест жорығы" ретінде қарайды, өйткені парсылар Иерусалимнің қасиетті ғимараттарын қарамдаған еді. Алайда 624 ж. сәуірінде Армения арқылы Атропатендік" Ганзакка жасалған бірінші жорықты сәтті деуге болмайтын. Гректердің Двинді, Нахичеван мен Гандзакті талап, тоздырып кеткеніне қарамастан, бұлар шегініп бара жатқандай парсылардың оларды қыспаққа алғаны сондай, қолындағы тұтқындарының бәрінен айрылады да, тек Қаралағ тауларына жеткенде ғана өкшелеп келе жатқан парсылардан қара үзіп кетеді.

	Одақтастар іздеу барысында Ираклий агван, ивер және армян кінәздарына хат жазып "өз еріктерімен мұны қарсы алып, қыс кезінде бұған өз әскерлерімен қызмет етулерін ұсынады, егер бұдан бас тартқан күнде ол бұларды мәжусилер деп санайды да, оның жасақтары бұлардың бекіністерін алып, ел-жұрттарын талап құлазытып кетеді "— дейді. Бірақ армяндар мен грузиндер парсы бұғауын грек бұғауына мүлде алмастырғысы келмейді, ал агван кінәздары болса, бекіністі сарайларына тарап-тарап кетеді де, қорғауға әл-дәрмені жетпегендіктен де, тамаша егіндіктері мен бау-бақшаларын Ираклийдің жалдамалы әскерлерінің еркін талап-тонауына тастай салады.

	624 ж. көктемінде парсының үш армиясы Ираклийді қоршап алады, бірақ ол қоршауды бұзып өтіп, "адам аяғы баспаған жерге таржол-тайғақ кешумен" шегініп барып, Нахичеван жазығынан шығады. Парсылар шегінген гректерді өкшелеп, соңынан қалмайды, сол кезде лаздар мен абазғылар Византия қолын тастай қашады. Соған қарамастан Ираклий парсыларды тағы бір рет жеңеді де, Киликияға, содан кейін Севастияға шегінеді.

	Соғыс науқаны аяқталады. Шын мәнісінде бұл шегініп бара жатқан армияның қатарынан үздіксіз жеңіске жетуінің жолы еді. Артында базасы мен жабдықтау қоры жоқ армияны алуан түрлі айла-амалмен алып шығуы — Ираклийдің ұлы қолбасшы және саясатшы екенін білдіреді. Монсей Каланкатуйский "Агвандар тарихы" атты таңғажайып кітабында бұл жорықтың нәтижесіне әділ де терең баға береді. "Парсы қолы қатты жеңілсе де, қудалаушыға тойтарыс беріп, оны өз еліне қуып шығып, өздерінен күшпен тартып алынған қалаларға басып кіреді".

	Шынында да Ираклийдің шабуылы тұншығып, тоқтап қалады, бірақ ең қатерлісі ол күшті жау алдында жалғыз қалады. Кавказдың күнгей бетіндегі христиандар — тек монофишттер ғана емес, халкедониттер де — парсы өктемдігімен ымыраласып кеткенді, сондықтан да олар православиялық императорға ешбір көмек көрсетпегені былай тұрсын, қайта, тікелей қарсы тұрады, мәселен, Картлидің патшасы Стефан сияқты.

	Ал бұл екі ортада аварлар жағдайын жөндеп алып, парсылармен бірге қайтадан Константинопольге шабуыл жасауға әзірленіп жатады. Византия монархының енді мүдіретін халі жоқтұғын; ол қайткен күнде де одақтас табуы керек еді, ол оны табады да.

	625 ж. Ираклий Андрей атты біреуді, "ақылды да айлакер еркекті қазынаға кенелтемін деп уәде беріп", хазарларға жібереді, ондағы Жебу — қаған атты солтүстік ханының уәлиі, сол патшалықтағы екінші кісі... елгезектеніп былай деп жауап береді:—"Мен оның (Ираклийдің) жауларынан кек алуға аттанамын, ер жүрек сарбаздарымды бастап, өзім көмекке барамын әлі, оның қалауы бойынша, өзімнің әскери әрекеттеріммен, қылыш-семсеріммен, садақ-жағыммен, оның жанына жағатын істерді атқарамын" — деп. Бұған жауап ретінде, мың салтаттының күзетуімен жіберілген елшілік, парсы тосқауылдарын бұзып өтіп, Ираклийдің қосынына жетіп, одақтасу шартын бекітеді. Келесі жылы, уәде бойынша, қалың жасақ Агвания мен Атрпатаканға шапқыншылық жасайды.

	Осы уақыттан бастап Византия тарихшылары түркіттермен хазарларды бір халық деп санайды, әсілі хазарлардың Каспий өңіріндегі далада қағанаттың басты тірегі болғандықтан да олар солай ойлаған болуға тиіс.

	Сөйтіп, Батыс түрік қағанаты Византия мен Иран арасындағы күреске барып килігеді, ол сонымен бірге Қытаймен достық қарым-қатынасын, демек, Шығыс түркіт қағанатымен жаулық қатынасын жалғастыра береді. Сөйтіп шынжыр тұйықталып қалады; екі орасан зор бірлестік жасалады: бір жағында — Қытай, Батыс түрік қағанаты мен Византия империясы, ал екінші жағында — Шығыс түрік қағанаты, Иран мен аварлар мемлекеті тұрады.

	Осы арада мынадай сұрақ туады: осынау бірлестік шынында де елшілік келіссөздердің нәтижесі ме, әлде мемлекеттердің әскери қимыл-әрекеттерінің мезгілі сәйкес келіп қалғанының жемісі ме? 589 ж. хал-ақуал сияқты, мұнда да екі бірлестіктің барша мүшелері арасында белгілі бір байланыстың бар екені байқалады. Парсылар мен аварлар әскери одақпен өзара байлаулы тұғын. Византия Батыс түркіт қағанаты ханының уәлиімен одақтасып шарт жасасқанды. Батыс түрік хандары Шегуй мен Түн-жабғының Қытаймен — әуелі Суй, сосын Тан әулетімен — жасасқан одағы ресми түрде қытай күннамаларында жазылған. Византияның қытаймен және Иранның Шығыс түркіттерімен байланысы жөніндегі мәселе ғана ашық қалады. Мұндай байланыстың болғанын дәйектейтін құжаттар жоқ, бірақ бұл — reductio ad silentium, логикада жіберуге болмайтын нәрсе. Иран Қиыр Шығыспен бұған дейін де және кейін де қатынас жасап тұрған. Ендеше VII ғ. 20-шы жылдары Шығыс қағанаты мен Иран арасында елшілік байланыс болмаған дегеннен гөрі, болған деп жорамал жасау шындыққа әлдеқайда жақын. Бір қынжыларлық жәйт, араптар жаулап алған кезде Сасанидтер архивін құртып жіберген, ал қытайлар өз жауларының құпия елшілік қызметін білмей қалуы да мүмкін.

	Византия мен Қытай арасындағы байланыс мәселелесіне келетін болсақ, Ираклийдің, Хосрой Парвиздің мұрагері Кавад Широемен оңаша бітім жасауын тек сол байланыстың бар екендігімен ғана түсіндіруге болады, осынау бітім шығыс түркіттерінің соңғы белсенділігімен біртүрлі түсініксіз түрде сәйкес келеді. Егер табысқа жететін болса, шығыс түркіттері батыс түркіттеріне бас салар еді, сөйтіп Ираклийді Иранға қарсы күрестегі жалғыз одақтасынан айырар еді. Сонымен бірге батыс түркіттерінің Әзірбайжандағы жеңімпаз қимыл-әрекеттері қытайлықтарға белгілі болған. Шамасы, Батыс пен Шығыс арасында мігірсіз қатынап жататын сопы көпестері өз одақтастарына соғыстың күллі бұрылыс-қалтарыстары жөнінде уақтылы хабарлап отырғанға ұқсайды.

	Осынау соғыстың себептері мен қорғаушы күштері жөніндегі мәселеге келетін болсақ, бірінші бірлестіктің барша мүшелері — Византия, Қытай мен Батыс түркіт қағанатының керуен саудасын дамытуға мүдделі болғанын атап өту керек. Византия мен Қытайды алсақ, бұл қосымша дәлелсіз де айдай анық нәрсе. Ал, Батыс түркіт қағанатына келгенде мәселе қиындай түседі. Жоғарыда көрсеткеніміздей, онда екі партия немесе тайпалардың екі одағы күресіп жататын: экономикалық жағынан терістік түркіттерімен және Тұрфанмен байланысты солтүстік-шығыс көшпелілері — дулы, сол кезде оның жерінде құлатылған Суй әулетінің жақтастары бекініп алған еді, екіншісі — соғдының сауда-саттық жасайтын қалаларына бейім тұратын оңтүстік-батыс көшпелілері — нүшебилер болатын. Осы қалалардың мүдделері Қытай және Византиямен тығыз байланысып жатқандықтан да, нушебилер де қытайды өздеріне темірқазық етіп ұстайтын. Шегуй (611—618) мен Түн-Жабғы (618—630) хандар нушеби қойған адамдар болатын; олардың шығыс түркіттеріне қарсы Қытаймен, Иранға қарсы Византиямен тығыз одақтасуының көзі осында жатыр.

	Сонымен, бірінші бірлестіктің жеке, жергілікті мақсат-мүддеге қоса, Европа мен Қытай арасында еркін де қауыпсыз сауда-саттық жасауды тиянақтау жөнінде жалпы ұмтылысы, ынта-ықыласы болған деп болжау айтсақ қатеге ұрынбаймыз.

	Екінші бірлестіктің мақсаты әртүрлі болған. Аварлар бәрінен бұрын талап-тонауды көксеген. Иранның Византияда баяғыда кеткен есесі бартұғын. Қытайда күшті-жігерлі өкімет келіп орнаса, ол шығыс түркіттердің саяси және экономикалық дербестігін жойып жіберу қаупын тудыратын. Мұны Суй әулеті қайратына мініп тұрған, бұдан бұрынғы кезең анық көрсеткен еді. Сондықтанда түркіт хандары Қытайда пайда болған барша көтерілістер мен жанжалдарды қолынан келгенінше қолдап-қостап отыратындағы, Қытайдан келген мыңдаған саяси эмигранттарға баспана тауып беретін. Қытай көтерілісшілерінен басқа Кат Елханның тағы да екі одақтасы болатын.

	Шығыстағы қидандар мен татаптар (хи) тайпалары ұйғырлар жолымен жүрмей, қағанатқа адалдығын сақтап қалған еді. VII ғ. 20-шы жылдары олар төлестің бір бұтағын құратын және олар Шибірханның ұлы, тәж-тақтың мұрагері Шибобидің жеке басқаруымен тірлік етіп жатқанды. Тан әулетімен жауығушылар ішінде қидандар да анық бартұғын, ал татаптар оған қоса тәж-тақтан үміткерлердің бірі Гао Кай-даомен одақтасып, онымен бірге Қытай жеріне басып кіргенді.

	615 ж. Суй әулеті құлаған кезде азат болып шыққан Тогондар шығыс түркіттердің екінші одақтасына айналады. Әуелде тогон патшасы Фуюнь Тан үміткеріне көмек берген. Бірақ анау бұған аманатта қалған адамдарды қайтарып бергеннен кейін, Фуюнь оның жаулары жағына шығып кетеді. Тегі, бұл арада нәзік саяси есеп ешбір роль атқармаған, шын рөлді атқарған қытайдан да, олардың одақтасы — батыс түркіттерден де жәбір-жапа шегіп, енді солардан кегін қайтаруға ұмтылған тоғон халқы қалың бұқарасының көңіл күйі болса керек. Тоғондардың күші мардымсыз, бірақ майдан шебінің батысқа қарай ұзара түскені табғаштар күшін шашыратып, терістік шекараны әлсіретіп тастағанды, сөйтіп ол түркіттердің шабуыл жасауына ашылып қалғанды. Сол себепті де тоғондар түркіттер үшін бағалы одақтас болатын.

	Шабуыл. Кат Елхан өзінің аға-інілері бықсытқан күрес-тартыстың үйреншікті шекаралық жанжал көлемінен асып кеткенін, тек қытай көтерілісшілерінің күшімен шектеліп қалу өзі үшін өліммен бірдей екенін кәміл түсінеді. Енді оны жеңіске жеткізетін жалғыз жол — бүкіл күш-қуатын жинап алып, шешуші соққы беру ғана болатын. Ал, оның күші молтұғын. "Ол өзінің әкесі мен атасы жиып-терген күшке сүйенетін және оның қисапсыз көн, айбынды атты әскері бар еді".

	Соғысты бастау үшін сол бір сәт түріктерге өте тиімді болатын. 621 ж. Ли Ши-минь ең таңдаулы жасақтарымен Лоян түбінде Ван Ши-чун және Доу Гян-дегі әскерімен соғысып, қолы тимей жатқан.

	Император Гаоцзу (Ли Юань) дүниеде тап осындай кезде түркіттермен тартысудан қорқатын, бірақ ең бір қырсық жолды таңдап алады. Ол Кат Елханға дос пейілмен СЮ мың тең жібек матасын жібереді. Хан мұны әлсіздік пен қорқақтықтың белгісі деп түсініп, Тан елшілерін зынданға салып тастайды. Бұған жауап ретінде Чаньандағылар екі түркіт бекзаты — Жақай мен Ашиде-Тегінді ұстап алып, түрмеге қамайды, сөйтіп түркіттердің соғыс бастауына дәлел тауып береді.

	Түркіттер Шансиге дуылдатып кіріп барады да, Ман бекінісін алады. Табғаш әскерлері талқандалып, қолбасшылары тұтқынға алынады. Тан әскерінің Лоян түбіндегі жеңісі жағдайды жөндегендей болады, бірақ жеңілген қолдың офицерлері жаңа көсем етіп, Ли-Хэй-даны сайлайды да — мұны біз жоғарыда айтқанбыз — күресті жүргізе береді. Түркіттердің қолдауымен 622 ж. олар Шань-дүнге басып кіреді, ал бұл кезде түркіттердің негізгі күші Биньчжоуға барып, қыруар көп қолды байлап тастайды, соның нәтижесінде Лю Хэй-да шығыста табысын молайта түседі. Үкімет әскерінің түркіттерге қарсы шабуыл жасап, оларды Манден қуып шығу жөніндегі әрекеті сәтсіздікке ұшырайды, содан кейін түркіттер Яймынды басып алып, Фынч-жоу мен Лучжоу облыстарын талан-таражға салып, еркек-әйелі аралас 50 мың тұтқынды далаға айдап кетеді.

	Тек күллі күш-қуатын толық жұмылдырғаннан кейін ғана Тан әскері түркіттер шабуылын әрең тоқтатады. Осымен қатар түркіт ханы бай тарту-таралғы алады, бұл оны бітімге келу жағына қарай бейімдейді. Нағыз зауалды қате осы еді. Түркіттер шабуыл қарқынынан айрылып қалады.

	Үзілісті пайдаланып, мұрагер ханзада Лю Хэй-дага қарсы ақша-қаражатты аямай жұмсап, уәдеден-уәде беріп, қулық-сұмдықтың небір түрін қолданып, оның армиясын аздырады. Лю Хэй-да бұрылып үлгірмей жатып-ақ, оны ең бір сенімді деген серіктері тастап тайып тұрады, ал енді қалғандары оны ұстап алып, Тан ханзадасына апарып тапсырады. Лю Хэй-да 623 ж. 7 ақпанында дарға тартылады да, шығыстағы көтеріліс жанышталып тасталады.

	Тап сол мерзімде Шэньсиге басып кірген тоғондар да жеңіліп қалады. Тан қолбасшысы соғыс жүріп жатқанда оларға қарсы бұрын болмаған бір тактикалық тәсілді қолданады: шайқас алаңына тақау жердегі төбе басына музыканттар мен бишілер шығып, ғажайып бір өнер көрсетеді. Тоғондар бұған қатты қызығып, мың бұралып билеп жүрген қытай сұлуларына аңырайысып қарап қалған кезде, қытай әскері олардың ту сыртына шығып, тосын шабуыл жасайды. Тұтқынға ешкім алынбайды. Содан тек астындағы аты жүйрік тоғондар ғана құтылып кетеді.

	623 ж. күзінде түркіттер шапқыншылықты қайта бастайды, бірақ қажетті уақыт өтіп кеткен еді, соғыс әрекеттері алма-кезек жеңіспен жүріп жатады. Тек 624 ж. ғана түріктің қос ханы — Кат Елхан мен оның немере інісі, Төлестің ханы Шибоби — құлашты кең жазып, күллі майдан кеңістігінде ерен қимылға көшіп, "жұрттың бәрінің зәресін ұшырады". Оларға қарсы Ли Ши-минь мен оның інісі Ли Лун-ки бастаған екі корпус тұрған. Үйреншікті әдіспен жауды тоқтата алмайтынын білген Ли-Ши-минь самсаған саптың алдына текіректеп шығып, Кат Елханды жекпе-жекке шақырады. Анау күлімсіреп, жауап қатпайды. Сосын Ли Ши-минь Шибобиге тақап, шауып барып, оның атын тізгінінен ұстап, дауыстап былай дейді: "Бір кезде біз екеуміз одақтасып едік, егер кәзір сенің басыңа күн туса, мен саған көмектесуге әзірмін. Сен шынымен-ақ берген антыңды ұмытқансың ба? Осы сиқыңмен қанды соғыста жеңіске жете аласың ба?" Төлестер ханы ләм деп үн қатпайды, тек көмескі қалатын бір нәрсе, шынында да ол Ли Ши-миньмен астыртын байланыс жасаған ба, әлде бұл түркіт хандарын араздастырғысы келген Тан ханзадасының әдейі есеппен жасаған арандатуы ма, кім білген. Қайткен күнде де, оның бір сұмдықтың шетін шығарып кеткені рас.

	Кат Елхан немере інісіне опасыздық жасады деп күдіктеніп, соғысқа кіріспей, әскерін кейін алып кетеді. Екі жақ уақытша бітімге келіп, келіссөздер де басталады, бірақ ол, әрине, нәтижесіз аяқталады. Сосын сылпылдап жаңбыр жауып, одан түркіттер садақтары дымқылданып, жұмсарып қалады да, хандардың шегінуіне тура келеді. Император мен оның жақын-жуықтарының қорыққаны сондай, астананы оңтүстікке көшірмекші болады, бірақ Ли Ши-минь осынау өзін өзі өлтірумен бірдей іске кедергі жасайды. Шекараны нығайту шаралары жүзеге асырылады, түркіттердің өзеннен көктей етуіне кедергі жасау үшін, Хуанхэде ескекті флот ұйымдастырылады. Сосын император елшілері батыс далаларына барып Түн-жабғы ханды Шығыс түріктеріне қарсы әскери одақ жасауға көндіреді.

	Кат Елхан, тегі өзінің шегініп кеткенін баянды бітім жасауға себеп деп қараған тәрізді. Мұнан былайғы соғыстың оған мүлде қажеті жоқтұғын, өйткені 624 ж. аяғына таман табғаштар бүкіл Қытайға ие болған еді де, енді ел ішінде Тан үйіне қарсы шығатын ешбір күш қалмағанды. Хан сауда одағын жасасуға ұсыныс жасайды, оған император ризашылығын білдіреді, бірақ соңғының соғысқа жанталаса әзірленіп жатқанын байқағаннан кейін, ханның емексіген үміті тез сөнеді.

	625 ж. түркіттер тағы да Шаньсиге басып кіреді. Олардың бір отряді талқандалғанымен, екінші бір отряді тамаша жеңіске жетеді. Әдетте, түркіттердің жортуылдары сәтті аяқталатын, ал бекіністерді қамауға алғанымен ешбір нәтиже шықпайтын. Соғыс тағдыры тек ашық шайқаста ғана шешілер еді, бірақ Қытай елі ішіндегі оқиғалар оның шешімін кейінге шегереді.

	Қытайдағы төңкеріс. Атты әскер генералы болып жүргенде Ли Юань өзінің сарқылмас қайрат-жігерін, тапқырлығы мен батылдығын көрсеткен болатын. Бірақ император Гаоцзуге айналғаннан кейін, ол мойнына артылған қам-қарекет тасқынынан абдырап, сасып қалады. VII ғ. Қытай буырқанып жатқан. Оны жаулап алу азтұғын, енді оны тыныштандыру керек еді, ал Ли Юань оны жасай білмейтін. Жақсы қолбасшы болғанымен, ол алысты шолатын саясатшы еместі, сол себепті де жеңіске жеткеннен кейін, ол бөгет-кедергісі аз жолмен жүреді және оны осы жолға әртүрлі жай-жапсар мен өзінің бойкүйезденіп шаршағаны да шақырушы еді.

	Суй әулетін қорғау жолына түскен, Гуаньлун тобы помещиктерінің бәрі бірдей қаза тапқан жоқ еді. Олардың көпшілігіне кешірім жасалынып, енді солар алғыс-рахметін айту үшін сарайға келгіштей бастаған. Олардың Чаньанда өзгеше бір жаңа жағдай тудырғаны сондай, Гаоцзу солармен жақындасып, демеу-жебеуін қабылдай бастайды. Олардың есіл-дерті — Суй дәуірінің тәртібін қалпына келтіруге барып салып, яғни сарайда император әулетінің қайғы-мұңсыз өмір сүруіне жағдай жасап, адалдығы ешбір күмән тудырмайтын конфуцийшіл-шенеуніктерге басқару ісін сеніп тапсырып қою, сөйтіп қызметшілер мен алым-салық төлейтін қалың бұқараны бұрынғы қалпына түсіріп, үн-түнсіз қызмет істеп, салықты төлеп тұруға күштеп көндіру. Тәж-тақтың мұрагері Ли Гяньчэн мен императордың үшінші ұлы — ханзада Ли Лун-ки — бұл бағыттың көсемдері болып шығады.

	Осынау бағдарламаға сәйкес Чаньанда академия құрылады, онда конфуцишіл профессорлар дәулетті бекзат балаларын мемлекеттік қызметті атқаруға әзірлей бастайды, ал 626 ж. 27 мамырында буддизм мен даоцизмді шектеу туралы жарлық шығады, бұл жарлық бойынша көптеген сопылар алым-салық төлейтін жіктер қатарына қосылады да, монастырлардың мүлкі қазынаға түседі. Бұл тарих жүрісін кері кетіруге тырысқандық болатын.

	Жаңа тәртіптің құрбаны болып, халық бұқарасы шалынуға тиіс тұғын, лауазымды бай-бағландар олардың мойнына қайтадан мініп алмақшы еді; өздерінің бүкіл күш-жігерін шекараларды қорғауға жұмсаған, сол себепті де шен алу емтиханына даярлануға уақыты да, қаражаты да болмаған лауазымсыз қызметтегі ақсүйектер де, олардың көсемі, аға-інілері абыройлы әскери қызметін көре алмай күндеп, өшігіп алған Ли Ши-минь де; буддизм мен даосизмге бүйректері бұратын көптеген жұрт, сол сияқты мінез-құлқының жұмсақтығынан немесе тектілермен байланыстары болмағандықтан, кәсіби оқымыстылар қатарына енбей қалған аса сауатты адамдар да сол тәртіптің құрбаны болуға тиіс еді. Қытайды тұтас алғанда, жаңа бағдарлама ол үшін түркіттер алдында тізе бүгумен бірдейді, ал Чаньандағылар енді астананы оңтүстікке көшіріп, көп нәрсеге көніп, бітімге келу жөнінде сөз қозғай бастаған. Бірақ елдегі шешуші күш патша сарайы емес, ханзада Ли Ши-минь бұйрығын жүргізетін армия еді.

	Сарайдағы сыбайластар тобы ең әуелі өз жауларының көсемін құртуға тырысады. Бір тойда Ли Ши-минь асыға у себеді, бірақ ол өлмейді, қатты ауырып, жазылып кетеді. Осы жәйттен кейін ол сақтанып, өзін жақсы көретін жауынгерлер арасынан, қосынынан шықпайтын болады. Содан кейін оның жазасын беру үшін, әкесін азғырып, Ли Ши-миньді сарайға түркіттер жорығы көз аштырмайды. Олар шапқыншылық туындатып, қытай жерін шақыртады. Ли Ши-минь олардың діттеген мақсатын күнілгері білсе де, нағыз қытай перзенті ретінде әкесінің — императордың әміріне құлақ аспай тұра алмайды. 626 ж. 2 шілдеде ол қасына ең батыр сарбаздардан құралған, қару-жарақты қыруар нөкерін ертіп сарайға келеді. Ол сарайға қаруын қолына ұстаған күйі, өзінің жан досы, сардар Чин-дэмен бірге кіреді де, қабылдау залында тұрған бауырларын көреді. Ли Гян-чэн ләм деместен туған інісі Ли Ши-миньді садақпен атып салады, бірақ мүлт кетеді. Оның есесіне Ли Шин-миннің жауап-жебесі көздеген жерден дәл соғып, оны қиып түседі, ал Чин-дэ — Ли Лункиді жалпасынан түсіреді. Осыдан кейін сарай Ли Ши-миннің билігіне кешеді, қарт император баласынан ана екеуінің қаскүнемдік жасағанын есітіп, оның әлгіде ғана қан төккенін кешіреді де, оны тәж-тақтың мұрагері етіп тағайындайды, бәрінен де қызығы, ол буддизм мен даосизмге тиым салу жөніндегі өз жарлығының күшін жояды. Осынау оқиғаларды бір-бірімен тығыз байланыстырмаса болмайды.

	626 ж. 4 сентябрінде Ли Юань, өз ұлының пайдасына, тәж-тақтан бас тартады, Ли Ши-минь — Тайцзун лауазымын қабылдайды. Істің тап осылай бағыт алуы Шығыс түркіттің Кат Елханының басына түскен бақытсыздықтың ең үлкені еді.

	Жаңа император сыртқы соғысты күшейту жолымен ел ішіне тыныштық орнатады. Бәрінен бұрын ол аға-інілеріне жәрдемдескендердің көбіне кешірім жасап, бодандарын қайран қалдырады. Сосын ол сарай қызметіне алынған үш мың қызды босатып жібереді, сөйтіп сарайдың сән-салтанатын күрт азайтып, алым-салықтарды кемітеді. Ол өзіне тірек болған қызметтегі ақсүйектер игілігі үшін, "Аспан астының қаһармандарын аранға айдап тығады", сонда ол шыққан тегі туралы тізімді түгел қайта жасайды, сөйтіп осы қимылымен Суй әулеті кезінде озып шыққан "құдыретті үйлерге", бай помещиктерге қатты соққы береді. Бұдан әскери және мемлекеттік қызметке еркін араласуға мүмкіндік алған, кедей ақсүйектердің әулеттері ұға бастайды. Армия бүкіл еті тірі нар тәуекелдің адамдарын жеделдетіп өз қатарына тартып ала қояды, империяның шаруашылығы кесір-кедергісіз емін-еркін өркендей бастайды, ал майдандағы жағдай да жақсара түседі. Қытай гүлденудің соңғы жолына шығады, мұны бірінші болып сезген шығыс түркіттері болатын.

	Бітімге келу. Тайцзунның қолына өте ауыр мұра тиеді. Суй әулетін құлату кезінде Қытай халқының үштен екісі қырылады. Сансыз көп дихан соғыста қаза табады немесе аштан өледі, олардың егін жайын тастап, шартарапқа қашып кетеді. Шенеуніктердің біреуі императорға: "Шаньдундағы облысымен И облысынан Хай мен Дайға дейінгі жерлерден адам аяғының ізі өтe сирек кездеседі, көз жетер жердің бәрін қаулап өскен бұта мен шөп басып кеткен" — деп баяндайды.

	Ал шапқыншылықтан шапқыншылық туындатып, қытай жерін опырып кетеді. Ханзадалар өкіметке бола өзара қырқысып жатқан кезде, түркіттер соғыс әрекетін талан-тараждан азып біткен Шаньсиден Гань-суға көшіреді де, оны да құлазытып тастайды. Шамасы олардың мақсаты: біріншіден, соғысты жергілікті халық есебінен жүргізу; екіншіден, өз одақтастары * тоғондарды қайтадан соғысқа шығару,— мұны жасайды да — үшіншіден, ажал аузындағы бодандары өз өкіметке қарсы наразылық білдіру үшін астанаға кимелеп кіріп барып, үкіметті бекініске қамалып жатып алуға мәжбүр ету болса керек. Бұл -қыспақ ең ақырғы тұяқ серпу де болуы мүмкін еді, бірақ император және қолбасшы Тайцзун — Ли Ши-минь өзіне тән қайсарлықпен, талантпен тіпті әбден қиюы қашқан, үмітсіз жәйттің өзінен жол табады.

	23 қыркүйекте Кат Елхан жүз мың қолды бастап Чаньанға жақындайды. Император соғысқа шықпақ болады, қалың әскері қаладан шығып, соғыс сапына реттеліп тұрғаннан кейін, ол қасына бірнеше ғана адамды ертіп алып, Вэй өзеніне жақындап келіп айқайлап, ханды опасыздық жасадың деп айыптайды; сосын ханның өзіне жақын келіп, тізгінінен ұстап, айқасқа дайындал деп әмір етеді. Императордың батылдығы, таяп қалған қытай әскерлерінің айбары хан мен түркіт агамандарына қатты әсер етеді. Тап сол күні олар өзара бітім жасайды, соның құрметіне көпір үстіне апарылып, ақбоз ат құрбандыққа шалынады. Сосын түркіттер қоныстарына қайта оралады да, императордың өтініші бойынша, қолға - түскен тұтқындардың бәрін қайтарып береді. Тегі, істің тап осылай болуына Қытайдың одақтасы батыс түркіттердің бұларға қарсы шабуылға әзірленіп жатқаны әсер еткенге ұқсайды. Кат Елхан өзінің жайлау-қыстауын қорғансыз қалдырудан жүрексінеді.

	Вэй өзені бойындағы бітім Түн-жабғыханның шығысқа жасайтын жорығының алдын кесіп тастайды, бірақ хан оның есесін батыстан қайтарады, ол жақта иран-византия соғысы шарықтау шегіне жеткен еді.

	Жасалған бітім батасын император Тайцзунның өзі береді. Қасында жүрген көңілдестерінің бірінің: "ол неге соғысқа кірісіп, дұшпанды қырып салмады"— деген сауалына, "алдияр, әрине олай етуге болатын және ол оңайтұғын, бірақ соғыс көздеген мақсатқа жеткізе алмас елі. Әрине, жау талқандалғанымен, жеңілмес еді, қатты өшігуден олардың күші өсер еді. Ал, енді кәзір олар қымбат мүлік пен жібек алғанына масаттанып, асып-тасады, "ал астамшылық ажалға апарады"— деп жауап қатады. Тайцзун әділін айтқан. Бұдан кейінгі үш жылда оның империясы тынығып, күш-қуат жинайды, ал, түркіт ханы инициативадан бір айрылып қалғаннан кейін, оны қайтарып ала алмайды. Булығып қалған шабуыл — жеңілгеннен де бетер ауыртпалық, түркіттер оны ұзамай өз бастарынан өткізеді.





VII Ғ. ДҮНИЕЖҮЗІЛІК СОҒЫС

	XV тарау

	Кавказға басып кіру. 626 ж. жазында аварлар мен парсылар Константинопольге шабуылды қайта бастайды. Бұл Кат Елхан шығыс түркіттердің атты әскерін бастап, Қытайға басып кірген кезде болған еді,ендеше мұндай сәйкестіктің кездейсоқ болуы неғайбыл. Маусым айында авар атты әскері империя астанасын құрлық жағынан қорғап тұрған ұзын қабырғаға жетеді, ал парсылар Босфордың көкшіл суы жағасынан барып шығады. Бірақ гректер парсылардың европалық жаққа көктей өтуіне жол бермейді де, аварлар шабуылға өздері ғана шығады. 7 тамызда олар ойсырай жеңіліп, терістікке қарай қашады, ал парсы корпусы Сирияға шегініп кетеді. Ираклий қайтадан шабуылға шығуға мүмкіндік табады және бұл жолы көптен күткен көмегін де алады.

	Вэй өзені бойындағы бітім Түн-жабғыханның байлаулы қолын босатады. Енді ол өзінің шығыстағы шекарасына алаңдауын қойып, Византияны қолдау үшін қалың әскерінің бір бөлегін батысқа жөнелтеді. Парсылар түркіттерге онша мән бермейді, өйткені Кавказдың арғы бетіне баратын жолға қорған болып тұрған Дербент бекінісінің беріктігіне кәміл сенеді. Ілгеріде Хосрой Ануширван салдырған ерен қабырға таудан Каспий теңізіне дейін 40 шақырымға созылатын және атты жауға өткел бермес бөгет саналатын.

	Парсының тұрақты әскери бөлімдері батыстан босамай жатқан, сол себепті де агвандардың жаңа жаудан өз бетімен дербес қорғануына тура келеді. Агван жасақтарының қаруы тым қарапайым еді: олар садақпен, сүңгімен қаруланатын, сауыт тіпті қалқанның өзі бәріне бірдей жете бермейтін. Жаяу алқандылар әскердің айрықша түрі — сүңгілер мен қаруланған апангаларды құрайтын, тек әскербасылары ғана сол кездегі әскери техниканың жетістіктерімен жабдықталған: олар торғауыттың сыртынан қысқа киіз шапан киетін, содан оған жете де, сүнгі де дарымай, "түсіп қалып" жататын. Армяндар мен грузиндер де тап осылай жарақталған еді, әлбетте, түркіттердің көксауытты атты әскерін бұл жасақтар тоқтата алмайтын.

	Дербент қабырғасы қашалған үлкен тақтатастардан қаланғанды, оның биіктігі 18—20 метр болатын. Оның теріскейге қараған, бекіністі 30 мұнарасы бартұғын. Үш қақпаның үшеуі де темірмен құрсанғанды, қабырғаның шығыстағы қанаты айналып өте алмайтындай етіліп, Каспий теңізінің терең жеріне дейін тартылғанды. Алайда кез келген бекініс оны тың көңілден қорғауға ұмтылып, қорғай білген күнде ғана алынбас қамалға айналады.

	Дербентке жасалған шабуылды Монсей Каганктваци мейлінше көркем суреттеген: "Гайшах" (агван кінәздарынан шыққан парсы уәлиі) ұлы қала Чорды қорғаушыларға, ғажайып қабырға-қамал үстінде тұрған жасақтарға не болғанын өз көзімен көреді, осынау қабырғаны салдыру үшін, архитекторларды жинап, әртүрлі материалдарды іздестіріп, парсы патшалары біздің елімізді әбден тұралатып тастаған еді, ақырында Кавказ тауы мен Шығыстың ұлы теңізі арасынан осынау ұлы құрылысты салып шықты да... Шаштары дудыраған албастылар сияқтанып, өздеріне қарай ұмтылып келе жатқан кірпіктері жоқ, жалпақ бетті, кеспірсіз, жексұрын тобор тарапынан төнген қорқынышты қауыпты сезген қала тұрғындарының жан-иманы қалмай шошынып, түршігіп кетеді. Әсіресе оқтарын бұршақтай боратып, бас көтертпей қойған, сосын ар-ұяттан айрылған жыртқыш қасқырлар секілді, бұларға тап беріп қаланың көшелері демей, алаңдары демей, қанқұйлы қаталдықпен бұларды қырып салған қайратты мергендерді көргенде жанын қоярға жер таппайды. Еркектер мен әйелдер ішінен сұлуы да, сүйкімдісі де, жасы да олардың көзінен ешбір аяушылық көрмеді; тіпті ештеңеге жарамайтындар да, ешбір зиян келтірмейтіндер де, жарымжандар мен қариялар да қан қақсатылды; олар ешкімді де аямады, бауыздалған аналарын құшақтап жылап жатқан балаларды көргенде олардың жүрегі аяушылықтан елжіремеді, қайта бұл кәззаптар олардың кеудесінен сүт орнына қан саулатып кетеді. Қу қамысқа тиген өрттей болып, олар бір есіктен кіріп, екінші есіктен шығып, арттарына жыртқыш аңдар мен құстардың ойранын қалдырып кетіп отырды".

	Өткел бермес бекіністің құлағаны күллі Агванияның зәре-құтын қашырады. Агвандықтар әдепкіде қашқаннан қашып, астанасы — Партавқа барады, сосын қаланы қорғап қалатынына сенбей, тау ішіне жаппай сіңіп кетпекші болады. Түркіттер мен хазарлар босқындарға Қатанқатұйық деген қыстақта қуып жетеді де, олардың бір бөлегін құртып, екінші бөлегін тұтқынға алады.

	Сосын Грузияның кезегі келеді. Түркіттер мен хазарлар "бапкер, саудагер, ұлы да даңқты шаһар Тиблисті қоршап, қамап алады" Ұзамай оларға өз әскерімен император Ираклий келіп қосылады. Көсемдердің кездесуі керемет сән-салтанатпен өтеді: жабғы императорға барып, оның иығына бетін басып, тағзым етеді, ал анау мұны құшақтап, оны ұлым — деп атап, басына өз тәжін кигізеді. Содан кейін хазарлар көсемдеріне арнап той жасалады, олардың бәрі сый-сияпатқа кенеледі — киім-кешек, сырға-моншақтар алады, ал император жабғыға өзінің қызы Евдокияны әйелдікке беретіні жөнінде уәде етеді.

	Алайда, бастаушылардың бір-біріне көрсеткен ынта-ықыласына қарамастан, қаланы қоршаудан пайда шықпайды. Тблисидегі парсы гарнизоны табандап міз бақпайды; ержүрек патша Стефан күн сайын сыртқа шығып, бүйідей тиіп, тыным бермейді, оның өзі жанын пида етсе де, жақтаушылары жауға берілуді ойларына да алмайды. Екі жақтың әскері де бекініске лап қойып, шабуыл жасамайды. Ираклий өз адамдарын қорғаштаса, жабғы өз әскерін аялайды, екі айлық қоршаудан кейін, алдағы күзде келеміз деп, хазар әскері кетіп қалады.

	Ираклиймен бірге 40 мың адамы бар қол қалады, жабғы оның басына өз ұлы Бөрішадты қояды. Бірақ олар да "аз-аздап жылыстап кете бастайды да, ақырында оны тастап, бәрі қайтып кетеді".

	Тбилисидегілер масайрап, императорға Теке деп ат қойып, қорлай бастайды. Ираклий оны ізгі жақсылық нышаны деп біледі, өйткені Даниилдің кітабында Батыстың серкесі Шығыс қошқарының мүйізін опырады делінген. 627 ж. күзінде ол қаланы қамауын тоқтатып, тыныққан әскерін бастап, жау тылымен бас айналарлық қиын жорыққа шығады. Ол батысқа Ахалдыққа дейін шегініп барады да, оңтүстікке қарай бұрылып, Араксті Двиннің жоғарғы жағынан кесіп өтеді. Сол арадан Урмия көлін айналып, Ниневияның қираған үйіндісі маңында Тигр өзенінен барып шығады да, 12 желтоқсанда қолбасшы Рахзаданың әскерін күйретеді. 628 ж. қаңтарында гректер Ктезифон қасындағы шах сарайларын талқандап, өрт қояды, парсыларда оларды тоқтататын күш қалмайды.

	Иранның ішкі резерв-қорлары таусылады да, енді Ираклийдің жеңімпаздықпен алға жылжуына ешбір бөгет болмайды. Бұдан әрі қарсылық көрсетуден ешбір нәтиже шықпайтынына көзі жеткен иран бекзаттары 628 ж. 29 ақпанында төңкеріс жасайды. Олар Хосройды тақтан құлатып, көзін жояды да, таққа оның ұлы Кавад Широені отырғызады, сөйтіп бітімге келуді сұрайды. Ираклий ойламаған жерден оған оп-оңай келісе кетеді. Шын мәнісінде бұл сепараттық бітім болатын, өйткені түрік-хазарлар әлі соғысып жатқан.

	Ираклийдің осынау түсініксіз қимылын талдағанда, бір жәйтке — ол ең бастысы, сенімді тылы болмағандықтан да бес жыл бойына жаудың жұлынын үзерлік соққыны бере алмағанына көңіл бөлу керек. Сирия мен Кіші Азияның бір бөлігін парсылар басып алғанды, Кавказдың арғы бетіндегі христиандар не монофизиттер болғандағы, тек сол себептен ғана Хосрой Парвиздің дінді алаламайтын үкіметімен көндігісіп кеткенді, не саясаттың аңлысын аңлап, мәселен, Ивериялық Стефан сияқтанып, Иранмен одақ жасасқан болатын. Тек хазарлардың көмегі ғана Ираклийдің жүгін жеңілдеткенді; Кавказдың арғы бетіндегі парсышыл көзқарасты басып-жаншып тастаған түрік хазарлар болмаса, Ктезифонға жасаған жорықтың сәтті аяқталуы екіталай еді.

	Ежелгі дұшпаны талқандалып, енді оны біржолата күйретіп тастау мүмкіндігі туған кезде, Ираклийді осындай аса құнды одақтастарын тастап кетуіне мәжбүр еткен не нәрсе?

	Шынында да парсылардың бірден-бір нақты күші — Шахрвараздың Халкидонды қоршап жатқан армиясы 628 ж. бас кезінде Хосройға қарсы шыққан болатын, сөйтіп Ираклийдің баласы Константинмен бітімге келіп, шахиншахқа қарсы күресу үшін отанына қарай беттеген еді. Бұған себеп — Хосройдың, өзіне мойынсұнбағаны үшін, Шахрвараздың көзін құрту жөніндегі бұйрығы болатын. Бұл хат гректердің қолына түседі де, олар оны дереу Шахрваразға береді, ал анау өз жанынан бұйрыққа тағы да қоластындағы офицерлердің 400 фамилиясын қосады да, оны жариялап жібереді, сөйтіп көтерілісті туғызады, осының арқасында ол кейін мемлекет басына келеді. Екінші бір талантты қолбасшы, батыстың падгоспаны Шахин да Хосройға жақпай қалғанды. Шахиншах оны армиядан шақыртып алып, сотқа тартпақшы еді; тек шахтың қазасынан кейін ғана Шахин бір ажалдан құтылады.

	Сонымен бітім шартын жасасқанда Ираклийдің асығуына себеп болған нәрсе — батыс оқиғалары емес екенін ашып айтқан жөн. Демек, мұның жауабы біреу ғана. Краклий одақтастағы өзін жалғыз тастап кетіп, осы жеңісінің жемісінен айрылып қалам ба деп қорыққан. Оның бұл қаупы, шамасы, 627 ж. шығыс оқиғаларына байланысты болса керек, ал ол оқиғалардың соңы неге апарып соғатынын болжау мүмкін еместі.

	Мазасыз уақытша келісім. Взй өзен бойында жасалған бітімі кейін, ол кезде "қой да тыныш, қожа да тыныш" болады. Түркіт ханының ерлігі жөніндегі хабарды "Ұзын құлақ" бүкіл ұлан далаға жайып жібереді, сол себепті де сеяньто тайпасы 627 ж. аяқ кезінде Батыс қағанаттан бөлініп, Шығыс қағанатына бағынғанды жөн кереді". Бір жағынан алгакла, соңғы үшін бұл зор табыс еді, өйткені енді Кат Елханға бүкіл терістік Жоңғария қарайды да, батыстан келетін қауып өзінен өзі жойылады. Екінші жағынан қарағанда, бұл қосылу Шығыс-түрік мемлекетіндегі телелерді күшесе тінді. Ол татолар ұйғырлармен тіл табысып, 628 ж. Басып келген одақтасып алады да, олардың сұлтандары — сеянтостың Инаны мен ұйғырлардың Пусасы — өзара бірін-бірі қолдап шыға келеді.

	Жағдай осылай болып тұрған кезде, түркіттер үшін бәрінен де қауіптісі — наразы бодандар санының көбейгені еді. Қытай мәліметтері бойынша, ұйғырлар саны 100 мың адам болған, оның 50 мыңы (?!) сарбаз екен, ал сеянтолап 70 мың шатыр— деп есептелген яғни аналгрдан да көп. Осындай oрaсан көп және асқан жауынгер бодандарды тек келісуімен ғана басқаруға болатын еді. Елдегі саяси жағдай түркіт билеушісіне мұндай мүмкіндікті жасамайды.

	Вэй өзені жағасындағы бітім Кат Елханды қанағаттандырмайды: тан империясының күш-қуаты соншалық бой бермейтіндей деңгейге жеткен жоқтұғын, ал батыс түркіттерінің баса-көктеп кіретін қаупы сейілген, өйткені олар Иранменен бір үлкен соғысқа араласып кеткенді, сөйтіп бар күші Кавхаздың арғы бетінде байланып қалғанды. 627 ж. өзінде Кат Елхан жаңа соғыс жайын ойлай бастайды да ілкі іс ретінде, Түн-жабғының Тан үйі ханшайымына үйленуіне кедергі жасайды және ол мұның жерінен өтер кезде оны міндетті түрде ұстап қалатынын айтып, ескертіп қояды. Түн-жабғы қамыққанымен, қолынан келер қайраны болмайды. Бірақ бұл түркіт ханынан сырт айналған еді. 627 ж. қысында қар қатты жауып, сіресіп қалады: малдан, тіпті жылқыға дейін, тігерге тұяқ қалмайды; елді жұт пен аштық жайлайды. Ханның алым-салығы ауыр болады да, сеянто, ұйғыр мен байырқу тайпалары дүр көтеріледі.

	Кат Елхан әуелі ұйғырларды жәукемдеп тастамақ болады. Ол Төлес ханға ұйғырларға шығыс жақтан шабуыл жасауға әмір етеді, ал батыс жақтан оларға қарсы хан баласы Үкішад қалың қолды бастап аттанып кетеді. Ұйғырдың қайратты да талантты* көсемі Пуса тек 5 мың атты әскермен ғана Үкішадқа қарсы шығып, Малишан тауының етегінде оны тас-талқан етіп жеңеді. Тянь-шань өңірінде оларды өкшелей қуып келе жатқанда, Үкішад немере інісі Ашин Шенядің көмектескеніне қарамастан, ұйғырлар көптеген жаралылар мен қалып қойған кісілерді тұтқынға алады.

	Төлесханның шығыстан жасаған шабуылы бұдан да сәтсіз аяқталады. Жеңіл атты әскері бар хан ұйғырлар әскерінен әзер қашып құтылады. Кат Елхан, шамасы бұл жеңілісте жаудан гөрі қолбасшы ақылды ма деп қатты күдіктенеді, Төлесханның император Тайцзучмен келіссөз жүргізгені жеке байланыстары ма еді. Кат Елхан тақ мұрагерін қамауға алып, оған дүре соғуға бұйрық береді. Кат Елханды тап осылай ашуландың деп айыптау қиын. Оның немере інісі қытай императоры алдында жалбақтап, көптен бері екі жаққа бірдей қызмет етіп жүрген. Қытайға сәтімен жасалған екі шабуылды бүлдірген де тап соның өзі болатын, оның кәзір жеңіліп қалғаны да жоғарғы ханның қуға-қуатын нығайтқысы келмеген жаман ойының әлегі. Дегенмен де оқиғалардың ендігі дамуыңда оны масқаралап қолдағандық шешуші роль атқарады. Қамаудан босағаннан кейін, Төлесхан көтеріліске шығып, Қытайдан көмек сұрайды. Оған бағынатын қидандар өз бегін қолдап, олар да императордың қол астына өтеді. Бұл оқиға 628 ж. қысында болады, ал 629 ж. көктемінде Сеяньтоның бегі Инан өзін хан деп жариялап, өзінің осынау лауазымын тануды өтініп, Чаньанға елші жібереді. Кат Елханның тағы шайқала бастайды.

	Тан сол сәтте төніп келе жатқан қауып-қатер алдынан бір үміт оты жылт етеді, Кат Елханның қолбасшысы Ашин Шени батыс түріктердің Бесбалық бекінісін жаулап алады, ол — Оңтүстік Жоңғарияның кілті болатын, сөйтіп Ертіс бойында тұратын қарлықтарды Түн-жабғыға қарсы айдап салады. Бірақ ол бұл жеңісті жалғай алмайды.

	628 ж. көктеміңде Ирахлийге осы оқиғалардың қайсысы белгілі болды екен? Оның түрік-хазар достарының қаһарлы да хас жауы жорыққа аттанды. Енді түрік-хазарлар өздерінің туған қоныс-өрісін қорғауға қайтып кетеді ғой — деп болжам айту орыңды болар еді, егер телелер көтерілісінің сәтімен бітуі және Төлесханның опасыз сатқындығы Шығыс түрік хандығын да, Кат Елханнын өзін де ажал аузына айдап салмағанда, бәрі де солай аяқталуы мүмкін еді. Әлбетте, Ираклий мұның бәрін күнілгері көре алмайды, бітім жасасқанда ол сол сәттегі ақуалға сүйенген және оны қатты адасты деп те айта алмайсың. Мұның үстіне ол, тегі, ез шекараларын бойлай қансыраған Персияның орнына түркіттердің құдыретті күшінің көрші болғанын қаламаса керек. Сол себепті де, оның пікірінше, осынау бітім дал мерзімінде жасалған бітім болып шығады.

	Бірақ түркіттер оқиғалардың жай-күйін бәрінен де жетік білетін, сол себепті де ескі жауын жеңбей жібермеуге тырысады. Олар Иранмен соғыста жалғыздан жалғыз жүргізеді.

	Бір ме бір. 628 ж. қысында Иран тағына қабылетсіз қарадүрсін Кавад Широе отырады да, Ираклий оған бітім шартын әмір еткендей айтып береді, сол кезде Жабғы қайтадан Кавказдың арғы бетіне өтіп, Тбилисидің қабырғасына тақап барады. Бұл жолы кеп мүдірмейді, қаланы қысқа уақыт қоршағаннан кейін, оған лап қояды. "Семсерлерін сермеп, олар жапа-тармағай дуалға қарай ұмтылады, осынау қыбырлаған қисапсыз көп нөпір, тырысып-тырмысып, бірінен бірі асып, қамалдың үстіне шықты да, қаланың сорлы тұрғындарына зауал күні туды, олар жеңіліп, қамалдан шегініп кетті де, қырғын басталды. Қарсыласар жан қалмаса да, жеңімпаздар ешкімді де аямайды. Тұтқынға түскен нвер кінәзі мен парсы сардары Жабғының алдында азапталып өлтіріледі. Қала жылан жалағандай болып тоналады.

	Бір ғажабы, Византия инженерлерінің дуалбұзатын машиналарына төзген қамал, тек айқас қарулары ғана бар түркіттер қысымына шыдамай, берілген еді. Одан сәл ғана бұрын тап осы тәсілмен Чор (Дербент) бекінісі алынғанды. Алайда бұл, тегі, түркіттер әскерінің емес, хазарлардың еңбегі — деп ойлаған дұрыс, өйткені түркіттер Қытайды да, Орта Азияда да бекіністі қалаларды қамаған кезде соғыстың озық сапалы әдістерін көрсете алмаған еді.

	Тбилисиді талап-тонағаннан кейін, Жабғы-қаған өз жөнімен еліне қайтып кетеді , ал баласы Бөрішадтың қасына "бас-көз болатын батыр азаматтарды" қалдырып, оған Агванияны жаулап алуды тапсырады.

	Жабғының бұл жолғы мақсаты елді жай талапайға салу ғана емес, оны өз иеліктеріне қосып алу тұғын. "Егер сол елдің билеушілері мен бекзаттары менің баламның алдынан шығып қарсы алып, оған өз елін бодан етіп берсе, менің әскеріме қалалары мен бекіністерін, сауда-саттығын ұсынса — онда сендер де олардың тіршілігіне араласпай, маған қызмет көрсетуіне мүмкіндік бересіңдер". Бұл мәлімдемеде түркіттердің соғысты тек сол үшін ғана бастаған бағдарламасының ізі сайрап жатыр: ол — жібекті Константинопольге тек Хорасан арқылы ғана емес, сол сияқты Каспий теңізі мен Кавказ арқылы да алып өтіп, сауда жасау болатын.

	Әлбетте Агванияның парсылық билеушісі, Атвания, ол үшін қайдағы бір түрікке бағынуға тұратын ел емес — деген желеумен бұл ультиматумды қабылдамай тастайды. Дегенмен өзінің Тбилисидегі әріптесінің кебін кием бе деп, бүкіл дүние-мүлкін алып, Персияға қашып кетеді.

	Бөрішад әкесінің әмірін орындап, агвандарға еріктеріңізбен бағыныңыз — деп ұсыныс жасайды, бірақ католикос Виро, парсы марзбаны — билеушісінің Иранға қашып кеткеніне қарамастан, түркіттер мен парсылардың екеуінен де бірдей қорқады. Сол себепті де не істерін білмей, келіссөзді соза береді де, түркіттердің төзімі таусылады. Күні бұрын жасалған жоспар бойынша олар Агванияны жүйелі түрде талан-таражға салуға кіріседі. "Үйлерден де, көшелерден де жұрттың бәрінің аузынан "ойбай, ойбайдан!" өзге сөз шықпады. Жабайылардың ақырған-зекірген дауыстары бір басылмады. Жауыз дұшпанның тістенген-кіжінген айқайын естімеген жан қалмаған шығар, сірә — осының бәрі бір күнде, бір мезгілде болды. Өйткені жыртқыштар күнілгері шар тастап, біздің облыстарымыз бен қыстақтарымызды бөлісіп алғантұғын... Сөйтіп бәрі белгіленген бір мезгілде құлашты кең жайып, ала-шапқын талапайға кірісті"'50. Католикос Аршак деген таулы жерге қашып тығылады; түркіттер оны сол жерден тауып алып, тағы да тізе бүгуге шақырады. Католикос елдің қызметтегі кісілерін түгел жинап алып, не істеу керек екенін: қарсыласу ма, бағыну — соны шешулерін сұрайды. Бәрі бірауыздан бағынамыз деп баталасады да, католикос, Партавтан жақын жерге қосынын құрып жатқан шадқа алым-салықты өз қолымен апарып тапсырады. Шад оны қабылдап, жадырап отырып тіл қатады: "Сен неге маған мұнша кешігіп келдің; әйтпесе сенің еліңді менің әскерім мұнша күйзеліске ұшыратпас еді41. Католиксстың сұрауы бойынша, шад күллі агван тұтқындарын босатуға әмір етеді, оның нөкерлері тұтқындарды жолымүйлер мен шатырлардан іздейді, "жас жігіттерді әртүрлі заттармен бүркеп тастаған жерлерінен, мал арасынан тауып алып, әкетіп жатады, оларға ешкім қарсы тұра алмайды".

	Агванияда түркіттер орнатқан режим ауыр болады. Елдің ойран-топаны шыққаннан кейін, оны аштық жайлағанына қарамастан, "Солтүстік сұлтаны бүкіл ел ішінде үрей тудырады. Ол бақылаушыларды алтын аршудан, күміс пен темір өндіруден, мыс пен жезді өңдеуден хабары бар әртүрлі білікті қолөнершілерді жинауға жұмсайды. Сол сияқты ол тауарларға, ұлы өзендер — Кура мен Аракстан балық аулаушыларға баж салығын салады, сонымен бірге парсы патшалығындағы кәдуелгі хат-хабарға дидрахм төлеуді талап етеді". Осынау жәдігерде түркіттер тарихында тұңғыш рет бағындырылған салыққа алым-салық салудың жүйесі көрсетіледі. Құжаттан көрінетініндей, ол парсының алым-салығынан едәуір ауыр болған, түркіттер мемлекетінде орталықтан қашу ешқашанда семіп көрмегенінің себебі бізге енді бүгін ғана анықтала түскендей.

	Бірақ Агвания түркіттердің жұмырына жұқ та болмайды. 630 ж. сәуірінде олар Арменияны бағындыру үшін, оған басып кіреді. Арменияға жіберілген қол саны онша көп болмайды. Ол "Шорпан-Тархан деген бір қандыбалақ жексұрын басқарған" 3 мың адамнан құралады. Иранның іс жүзіндегі әскери диктаторы Шахвараз, "Шорпан-Тарханға қарсы "түрік атты әскерінің" бастығы, қолбасшы Гонагнды 10.000 ержүрек сарбаз беріп жібереді."

	Шорпан-Тархан көшпелілердің үйреншікті әдісін қолданады: әскердің бір бөлігі өтірік қашқан болып, парсыларды тосқауылға апарып арандатады, олар сол жерде түгелдей жусатып салынады. Содан кейін "әрбір жанжалқой және беліндегі қынына семсep салып жүретін әрбір еркек кіндіктің бәрі олар үшін шатшалгрдың үкіметі де; әскербасылардың қажыр-қайраты да түкке тұрмайтынын өз көздерімен көреді".

	Армян автсрының түрік мемлекетіне анайы әскери деспотия деп берген сыпаттамасы, біз жоғарыда келтірген, Ян Цзян мен Ли Щиминнің айтқан пікірлерімен де, сол сияқты тарихтың барысымен де үндесіп жатады. Мемлекет найзаға негізделгенді және найзаны тірек етіп тұрғанды; "жердің құнары" сарбаздар болатын, осынау тек жауға ғана емес, өздеріне де қатерлі қаһарлы күшті тек жігерлі, қайратты хандар ғана уысында ұстап тұра алатын. Орталық өкіметті әлсіретудің қандай түрі болса да, Батыс түрік мемлекетін құртқан бүліншілік бар ғой, тап сондай бүліншілікті тудыратын. Жабғы-қағанның жеңімпаз жасағы, қағанаттың өзі сияқты, сомтастай тұтас та берік болмайтын, тайпалар тобының бәсекелес-бақталастығы сарбаздардың көңіл күйіне әсер етпей тұра алмады, ел ішіндегі қайшылықтардың тым шиеленісіп кетуі зауалды оқиғаларды тудырады да, Иранды бір қауыптен құтқарып, Бөрішадтың барша жеңістерінің басына су құяды.

	Апат. Айбарлы хан Түн-жабғы өмірбақи өзіне тәж-тақты алып берген нүшеби тайпаларының еркі мен әмірін бұлжытпай орындап отырады. Солардың мүддесін қорғаймын деп, ол Қытаймен, Византиямен достасады да, шығыс түркіттер хандарымен таласып тартысады, Иранмен қаңды соғысқа барып килігеді. Бірақ соғыс үшін әрқашан да, әр жерде де ақша мен адамдар керек. Адамдарды терістіктен, дулы тайпаларынан алуға тура келеді, бірақ дулылар бұл соғыстан өздері үшін не бір пайда, не белгілі бір мән-мағына көрмейді. Хандар әулетінің бұлардың бақталасы — нушебилерді көпе-көрнеу артық санап отырғаны дулыларды оларға адал тілеулес етпейді. Бірде қаражатқа зәруленіп қалған хан бұлардан айып ақшаны еселеп ала бастаған кезде, белдеріндегі семсердің патшалар мен әскербасылардың өкіметінен де құдыретті екенін есіне алады. Түн-жабғы олардың наразылығына онша мән бермейді, бұл оның қайта жөнделмейтін қатесі болады. Шығыс түркіттер олардан Бесбалықты тартып алуы мұң екен, Қара Ертіс бойын жайлайтын қарлықтар көтеріліске шығады, олардың ізін ала дулы одағының басқа тайпалары да бас көтереді. Оларды лақап атпен Батыр султан (Моходу-хоу) деп аталатын ханның ағасы бастайды. Ол ебін тауып, Түн-жабғыны өлтіреді де, одан кейін Куйлуг Сібірхан (Куйлі Сыбихан) лауазымын алады.

	Қағанаттың батысындағы шет аймақта тұратын болгар-унно-гундурлар дулыларды жақтайтын, олардың көсемі Кубрат 619 ж. Константинопольге барып, патрикий лауазымын алады да, шоқынудан өзін-өзі ұстап қалады. Болғарлардың дулы партиясына жетелейтін күш — олардың хазарлармен бақталастығы еді. 630 ж. дейін олар қағанаттың батыс шекарасын аварлардың ықтимал шабуылынан қорғап келген, бірақ құтырғырлардың авар ханына қарсы көтерілісі бұл шекараны Доннан Карпатқа дейін жылжытады. Жана жағдайға байланысты, тылда тегеурінді әскерді ұстап тұрудың ешбір мәнісі қалмайды, сол себепті де болгарларды Кавказдың арғы жағына әрекет етіп жүрген армияны толықтыруға жөнелтеді.

	Шамасы, Түн-жабғы өз ағасына сенбей, оның енші аймағын інісі Жабғы-қағанға алып бергісі келеді, бірақ оны өзі жеңіліп, қаза табады. Қалай болған күнде де, ордада болған төңкерістен кейін, армия қызметіндегі дулылар да көтеріледі, сөйтіп Бөрішадтың басына қауып төнеді. Алайда ол аман құтылады да, кейін Орта Азиядан, нушеби елінен келіп шығады. Осындай дүрлігістен кейін түркіттер Кавказдың арғы бетінен кетуге мәжбүр болады, олардың орның дереу парсылар басып қалады.

	Нушебилер қапелімде сасып қалады, бірақ олар берілуден, бағынудан аулақ болатын. Төңкеріс ішкі соғысты тудырады да, ол Батыс түркіт қағанатының содан былайғы тарихын шүпілдете толтырады. Жаңа үкімет Түн-жабғыхан жаулап алған жердің бәрінен айрылады. Кавказдың арғы жағынан кейін Гибинь мен Тохарстан бөлінеді, ал Жоңғарияның теле тайпалары дүр көтеріліп, түркіттерге қарсы соғыс бастайды. Алайда Сібірхан үшік бәрінен де ауыры — император Тайцзунның оны мейлінше жек көретіндігі болатын, ол Түн-жабғыханды ақ жуып, арулап қоюы үшін аса қымбат ақтық жібереді. Былай қарағанда елеусіз көрінетін осынау факті — Азияның ең құдыретті мемлекетінің төңкеріске қарсы екенін білдіреді.

	Осы бір жанжалдан тек болгарлар көсемі Кубрат қана пайда табады. Ол әдепкіде ағасы Сібірханды қолдап, түркіттер мен хазарлардан құтылады. Сосын қағанаттың орталығынан алыс жатқанын пайдаланып, ол дербес билеушіге айналады да, онсыз да ішкі соғыстан мұрындарына су жетпей жатқан түркіттер оны жайына қалдырады. 635 ж. шамасында Кубрат аварларды жеңіп, сонымен бір мезгілде Константинопольге елшілер жібереді. Ираклий оған тарту-таралғы жіберіп, патрикий атағын береді. Құтырғырлардың аварларға қарсы көтерілісі оған Қаратеңіз өңіріндегі даланы сыйлайды. Өйткені Феофанның шежіресінде ол. "Болгария мен котрагтардың (яғни құтырғылардың) билеушісі ретінде" көрінеді.

	Аварлардың бүкіл соғыстарына қатысып, белсене көмектескеніне қарамастан, аварлар оларға бағынышты жұрт ретінде, мейлінше нашар қараған. 630 ж. құтырғырлар көтеріліс жасап, жеңіліп қалады.* Олардың Европада тұрғандары Баварияға жөңкіле қашады, бірақ ол жақта франк Драговердің бұйрығымен, опасыз қаталдықпен жусатылады. Шығыстағылардың жолы болады да, олар тайпалас ұтырғырлармен қосылып, солармен бірге болгар халқын құрайды. Жаңа Болгария шығыста түркіттермен жұбын жазбайтын хазарларға батыста — аварларға, оңтүстікте — Византияға қас болады; оның күш-қуаты бәріне де жетеді. Со кезден бастап, авар қағанатының құдырет күші құлдырап кемиді де, авар халқы Ұлы Карлдың сауыттылары семсерінен ажалын табады.

	Кубрат негізін қалаған Болгар мемлекеті 679 ж. дейін өмір сүреді де, оның содан кейінгі тағдыр-талайының түрік қағанатына ешбір қатысы болмайды. Сондықтан да Европаны жайына қалдырып, Орталық Азияға қайта айналып соғамыз.

	Қытаймен соңғы соғыс. Тан үкіметінің шамына тиіп, маза бермейтін бір нәрсе, түркіт ханының бұрынғы билігін қайтадан қалпына келтіруден әлі де үміттерін үзбеген Суй эмигранттарына жасайтын қамқорлығы еді. Елдің бір қалыпты өмір-тіршілігін орнықтыру барысында кездесетін ауыртпалықтарды игеру үстінде жаңа үкімет көп қиыншылықтарға кездеседі, эмигранттар соны кез келген уақытта пайдаланып кете алар еді. Егер түркі ханы император гвардиясын талқандап, Қытайға "заңды" монархын әкелетін болса, таяуда ғана сөндірілген ішкі соғыс қайтадан лап ете түсер еді. Сол себепті де Шығыс қағанатындағы дағдарысты пайдаланбау Тайцзун үшін көтірілмес жеңілтектік болар еді, ал император ондайдың адамы емес қой. 628 ж. Қытайда соғысқа әзірлік басталады, оның ең бірінші құрбандығына, сол уақытқа дейін Шофан бекінісін ұстап тұрған Лян Ши-ду шалынады.

	Түркіт мемлекетінде ырду-дырду бұлғақ басталған кезде, Тайцзу Лян Ши-думен келіссөз жүргізбек болады, бірақ анау одан бас тартады. Содан кейін император оған қарсы шекарадағы дала әскерін аттандырады. Халықты бүлікшіге қарсы қою үшін, Лян Ши-дудың тұтқындалған жақтастары босатылып, Ордосқа жіберіледі. Табгаштың жеңіл атты әскері Шофан төңірегіндегі егіндікті жояды. Сосын онда аштық басталып, Лян Ши-дудың бодандары Қытайға өте бастайды, халық оларды жылы жүзбен қарсы алады. Ляк Ши-дудың серіктері арасында бір-біріне сенбейтін алагөздік басталады, кейбір қолбасшылар астыртын қаскүнемдік жасап, көсемін ұстап алмақшы да болады, бірақ діттегенше жете алмай, қатты жазаланады.

	628 ж. Тайцзун Шофанға шабуылға шығуға бұйрық береді. Түркіттер оны қорғамақ болып, жорыққа шығады, бірақ табгаштар оларды тойтарып тастайды. Содан кейін император жасақтары Шофанды қамауға а лады. Аман құтылудан үміт үзген Лян Ши-дудың қарулас серіктері қамаған әскерге көсемінің басын кесіп әкеліп, бас иіп бағынатынын білдіреді. Олардың күнәсі кешіріліп, наградталады. Сонымен Тан әулеті өкіметінің қоластында Қытайды біріктіру ісі аяқталады. Соның ізінше, 629 ж. түркіттер Май бекінісінен қуып шығарылады да, бүкіл Ордос қытай императорының қолына өтеді.

	Алғашқы сәтсіздіктің өзі Кат Елханға зауалдай тиеді. Оның бодандары, туған-туысқандары, тіпті қарулас серіктеріне дейін, өздерінің пікірінше, қытай императоры қызметін "Қатар атқарушы" "табғаштың" қарауына қашып кетеді". Әдепкіде өз жасағымен тоғыз командир (сыгендер) беріледі. Сосын бағынғысы келетінін білдіріп, Чанъатта байырқу, бұғы, тонгра, си мен татаптар (хи)* тайпаларының көсемдері келеді. Табгаш армиясы Линьчжоу маңында түрік әскерін күйретісімен Қытайға шапқылап, Төлесхан Шибови мен Кат Елханның немере інісі Үйшешад жетеді, сосын Шибови сатылып кеткеннен кейін, мұрагер болып тағайындалған Иннатегін де екі өкпесін жетіп келеді, ол да енді жеңістен күдерін үзіп үлгерген еді.

	Мұның негізі де бар тұғын. Қытайдың алты армиясы тұтас бір майдан болып қанаттасып, Луаньхэ өзенінен Биньчжоуға дейін қарақұрымдай қаптап, шабуыл жасап келе жатты. Оянлин тауы етегіндегі түнгі соғыста Кат Елхан тағы жеңіліп қалады да, 630 ж. бас кезіңде шөлді басып өтіп, терістікке шегінеді. Сол кезде оның жақындары опасыздық жасап , жеңімпазға Суй үйінің ханшасы мен үміткер-ханзаданы береді. Алайда Кат Елханның қарауында әлі де болса, адалдығына кәміл сенуге болатыны ондаған мың әскері" бар еді, сол себепті де ол құрметті бітімге келу жөнінде келіссөз жүргізбек болады.

	Император ханның ұсынысын қабылдамақ болып жатқанда, қолқосшы істі шешіп қояды, ол аңламай шабуыл жасап, Түркіттердің қалған әскерін талқандайды. Кат Елхан сытылып кетеді, бірақ жолай ұсталынып, Чанъанға жеткізіледі. Gi art ілесе ханның ең соңғы адал сұлтаны — Ышбара Сүйіншідад беріледі де, Шығыс түрік мемлекеті жойылып кетеді.

	Қағанат лезде, сау-тамтығы қалмай күйрейді. Қып-қысқа бір жарым жыл ішінде сайын даланың билеуші мырзаларының түркіттер өздерін көтеріліске шыққан телелер ұстап алмай тұрғанда, қытайлар қолына өз еркімен берілуге асыққан қашқындарға айналады.

	Тайцзуннің өкімет билігі енді батыста — Хамиге, солтүстікте — Сібір тайпасының шетіне дейін жайылып барады, бірақ байқамай кетуге болмайтын бір жәйт, жеңістегі шешуші нәрсе — қарудың күші емес, көшпелілердің императорды өз еркімен хан деп мойындауында жатыр. Шын мәнісінде, Ұлы Далаға қарағанда, табғаттарға қытайлар қасарысып көп қарсылық көрсеткен, енді бұл олардың бір мемлекеттің қанаты астында бірлесуі, қоластына мәдениеті әртүрлі жан дүниесінің, құрылымы әрқилы халықтардың басын қосқан шығыс-азиялық империяны құруының ілкі қадамы болатын. Бұл империяның басында қолбасшылар Ли Юань мен Ли Ши-миннің қарулас серіктері тұрғанды, олардың арасында тек қытайлар ғана емес, ұйғырлар мен түріктер де, корейлер мен соғдылар да бартұғын. Осынау 630 ж. бастап біз оларды, Тан империясы қайтадан таза қытай патшалығына айналғанға дейін, империялықтар деп атаймыз.

	Дәуір ырғақтары. Шығыс түрік қағанаты құлап, оның қираған үйінділері орнына Тан империясының құрылғанын қарастырғанымызда, біз өзімізге өзіміз: бұл құбылыс тарихи заңдылықтан туды ма, әлде белгілі бір сәттің хал-ақуалына сәйкес, кездейсоқтық рөлі басым түсті ме?— деген сауалдарды қоймай тұра алмаймыз.

	Бұл мәселе тарихи әдебиетте өте аз жазылған. Тек орхон жазуларының авторы иоллық-тегін ғана өз уақыты үшін аса дәлелді-дәйекті түсінік береді. Ол хандарды "ақылсыз да қорқақ" болғаны үшін, бектер мен халықты — хандарға адал болмағаны үшін, табғаштарды — алдамыштығы және інілерін ағаларына қарсы әзәзілдікпен айдап салғаны үшін айыптайды және ең мәндісі, ол түрік халқын нәуетек еткен қытайдың жиһаз-мүлкін кінәлайды. Бірақ Иоллық-тегін жеңілуді болмай қалмайтын нәрсе деп есептемеген. Бұған керісінше, бүкіл жазу болашақтағыны сақтандыру ретінде жазылған. Иоллық-тегін, егер Қытайдан көп жер қашық тұрса, табғаштармен қоян-қолтық араласып кетпесе, онда бәрі де оңға басатынына кәміл сенген. Сонымен, Иоллық-тегіннің пікірінше, 630 ж. жеңіліс — қате саясаттың салдарынан яғни тарихи кездейсоқтық болған. Ол дұрыс айтқан ба — қарастырып көрелік.

	Қытай тарихшылары, Тан әулетінің көне және жаңа құннамаларын құрастырушылар бұған қарама-қарсы көзқарасты мақұлдайды. Олар үшін жабайыларды жеңу түсіндіруді қажет етпейтін табиғи құбылыс. Ал, егер түркіттер жеңсе, онда мұны әдет-ғұрыптың бұзылуы әлегінен, императордың дарынсыздығынан болды — деп түсіндіруге тура келер еді. Осыған сүйене отырып, олар оқиғалар мәнін ой елегінен өткізбей, оларды мөлдіретіп тізе береді. Сол себепті де, ғылыми ыңғай тұрғысынан қарағанда, олар тіпті Иоллық-тегіннен де төмен тұрады.

	Енді мәселені шешу ісіне бүгінгі ғылым жетістігі негізінен қарап, тексеріп көрелік. VII ғ. қытайлар мен көшпелілерде тек жай тауар шаруашылығы ғана болған және олардың арасындағы айырбас та тым аз болады. Қытайдың өзінде ақша орнына жібек пен астық жүрген, ал өз еңбектерінің жемісі шетелге кетіп қалмауына мүдделі болған, әрине, қытай шаруалары болмаса керек. Тап осы сияқты, қатардағы жай көшпелі сүт пен етті — ас, тері мен жүнді — киім-кешек, киізді — үй етіп жүре берген, жат елдік қытайлармен тығыз қарым-қатынас жасау оларға қажет болмаған.

	Бірақ хандар мен уандар, бектер мен гүндер бутан мүлде басқаша қараған. Түркіт хандары үшін сән-салтанаттың заты жібек — өкіметті қолына алып беретін байлық болған. Қытай императорлары үшін, аттар мен жалдамалы атқыштар күштің-зорлықтың құралы, өкіметті ұстап тұрудың құралы болған. Бұл екі жәйтта да билеуші ұлықтардың мүддесі халық бұқарасының тілек-талабынан жоғары қойылған. Ал, VII ғ. Қытай мен Ұлы даланың халықтары, өзіміз жоғарыда көргендей-ақ, өз бетімен бөлек тыныш әмір сүргісі келеді. Сондықтан да мәдениеті мен экономикасы жағынан мүлде бөтен екі халықты тікелей зорлық- зомбылық жолымен біріктіруді тарихи процесс жүрісін уақытша бұзу яғни тарихи кездейсоқтықтың көрінуі — деп таныған абзал. Осы тұрғыдан қарағанда, Тан империясының тұтастығын сақтап қалуға бағытталған алапат күш-жігерді де, оның сұмдық қорқынышты ақыр-аяғын да анық түсінуге болады. Өзіміз қабылдаған осынау шартқа сүйенсек, біз ұдайы болып жататын бүліншіліктер мен қасыгөйліктің, қанішерлік пен опасыздықтың, көне әулет тұсындағымен салыстырғанда, әлдеқайда жақсы тұрған қытай халқының, сол сияқты бай тарту-таралғылармен ауыздары майланып отырған көшпелі халықтар наразылығының себептерін нақты түсіндіре аламыз. Александр Македонскийдің Эллада мен Шығысты бірге қосып жібергісі келгені секілді, Тайцзун — Ли Ши-минь Қытай мен көшпелі әлемді бітістірмек болады. Осынау екі ой-талаптың екеуі де сәтсіз аяқталғанына қарамастан, олар өздерінен кейін, бірінші жәйтте — Эллинизмді қалдырса, екінші жәйтте — адамзатқа көркем өнердің әдебиет пен ғылыми ойдың айтаңсық жауһарларын сыйға тартып кеткен Танның таңғажайып мәдениетін қалдырады.

	Ал, бірақ оқиғалар желісіне қайта оралайық та, Ли Ши-миннің өз жеңісін қалай тиянақтап, империясын қалай нығайтқанына көз тастайық.

	Мейрімділіктің күш-қуаты. Жеңілген түріктер қатал жазаны күткен, бірақ онысы болмайды. Тұтқынға түскен Кат Елхан император алдына әкелінеді, анау оны бірнеше аморалдық істері үшін: Суй үйі жақсылығының қарымын қайтармағаны үшін — ол үшін ақырына дейін алысуы керекті; бітім шарттарын бұзғаны үшін; халық талабына қарамай соғысқаны үшін, қытай шаруаларын тонағаны үшін; келіссөздер кезінде қашып кеткені үшін, кінәлап, айыбын бетіне басады да, Кат Елханды кешіреді, өзімен бірге ұсталған үй-орманын түгел қайтарып береді. Кейінірек император өз тұтқынын гвардия қатарына қосып, оған жер-су кесіп береді, бірақ анау қалың ойға шомып, сары уайымнан арылмайды, бір мұңлы әндерді айтып, егіліп жылай беретін болады. 634 ж. Кат Елхан ақыры сары уайымнан қайтыс болады, оны түркіт әдет-ғұрпымен жерлейді.

	Телестердің ханы Шибоби де сый-сияпатқа бөленеді. "Ол патша дастарқанына шақырылатын болады, әскери шен-шекпен алады, бек дәрежесіне не болып, қарауына отан қызмет ететін 700 шаңырақ береді". Түркіттердің өзге ханзадалары мен көсемдері император гвардиясына тіркеледі.

	Императордың жеңілгендер мен берілгендерге қалай қарап жатқаны жөніндегі хабарды "Ұзын құлақ" ұлан далаға таратып әкеткеннен кейін, қарсылық жасайтын ошақтар бірден өшеді. Сол кездері Ордостың соғыс жағын қоныс еткен суниттер тайпасының шады ішбара да мойын ұсынады. Өз енші жұртымен бірге Тұрфан мен Хами арасында көшіп жүрген, Кат Елханның ұлы Үкішад та бағынатынын білдіреді. Тайпалар мен көгалды аймақтарға дербес тәуелсіздікті беріп, сый-сияпат көрсеткеннен кейін, Тайцзунның даладағы абырой-Зеделі өлшеусіз артады да, бұл империяның, Шығыс қағанаты құлағаннан соң бірден пайда болған қиындықтар мен одан кейінгі жарты ғасырда туған ауыртпалықтардың бәрін де ойдағыдай шешуіне көмектеседі. Жеңгендер үшін түркіттердің қоныс-өрістерінде жасырынып жүрген қытайлықтарды, Суй әулетін өкіметке қайта әкелуді жақтайтындарды ұстап алу — аса маңызды міндет болатын. Тайцзун оның да жолын табады: ол әкеліп тапсырылатын әрбір қытай үшін алтын мен жібектен сыйлық беретінін айтып жар салады, сол-ақ екен, ұзамай түркіттер оған еркек- әйелі аралас 80 мың адамды жеткізіп береді. Оларға да патша шарапаты тиеді: үйлеріне қайтып келісімен, олардың Қытайдан кетіп қалған күнәсі кешіріледі де, алым-салық төлейтін қауым қатарына жатқызылады.

	Жеңіс император үкіметінің алдына тағы бір кейінге қалдыруға болмайтын аса маңызды: "Бағынған түркіттерге не істеу керек?"— деген сұрауды қояды. Сонда біреулері: оларды қытай заңы бойынша құлдыққа салып, ел ішіңдегі егін шаруашылығы жұмыстарына жету керек деседі. Екіншілері тұрып, бұларды қуаң даласына қайта жөнелтіп, біріне-бірі тәуелсіз, уақ иеліктерге бөлген жөн дейді. Ал, үшіншілері, түріктерді Ордос пен Алашань далаларындағы шекараны бойлай қоныстандырып, оларды алыс жорықтар үшін көмекші әскер ретінде пайдаланып, бейбіт кезде оларға шекара күзетін тапсырған мақұл деп есептейді. Император соңғы пікірді қабылдап, жаңадан екі әскери губернаторлықты: шығыста — Динсян, ал батыста — Юньчжунды құрып, екеуін өзі қойған бір кісіге басқартады.

	Империяның шекарасы қайтадан Гоби шөлі болып қалады, ал оның солтүстік жағындағы Алтаин-нүру қыратынан Байкал мен Үлкен Ханганға дейінгі жерді ешкімнің қарсылығын кездестірмей, сеянтолар султаны қан басып алады. Көптеген түркіттер сеянтоларға қосылады.

	Император Тайцзунға бағынған түркіттер саны 190 мың адамға жетеді. Оларға ешкім де өздерінің тұрмыс салты мен әдет-ғұрпын сақтауға тиым салмайды, бірақ Қытайдың жақындығы түркіттерге әсер етпей тура алмайды, оның ықпалды күшін олар бірден байқайды: "Алтынды, күмісті, дақылды, жібекті соншама шексіз беріп жатқан табғаш халқының сөзі тәтті, бұйымы асыл еді. (Олар) тәтті сөз, асыл қазынасын беріп, жырақтағы халықты (өзіне) сонша жақындатар еді. Жақын қонып, сосын (олардан) әдепсіз қылықты үйренуші еді". "Түркі бектері түркі атын жоғалтып, табғаш бектердің табғаш атын тұтынып, табғаш қағанына бағынды, елу жыл іс-күшік берді".

	530 жылдан 679 ж. аяғына дейін, арада өткен 50 жылда, Ордосты мекендеген көшпелілердің өзгеріп кеткені сондай, олар түркіттерден, өздерінің теріскейдегі туыстары — телелерге, сол сияқты арғы аталары түркіттерге ұқсамайтын кек түріктерге айналады. Бірақ бұл туралы сөз әлі алда.





ОН ОҚ

	XVI тарау

	Азамат соғысы. Дулы тайпалар одағы жасаған мемлекеттік төңкеріс пен Сібірханның өкіметті тартып алуының ойдағыдай өткен себебі — ол бүкіл Батыс қағанаты үшін мүлде күтпеген тосын жағдай еді. Түн-жабғыханы өлтіру жаңа өкіметке нушеби тайпаларын ғана емес, түркіттердің өзін қарсы қойды. Өз халінің осалдығын сезген Сібірхан тым болмаса бір одақтасы болсын деп Болгарияның бөлініп кеткенін мойындайды, бірақ бұл оны құтқармайды.

	Нушеби тайпаларының көтерілісін қаза тапқан Бақ — Жабғы ханның (Мохе) ұлы Нишу Канашад басқарады. Нишудің еншілігі Пайкент қаласында еді және оған бай Бұқар бағынатын.

	Соғысты жүргізу үшін әманда ақша керек, ал Сібірханның ақшасы жоқтұғын. Оның есесіне Нишудің алтыны мен күмісі жеткілікті болатын. Бұқар шеберлері оған қажетті мөлшерде теңгелерді құйып береді, ал олардың сыңғыры мен жарқылынан Сібірханның қарулас серіктерінің адалдығы мен батырлығы азая береді.Оның үстіне тәж-тақтың заңды мұрагері, Түн жабғының баласы нушебилердің қосынына қашып барады. Көтеріліске оның қатысуы қозғалыстың заңды екеніне дәлел болады. Нишу оны Ірбіс Болын Жабғыхан деген атпен таққа отырғызады. Бұдан кейін Сібірханның ісі оңға баспайды, өйткені халық оның, қолында заңы мен ақшасы бар бәсекелесіне бағынып кетеді. Сібірхан Алтай тауларына қашады. Бірақ нушебилер 631 ж. оған қуып жетіп, көзін құртады. Ірбіс Болын Жабғыханның таққа отыруы тайпалық одақтарға түркіттер үстемдігін қайта орнату сыпатына ие болады. Ол ешкімге сенбейтін, менмен де күдікшіл, қалша біреу болып шығады. Тегі, осындай мінезі үшін жұрт оның қасиетсіздігін дәл тауып, Сы-жабғы "қиянатшыл" деген лақап ат берсе керек. Оның сеянтоны бағындырып, қағанаттың бұрынғы шекарасын қалпына келтіруге батытталған қимыл-әрекеті толық жеңіліспен бітеді. Ханның күдікшілдігінен құтылу үшін Нишу Қарашарға қашып кетуге мәжбүр болады. Бірақ нушеби көсемдері ханды таққа көтергенде оның тепкісін көру үшін көтермеген. Сосын Мүби тархан деген біреу қаскүнемдер басын құрайды да, Ірбіс ордасынан жеңіл атты әскер жасатып ертіп қашып кетеді. Әсілі, қуылған ханға еріп кеткен салтаттылар түркіт жаулаушылары ұрпақтарының қатарынан шықса керек, олар байырғы жұрттың жеңісі өздеріне ешбір жақсылық әкелмейтінін сезген тәрізді. Аман құтылудың бірден-бір жолы түскейге созылып жатады. Амударияның сол жағалауындағы Құндыз алқабында Ірбістің немере інісі билік құрып тұрған, өзінің ағасы мен оның қарулас серіктеріне бір көмектессе — сол көмектеседі. Ірбіс жөніндегі соңғы хабарды айтқан кісі — Сюань Цзан. Оның сөзіне қарағанда, осынау хан барып қамайды, мақсаты — сондағы будда бариятын талау, бірақ соғыстың бірінші түнінде-ақ қаза табады да, әскері таpaп кетеді.

	Бұл оқиға Батыс қағанаты тарихында маңызды бетбұрыс кезеңі болады. Сол уақытқа дейін қағанатта түркіттер басты орын алатын: енді жетекшілік жергілікті тайпалар көсемдерінің қолына көшеді. Бұдан былайғы оқиғалар дамуын белгілейтін жаңа күштер оңтайлы орын алады. Өкімет билігі нушевилердің қолында қалады, олар әулетті ауыстырғысы келмейді. Олар Қарашардан Нишуді шақырып алып, оны таққа отырғызады. Шамасы, теріскей тайпаларының көңілін табу үшін, Нишу Дулыхан лауазымын алады. Сосын олар мұны да хан деп таниды да, азамат соғысы аяқталады.

	Жаңа хан өзін бодандары толық қолдаған күнде ғана тақта алаңсыз отыра алатынын кәміл түсінеді және Соғдиананың сауда орталығы Пайкентпен тығыз байланысты болғандықтан да, оларға не керек екенін жақсы біледі. Сол себепті де ол Қытаймен келіссөз жүргізгенде оның тым көнбіс болып кеткені сондай, өзгелерге өз еркімен бағынған сияқты болып көрінеді. Бірақ ол діттеген мақсатына жетеді, түркіт заңы бойынша, тәж-тақты інісі Тонгшадқа беріп, 634 ж. қайтыс болады, інісі Ышбара Төлісшад" атымен тәж-таққа көтеріледі.

	Он оқ. Нушеби хандары көкейін кескен тыныштыққа кең ауқымды саяси міндеттерден бас тарту арқылы жетеді. Болгарлар мен угор тайпаларын қайтадан бағындыруға тырыспайды. Олар күллі күш-жігерін Жоңғарияны қайта мойынсұндыруға жұмсайды, ақырында ол мақсаты жүзеге асырылады да. 632 ж. бүлікшіл киби тайпасы батыс түріктерінің (оларды енді түркіт деуге болмайды) қысымымен Жұлдыздың шалқар алқабын тастап, Хэсиге, Тан империясының иелігіндегі жерге12 көшіп барады.

	8Таншуде: Сы жабғы "Қаңлыға қашып барып, қайғыдан өлген" делінген (Н. Я. Бичурин, Ерте заманда..., I т. 285-6. E. Chavannes, Documents..., p. 54, алайда Шабанның түзетуін қараңыз (pp. 196-197).

	9Діншіл дуана ханның ажалы Вайшраманың әрекетінен келді дейді, ол дінбұзардың түсіне еніп, найзамен түйреген. Шаванн Сы-жабғының өлгенін 632 мен 633 ж. болды деп жазады.

	10Бұл лауазымды оған император Тайцзун берген. Бичурин оны былай берген: "Түн-әлеу Болыби Дулу-хан" (Н. Я. Бичурин, Ерте заманда..., I т. 285-6). ). Шаванн сәттірек береді: Түн-а-лау сили-би Дулу-қаған, сонда лауазым былай болады: "Тонэ алып Силигбир Дулу-хан" ("Ұлы батыр жарқын Дулыхан").

	" Қыт. Шаболо Теліні, таққа отырғанға дейін Тонгшад деп атанған. Түрікше Тонг —"күшті, батыр", бірақ алынған иероглиф оның шын мінез-құлқын көрсетеді: "жұрттың бәріне бірдей сүйкімді". Тап осы талап Тонгшадтың саяси бағдарламасына негіз болады.

	12Г. Е. Грумм-Гржимайло, Батыс Моңғолия..., 256-6.

	Сосын ендігі кезек Бесбалыққа келеді. Оңда Чулоханның баласы, асыл текті батыр Ашин Шени отырған. Шығыс қағанатының, дәстүрін адал сақтайтын бек, түркіттерді ту сыртынан соққан сеянтоға қарсы әскерін аттандырады, Қасындағы серіктері оған әуелі өз жағдайымызды жөндеп алайық, әйтпесе, жасақты шығыстағы алыс жорыққа жіберетін болсақ, "жабғының балалары мен немерелері біздің хандығымызды басып алады" деп зарлайды.

	Бірақ Ашин Шенн оларға, күрес-тартыстың жүргізе беруден бас тартатын болсақ — ол баланың әкеге күр тетш үчыту деген сөз, ендеше жолымыз болмай, сәтсіздікке ушырасақ — мен өлуге әзірмін — деп қарсылық білдіреді.

	634 ж. өзінің бүкіл күшін —50 м. салтаттының жоңғардың Тастақ шәлінің Солтүстік жағына жөнелтеді, бірақ төрт айлық соғыстан кейін ойсырап жеңіледі. 10 м. атты әскері бар жасақпен ол немере інісі Үхішад билеп тұрған Гаочанги қарай шегінеді, ал інісі император Тайцзунға бағынатын.

	Сол мезгілде Тан императорының елшісі Батыс түрік ханына бір кезде тартылып алынған жерлерді қайтаратын кез келді дегенді ишарамен білдіреді. Ышбарахан мұны пайдаланып, Бесбалықты басып алады. Енді Шениге бір-ақ жол — Қытайға кету ғана қалады. 636 ж. ол қалған әскерін ертіп, Чакьанға барады да, өзінің қызмет етуге әзір екенін білдіреді. Оған зор құрмет көрсетіледі: гвардия генералы атағы беріледі және өз ордасын құратын қоныс, хан әулетінен қалыңдық пен сарайдан қызмет алады13. Бірақ бұл үшін Тайцзун аса сенімді дос табады.

	Жоңғарияны қайта қосып алу Батыс қағанатының халықаралық беделін өсіреді, бірақ бұл нығайтудың аяғы ішкі қайшылықтарды шиеленістіре түседі де, жаңа дүрбелең тудырады. Шын мәнінде Сыжабғы мен Шениді жеңу жергілікті тайпалардың түріктерді жеңген салтанаты болатын. Әулетті сақтау әлі де болса мемлекет бірлігін берік сақтап тұрған, бірақ ЬІшбара Төлісшад-ханның нақты әскери күші жоқтығын, ол тек өз еркімен бағынатын бектерге ғана сүйенетін, бұл мейлінше сенімсіз нәрсе еді. Дулы мен нушебидің бектері өздеріне сырттан төнетін қауып жоқтығына көздері жетісімен-ақ олар ханға өз дегенін істете бастайды. Ол жоғарғы өкіметті бұрынғыдан бетер әлсірететін реформаны жүзеге асырады. 635 ж. дулы мен нушеви тайпалары өздерін өздері басқаруға қолы жетеді, дулының бес тайпасы мен нушевидің бес тайпасы бір бастықтан алады, бірақ Алшын руынан емес, тегі, жергілікті тайпалар тектілерінен алған болуға тиіс. Бұл бастықтардың әрқайсысы шадпен яғни текті ханзада дәрежісімен теңестіріледі. Олардың әрқайсысына өкімет бейнесі ретінде бір-бір жебеден беріледі де, "Он оқ түріктері" деген ат содан шығады. Екі одақтың, дулы мен нушевидің шекарасы болып, Шу өзені белгіленеді.

	Әлбетте, сепараттық — оқшаулану ағымына бейімделу онсыз да қақырап жатқан мемлекетті құтқара алмайды.

	Наразылар. Жаңа тәртіпті көп адамдар қанағат тұтады, (бірақ бәрі емес. Әрине, одан Батыс қағанатта тұратын түркіттер жәбір шегеді. Олар өздерінің артықшылық жағдайынан айрылады, биліктегі үлесі азаяды. Олардан басқа оқ ала алмаған тайпалар көсемдері де наразылар қатарына қосылады, ал ондайлар біз болмайтын, әсіресе, солтүстік пен жоңғар тайпалары арасында. Таңдаулылар қатарына қарлықтар, яғни, қышпақтар, бас-малдар , сол сияқты хұндардың ұрпақтары шүилер, шумилер мен шатолар кірмей қалады. Әсіресе, мына соңғылары қатты өкпелі болады, өйткені олармен туыс шүмүгіндер мен шубан — қалаулылар қатарына қосылады. 633 ж. ЬІшбара Төлісшад-хан олардың көсемінен өкіметті тартып алмақшы болған кезде, бұл тайпалар шығысқа алысырақ көшіп барып, Баркөл маңындағы шатолар даласынан қоныс теуіп, император Тайцзункен өздерін бодан етіп алу жөнінде өтініш айтқан болатын. Алайда сол кезде шығыс Тянь-шанда қалыптасқан күрделі саяси жағдай осынау тайпалар мен олардың көсемін өзге жолмен жетелеп кетеді.

	Тап осы шақта Шығыс Түркістандағы саяси жағдай қиындап, шиеленісіп тұрған. Баяғы 20-шы жылдары құлатылған Суй әулетін жақтайтын қытайлар түркіттер арасына қашып келіп, солардың көмегімен Тан әулетіне қарсы күресті жүргізе бермекші болған. Кат Елхан талқандалғаннан кейін, Тайцзунның талап етуімен, 80 мың қытай эмигрантының Қытайға қайтарылғанын жоғарыда айтқан едік, бірақ тан үкіметінің бітіспес жаулары Гаочанға (Тұрфан) қашып кетеді, оларды кінәздік билеушісі Кюй Вэнь-тай қабылдайды.

	Гаочан әулетінің шыққан тегі қытайлық, бірақ олар атам заманнан түріктермен туыстасып кеткенді. Өздерінің кішкентай мемлекетік талаудан сақтап қалу үшін, Гаочан билеушілері Қытайға да, Батыс Қағанатына да жағынып жалбақтап тұруға мәжбүр болады. Олар 630 ж. дейін Суй және Тан әулеттерімен де ойдағыдай қарым-қатынас жасап тұрады, бірақ Тайцзун өз империясын құра бастағаннан-ақ, олардың дәстүрлі достығы бұзылады. Қытайдың жаңа үкіметіне Кюй Вэньтайдың наразы болуына дәйекті негіз бар еді. Гаочанға қарайтын Иву (Хами) кінәздігі 630 ж. бастап Қытайдың одақтасына айналғанды. Кюй Вэньтай Батыс қағанатынан көмек сұраған, сосын 631 ж. Сыжабғы оған көмекке келгенді. Одақтастар бірігіп, Хамидің талқанын шығарғанды, ал император бұған елшілік қызметі жолымен наразылық білдіріп қоя салғанды, оны гаочак кінәзі тіпті көзіне де ілмеген болатын.

	Кюй Вэнъ-тай мен Сыжабғының достығы Гаочанның Қарашармен қатынасын шиленістіріп жібереді, жеккөрінішті болып жүрген Нишу мен ЬІшбара Төлісшад Қарашарға сүйенетін. 632 ж. Гаочанның бәсекелестері Қарашарлуны Тукичжи мен Хотан патшасы Уми* Қытаймен одақтасып алады. Гаочан үшін аса маңызды табыс көзінің бірі осы ел арқылы өтетін керуен жолытұғын. Батыстағы Пайкент сияқты, шығыстағы тасымал пункті Гаочан болатын. Гаочанды әлсірету үшін, Түкичжи Тайцзунге жаңа жолды Гаочанды елемей, Қарашар арқылы өткізуге ұсыныс жасайды. Тайцзун оған келісімін береді. Бұл жоспар жүзеге асса, Гаочанға Шығыс Түркістандағы экономикалық және саяси басымдығын жоғалту қаупы төнер еді, сол себепті де Кюй Взн-тай 632 ж. түркіттермен бірлесіп, Қарашар облысын талапайға салады. Түхичжи Қытайға шағым айтады.

	Тайцзук мән-жайды түсіндіруі үшін Кюй Вэн-тайды шақыртады, бірақ ол келуден бас тартады. Ол қисапсыз қалың қол, жабдықталуы аса қиын болғандықтан да, Гаочанды Қытайдан бөліп жатқан ұлан шөлден өте алмайды деп ойлайды, ал 30 мыңдай адамы бар шағын армияны өз күшіммен де жәукемдеп тастаймын той деп есеп құрады. Қытайдан көмек келмегесін Қарашардың билеушісі Ышбара Төлісшад ханмен ынтымақтасады. Сол-ақ екен, шүйе мен шуми тайпалары Гаочанмен одақтасып, Қарашар облысының ойран-ботқасын шығарады. (638 ж.). Бұл жеңістен қанаттанған шүйе мен шуми тайпалары нушевилермен қайта соғысу үшін еліне қарай беттейді, ал оларды қомақты тарту-таралғыға бола Вэнъ-Таймен тығыз одақ құрған Үкішад басқарып жүргенді.

	Төңкеріс. Ышбара Төлісшад жұрттың бәріне де жақсы көрінгісі келеді, бірақ ешкімге де жақпайды. Бектердің тежеусіздігі түркіттердің қатал билігінен кем түспейді. Халық бар бәле үшін тек ханды ғана айыптайды да, оны мүлде қолдамай қояды. Енді бұл кезде көп нәрседен қағылып қалған түркіттер бас көтереді. 638 ж. қысында қаскүнемдікті басқарған Түн Тудун хан ордасына тосын шабуыл жасауды ұйымдастырады. Ханды қоршаған әскербасылары оны тастап, бытырай қашады. Тегі олар бүлікшілерге іштей тілеулес болған тәрізді. Ышбара Төлісшад өзіне адал жүз қаралы сарбазын бастап, қылыштасып жүріп, құтылып кетеді, бірақ еш жерден қолдайтын жан таппағасын, інісі Кавказдың арғы бетіндегі армияның бұрынғы қолбасшысы Борішадты ертіп, жан досы, Қарашар билеушісіне қашып кетеді.

	Түн-түдүн ағамандарды жинап, оларға босаған таққа Үкішадты шақыруды ұсынады. Батыс түркіттері Ашин руынан шыққан жігерлі ханзаданы хан қойып, өз өкіметін орнатпақшы болады, бірақ бұл талап жергілікті көсемдерге мүлде жақпайды. Нушеви одағының басы Ассық Құлсығын, тегі, оппозицияны бастап, ымыраға келуді ұсынады: Үкіні — жоғарғы хан, Ышбараны — кіші хан етіп қоялық дейді. Бірақ осынау талас кезінде Түн-тудун өлтіріледі, ал таққа отыру үшін батысқа қарай беттеген Үкішад жолай әскер күшімен тоқтатылып, кейін тойтарылып тасталады. Бұл үшін ол барып Қарашарды ойрандайды. Ышбара Төлісшад өз еліне қайта оралады, нүшебилер оны қуанышпен қарсы алады, бірақ түркіттердің "батыстағы тайпалары" хандыққа тағы да Үкішадты шақырады. Олар оған "Ірбіс Дулыхан" деген құрметті ат береді, тегі олар дулы тайпаларын өз жағына шығарғысы келген болуға тиіс.

	Үміткерлер арасында қырғын соғыс болады, бірақ күштер тепе-тең түседі де, Іле өзенінің бойында бәсекелестер бітімге келеді, оған сәйкес Іле екі иелік арасындағы шекара деп танылады. Алайда бұл бітім баянсыз еді. Тап сол жылы Үкішадтың пайдасына, Ышбараға қарсы қаскүнемдік ұйымдастырылады. Қасыгөйлердің лауазымдары "тудугтдар" мен түркіттердің шенеуніктің ақсүйектерінің лауазымдары. Қастандықтан құты қашқан Ышбара Талісшад Ферғанаға қашып барады да, 639 ж. желтоқсанында сол жақта қайтыс болады. Нушеви көсемдері хан етіп, марқұм Елкүліг-шад ханның баласын қояды, ол бір жылдан кейін дүние салған кезде, оның немере інісі Баһадүр хан тағына отырады, ол Ірбіс Ышбара жабғыхан лауазымына ие болады.

	Жаңа хан елді біраз ретке келтіреді. Оған Куча, Шан-шань (Лобнордың түскейінде), Гюймо (Хотанның шығысында), Тохарстан, Қарашар, Шаш (Ташкент), Кеш, Хз (Зеравшан алқабында), Амуль мен Кан (Самарқан) бағынады. Сөйтіп түркіт кертатпаларына қарсы бүкіл отырықшы бектіктер, керуен саудасымен байланысты барша көпестер күреске шығады. Олардың ішінде дулы тайпаларының көптеген адамы, атап айтқанда Шу мен Іле арасында қоныстанатын кісіле Ірбіс Ышбара жабғыхан өзінің көшпелі астанасын солардың жеріне орналасып, оны "оңтүстік орда" деп атайды. Тайцзун оны заңды хан деп танып, онымен бітімге келіп, жер бөлісуі үшін елшілік жолмен қысым жaсaп көреді, бірақ, еш нәтиже шықпайды. Бітімге келу мүмкін еместі, өйткені Үкшің маңына даланың бүкіл Қытайға, империяға қарсы күштері жилалған олар әлі өздерінің жеңіліп қалғанын мойындайтын, олар*енді бірнеше рет жеңіске жетсе, өздері қапарлы түркіт қағанатын қалпына келтіріп, "Көк Перзентімен және басқалармен" иық теңестіріп шыға келетіндей болып көрінетін. Расында да олардың жұлдызы оңынан туады. Оңтүстік ханы тұтқынға түсіп, 641 ж. мамырында жазаланады.

	Хандықты қалпына келтіруге тырысу. Бүкіл ел біріктіруші хандардың лайықты ұрпағы болатын. 641 ж. оның билігі Іле өзенінен бастап, Сібір тайпасына дейін жүреді. Оған Жоңғариядағы басмалдар* мен Алтайдағы қыпшақтар, Мину ойпатындағы қырғыздар мен Енисейдегі бомдар \оңтүстік тарбағатайдағы шұмығұндар бағынады. Осынау шеттерінен жауынгер келетін, күшті де қабырғасы қалың халықтарды Жетісудың оңтүстік жағындағы кескілескен соғыстарға байланып шыға алмаған, Үкінің шүйелер мен шумилерден тұратын орта жанды жасағы үш жылда жаулап алады дегенге,*сенудің өзі қиын. Әсілі, біз бұл арадан Тан империясының аңғарларының үшке және оның жаулап алу мақсатына көшуіне байланысты шеген тікелей қауыптен сескенген көшпелі тайпалардың басып, ынтымақтасуға ұмтылған іс-әрекетін көреміз. Осы тайпалардың шұмығұннан басқаларының бәрі он оқ түріктеріне кірмейтін, бірақ олардың бомнан өзгесі бір кезде түркіт хандарының бодандары болғанды. Міне, енді солар, бір жағынан ескі дәстүрді сақтап, екінші жағынан, Соғдиананың бай қалаларын талауға талпынысып, бөрібасты тудың астына тағы да жинала бастайды. Бірақ ана жақтағылар бұларды нендей тағдыр күтіп тұрғанын кәміл біледі. Нушеви тайпалары ханын жоғалтқанымеи, ақылын жоғалтпаған болатын. Олар асқан қасарлықпен күресті жүргізе берген. Үкі өз қолын бастап, бүкіл елін көктей асып өтіп, Тохарстанды бағындырады, батыстағы Соғдиана мен Шығыстағы Ыстық көл қаласындағы таулар оның билігінен тыс қалғанды.

	642 ж. Үкі шүйелер мен шумилерден құралған әскерін Ханды шауып қайтуға жұмсайды, бірақ империя тұрақты атты әскерінің екі мың қолдық жасағы оларды талқандап қана қоймай, өз жеріне жеткенше өкшелеп қуады, мұнда, әсіресе, шумилер көп зиян шегеді. Үкінің өзі бұл жорыққа қатыспаған секілді. Ол "біріккен күштерімен" Самарқант пен Маймургке лап қойып, осынау бай қалалардың ойранын шығарады. Бірақ жеңіс салтанатының шырқау биігіне жеткен кезде, бақыт Үкіні тастап кетеді. Зорлық-зомбылық пен қомағайлық оны дулы тайпалары көсемдерімен жанжалдасуға итермелейді, олар Үкінің олжаны өзіне тиісті мөлшерден көп алғанын айтады.

	Үкі жөнсіздікті бірден тиып тастамақшы болып жұрттың арынын басу үшін, бүлікті бастаушы Нигаушұрдың басын алады (шүр — дулының бір бөлегі көсемінің лауазымы). Бұған наразылық ретінде дулылар әскери көтеріліске шығады да, оларды басып тастауға Үкінің әлі жетпейді, оның олжаға батқан қарулас серіктері тұс-тұсқа қашып кетеді. Әуелде мұны шақырған батыс бекзаттары істің насырға шапқанын көріп, оның шығыстағы өзінің байырғы иелігіне қайтуын сұрайды, бірақ Үкі оған аттап баса алмайтын, өйткені оның басты тірегі Гаочанды қытай әскері 640 ж. басып алған еді. Үкі батысқа кетуге, таяуда ғана бағынған Тохарстанға баруға бел байлайды, ол оны қауыпсыз баспана болар деп ойлайды. Бірақ оның ең соңғы жақтастары оған ергісі келмейді. Үкі өзінің түркіттің жасағымен ғана қалады. Ол бөлініп қалған сарбаздарды азғырғысы келеді, бірақ өз жауы — нушевилердің кездейсоқ шабуылына ұшырап, жеңіліп қалады да, Байшынқу қаласына (Исхиджаб, Шымкенттің шығысында) барып жасырынады.

	Нушевилер Қытайдың қолдауымен, дереу өз ханын, Ышбара Төлісшадтың немересі — Ірбіс Шегуханды сайлайды. Бұрын ұсталып қалған қытайлардың бәрі үйлеріне қайтуға рұқсат алады. Қытайға тиісті алым-салық жіберіліп, некеленуге ханшайым жіберуін сұрайды. Соғдиана мен Қытайдың дәстүрлі одағы үзілмейді. Нушеви әскері Байшынхудағы Үкіні қамап алады, бірақ түркіттердің әскери қаһары әлі бойында екен, Үкінің сауыттылары кернейлетіп, шұғылданып шабуылға шыққан кезде, нушевилер тырағайлап қаша жөнеледі. Олардың көбі қырылады да, тұтқынға түседі.

	Үкі өзінің ескі одақтасы дулыларға қайта қосылуын өтініп, кісі салады, бірақ олар: "соғыста мыңымыз өліп, біреуіміз қалсақ та, саған бармаймыз" деп үзілді-кесілді бас тартады. Өзіне қарсылығын анық білдірген елде қалуға болмайтынын білген Үкі жасағының қалғанын ертіп Амударияның арғы бетіне Тохарстанға кетеді. Сол жақтан ол баяғы Түн жабғыхан тұсынан бері Құндызда қоныстанып қалған түркіттер арасынан қолдау табады. Олардың басшысы Ышбара жабғы, шамасы, туысын меймандос пейілмен қарсы алып, баспана берген тәрізді. Үкі 653 ж.39 өз ордасын баласы Чженчуге (Жиеншеме) Ашин руының ең соңғы бегіне қалдырып, қайтыс болады, біз оны соңғы түркіт ханы деп атауға қақымыз бар.

	Батыс түріктері түркіт қаупынан құтылысымен-ақ, қолма-қол нушевилер мен дулылар арасындаағы ескі жаулық қайтадан дүр етіп жанады. Нушеви бірінші орынды заңды түрде алады дулы тайпалары өз тағдырын ұдайы қиянатшыл ханмен байланыстырып келіп, тек соңғы сәтте ғана оны тастап кеткен болса, нушевилер үздіксіз соғысып жүріп, он тайпаның тәуелсіздігін сақтап қалады. Бірақ дулылар өз күнәсі үшін жаза аламыз деп ойлаудан аулақ болатын. Император Тайцзун нушеви ханын қуаттап отырған кезде, олар "басқа түссе — баспақшыл", көніп жүре береді, ал бірақ со достық шетіней бастағаннан-ақ, дулылар соны пайдалана қояды.

	646 ж. Ірбіс Шегуйхан, арадағы одақты Тан үйінен шыққан ханшайыммен некелесіп бекіту үшін Чанъанға елшілерін аттандырады. Бірақ император ханшайым үшін бес қаланы: Күча мен Хотанды, Қашғар мен Чжубоконы (Жаркенттің түскейінде), Дунлинді (сол арада) сұрайды. Бұл бес қала бұрын империя өкіметі қоластында болып Куча —630 ж, Хотан —632 ж., Қашғар мен Жаркент —635 ж. батыс ханының қарауына қайта оралған еді. Бұл нағыз найсаптық талап еді, хан келіссөзді үзіп, сонымен бірге одақты да бұзады. Тап осы кезде сахнаға дулылар шығады. Бұл қозғалыстың сыпаты дулылар қалап алған көсемнің жеке басының қадыр-қасиетінен анық көрінеді. Бұл батыс Ашиндер руынан шыққан ханзада, Бөрішадтың баласы және Істемиханның ұрпағы болатын. Тақты тартып алған кезде ол Үкіге келіп қосылған, сөйтіп одан жабғы шені мен күллі шығыстағы жерді бақылаушының қызметін алғанды. Оның өз аты сақталмаған; ол тарихта Халлыг" деген лақап атпен қалған. Оның мансабының жоғарылауына немере інілері Мише мен Бучжень көмектеседі. Ол екеуі бір-біріне өш еді, сондықтан да Бучжень әртүрлі айла-амалмен чуйе тайпасының басшысы Мишені Қытайға қашуға мәжбүр етеді. Сосын Үкінің халі мүшкіл деп есептеп, Бучжень оған опасыздық жасап, өзі де Империяға беріледі. Бірақ ол есебінен жаңылады: Үкі дұшпандарын әлі талай рет жеңеді, соның нәтижесінде дулылар көсемінің "бос орнына" ханзада Халлыг шақырылады.

	Үкі қашып кеткесін, Ашин Халлыгтың жағдайы қатты нашарлайды. Ірбіс Шегуйхан жасақ жіберіп, оның ордасын таратып жібереді, ал, оның өзі далаға барып жасырынады. Бірақ оған дулылардың үш көсемі ара түсіп, ханнан оның күнәсін кешіруді сұрайды. ЬІзаланған хан көлденеңнен келген арашашыларды өлтірмек болады, оның себебі де бар еді. Шынында да күллі қадыр-қасиеті жағынан наразы дулыларды бастауға лайық кісі Ашин Халлыг еді. Оның Ашиннің жергілікті тармағынан шыққанының өзі — оны көпке танымал етудің кепілітұғын. Сонымен бірге Үкімен байланысам деп, оның біраз беделі де түскен, ендеше ол қарауындағы кісілерді сонымен жақын болдың деп кінәлай алмайды. Ал ол жеке басының — ерлік, қайрат-жігер, алғыр пысықтық сияқты қасиеттерімен ханға қауыптен бақталас болса, дулы тайпалары үшін нағыз қалау көсем болар еді. Өздерінің өтініштері өтпей қалғанын көрген көсем, ханның қырына алынғасын, бүлік шығаруды жөн көреді, қудалауға ұшыраған ханзадамен бірге шығысқа көшіп кетеді, сөйтіп 648 ж. Тан империясына тайып тұрады. Бұл біз тыс қағанатын құртқан жаңа бұлғақтың ұрығы болатын. Бірақ түркіт трагедиясының бесінші көршісін айтпас бұрын, біз әуелі өткен жиырма жыл ішіңде Азияның саяси картасын жүз жылға өзгерткен оқиғалар болған өлке — шығысқа назар аударайық.





ТАБҒАШ ХАНЫ



	XVII тарау

	Бір қадам кейін. 631 ж. император Тайцзун бүкіл ұлы даланың қожасы болады, егер ол қаласа, Батыс қағанаттағы аласапыран бұлғақты пайдаланып, сол кездің өзінде-ақ күллі Азияның жетекшісіне айналар еді. Бірақ осынау тамаша қолбасшы дана саясатшы да болатын, сол себепті де ол ұстап тұруға қиын елдерді жаулап алмағанның өзі жөн деп есептейді.

	Сайын даланы талқандалған түркіттерден басқа да көптеген жаужүрек халықтар мекендейтін батыста 70 мың үйлі сеянто , терістікте 100 мың жаңды ұйғырлар бартұғын. Жағдайды безбеңдей келіп, ол: "Егер біз оларды қырып тастай алмасақ, онда бізді неке саясатынан басқа ештеңе де қалмайды" — деп ойын түйеді де, әскерін Гоби шөлінің оңтүстігіне, алып кетеді де, көшпелілерді қинай түссе — талайынан" деп жайына қалдырады. Сол-ақ екен, олар дереу өзара ұстаса кетеді. Ұйғыр көсемі Пусаның мұрагері Түмиду сеянтоларды күйретіп, олардың өріс-қонысын басып алады. Сеянтолардың "ағамандары қорыққандарынан ұшқан құс тәрізді шашырап кетеді", ал он бір теле тайпасының көсемдері өз хандығын тануды өтініп Қытайға келеді. Император олардың әрқайсысына шапан, қылыш беріп, шендерін өсіріп, мас болғандарынша шарапқа тойдырады, бірақ сонымен бірге сеянтоның көсемі Инанға сенім-грамотасын, литавра мен туды қосып елші жібереді, бұл оның хандық қасиетін танығандық еді. Әсілі, ұйғырлардың күшейгені оған сеянто абыройын көтергеннен бетер ұнамаған секілді.

	Даладағы жағдай бірден өзгереді, ұйғырлар соғысты тоқтатып, жаңа ханға бағынады. Сеянто мемлекеті Алтайдан Хиданға дейін және Гоби шөлінен Байкалға дейін созылып кетеді. Ол түркіттер. үлгісімен ұйымдастырылғанды. Инанның балалары "шади дәрежесін алып, Теліс пен Тардуш бөлімдеріне бас болады, бұлардың бір айырмасы төлестер теріскейге, тардуштар түскейге орналасады. Қытайлар мұның әскерінің санын 200 мың найза деп анықтайды. Шибірханның кезінде түркіттер қолы миллион деп көрсетілетін. Алайда сеянто хандығы түркіт хандығынан көп әлсіз болса да, өздерімен таласқысы келген түркіт сұлтандарын сәтімен басып тастайды. Бұлардың ішінде тек Кат ханға адалдығын сақтап, 630 ж. Қытайға беріліп, Ордосқа қоныстандырылған түркіттер ғана жоқ болатын. 639 ж. олардың ханы болып, Ашин Сымо тағайындалады, ол саяси рөлінен гөрі жеке басынын қадыр-қасиетімен танылған тамаша кісі еді. Өзі "табиғатынан өткір, ақпейілді, адал жантұғын, оның шыққан тегі шикі деп шүбәланғанына қарамастан — өйткені оның өңі Батыс өлкесінен шыққан кісіге ұқсайтын, соның салдарынан оған жоғарғы шенге апаратын жол жабылып қалады" — оны екі ұлы хан — Шибір мен Чулоның екеуі де жақсы көрген. Кат Елханды күллі дос-жарандары мен қарулас серіктері тастап кеткенді, Сымо оның қасында ақырына дейін бірге болып, тұтқынға бірге түседі. Тайцзун адалдықты бағалай білген: ол әрқашанда Сымога толық сенген, анау оны ешқашанда алдамаған.

	Ал егер ханның адалдығына ие болу онша қиындыққа түспесе де, өзіңді халықтың ұната қоюы оңайлықпен түспейді. Сымо Ордоста үш жыл тұрады, бірақ халық пейілін өзіне аудара алмайды. Қайта оның көптеген бодандары солтүстікке кетіп қалады. Тіпті гвардияға тіркелген түркіттердің өзіне сенуге болмайтын. 639 ж. Төлісханның інісі Гешешуай астыртын қаскүнемдік ұйымдастырады, сондағы мақсаты — қытайлардан түркіт тағының мұрагері Төлісханның баласы Хелохуды ұрлап алып, терістікке кету, сөйтіп күресті қайта бастау. Бірақ қытай лагеріне тосын жасалған шабуылдан ештеңе шықпайды. Хелоху қашып бара жатқан жерінде өлтіріледі де, Гешешуай тау ішіне сіңіп кетеді".

	Осынау әрекет-жанжалды тілге тиек етіп, қытай шенеуніктері тағы да, сенімсіз адамдар ретінде, бүкіл түркіттерді Қытай шебінен аластаудың қажеттігі туралы императорға ұсыныс түсіреді. Бұған қарсы айтатын ешбір дәлелі болмағасын, император онымен лажсыздан келіседі. Дегенмен, ол өзінің көшпелі бодандарын өкпелетпегені былай тұрсын, оларды өзіне бұрынғыдан да жақындатудың әдісін табады. Ол Сымоханды өзіне шақырып алып, ақ жарылқағанындай етіп, оған өз халқымен бірге Хуанхэнің солтүстік жағалауына өтіп, Гобидің түскейіндегі кең даланы жайлап, қыстауға рұқсат етеді.

	Бұл ісімен ол үш мақсатқа бір-ақ жетеді: халыққа "жайылымдары кең, топырағы құнарлы жер беріп, оны өзіне байлап тастайды; түркіттерді өздерінің ата жауы деп қарайтын сеянтоларға қарсы бөгет құрады; шетелдерге жорық жасауға қажетті айбынды атты әскерді қоластына қаратады. 641 ж. олар көшіп, қоныстанып алады, бірақ көптеген түркіттер өздерін жеңген дұшпанға қызмет еткісі келмей, терістікке көшіп кетседағы, қалған жасақ өздерінің ерен ерліктерімен Тан қаруының Азияда бұрын-соңды болып көрмеген атақ-даңқын шар тарапқа жайып жібереді.

	Табғаш ханы. Суй әулетін құлату мен "әділетті соғыстың" қытай халқын тұралатып кеткені сондай, енді одан сыртқы жаулап алу әрекеттері үшін қаржы алу мүмкін емес еді. Ел шекарасынан әрі жатқан жерлерде белсенді саясат жүргізуден бастарту құрып кетумен бірдейді, өйткені бұл әулеттің жаулары инициативаны өз қолдарына алып, реті келгенде Қытайға бұзып-жарып кіреді деген сөзтұғын. Даладағы соғысты тек далалықтардың өздері ғана ойдағыдай жүргізе алады, олардың бұған ықыласы ауғаны Тан императоры үшін өмір-тірлігі мен дәулетінің кепілдігі сияқты еді. Қолбасшылық және мемлекет қайраткері талантының арқасында ол жабайылардың көсемдерімен, сұлтандарымен ортақ тіл таба біледі, олардың ақ пейілі мен ашықтығы императордың әділдігі мен дарқандығына тәнті болып табысып кетеді. Бұрын олар Қытайда халық өздеріне амалсыздан төзіп жүрген кірме, жалдамалы жатпыз деп сезінсе, енді өздерінің іс-әрекеті мен бәле-жаласының бәрін елгезектікпен біліп отыратын императордың достарына, жақын адамдарына айналады; ол тіпті Кореяға жорық жасаған кезде жебеден жараланған хан Сымоның қанын өзі сорып алып тастайды.

	Қытайдың тең жартысын талапайға салған Кат Елханның күнәсі кешіріледі, бұл — бұл ма, оған үй іші, мал-жанын түгел қайтарып беріп, емін-еркін тұруына мүмкіндік жасайды, ал, оның қайғыдан жүдеп-жадап жүргенін білгенде, оған Хучжоу облысы билеушісінің қызметі беріледі, онда булан мен бұғы аулап, көңіл көтеріп сауығып кететін жақсы жерлер болады. Тайцзун: "Хандық құрған кісі ешкімге де күдік келтірмеуге тиіс" — деп жасырын жалақорлық пен өсекшілік жүйесін тиып тастайды. Көшпелі одақтастарының оны жақсы көргенінің анық бip мысалы Ашин Шенидің император моласының басында, онымен бірге өлгісі келіп, өзіне өзінің қол салғаны.

	Алайда императордың дос пейіл саясатына мемлекеттік кеңестің кейбір мүшелері кәдімгідей қарсы әрекет жасайды да, көшпелілердің әлсірегенін пайдаланып, оларды талайын құртып жіберу керек деп ұсыныс түсіреді, бірақ Тайцзун, бекзада Вэнь Ян-во: "Ұзын шылбыр мықтап ауыздықтаудың тиімді шарасы" — деп қысқа сөзбен қайырған, әлгіге қарама-қарсы көзқарасты қабылдайды.

	Бөгде жерлерді бірте-бірте өз жеріне қосып алудың Тайцзун тұсында қабылданған жүйесінің түпкі мәнісі мынадай: шетелдік жер иесі "жылы-жылы сөзбен" империяның қамқорлығын қабылдауға бейімделінеді, содан кейін оның иелігінің аты "желілес" облыс деп өзгертіледі, ал оның өзіне Қытай шені — әуелде аты ғана бар — беріледі, содан кейін ол жоғарғы дәрежелі шенеунікке бағындырылады. Әуелде тұралық болатын бұл қызмет, кейін бірте-бірте тағайындалатын орынға айналады да, оған тұруға жергілікті ақсүйектердің құқы артығырақ болып келеді. Келесі сатыда өзін-өзі басқарудың осынау сырттай көрінісінің өзі жойылып кетеді де, "желілес" облыс империяның құрамына жалпы негізде енеді. Тайцзунның тірі кезінде бұл жүйе мол жеміс береді.

	Тогонның тағдыры. Жаңадан жасалған әскери машинаның бірінші құрбаны қажымас қайсар кішкене Тоған болады. Түркіттермен соңғы айқастың рақымсыз қатал кезінде тоғондар қайта-қайта шапқыншылық жасап, империяның батыс шекарасына тыныштық бермеген. Қытай әскері қорғанумен шектеліп келген, бірақ олардың құрамында ұшқыр билер мен қатыгез дансяндар пайда болысымен-ақ, олар бұған қарсы шапқыншылықтармен жауап беріп, тогондардың көп малын шұбыртып айдап кетеді.

	634 ж. дансяндар мен көшпелі тибеттік жандар қытайларға қарсы көтеріліс жасап, тогондармен бірігеді. Оларға қарсы түркіттер мен кибилерден құралған атты әскер жөнелтіледі. 635 ж. олар тогонды толық күйретеді. Тогонның жетпіс жастағы патшасы Фуюнь Хотанға қашады. Өкшелеп қоймағасын, тұтқынға түскеннен гөрі өзін-өзі өлтіргенді артық көреді. Оның Чаньанда аманат ретінде ұзақ уақыт тұрған мұрагері Мойын Шұнды өз бодандары: "Қытайды жақсы көреді",— деп күдіктеніп, өлтіріп тастайды. Бұл жаққа әдейі жіберілген империялық армия таққа оның себи ұлы Нохэбоны отырғызады, ол империяның қуыршағына айналады, сол үшін оған әйелдікке, ханшайым деп әспеттеп атап, бір қытай кінәзнәсін әкеліп қосады.

	Елде орнаған тыныштық пен қытай тауарларының молдығы тегі, тогондықтарға ұнаған сияқты, өйткені 641 ж. бекзадалардың бірі Тибетпен одақтасып, қаскүнемдік жасағысы келгенде оған кінәздар батыл қарсы тұрады да, империямен одақты тікелей қорғап шығады. Бұл Тогонға жиырма жыл бейбіт өмір береді.

	Тогонға да, Тан империясының өзіне де нағыз қауып батыстан төнеді. Оңтүстік Тибеттің ұлы өзені Брахмапутраның орта жеке жағы жағып мекендейтін бота тайпалары VII ғ. бас қосып ынтымақтасып, қуатты әскери мемлекет құрады. 634 ж. Тибет мемлекетінің Цзнпо лауазымды басшысы Сронцангамбо империямен қарым-қатынас орнату үшін Қытайға елшілерін жібереді. Елшілерді қабылдап, салқын қабақ танытады, тибеттіктер мұны тогондардың айла-шарғысынан деп ұтып, со кездері іштей іріп, алауыз болып жатқан тогонға бас салып соғыс ашады. Тибеттіктер Кохзбоны Хуанхэнің жоғарғы бойыңда оп-оңай жеңеді. 663 ж. Нохэбо әйелімен, бірнеше мың жақтастарын бірте Лотчжоу обылысына кетеді. Сөйтіп өкімет Тоғонның, тәуелсіз тіршілігі ақталады.

	Ноху 688 ж. қайтыс болады, бірақ оның ұрпақтары кейінгі күз жыл бойына хандар деп есептеле береді, бірақ қолында *жақты билігі де, жер-суы да болмайды, тек Тан империясының түркіттер, тағы басқа да көпшелі бодандары секілді империялық ескер қатарында қызмет етеді.

	Гаошық ақыры. Жоғарыда айтқанымыздай, Тан әулеті жауларының бәрі үшін Гаочан бас қосатын орталыққа айналады. Осы ата Қытайдан кеткен барша саяси эмигпанттар, Суй жақтастары ағып келіп, жиналып жатады. Қытайға бағынудың кез келген түрінен бас тартатын, түркіттермен араласы" кеткен көгапелілер тайпалары осыған арқа сүйейтін. Қытайлар шығаратын тауарды өндіретін, сол себепті де олармен Сәсекелес болып табылатын жергілікті тұрғындар өмірде болып жатқан өзгерістерді ескермей, шөл дала олардың тәуелсіздігін аман сақтап қалады деп есептейді. Империяның сыртқы жағдайының шығыста да, сол сияқты батыста да шиеленісе түсуі олардың үміт-сенімін арттыра береді, шығыста Кореяда Жағдайды мүлде қиындатып жіберу қаупін төндірген мемлекеттік төңкеріс пісіп жетіліп қалады, ақырында ол сонымен-ақ 645 ж. соғысқа әкеліп арандатады, ал батыста тибеттің жаңа Мемлекетімен арадағы ұрыс бір тиылмай қояды. Алақан гаочав кіназі мен оның кеңесшілері жаңа жағдайды ескермейді. Қытай жасу әскерін батысқа аттандыру да әуелден-ақ сәтсіз шара болатын, бірақ 636 ж. бастап, империя қызметіне өз жасағымен түркіт ханзадасы жанай келіп қосылады, ал 632 ж. Хэбиге телелердің жаугер тайпасы кионлер көшіп келеді, олардың көсемі Киби Хели де император Тайцзунның таңдаулы достарының қатарынан орын алады. Осынау атты әскерге даланың жолы қорқынышты емес тұғын.

	640 ж. ондаған мың түркіт және киби атты әскерінен құралған қалың қол қытай мен көшпелілер офицерлернің біріккен басшылығымен, шөл даланы суыт басып, гүлденген Люкчун ойпатына келіп кіреді. Киби Хяпи лап қойған қызу шайқастан кейін, бекініске басып кіреді де, оның 7 мың тұрғыны жеңімпаздың еркіне беріледі. Сосын империя әскері астана езгісіне келіп, бекініс орын тездетіп көміп тастап, қаланың үстіне тасатқыш қаруларымен тасты жаудырады. Жасөспірім кінәз империя қосынына келіп, тізе бүгетінін айтып жалынады, бірақ бас қолбасшы шабуылға шығуға әмір етеді де, сосын Гаочанның шаруасы бітеді. Империя армиясының Гаочан бекінісін жеделдетіп алуы жергілікті хандыққа сұмдық әсер етеді.

	Гаочан тұрғындарына аяушылық білдіріліп, кінәлары кешіріледі; тек "қуатты үйлер" ғана ішкі Қытайға көшіріледі. Гаочандықтарға Қарашардан тартып алған қалалар қайтарылып беріледі, қарашарлық тұтқындар босатылады. Тайцзун өзінің қытайлық жақын адамдарының кеңесіне құлақ аспай, жаулап алынған жерден Сичжоу соғыс округін құрады, сосын оған ол уәлиін тағайындап, мың қылмыстыдан тұратын әскери гарнизон орналастырады, қылмыстылар түрмеде отыру орнына әскери қызметке жегіледі.

	Сеянтоны жәукемдеу. Сеянто ханы Инанның император Тайцзунмен достығы, даланың "ұзын құлағы" Хуанхэнің солтүстік жағынан түркіт хандығы қалпына келтірілді деген хабарды ханға жеткізген сәттен бастап бұзылады. Инанның есіл-дерті түркіттерді қырып салу болатын, бірақ оларды қорғау үшін арнаулы әскери шенеунік тағайындалған, ал империямен тартысу насырға шабатын ауыр іс. Бірақ 641 ж. Инанға шапқыншылық жасаудың сәті түскендей болып көрінеді. Император Тайшань тауына барып, дәстүрлі құрбан шалу сапарына аттанады, салт бойынша онымен бірге бүкіл әскер де жолға шығады. Император әскері түркіттерге көмекке келіп үлгіре алмайды деп ойлап, Инан өзіне қарасты күллі тайпаларды — тонгра мен бұғыларды, ұйғырлар мен мохэлерді (жүржендер), татаптарды — түгел жұмылдырып, халқының жауларын біржолата жойып жіберу үшін, осынау қалың армияны Гоби шөлінен асырып түсіреді. Әскерге оның баласы, тардуштердің шады қолбасшылық жасайды.

	Шабуылды оқыс бастау үшін, әрбір сарбаздың төрт аты болады, соларды алмастырып мініп, тоқтаусыз жүріп отырады. Бірақ Ашин Сымо соғысқа кіріспестен Хуанхэнің арғы бетіне, Ордосқа әскерімен шығып үлгіреді де, сол арадан шапқыншылық туралы Чаньанға хабар береді, о жақтан бұған көмекке дереу пәрменді атты әскер шұғыл аттанады. Түркіттермен біріккеннен кейін империялықтар ат басын тікелей жауға қарай түзейді де, Ночжень өзенінің бойында (641 ж.) оларды соғысуға мәжбүр етеді. Жорық кезінде әрбір сарбаз басына төрт аттан болғанына қарамастан, сеянтолар жаяу саппен жүріп соғысады. Айқас кезінде аттарды арнаулы атшылар ұстап тұрады; төрт сарбазға бір атшы болады. Айқастың бас кезінде сеянтолар өз тәсілі бойынша түркіттердің сауытсыз аттарын ғана атады. Атсыз түркіттің күні қараң, олар жаяу соғысқа олақ келеді де, іркіліп, сасып қалып, шегіне бастайды. Сеянторлар оларды қуу қызығына түсіп, қатарын шашыратып алады, оны шибғаш қолбасшысы Ли Цзи дереу пайдалана қояды. Ол Қытай жаяу әскерін жүз-жүзден сапқа тұрғызып, жаудың ашылып қалған араларынан соққы беріп, дұшпанның берекесін қашырып, тоқтатады. Ал бұл кездері түркіт атты әскері қатарын тез жөндеп, атшыларға ұрынады да, 15 мың атты бір-ақ қуып әкетеді. Бұл жау қатарында үрей туғызады да, сеянтолар бей-берекет қаша жөнеледі, түркіттер оларды жаппай қуа жөнеледі. Ал, ұрыс желтоқсанда болғандықтан да, қылыш пен семсерден аман қалғандары қайтарда шөлден өткен кездері аяздан ұшып келеді. Сеянто әскерінің 80 проценті жоқ болып шығады. Мұндай сұмдық жеңілістен кейін, Инан амалсыздан бітім сұрап, оны қытай қаншайымына некелесу арқылы бекітпек болады. Тайцзун ханның өзі үлкен басымен некелік қалыңға мол етіп мал айдап келуін талап етеді. Осынау қалыңмалды жинау үшін халыққа алынған алым-салықтың ауырлығы соңдай, қалың жұрт ызаланып, өре түрегеледі. Ал, жиналған малды қыстың көзі қырауда шөлден айдап өту мүмкін болмайды, өйткені малдың өлім-жітімі көбейеді. Бұл Инанды біржолата әл-дәрменнен айырады. Содан кейін енді оны есептен шығарған Тайцзун оған қалыңдық беруден бас тартады.

	Инан тулап шапқыншылық жасап көрмекші болады, бірақ империя әскерімен жолығысып қалып, соғыссыз шегініп кетеді. 645 ж. Қытаймен белдесуге әзірленіп жатқан Корея, Инанды империяны бір дүрліктіріп қайтуға қанша азғырса да, одан ештеңе шықпайды. Көкейінде жүрген көп ойының жаппай күйрегенін көзімен көріп, 645 ж. қазанында Инан дүние салады. Сеянтоның бекзаттары оның көлденең ұлы Иманды хан етіп қояды, бірақ ханның заңды баласы Бачжо жақтастарымен келіп, әкесін қойғалы жатқанда Иманды өлтіріп, өзін ханмын деп жариялайды. Тайцзунның негізгі армиясымен Кореяда соғысып жатқанын пайдаланып, Бачжо Қытайға шапқыншылық жасайды, бірақ оны шекарадағы әскердің өзі-ақ талқандайды. Сонымен бірге қарсы партия бекзаттарының кейбіреулерін жазалап өлтіру ордада ашу-ыза тудырады, ал империя жасағы жақындағаннан-ақ, ордадағылар оны тастап, бет-бетіне қашып кетеді. Көп ұзамай Бачжоны ұйғырлар өлтіреді, соның артынша, 646 ж. күзінде сеянто ордасының қалдығын қуып жеткен қытай әскері олардың бір бөлігін қырып жібереді де, енді бір бөлігін тұтқынға алады, тағы бірсыпырасы енді қайтып бірікпейтіндей болып , шартарапқа шашырап кетеді.

	Осындай жаугер де қабырғалы қалың тайпаны оп-оңай жеңуді империяның елшілік қызметінің шебер ойластырылған тәсілімен түсіндіруге болады. Тайцзун, Инанның қытай ханшайымымен некелесуін тиып тастауы арқылы сеянто ханына бағынатын тайпаларға көтеріліске шығу жөнінде белгі береді" Сосын ол — оларға көсем етіп, "Түркіт батырын" жібереді, бірақ анаған ол жақтан ыңғайлы тұрақ табылмайды. Көтерілісшілерді ұйғыр ағаманы Түмиду бастайды. Ол сеянтоларды талқандайды, бірақ жеңістен кейін басқа да көсемдермен бірге Тан императорына бағынады. Теле тайпаларына бұл ең жақсы жол еді: Олар ештеңесін де жоғалтпай, өзінің тұрмыс салтын сақтап, өте көп пайда көреді, өйткені қытайлармен сауда жасауға, олжа мен құрмет әкелетін император армиясында қызмет етуге мүмкіндік алады. Рас, біраз қарсы кісілер шығады да, Тумидуды қасыгөйлер өлтіреді, бірақ империя уәлиі оларды айла-амалмен торға түсіреді де, өлім жазасына кеседі. Сосын Тумидудің баласы тайпаның басы болып бекітіліп, әскери шен алады, осыдан кейін ұйғырлар империяның адал бодандарына айналады да, ол жүргізген соғыстың бәріне де қатысады.

	Чебихан. Сеянтоны талқандаудың Тан империясының абырой-беделін көтергені сондай, бүкіл теле тайпалары, олардың тіпті байырқы (байегі) мен курыкандар (гулигань) сияқты ит арқасы-қиянда жатқандарына дейін, 647 ж. алым-салығымен қоса елшілерін жіберіп, императорға өз еркімен бағынады. Со жылдың аяғында түркіттің Чебиханынан да елшілік келеді.

	Бұл ханзаданың тағдыры айрықша назар аударарлық. Кат Елханның кезінде ол еншілік аймақтың бегі және "кіші" хан деген атағы болатын. 630 ж. күйреуден кейін Чебихан өз ордасымен теріскейге қашады, өзін өкшелеп қыр соңынан қалмаған сеянтолардан ұрыса отырып, қара үзіп кетеді де, шығыс Алтайдың таулы алқаптарына барып тығылады. "Таншуда" былай деп жазылған: "Чеби Алтын таулардың (Алтай) солтүстік жағына сіңіп кетеді. Алтын таулар үш жағынан тіп-тік құлама жартастардан тұрады, тек төртінші жағында ғана атпен, арбамен жүре алғаш өткелең шатқал бар. Ол жер жазық, Чеби барып соны иемденеді... Ол батыста Гэлолуды (қарлықтар), солтүстікте Гегуді (қырғызды) бағындырады". "Алтын таулардың солтүстік тағына" деген сөзді дәл күйіңде, дәлірегі, біздің мағынада түсінуге болмайды. Алтайдың теріскей беті сыңсыған орман, ал онда түркіттер сияқты малшы халықтың тұруына жағдай жоқ. Қырғыздар жоғарғы Енисейді мекендеген, Чебихан шын мәнінде Алтайдан асып кетсе, қырғыздар оның солтүстігінде емес, шығыс жағында болар еді. Қарлықтар Ертістің жоғарғы жағында қоныстанған, ендеше олар ханның батысында емес, оңтүстік жағында болған. Ал, ол араны жан-жағынан тау қоршап тұрса, оның іші теп-тегіс яғни жазық болса, онда бұл Чебиханның Ішкі Алтай алқаптарын иеленгенін көреміз, ал оған баратын бірақ өткел жол — Сайлыгем. Демек, Чебихан иелігінің негізгі бөлігі Теле көлі мен Қатын өзенінің аралығында болған, бірақ шығыс жақта оның қарауында Кобдо өңірінің бір бөлегі болса керек.

	Оның әскері 30 мың адам деп есептелген. Ол ебін тауып, өзіне солтүстіктегі қырғыздар мен батыстағы қарлықтарды бағындырып алады. Ал, шығыста ол қажымай-талмай сеянтолармен соғыс жүргізген.

	Тайцзун оған жауап ретінде елшілерін жіберіп, хан өзі Чаньанға келіп бағынатынын білдірсін деп талап қояды, бірақ Чебиханның елшілік қарым-қатынас орнатуды сөзсіз тізе бүгушілік деп қарауға ешбір ниеті жоқ болатын. Қытай елшілері ханның икемге келмейтін қайсарлығын көргесін, оны ұстап әкету үшін, қарлықтармен мәмлеге келеді. Айла-шарғы ашылады да, қытай елшілігі түгелдей жусатып салынады. Бұған қатты намыстанған Тайцзун 649 ж. Чебиге қарсы генерал Гао Кань бастаған ұйғыр мен бұғыдан құралған қалың жасақ жібереді, Чеби тұтқындалып, Чаньанға әкелінеді, мұнда оның айыбы кешіріліп, оған әскери жоғары атақ-шен беріледі. Оның халқы шығыс Ханғайдағы Өтікен орман-тоғайына көшіріледі, өйткені сеянто жойылғаннан кейін бұл облыс құлазып бос қалған.

	Оқиғаның жалпы барысы осындай, бірақ тұтас халықты Алтайдан Ханғайға көшіргені туралы хабардың әсіреленгеніне шүбә жоқ. Мен "Таншу" мен "Ганмуды" құрастырушылар іске селқос қараған деп шүбәланудан аулақпын. Шамасы, олар туындысында Гао Каннің рапортын көшіріп бере салған. Бірақ басқа да көптеген генералдар сияқты, бұл генерал да қытай сарай маңындағылардың географияны нашар білетінін ескеріп, өз рапортын долбарлап жазған. Бұл рапорттың шикілігін білу үшін Чаньаннан шығып, Гоби мен Батыс Моңғолия арқылы Алтайға дейінгі жол кешуді қосқанда, бүкіл науқан тек бір ғана 650 ж. біткенін айтсақ та жеткілікті.

	Осы уақыт ішінде 30 мың түркіт әскерінің қарсылығы жойылды, Чебиханға опасыздық еткен екі ағаманның бас иіп бағынатыны қабылданды, түгел бір аймақ қапылыста алынып, Чебиханның өзі ұсталды дегенге сенуге болады, ал бірақ осынау қысқа уақытта Гао Кань сан мың халықты түгел ұстап алыпты дегенге, Алтайды өмірінде көрмеген қытай сарайының төңірегіндегілер ғана сенуі мүмкін. Бір-бірінен биік асулармеи бөлініп жатқан тау алқаптары жаратылыстың өзі жасаған жасырын баспаналар, кез келген жаудан соларға барып бой тасалай тұруға болады, өйткені қоршауда қалғандар игілігіне иен даланың бір пұшпағы (Алтай алқабының ыстық күн қақтаған солтүстік жоталары әрқашанда далалық аймақ) және жанға сая, жұпар иісті ну орманның бір мүйісі (күн шұғыласы сырғып қана өтетін түскей жотасы) таза, мөлдір суы буырқанып жатқан тау өзені, табанында бұлақтар шулап ағып жататын терең сай-жыралар қосымша баспана ретінде соларға қызмет етеді. Қыс күнінде биік асулардан өту қиын, ал жазда мұндай алқаптарға жеткен жау да ешбір нәтижеге жете алмайды, өйткені жайлаулар су айрықтары аралығында жатады да, оған тек жергілікті адамдар ғана білетін білте сүрлеулермен бара аласыз. Өзеншелер бойын қуалай жүретін табиғи жолдар болмайды, себебі олар төменгі ағысында жартастарды жарып өтеді де, аттылы кісі түгіл, қара жаяу жүре алмайтын тар шатқалдармен ағады. Бірақ Алтайда көшпелі мал шаруашылығы тек алқаптардың далалық жоталарында ғана тірлік ете алады, ал ондай жерлер онша көп емес. Сол себепті де мал басы өсіп, халық саны көбейген кезде Чебихан сайын далаға шығуды ойлауға тиістұғын. Ол соны тапқан, оның түбіне жеткен де осы әрекеті еді, өйткені кең жазықта император атты әскерімен иық теңестіретін күш жоқтұғын.

	Текске қайтып оралсақ, біз Чебиханның жазықта талқандалып, Алтай тауының бөктерінде, әлі бой тасалап үлгірмеген кезде ұсталғанын байқаймыз. Шамасы, Гао Кань өз тапсырмасын орындадым деп ойлап, ұсталған тұтқындарды Ханғайға жөнелтіп, Чаньанға тиісті хабарламаны жіберген тәрізді. Соның арқасында тау арасында тұратын түркіттер аман қалады, олар тіпті өздерінің Төлес атын да сақтайды.

	Корейлердің ерлігі. Тіпті Сеянто хандығын жойып жіберуден біраз бұрын Тан үкіметі алдына корей мәселесі қайта келіп тұрады. VII ғ. орта кезінде Корея үш мемлекетке бөлінулі еді: түбектің оңтүстік батысында Жапониямен одақ жасауға бейім Пякчо патшалығы; оңтүстік шығыста — жапон теңіз қарақшыларынан тепкі көрген, сол себепті де Қытаймен одақтасуға ділгер Силла патшалығы; солтүстікте — оңтүстіктегі екі патшалықпен де жауласып, маньчжүрлардың орман-тоғайы мүкримен (Мохэ) достас Когурио яки Корея патшалығы болады. Осынау аса берік жауынгер мемлекет Суй әулеті Қытайдың төрт рет жасаған басқыншылық шабуылын тойтарып тастайды. Тан әулетімен ол достық қатынасты нығайтады, бірақ 642 ж. Когуриода төңкеріс болады: Гай Сувынь деген біреу шіркеуге сүйеніп, бекзаттарды түгел қырып, патшаны өлтіреді, оның өлген патшаның немере інісі кішкене сәбиді таққа отырғызады да, бар билікті өз қолына алады.

	Империя үкіметі көршісінің ішкі істеріне қол сұғуды ойына да алмаған, бірақ Гай Су-вынь Пякчэмен одақтасып, 643 ж. биллаға қарсы соғыс бастайды. Өз одақтасын талан-таражға түсірмес үшін, Тайцзун Кореяға елші өкілін жібереді, бірақ елшіні менсінбей, енжар қабылдағаны сонша, бұл соғыс ашуға желеу болады. Тайцзун, корей узурпаторының қатыгездігі халықты оған қарсы өшіктіреді деп , бұл жәйт — Силланың көмегімен, империяның қидан, татап және мукрий әскерлерін жеңіп шығуына мүмкіндік туғызады — деп ойлаған. Бірақ ол сұмдық қателеседі: корейлер өз Отанын қорғауға қаһармандықпен, жанын сала кіріседі, ал мукрилер (маньчжурлар) оларға көмекке келеді. Империя армиясы құрамында қытайлардан гөрі көшпелілер көптұғын, бірақ жорыққа қытайлар да қатысады. Телелер корпусына сыңарқолды балуан Киби Хэли, түркіттерге — Ашин Шени, Жоңғария даласынан келген, чуйе салтаттыларына Ашин Мише қолбасшылық етеді, ал хан Ашин Сымо император штабында болады. Жоғары қолбасшылық императордың туысы, сеянтоларды жеңген табғаш Ли Цзи мен қытай әскербасы Чжан-Лянға тапсырылады. Қытай мен түркіт қолбасшылары тең мөлшерде, аралас-құралас тұрып жатады, ал флотта тек қытайлар ғана қызмет істейтін.

	645 ж. көктемінде империя армиясы шекарадағы Ляо-шүй өзенінен көктей өтіп, Гаймучен бекінісіне лап қойып, бірден басып алады да, сосын Ляодун қаласын барып қоршайды. 40 мың корей оны құтқаруға жұмылып келіп, қытай жаяу әскерін біраз тықсырады, бірақ соққы жеп, шегініп кетеді. Содан кейін тасатқыш машиналар қала дуалын құлатады, қатты желді пайдаланып, империялықтар қалаға от қояды. Дуал үстінде тұрған корейлер шегінбейді, бірақ жау оларды ұзын найзалармен түйреп түсіре береді. Қала шыдамай құлайды.

	Содан кейін Ляодунның солтүстік жағындағы аса күшті Бай-яйчен бекінісі бағынады. Шабуылшы сап бекіністің опырылған қабырғасы алдында лап қойғалы тұрған кезде, қолбасшы Ли Цзи: "Олжаға бір кенеліп қалу үшін, сарбаздар өлген-тірілгеніне қарамастан, атылған оқ пен тас астына өз еріктерімен барады. Енді қала алынып бітуге жақын; ендеше мұның берілуін қабылдап айқасып жатқан әскер қызуын басып қайтеміз?"— дейді. Алдияр атынан түсіп, кешірім сұрап, былай тіл қатады: "Айтқаның рас, бірақ қалың әскерге қарапайым жұртты қырғызып, әйелдерді бала-шағасымен тұтқынға алғызып қоюға менің дәтім шыдамайды, ал сенің корпусыңнан айрықша көзге түскендерге мемлекет қазынасынан әртүрлі заттар беріп сыйлаймын, сөйтіп мен сенен бір қаланы сатып аламын. Ли Цзи әскерді алып кетеді, сосын император қаланың тізе бүккенін қабылдайды.

	Корейлер бар күшін жұмылдырып, көмекке мүкрилер атты әскерін шақырады. Ашин Шэни әртүрлі айла-тәсілмен корей әскерінің бүйірін қыздырып шабуылға шығарады да, оларды еліктіріп әкеліп, өздерінің тосқауылда тұрған басты күшінің үстінен түсіреді. Корейлер амалсыздан соғысып, көп адамынан айрылады. Тауға барып ұйлығысып қалып, жан-жағынан империя әскері қоршаған корейлер жеңімпаздар еркіне беріледі. Тайцзун кейін Қытайға көшіру үшін 2500 командирді тұтқында қалдырады. 30 мың сарбаз үйді-үйлеріне жіберіледі де, үш мың мүкри әскері өлтіріледі.

	Бірақ империя әскерінің күллі күш-жігері Аныпа қаласының қамалына соғылып, күл-паршасы шығады (Кайпиннің солтүстік-шығысында). Қабырғаны қаусатқан тарандар қайратына, қалаға тас жаудырған тасатқыш машиналар әрекетіне, күні-түні бірдей жүргізілген жеті мәрте шабуылға, қамауға алғандардың көп зиян шеккеніне қарамастан, қала мүлде берілмейді. Сол арада қыс түсіп, азық-түлік қоры таусылады. Император корей әскербасыларын қала қамалына шақырып алып, қаланы қорғау ісінде қайтпас қайсарлық танытқаны үшін оларға алғыс айтады да өз әскеріне шегінуге бұйрық береді. Шабуыл тұншығып қалады да, күллі ұрыс науқаны жеңіліске ұшырайды, шегініс кезінде көптеген сарбаз суық аяздан, жол азабынан қаза табады, осынау соғыс Ян-дидің Кореямен жүргізген соғысына қалай ұқсамайды десеңізші 645 ж. басып алынған жерлер империя қарамағында қалған, корейлер шегінген әскерді қууға жүрегі дауаламайтын, ал енді 647 ж. соғыс қайта жүргізіледі, бірақ түпкілікті жеңіске тек 668 ж. ғана қол жетеді.

	Бірақ біз бұл соғыстың бұрылыс-қалтарыстарына көңіл бөліп жатпаймыз. Біздің тақырыбымыз үшін, тек соған қатысқан түріктер мен басқа да көшпелілердің еншісін, мөлшерін анықтасақ болады, ал олардың еншісі аз болмаған.

	Шенидің "Батыс өлкеге" жорығы. Кореядан қайтып келгеннен кейін Тайцзун назары тағы да батысқа түседі. Үкі мен Халлығты қуып жіберген соң ол жақ біраз тынышталған. Шығыс Түркістанның уақ билеушілері түркіттер күшін асыра бағалап және Гаочанды оңай бағындырғанынан қорқып, империя басқыншылығына қарсы күресте тірек болар деп, өздерінің болмашы тәуелсіздігін сақтап қалу үшін Ірбіс Шегуйханға бағынады. 630 ж. Кучаның империяға бағынуы Сварнатеп патшаның (Санскрит есімі Суварнадевтің тохарлық өңделген түрі) қолымен жасалған істұғын, бірақ оның орнын басқан Харипұшпа (қыт. Али Бушиби) империямен қарым-қатынасты үзіп, Батыс қағанатына бағынады.

	640 ж. Қарашардың луны (қожасы) Тукичжи батыс түріктің Кулишар деген бекзатына қызын ұзатады да, енді сүйенішім нығайды — дегендей, алым-салық төлеуді тоқтады. Әдепкіде қытайлар бұған біраз төзеді, бірақ 644 ж. Қарашар қожайынының інісі өз жағына шыққанын пайдаланып, Батыс өлкесінің уалиі Го Сяо-кэ, оны жол көрсетуші ретінде ұстап, гентек кіріптардың жазасын бермекші болады. Ойламаған жердей кенет шабуыл жасап, ол Қарашарды жаулап алады да, Гүкичжиді тұтқынға алып, Қытайға жөнелтеді, ал босап қалған таққа оның інісін отырғызады. Кулишар, атасының кегін қайтару үшін қасына түркіттерін ертіп алып, қытай әскері кеткесін, үш күннен кейін Қарашарға келеді. Ол жаңа билеушіні қамауға алып, оның орнына таққа әлгінің туысқаны Сепо Аначжиді қояды. Жаңа қожайын опасызды Кучаға жөнелтеді, со жақта оны билеуші Харипушпа жазалап өлтіреді.

	Тайцзун мұны соғыс ашуға болатын себеп деп есептейді де, ол жаққа қарауына түркіт пен теле атты әскерінен тұратын жер қайысқан қалың қол беріп, (100 мың адам?), өзінің таңдаулы генералы Ашин Шениді аттандырады.

	Ашин Шени күтпеген жерден тосын шабуыл жасау үшін, Хамиден бастап, Тянь-шанның солтүстік жоталарымен жүріп, Жұлдызға жетеді де, жолай чуйе мен Чуми тайпаларын талқандап, сосын армиясын бірнеше асудан өткізіп, Куча бектігінің шебіне келіп кіреді. Жау абдырап сасып қалады: Қарашар сұлтаны Сепо Аначжи астанасын тастап қашып кетеді, бірақ ұсталып, басы кесіледі . Кучалықтар елу мың әскерді қарсы көтереді, бірақ тез талқандалады да, Шени Кучаны жаулап алады. Билеуші жеңіл атты әскермен түркіттерге қарай қашады, бірақ қуғыншылар өкшелей жетіп, қоршап тұтқынға түсіреді. Кучаның Нали деген бекзаты түн қараңғылығын пайдаланып қашып кетеді. Ол Батыс қағанатқа барып, о жақтан он мың түрік салтаттысын ертіп келеді. Түріктер империя жасақтарының біріне тұтқиылдан шабуыл жасап, оны талап; күйретеді. Шени әскерінің арасында үрей туады, бірақ негізгі күшпен қақтығысып қалған Нали біржолата жеңіліп, өзі тұтқынға түседі.

	Осыдан кейін шағын-шағын 70 қала өз еріктерімен Шениго бағынады. 649 ж. әскер күшімен айбат көрсету арқылы ғана Хотанды бас июге мәжбүр етеді. Бұқар мен басмал тайпасы да толық бағынатынын білдіреді, бірақ бұл оларды ешнәрсеге міндеттемейді. Ірбіс Шегуйхан өз мемлекетінің тұтастығын сақтап қалуға ешбір қабылеті жоқтығын анық көрсетеді. Шалқар даладағы түркіт сауытты әскерінің бұрынғы басымдығы біткенді, өйткені империяның атты әскері де тап осындай дала тұрғындарынан құралғанды, оларды батыс түркіттерінің қалдықтарынан әсте кем түспейтін, дала соғысының тәжірибесіне жетік қолбасшылар басқаратын. Олардың тәуелсіздік сағатының санаулы ғана екені ел-жұртқа мәлім еді. Бірақ 649 ж. 10 шілдеде Тайцзун қайтыс болады да, Батыс қағанаттың жантәсілім азабы созылып кетеді.

	Тайцзунның ажалы. 649 ж. бас кезінде бір орталыққа қарайтын империяны құру ісі аяқталады. Кореяда табанды қарсылық көрсетіліп жатса да, Алтай алқаптарында қайсар түріктер бой тасалап жүрсе де, ал Батыс қағанаты соғды қалалары мен далаларына, сонау Кубанға дейін өктемдік жасап тұpaды да, империяның нақты әскери күшімен теңдесе алатын бәсекелесі жоқ екенін елдің бәрі де білетін.

	Батыс түріктерін Куча қасында (648 ж.) жеңгеннен кейін Тайцзун былай дейді: "Мен бір кезде көңілімізге әртүрлі зат жұбаныш болады деп едім. Топырақтан қала салу мен бамбук таяқты ат қып міну балаларға жұбаныш, сауда-саттық арқылы өзара басы артық тауарлармен алмасу көпестерге жұбаныш; жоғары шен мен жақсы жалақы шенеуніктер жұбанышы; дүниедегі тыныштық пен бірлік алдиярлар жұбанышы; мен кәзір көңілдімін. Осынау бірлік пен тыныштық, тәуелсіздіктен бас тартып, бағынған тайпалар мен халықтар үшін жасалған бағдарлама, соны жүзеге асыру жолында ауыр жорықтар жасалып өзіңнің де, өзгелердің де талай-талай сарбаздары қырылатын айтулы бағдарлама болатын. Бұл бағдарламаның қаншалықты шынайы болғанын жоғарыда айтқанбыз, бірақ оның 649 ж. жүзеге асқаны анық факті ретінде қала береді және қолжеткен жеңістерге қоса, соғыс екпіні империя әскерін болашақ соғыстарға итермелей бастағанды. Мұның үстіне елдегі көп нәрсе империяның негізін салушының жеке басына байланысты болатын.

	Жеке басының қадыр-қасиеті арқасында жоғарғы өкіметке ие болған адамдар жөнінде сөз туа қалса, әдетте Наполеонды еске алады. Ол кісі мен Тайцзун — Ли Ши-минь арасында ұқсас жәйттар көп болғанын айту керек. Олардың екеуі де өмір жолын армия лейтенанты болып бастаған, екеуі де таланттарымен көтерілген және екеуі де қарулас серіктерін айналасына тығыз орналастыра білген. Оның екеуі де әрі батыр, әрі ақылды болған, екеуі де өз халықтарының өмірінде орасан зор роль атқарған.

	Бірақ Наполеонның ісі оның көзі тірісінде-ақ құлап бітеді, ал Тайцзунның ісі өзінен кейін тағы жүз жыл өмір сүреді. Наполеонның "сұрқылтайы" Фуше болған, ал Тайцзун: "Хандық құрған кісі ешкімге де күдік келтірмеуге тиіс"— деп жар салған. Наполеон тұсында салтанат құрған, ал Тайцзун тұсында мәдениет гүлденген. Наполеон франциясы аса қажет тағамға: кофеге, қантқа т. б. зәру (болған, Тайцзун халық үшін азық-түліктің өзіне дейін болып көрмеген молшылығын жасаған. Тек Конфуций жолын қуған интеллигент — зиялылар ғана, императорды әйел құмар, буддашылыққа бейім және соғысты жақсы көреді, деп жұрт арасында пікір туғызады. Конфуцишілдер әсіресе оның көшпелілермен дос-жаран болғанын қатты айыптаған, бірақ олар бұл арада аңламай өз карталарын ашып қояды: олар империя идеясын қабылдайтын, ол түркіттермен, моңғолдармен дос болуды қаламайтын, оның зардабын біле тұра Суй үйінің ескі саясатына бүйректері бұратын.

	Тан әулетінің тағына бірнеше сауатты дүмшенің күңкілі шіркеу түсіре алмайтын, өйткені оған көшпелілер әскерінің адалдығы және халықтың қалың бұқарасы арасында абырой-беделі айғақ еді. Тан әулеті сол себепті де қысылмай-қымтырылмай-ақ елге мейрімділік пен төзімділік бейілін көрсете беретін.

	649 ж. көктемінде император ауырып қалғанын сезіп, бекзаттарын шақырып алады да, ел басқару ісінде ұлына көмек көрсетіп отыруға әмір етеді. Ол ауырып жатқан кезінде қашан 649 ж. 10 шілдесінде көз жұмғанға дейін, мұрагерге ақылын үйретеді. Ол өлгенде сарайда болған кісілердің бәрі, тап бір әкесінен не шешесінен айрылғандай, егіліп жылайды. Ашин Шени, о дүниеде бірге болуы үшін, мұның өзін жақсы көретін ханының, досының мәйітімен бірге қойыңдар — деп өлмекші де болады, бірақ тақтың қатыгез мұрагері оны тиып тастайды.

	Жаңа император Геоцзун лауазымын қабылдап, Кореядағы соғыстың тоқтатылатынын және Кучада ұстап алынған тұтқындардың бәрінің босатылатынын жариялайды, бірақ көп ұзамай оған әкесінің ісін жалғастыруына тура келеді.





ТҮРІКТТЕРДІҢ АҚЫРЫ

	XVIII тарау

	Батыс қағанаттағы төңкеріс. Ірбіс Шегуйхан өзін таққа отырғызған он оқ түріктерінің үміт-сенімін ақтамайды. Отырықшы иеліктер оның қолынан сырғып шығып кетеді де, империяның әскері қағанаттың шекарасына тақалып келеді. Осы көріріліктен ешбір қайырым болмайтынын тайпалар көсемдерінің бәрі де айдан анық көреді.

	Қағанаттың оңтүстік шетіндегі, жиырма жылдан бері тыныш болып келген жағдайдың нашарлап кететін қаупы бар. Араптар Иранның Батыстағы бөгетін, гректерден гөрі әлдеқайда табысты түрде талқандап жатты. 637 ж. Кадесия маңында шахиншах Иездегер ІІІ-нің тұрақты армиясы қырылып қалады, соның ізінше Ктезифон құлайды. 642 ж. Негавенда жанында араптар парсы жасақтарын талқандайды да, Персияның тағдыр-талайы шешіледі. Парсылар қолынан келгенінше қарсылық жасап бағады, бірақ бір қаладан соң бір қала араптар қолына өте береді. Шах төңірегіндегі нөкерімен шығысқа қарай шегініп келе жатқанда, кездескен жердің бәрінде сән-салтанатпен қабылданады. Бірақ ол соғыс қажетіне ақша мен адам талап етсе болғаны — уәлилері одан теріс айналып шыға келеді; сөйтіп 651 ж. ол өз қоластындағы жердің шетіне — Мервке дейін жетеді.

	Персиядағы көтеріліс және Дейлем мен Табарстанның, Журджана таулықтарының жанталасқан қарсылығы араптардың ілгері жылжуын тоқтатады, бірақ олардың жеңістері жөніндегі сыбыс Орта Азияға өтіп тежетіп те жатады, мұның бәрі он оқ түріктерінің мазасын алады.

	Жоңғария да теңіздей толқиды. Ірбіс Шегуйханның қуғын-сүргінінен империяның иелегіндегі жерге қашып кеткен чуйе мен чуми тайпалары туған жерімен тәуелсіздігін қайтып алуға ұмтылады. Олардың байырғы көсемі Халлығ болатын.

	Қағанат шебінен қашып шығып, Тайцзун қызметіне тұрған Халлығ, тезарада іскерлігімен көзге түсіп Тичжоу соғыс округін (Бесбалық) басқаруға ие болады. Бірақ осынау мансапқұмар қолбасшы империяның шекара офицері дәрежесін місе тұтпайды да, Тайцзун өлгеннен кейін, тек Бесбалықты ғана емес, Тұрфанды да азат етуді алдына мақсат етіп қойған бір құпия қаскүнемдікке қатысқан болып шығады. Қаскүнемдік дәл кезінде ашылады, бірақ қылмыс әлі жасалмағандықтан да, Халлығ баласы Тиейінді аманат ретінде "гвардияда қызмет ету үшін, Чаньанға аттандырады. Тиейін Қытайда аз уақыт болады. Ол әкесіне рұқсат алып келіп, оған шығысты жайына қалдырып, Батыс қағанатына тезірек кетуге кеңес береді.

	Бұл шабуыл әрекеті Қытайда ойластырылды ма, әлде азаттыққа ұмтылудан туды ма немесе осы екі дәлел бірге себеп болды ма — оны ашып айту мүмкін емес. Тұтас бір орданың империя уәлилерін бейхабар қалдырып кете қойғанына сенудің өзі қиын, бірақ қалай болған кезде де, ол әйтеуір әлгілер бақылайтын шептен өткеннен кейін, Халлығ өзін Ышбарахан (қыт. Шаболо-хан Хэлу) деп жариялайды да, 651 ж. жазында "Дұлыханның бұрынғы жерлерін" (Үкі) басып алады. Он оқ түріктерінің қарсылығы жөнінде бастаухаттар жұмған аузын ашпады. Осынау төңкеріс суретін қалпына келтірейін десек, маліметтер тым аз. Ірбіс Шегуйхан бодандарының одан іргесін аулақ салып, күрес-тартысқа бар қайрат-жігерін, ерік-қабылетін жұмсап, бел шешіп шыға алатынын көрсеткен кісіні өз еріктерімен хан деп танығанын ойша жорамалдауға ғана болады. Ірбіс Шегуйханның өз тағдыры қайғылы. Тақты тартып алушы оны өз қолымен өлтіреді". Қаза тапқан ханның мұрегерлері қашуға тиіс болады.

	Бірақ 651 ж. оңтүстікке баратын жолды араптар, шығысқа баратын жолды империялықтар жауып тастағанды. Тохарстанды Үкі билеп тұрған, солтүстіктен шабуылдатып Ышбарахан келеді, ендеше ашық бір-ақ жол — батысқа баратын жол ғана қалады, өйткені Еділ мен Терек бойындағы хазарлар әлі түркіттер билігін білмеуші еді. Шыныңда да VII ғ. орта шенінен бастап, Каспий жағалауынан дербес Хазар қағанаты пайда болған, оны Ашиндер әулеті басқарған. Осынау хан әулетінің VII ғ. орта кезінде өмір сүрген мүшелерінің бәрі белгілі болғандықтан да, шығарып тастау әдісін қолдансақ, Хазарияда Ірбіс Шегуйханның мұрагері таққа отырғанын мойындауға тура келеді. Бұл кезде Хазария Батыс қағанатынан бөлініп кеткен болатын. Ал, Ышбарахан мен он оқтүріктердің хазарды ойлауға пұрсаты да болмай жатқан.

	Ышбарахан. Ышбарахан түріктердің тілегенін — ішкі тыныштық пен сыртқы соғысты тауып береді. Біріншіден, ол он тайпа көсемдерінің құқын танып, бекітіп, дулыларға "чур" лауазымын, ал нушевилерғе "йегін" лауазымын береді. Ол өзі мен өзінің жасауылына арнап, "Мың бұлақ" алқабынан бекіністі қала салдырады, ал баласына " Баһадүр-жабғы" лауазымын береді яғни Батыс қағанатының екінші билеушісі етіп қояды.

	Ышбарахан түркіттер мен он оқ түріктерінің өзара көптен күткен мәмлеге-ымыраға келуіне мұрындық болады, өйткені нушевилер оны ешбір қарсылықсыз хан деп таниды. Бұл ымырашылдық өздерінің басшылығын орнатуға ұмтылған чүйе, чуми және чумугунь тайпаларының мақсатына кереғар келеді. Бұл тайпалардың талабын өз халқының негізгі бұқарасының есебінен емес, өзге жолмен қанағаттандыру үшін кенет шапқыншылық жасап, Тинчжоу бекінісін талқандайды. Осыдан кейін олжаға шаш-етектен келген чуй тайпалары қайтадан Ышбараханның тірегіне айналады, бірақ шапқыншылық империямен соғысты тудырады.

	562 ж. бастапқы кезінде Лан Гян-фанның қолбасшылығымен 20 мың қытай әскері және Кнбн Хэли бастаған" 50 мың теле сарбазы Жоңғарияға жөнелтіледі. Соғыс жоспары мейлінше мұқият жасалады. Ұзақ соғыс жүргізуге азық-түлігі жетпейтін Ышбарахаңды, теле сарбаздары тез қимылмен тықсырып тастауы көзделеді. Көшпелі тайпаларға, оның ішінде чуйе мен чумилерге кешіріммен қарау жаты тапсырылады, Ышбараханның өзі басты жау деп танылады. "Көшпелілерді қуып тастап, бөрілерге яғни түркіттерге бүйідей тиюге әмір етіледі, қытайлар түркіттерді "түп-тамыр", ал басқа тайпаларды "бұтақтар мен жапырақтар" деп атаған.

	Алайда, осындай батыл бұйрықтарға қарамастан, әуелгі кезде соғыс әрекеттері жігерсіз шабан жүргізіледі. 652 ж. чуйе мен чумилер талқандалады, бірақ олар, әсілі, ойсырай жеңілмеген секілденеді, өйткені олардың күрес-тартысқа деген ерік-жігері жасымайды. 653 ж. империялықтар қайтадан Бесбалықты басып алады, ал 654 ж. қарлықтарға шапқыншылық жасалады, бірақ олар 10 мың жылқыны айдап кетумен ғана тынады. Со жылы империялықтар чумугун тайпасын ойрандап, қытай әскербасы, өлтірілген жаудың 30 мың құлағын кесіп, астанаға жөнелтеді. Алайда бұл шапқыншылықтар қытайларға онша пайдалы болмайды және олардың сәтті аяқталатын себебі Ышбараханның өзі оңтүстік батыстағы шекарасының бүтіндігін сақтап қалуға мәжбүр болады.

	Махуй Сүридің қазасы. Мервтің марабаны Махуй Сүри өз қаласының қақпасын Иездегерд алдынан ашады. Шахпен бірге оның күзетшілерінің шағын бір отряді және тәж-тақ қазынасын артқан керуен келеді. Адал берілген бодан ретінде, Махуй шах алдында басын иіп, тағзым етеді, бірақ Иездегерд күллі күшті араптарға қарсы жұмылдыруға ақша талап етуі мұң екен, топас Махуй табанда араптар оған жете алмайды, ал мына патша қазынасын иемденсе жаман болмас еді, бәлкім, өзім де алдияр болып шыға келермін, деп ойлайды. Шах қазынасына бір өзі қол салуға бата алмай, түріктерден көмек сұрайды.

	Мерв марзбаның шақыруына, тегі, Соғдада тұрып қалған нушеви ағамандарының бірі Бижан-тархан деген үн қатады. Ол Мақұйдың сатқындық саясатын пайдаланып, өз жасағымен келеді де, қапыда қалған шах отрядын күйретеді. Иездегерд аман құтылады, бірақ диірменші үйінен пана тапқысы келген жерінен оны сол үй иесі бауыздап өлтіреді. Махүй шах қазынасын иемденіп, тәуелсіз патша болып шыға келеді.

	Бірақ оның жағдайы ауырлай түседі, өйткені әлгі оқиға күллі Хорасанға жайылып кетеді де, қонағын өлтірген сұмырайға қарсы жұрттың ашу-ызасы өрши береді. Махүй айыпты түркіттерге жауып, шахтың өзіне өкімет бейнесі — тәж бек жүзікті өсиет етіп қалдырғанын айтады. Дәлелдерінің дәйексіз де әлсіз екенін сезген опасыз өз әскерін нығайтып, оның санын молайтуға тырысады. Фирдоуси сөзіне жүгінсек, ол өз иелігіне Балх пен Гератты қосып, Бұқарды, Самарқан мен Шашты жаулап алу үшін, Соғдыға қарай басқыншылық әрекетін бастайды. Шабуылға шығу үшін Иездегерд кегін қайтару себеп болады, өйткені Бижан "жер патшасының бақытын қараң қалдырды ғой".

	Осынау лебізді сөзімізге арқау етіп аламыз, өйткені Батыс түрік қағанатындағы ақуал Фирдоусидің әңгімесіне толығынан сәйкес келеді. Ірбіс Шегуйханның дәрменсіз үкіметі жау әулеттің соңғы шахын өлтіргеніне немқұрайды тіпті тілеулестікпен қарайды, бірақ Иездегердтің төгілген қаны кеппей жатып, Ірбіс Шегуйхан тақтан тайдырылып, дулылар өкіметті қайтадан өз қолына алады. Хорасанды, Тохарстан мен Соғдыны біріктіру үшін осы жағдайды Махүй Сури өз мақсатына пайдаланбақшы болады. Бұл тіпті онша қиын еместей де көрінеді, өйткені Соғда дулыларға баяғыдан жауығып келе жатқан, сол себепті де Махүй ол жақтан кең қолдау табамын ғой деп үміттенеді, себебі керуен саудасын тиып тастауға ғана апаратын, Қытайға қарсы соғысқа көпестердің қуануы мүлде мүмкін емес-ті.

	Бірақ Ышбарахан ержүрек кісі екен, Ирандағы төңкеріс жайын білісімен, Махүй секілді шах кегін алу ұранымен қарсы шабуылға шығады. Оны Фирдоуси де "Бижан" деп атайды, түркіттер жорығы жолын сипаттағанда ақын келтірген географиялық атаулар көңілде ешбір күдік-күмәнға орын қалдырмайды. Хан Қашарбасыдан шығып , Бұқарға жетеді де, тылын шашау шығармай, ширақ ұстап, суыт жүріп отырып, Жойқыннан көктей өтеді. Махүй оған қарсы қозғалады, бірақ алғашқы қақтығыстың өзінде тұтқынға түсіріліп, азаппен өлтіріледі.

	Парсылардың өзара бірін-бірі қыруы Абдаллақ ибн Амирдің жолын тазартады да, ол 651 ж. Абра-шахр (Нишапур), Тус, Абиверд, Несу қалаларын жаулап алады. Мервтің жана марзбаны Абразбен шартқа отырып, ол араптарға алым-салық төлеп тұрмақшы болады. Хорасаннан кейін оның көбін Жүздан мен Тохарстан да киеді, бірақ 655 ж. Хорезмге жасалған шапқыншылық сәтсіз аяқталады, ал түркіттер соғысты қайтадан Хорасанға көшіреді, бірақ үлкен табысқа жете алмайды. Олардың сәтсіздікке ұшырауы қағанаттың шығыс шекарасындағы жағдайдың шиеленісіп кетуіне байланысты болады.

	Соңғы күрес. Соғыс науқанының нәтижесіз аяқталғанын империя үкіметі қолбасшылықтың дарынсыз болғанынан және қожыраушылықтың шегіне жетіп, етек алып кеткенінен деп таниды. Соңғы жәйтке бас қолбасшы көмекшісінің жаумен айқасудың орнына, империяға өз еркімен бағынған қала тұрғындарын түгел тонап, шеттерінен қырып салғаны мысал бола алады, Бичурин ол қаланы Хыньду деп атайды.

	Үкі ханның баласы Чженчу-жабғының Ышбараханның соққы беруге жасаған қимыл-әрекеті де сәтсіздікке ұшырайды. Чженчу әкесінен Тохарстандағы бір кішкентай ғана еншілік иен өлшеусіз үлкен мансапқұмарлықты мұра етіп алады. Ол бүкіл Батыс қағанатының билеушісі бола алар едім деп ойлайды. Осы мақсатына жету үшін ол нушеви тайпаларын көтеріліске шығармақ болады, расында да кейбір наразы көсемдер оған келіп қосылады. Осыдан кейін ол өзінің жұпыны "жабғы" атын "Сібір тардушшад" лауазымына ауыстырады да, өзін танып, көмек көрсетуі үшін Қытайға кісілер жібереді. Империя шенеунігі бүлікшіл бектің қосынына жете алмайды, бірақ сөздерге қарап, оның төңірегіне болмашы ғана күш жинағанын біледі де, үкіметке бұл үміткерге мүлде назар аудармауға болатынын айтады.

	Одақтастарынан айрылғасын Ышбарахан әскерінің оны тықсырып, жаналқымға келтіргені сондай, ол бағынатынын мойындап өз еншілігіне тайып тұрады, лепірме лауазымынан бас тартып, бұдан былай бірқалыпты адал тірлігіне көшеді. Сосын Ышбарахан тылына алаң болмай, таңдаулы жасағын Амудария бойынан Іле өзенінің алқабына әкеледі де, империя әскерінің ілгері жылжуын біржолата тоқтатады.

	Бұл жәйт император Гаоцзунды қолбасшылықты өзгертуге, едәуір әскер жіберіп, жасақты нығайтуға және Қытайға адалдығын сақтаған Батыс түріктерінен қол жинауға мәжбүр етеді. Бас қолбасшылыққа Су Дин-фан тағайындалады да, оның әскеріне қосымша көмекші ұйғыр сарбаздары беріледі. 656 ж. ол бірінші пәрменді колоннаны бастап, Іле өзенінің алқабына қарай беттейді. Бағынған түркіт ханзадалары Мише мен Бучженнің жасақтары Орталық Жоңғарияның ыспа құмын басып, Алтайға қарай жылжиды.

	Бұ жолы күллі артықшылық империя әскері жағында болады. Ол баяғы сеянтоны талқандап, Кореяның мызғымас берік бекіністеріне шабуыл жасайтын ардагер сарбаздардан құралған еді. Мұнда Шэньсиде тибеттердің, ал Хэбэйде қидандар шапқыншылығына тойтарыс беріп дағдыланған Қытай жаяу әскерінің табандылығы, шығыс түркіттерінің соғыс десе түлеп түсетін жалынды жігері мен шекарашы-табғаштардың жойқын күш-қайраты қосылғанды. Әскер жинақты еді және оған тұсау болатын ұбап-шұбаған жабдықтау бөлімі жоқтұғын. Бұл сарбаздар көптен жау есебінен күн көріп дағдыланған. Олардың бірінші құрбаны жоңғар тайпалары болады. Со тайпалардың кейбіреулері асып-сасып беріліп жатса, екінші біреулері мәселен, чумугундер аяусыз қаталдықпен түгелдей кескіленіп тасталады.

	Дұшпандардың пәрменді шабуылын тоқтату үшін, Ышбарахан барша күшін жинайды. Қытайлар оның 100 мың атты әскері болған деп есептейді, бірақ бұл, әрине, әсірелеу. Іле өзені өңірінде ол Су Дин-фанның қытай жаяу әскері мен ұйғыр атты әскерінен тұратын он мыңдық жасағын қоршап алады. Су Дин-фан алға тығыз топтасқан жаяу әскер сапын қояды. Түрік атты әскері үш рет лап қойып, үш рет қытай найзаларына арандап қалып, кейін шегініп кетеді. Тап сол сәтте найзагерлердің ту сыртынан тың аттарымен қиқулап, ұйғыр сарбаздары шабуыл бастайды. Арындап қалған түріктер шыдамай қаша жөнеледі. Ұйғырлар іздеріне түсіп, артта қалғандарын кескілеп, ұрысты үдете түседі, тек ағамандар мен тархандардың өзінен 200 кісі тұтқынға алынады.

	Империя әскері жеңісін жедел дамытып, шегініп бара жатқан нушебилерді қуып жетеді де, олар соғыссыз беріле салады. Дулылар Бучженнің қолына тап болып, оны бірден өздерінің билеушісі деп таниды. Су Дин-фан жеңіл атты әскерін, түркіттерді түстік жағынан қамап тастау үшін, Талас алқабына аттандырады. Ышбарахан өз жасағымен шегініп үлгіреді де, көмекке қосымша күш алдырады. Аяз бен боранға қарамастан, империя әскері оларды өкшелеп қуалай береді. 657 ж. бас кезінде жау әскері, тап сол кезде Тарбағатай тауының бөктеріне орналасқан хан қосынына жақындайды.

	Енді империя қолы түркіттерден әлдеқайда күшті болып алғанды, өйткені оларға бас иген дулылар мен нушевилер көмекші жасақтар құрап бергенді. Бұл кезде елде қалған халық ханға бағынуын қойған екен — деп ойлауға болатын еді, өйткені түркіттердің азық-түлігі болмайтын, сол себепті де олар жаппай аң аулауға көшкенді. Империя әскері түркіттерді тосыннан қапылыста соғып, мейлінше ойрандайды.

	Қалған қолын ертіп, Ышбарахан Іле өзенінің арғы бетіне шегініп кетеді. Оңтүстіктен, солтүстіктен жау қамап, ол жалғыз қалады. Он оқ түріктері айқас-арпалысқа араласқысы келмейді. Маневр жасау мүмкіндігінен айрылған хан, қосынын қалың қоршаумен нығайтып алып, лаждың жоғынан соғысуға кіріседі, бірақ тағы да жеңіліп қалады. Империялықтар оларды Шу өзеніне дейін қуып барып, берілуге мәжбүр етеді.

	Ал, бірақ Ыбшарахан баласымен, өзіне шын берілген шағын салтатты қосшыларымен бірге тағы да сытылып кетеді. Ол оңтүстікке қарай зытады. Шаш маңына (Ташкент көгалды аймағы) келгенде аттары болдырып, жүре алмай қалады. Түркіттің "Тархан" лауазымын алған Шаштың билеушісі қашқындарды бір қабылдауын қабылдаса да, олардың қол-аяғын байлап, қуғыншыларға тапсырады175. Түркіттің соңғы ханы бұғауланып Чаньанға жеткізіледі, Геоцзунның оған рақымы түседі, бірақ ол тұтқында қамығып жүріп, 659 ж. қайтыс болады, азаттықты аңсайтын түркіттер арасында ондайлардың жиі кездесетінін оқырманның өзі де байқаған шығар.

	Елді бұдан кейін бағындыру ісі жеделдей түседі. Жауға қарсылық білдірер ер-азамат қалмайды. Соғдының Кан (Самарқан) Хе (Зеравшан алқабындағы иелік), Даван (Ферғана), Ми (Маймург) және Кеш (Шахризябз) бектіктері түркіттерден Ышбарахан құламай тұрған кезде бөлініп кеткен болатын. 659 ж. олардың соңынан шығыс Түркістанның: Сүле (Қашғар), Чжуцюй (Көкжар, Қарғалықтың оңтүстік батысында), Бохан (Яка-арық)176 сияқты иеліктері бөлінеді. Ышбарахан жақтастарының сарқыншағы 658 ж. Эбинор көлінің маңында және Куча жанында177 құртылады.

	659 ж. Чжангу көтеріліс бастамақ болады, бірақ Боротолы алқабында, жаңа қожайындарына жанын аямай, адал қызмет атқарып жүрген Мишеден жеңіліп қалады да, ұстап алынып, басы кесіледі. Ақырында дербестігін сақтап қалғысы келген бір нушеви бексымағын Су Дин-фан 660 ж. ұстап алады.

	Батыс түркіттер мемлекеті, сөйтіп, тәуелсіз мемлекет ретінде құрып кетеді де, енді қайтып ешқашан да қалпына келмейді.

	Батыс қағанаттың жері округтер мен уездерге бөлінеді де, солардан екі губернаторлық ұйымдасады. Оның біреуі дулылардың жеріне сәйкес келеді, оны басқаруға Ашин Мише қойылады, екіншісі — нушевилер жері, оны Ашин Бучжень басқарады. Бұл екі ханның екеуі де дербес бола алмайды.

	Жаңадан алынған иеліктерді бақылап отыру үшін. "Батыс өлке" уәлиінің сарайы178 640 ж. дейін тұрған Тұрфаннан жайлау-қыстауға жақын Кучаға көшіріліп әкелінеді. Соғдиананың жергілікті билеушілері өз орындарында қалдырылады, сөйтіп біраз уақытқа дейін мұнда ішінара тыныштық орнайды.

	Жеңіс жемістері. Енді жеңетін ел қалмайды; бірақ бұл баянсыз табыстұғын. Империя өз құрамына толып жатқан әрқилы елдерді енгізуге тырысады, ал олардың өзара қосылып, бірігіп кетуі мүмкін емес-ті.

	Өзінің әдепті, иманжүзді қасиетінің арқасында Тайцзун қол астындағы елді, оның ішінде көшпелілерді де өзіне тәнті етіп қоятын, ал бірақ Гаоцзун көшпелілерге деген жаңа қарым-қатынасты, дәстүрлі менмендікке толы бұрынғы қатынасқа179 айырбастаған еді. Көшпелілер өздерінің бөтен жұрт екенін тағы біледі де, оның зардабы дереу, қолма-қол көріне бастайды.

	656 ж. ұйғырлар, яғни теле тайпалары — юаньге, бауегу, тиге, пугу және тунлолар көтеріліске шығады. Оларды марқұм болған көсемнің қарындасы Бисуду ханша180 бастайды. 662 ж. баc кезінде көтеріліс жанышталады. Бисуду қашып құтылады, бірақ қытай әскері қыстың қатты суығынан орасан көп шығынға ұшырайды181.

	Жаулап алынған жерлерді ұстап қалу мәселесі бұрын болып көрмеген дәрежеде шиеленіседі. Тіпті Қытайдың өте мол материалдық және адамдар қорының өзі жаңадан басып алынған жерлердегі гарнизондарды ұстап тұруға жеткіліксіз болып шығады. Гаоцзун үкіметінің қолынан келген ең үлкен іс — төрт қаланы нығайтып, оны тұрақты гарнизондармен — әскер білімдерімен қамтамасыз ету болады. Осынау "төрт гарнизон" Куча, Қашғар, Хотан мен Тоқмақта182 орналасқан еді де, Қытайларайының ісін қамтамасыз етіп тұруы керек-ті.

	Күллі бағындырылған облыстар төрт уәлилікке бөлінген еді, соның екеуі шығыста, екеуі батыста болатын. Батыс түркіттерінің жері солтүстік-батыс уәлилігіне183 енген-ді. Осы бір аудандарды тікелей басқаруға мүмкіндіктері болмағандықтан, қытай үкіметі шын берілгендігін іс жүзінде көрсеткен түркіт сұлтандарының көмегіне сүйенеді. Дулы тайпаларының жер-суы Мишеге, нушевилер жер-суы — Бучженге сеніп тапсырылады. Бірақ осынау дарынсыз билеушілердің бодандары арасында184 ешбір беделі болмайды, қанша күш-жігер жұмсағанымен олардың сеніміне кіре алмайды. Рас, көшпелі бексымақтар мен отырықшы иеленушілердің шатағы оңай басылып тасталатын , бірақ екі хан бір-біріне қарсы айла-шарғылар жасап, ел арасын шиеленістіріп жібергені сондай, ақырында Қытайдың қыруар еңбекпен жасаған табыстары зая кетеді. Бучжень 664 ж. Кучаға жазалау жорығын жасаған кезде Мишені көтеріліс жасауды ойлады деп айыптап, өсек таратады. Қытай қолбасшысы Су Хай-чжан мәселенің байыбына бармай, Мишенің өзін және оның қарауындағы қоншыға күллі жұртты жазалап, қырып салады. Бұл дулылардың ашу-ызасын өршітеді, бірақ олар өздерінің Қытай алдында дәрменсіз екенін біліп, Тибетпен байланысады, бұл сосын "Батыс өлкедегі" күштердің ара салмағын түбірінен өзгертіп жібереді.

	Мишенің кегін жоқтап, орталық Тянь-шанды мекендейтін гунюз тайпасы көтеріледі. Олар теле тайпасы Янь-манмен және тибеттіктермен185 одақтасып, империя әскеріне қарсы шабуыл жасамақ болады, бірақ қақтығыста беті қайтады186. Осыған іле-шала 663 ж. көктеміңде Гун-юз Хотан мен Тұрфандағы қытай гарнизондарын шауып кетпек болады, бірақ тағы да сәтсіздікке ұшырайды187. Ақырында 664 ж. Гун-юэні империялықтар біржолата жеңеді. Тянь-шанның теріскей бетіңдегі сайын дала мен оңтүстік пен батыстағы қалалы-көгалды аймақтар империя құрамына оп-оңай кіре салады, бірақ империя олардың әдет-ғұрпына, тұрмыс-салтына тиіспейді. Шетелден көмек бола ма деген үміттен ештеңе шықпайды: Хорасанды бағындырған араптар содан кейін қаруын оңтүстікке қарай бұрады. 662 ж. олар Кабулды алады, ал 664 ж. Пенджабқа бұзып-жарып кіреді де. Орта Азияны жаулап алуды келешек күндерге қалдырады. Тянь-шань тайпалары қыспақта қалады да, олардың көсемі Ашин Бучжень Тан империясына адал ниетпен қызмет ете береді.

	Бұл жағдай жұртқа өзгерместей болып көрінеді, бірақ 667 ж. Бучжень қайтыс болады да, империялықтар оның орнына қоятын адам таба алмайды, ал оның орнын басатын кісіге зәрулік күннен-күнге аса түседі. Империяның таңдаулы әскері өз тәуелсіздігін қаһармандықпен қорғап жатқан Кореяға қарсы ұрыс салады. Тап сол сәтте күштердің ара салмағын батыл өзгертіп, ойынға жаңа бәсекеші келіп кіріседі. Тибет — Тан империясының бақталасы ретінде иық теңестіріп шыға келеді. Жаңа соғыс Қытайдың бүкіл батыс шекарасын қамтып, лапылдап жана жөнеледі де, тездетіп Тәрім өңіріне тарайды, бірақ оны айтпай тұрып, біз VII ғ. орта кезінде Тибеттің қандай болғанын қарастырып шығайық.





КӨК ТҮРІКТЕР МЕН ҰЙҒЫРЛАР НЕМЕСЕ ЕКІНШІ ҚАҒАНАТ ДӘУІРІ





Екінші бөлім


	XIX тарау

	БАТЫС ҚАҒАНАТЫНЫҢ ЖАНТАЛАСЫ ЖӘНЕ ТИБЕТТІК ЭКСПАНСИЯ

	Көне Тибет. Егіншілерге тұрақ болған, мал өсіруге жарамды шалғын шөпті далалары өзен аңғарларымен қабысқан, тибет таулы өлкесіне, ел-жұрт батыс пен шығыс жағынан келіп қоныстанып жатты. Батысында көптен бері-ақ памирліктерге ұқсас егіншілікпен айналысатын тайпалар — мондар мен дардтар тұрды. Олар бір-бірлеріне тәуелсіз көптеген майда кінәздіктерге бөлінетін. Шығысында екі халық: қойшы қияндар мен егінші жундар өмір сүрді. Қазір екеуінің де ұрпақтары тибеттіктер саналғанымен, көне замандарда бұлар өз алдына бөлек екі халық болатын. Қияндардың ұрпақтары — иголоктар әлі күнге дейін Амдо тауларында арлы-берлі көшіп-қонып жүреді, ал біздің жыл санауымыз басталғанға дейін қияндардан бөлініп кеткен тибеттіктер — боттар егіншілік дағдыларына жундардан қабылдап алды да Цанпо (Брахмапутра) өзені алабына қоныстанып, тибет мәдениеті мен мемлекетінің негізін қалады. Онда, өзендер аңғарларының құнарлы топырағында тау бұлақтарының суымен суарылып, бидай, арпа, қара құмық және бұршақ дақылдары өсірілетін. Елді мекендер тас қабырғалармен бекітіле қоршалып, өзендер үстінен көпірлер салынатын. Металлургия пайда болды: кен қазбалары балқытылып, одан күміс, мыс, темір алынды, тоқымашылық етек жайды, сөйтіп шаруашылықтың жалпы дамуы VII ғасырдың бас кезінде мұндағы халықтың саны 2860 мың адамға жетуіне , яғни XX ғасырға дейін одан көтерілмеген шегіне дейін жеткізілуіне мүмкіндік туғызды. Сол кездегі ендіргіш күштердің даму дәрежесі жағдайында ел бұдан артық адамды асырай да алмас еді.

	Тибеттік тайпалар ұзақ уақыт бойы өз әулеті памандарының басқаруымен өмір сүрді. Тек Шаншун елінен шыққан ұстаз Шэнраб уағыздаған "бон" қара сенімі Тибетке енгеннен кейін ғана мұнда алғашқы өзгерістер пайда болды. Ертеден келе жатқан анимизмнің (барлық заттың жаны бар деп қарау) орнына екіұдай құдай —"Барша игілік" пен оның жұбайы "үш дүниенің даңқты әйел падишасы" немесе адам қолын қоса қанды құрбандықтар қабылдайтын "қайырымдылық пен сүйіспеншіліктің Ұлы анасы" қойылған болатын. Шэнрабтың ілімі бойынша дүние: аспандық, жер бетіндік және су рухтары өмір сүретін су асты өрістерінен тұрады. Мистикалық әлемдік ағаш осы үш өрістің үшеуінде де өсіп шығады, сөйтіп олардың өзара қарым-қатынас жасауы үшін жол болып табылады. Бұлардың өзара қарым-қатынасы тиісті арнау қабылдап, өз ілімін уағыздаушы абыздар іске асыратын құпия діни табынушылықтың көмегімен өтеді. Тұрпайы табынушылықтан гөрі ең басты ерекшелігі сол — бон жоғары діни басшысы, әншілер орны ұйымдасқан ғибадатханасы және мемлекеттік істерге араласуды көздеген негізгі ой-мақсаты бар билеуші әрі белсенділікпен күресуші шіркеуге айналды. Ол қантөгіссіз үстем бола қалған жоқ. Тибеттің жұртқа аңыз болған бір басқарушысы қара шіркеудің қамқорлығынан босануға әрекет жасап көргенде, оны өзінің айналасындағылар найзалап өлтірген. Осыдан кейін басқарушылар мен тайпа көсемдері өз өмірлерін сақтап қалу үшін биліктерінің бір бөлігін шіркеумен бөлісуді мақұл көре бастаған. Оның үстіне тайпалар арасындағы тұрақты дау-жанжалдар бонның қазылық рөлі мен осыған байланысты басымдық таныту жағдайын жеңілдетіп отырған. Ақырыңда ақ сүйектер мен абыздар бір-бірлеріне көндігіп, содан былайғы тарихта жең ұшынан жалғаса әрекет жасайтын болған.

	439 ж. Хэсэден Тибетке жауынгер сәньбиліктердің әскері шегіндіріледі де бай, бірақ бытыраңқы елдің үстінен түскен олардың көсемі өзіне қияндардың назарын аудартады, яғни мәңгі жауласушы тайпалардың арасында басымдық жағдайға ие болады. Осы басшының ұрпақтары 200 ж. ішінде тибеттіктерге айналып, цэнпо құрметті атағын мұрагерлікпен иеленеді. Ал цэнпо өздерінің аталастарына әрі елде бұрын бірден-бір нақты күш саналатындарға арқа сүйеген тайпалық көсемдердің ерік-жігерін орындауға тиісті патша, не үкімет басшысы екі аралығындағы қандай да бір билік дәрежесін білдіретін.

	Мұндай жағдайда цэнпоның күй-қалі өте қиын болды. Бір жағынан ол өзінің орнын мұрагер ретінде алатын; "тағына" қарайтын кең байтақ жерлерден оның қазынасына кірістер, салықтар, бағындырылған халықтардың алым-салығы, иесіз қалған мүлік пен өліммен жазаланған қылмыскерлердің дүниелері түсіп жататын, бірақ, екінші жағынан оны кез келген уақытта қызметінен босатуға болатын еді және іс жүзінде оның нақты сүйеніші де, шын мәніндегі билігі де жоқ еді. Тіпті әскердің өзі де цэнпоға емес, арнайы тағайындалатын әскери кеңесшіге бағынатын. Цэнпо сорлыға істің шын мағынасында тек құрмет қана қалдырылатын және осынысымен ол байып кеткен ақсүйектер өздерін бір кездегі бөліктерінен айырған эллин жуан дауыстыларын еске түсіретін.

	Алайда, елді біріктіру өз жемісін берді, сөйтіп цэнпо Намри тұсында (570-620) тибет әскерлері Үнді мен Тогокға басып кірді. 604 ж. Тогонда олар өздерінің шығыстағы тумаластары тастап кеткен Қара-Шөрінді күйретті. Елге жаңа бағыныштылар келіп қосылды. Міне, осы тұста ақсүйектер мен өздері үшін цэнпо табиғи көсем болуға тиісті халық арасындағы қарама-қайшылық шиеленісе түсті. Өйткені цэнпо да ақсүйектер мен бон шіркеуінің қысымымен ығыстырылған болатын. Азаматтық соғыстың шығуы үшін барлық алғышарттар туды. Намри өлтірілді, ал оның ұлы Сронцангамбо тұсында "оның әкесінің қол астыңдағылар көтеріліске шықты, шешесінің қол астындағылар көтерілді, туысқандарының (осылай санап шығады.— Л. Г.) бәрі көтеріліп бақты". Мұның өзі оған әр түрлі топтар мен тайпалар қатысқан азамат соғысына өте ұқсас еді. Әйтсе де көтеріліс бірте-бірте басылып, тәртіп қайта орнатылды. Ақылды әрі жігерлі Сронцангамбо бұл көтерілістен өте маңызды қортынды шығарды: ол бос қуыстық пен ешнәрсе жасамау жөніндегі ақылға қонбайтын ілімді уағыздаушы тақырбасты кедей монахтар қауымына көңіл бөлуді ұйғарды. Және де ол бұдан қателеспеді: ақсүйектер мен абыздардың қарсылық көрсетуіне қарамастан буддизм Тибетке еніп алып, оның ұрпақтарын цэнподан патшаларға айналдырған зор күш ретінде танылды.

	Тогон үшін қырқысу. Тибеттің алдында тұрған ең өткір проблема оның Тан империясымен қарым-қатынасыңда жатты. Екі елдің мүдделері бір-бірлеріне тым қарама-қайшылықты болған еді. VII ғ-да Тибеттің барлық тұсынан тас бекітіліп тасталғанын ескеру қажет. Батысында басқаға бас имейтін дардтар тұрды; Үнді тек Гималай тауларымен ғана емес, қысы қатал таулы қырат тұрғындары үшін аса қатерлі климатымен де қорғалды; солтүстігінде адам өте алмайтын шөл дала жатты, ал шығысында — өте күшті әскери ірі мемлекет — тандық Қытай болды. Тек Амдо арқылы ғана ол солтүстік-шығысындағы Ганьсуға және Хэсэ мен "Батыс өлкесінің" (Шыңжан) дала кеңістіктеріне шыға алды. Бірақ, сыртқа шығатын бұл саңлауды да күші әлсірегенімен Қытайдың қолдауына сүйенетін Того патшалығы бөгеп тұрды.

	Егер Тибет үшін Тогонды жаулап алу бірінші қажеттілік Сюлса, бұлай етуге жол бермеу Қытай үшін одан кем соқпайтын қажеттілік еді. Көшпелілер көтерілісімен және тәуелсіздігімен қыр көрсетіп жүргендіктен де дала қойнауында өзіне ықылас тудыртатын, империяға қарсы қаңдай да бір орталықтың пайда болуы түркіттерге қарсы соғыстағы оның арзанға түсе қоймаған жеңісі ешбір жеміссіз қалары ақиқатты. Дала қойнауына шығып алған соң тибеттіктердің қытай қатынас жолдарын қиып тастауы және түрік тайпаларының арасындағы бүліншілік жасаушы элементтерге арқа сүйеп, имперліктерді қайтадан Ұлы қорғанының ішіне қуып тығуы ықтимал еді. Сондықтан өз әрекеті соғысқа әкеп тірегеніне қарамастан тан империясы Тогонға қолдан келген көмегін аямады. Ал Тогонның өзінде Қытаймен одақтастық мейлінше түсініксіз болатын. Чжоу, Суй және ақырында тан Қытайымен кеп жылғы соғыстар қасіретсіз етпеген еді.

	Тогон шапқыншылығына қытайлықтар Амдоны түркіт, ұйғыр және басқа одақтастар әскерлеріне қаптаттырып, қырғынды басып кірушілікпен жауап беріп отырды. Ең ақырында Қытай жеңіп шықты, бірақ Тайцзунның баскөз болуға қойған адамы — қытайланған ханзада Мойын Шүн қытайдың қолдаушығына қарамастан өз қол астындағылардың әрекетімен өлтірілді. Тайцзун бұдан соң хан тағына өлтірілген Мойын Шүннің ұлы, Қытайға барынша берілген жас өспірім Нохэбоны отырғызды. Нохзбо Тогонда қытай календарын енгізді, қытай патшасы қызына үйленіп, жас тогондықтарды Чаньаньге сарай маңыңда қызмет етуге жіберіп отырды. Әрине, пайда болған қарсы әрекет жасаушы топ Тибетке бейімделді, бірақ 641 ж. астыртын сөз байласудың бегі ашылып, оған қатысушылар түгел жойылды. Ол кезде тибет армиясын атақты Гар әулетінен шыққан, цэнпо Сронцангамбомен қарсыластықта болған ақсүйек Донцан басқарған еді.

	Тайцзунның мығым ерік-жігері мен Сронцангамбоның тұсындағы тибет саясатында болған шұғыл бетбұрыс бірқатар уақытқа Тогонды қауіп-қатерден сақтап қалды, бірақ Донцан шығысқа шабуылын қайта бастағанда, ал алдағыны дұрыс болжай білмейтін Гаоцзун Нохэбоға шұғыл көмек көрсетуден бас тартқанда Тогонның тағдыры толық шешілген еді.

	Тогон ақсүйегі Содохуй Тибетке қашып барып, Гаоцзунның шешімі жайында Донцанға хабар жеткізді. Донцан бірден соғыс бастап, 663 ж. Сары өзеннің жоғарғы сағасында тогондықтарды күйрете жеңді. Нохэбо ханшасымен және бірнеше мың киіз үйлі адамдарымен бірге Лянчжоуға қашып, Қытайды паналады. Гаоцзун өзінің қателескенін байқап, Тогонға әскер жіберді. Оны басқаруды батыс жорығының қаһарманы Су Динфанға жүктеді.

	Бірақ мұнысы кешіктірілген әрекет еді. Тан империясы үшін мұндай сәтсіз жағдайлар кездеседі екен деп ешкім ойламаған болатын.

	Сақ Донцан Гаоцзунмен келісім жасасуға әрекеттеніп көрді, бірақ Тогонды бөлісіп алу жөніндегі шың ұсынысы қабылданылмай қалды. Артына төрт ұлын қалдырып, Донцан қаза тапты. Бұлардың бәрі де дарыны жағынан өз әкелерінен кем түспейтін; үлкен ұлы Цинь-лин кемеңгер кеңесші, ал кішілері — әскери бастықтар болды, сөйтіп соғыс басталып кетті.

	Таңдаулы әскерлері Кореядағы соғысқа жұмылдырылып, оны жаулап алуды тек 668 ж. ғана тәмамдаған империя үкіметі өте қиын жағдайға душар болды. Бичуриюгің жазғандарына қарағанда бұл екі аралықта тибеттіктер қытайдың қияндар қоныстанған 12 облысын талқандады, сөйтіп, әскерлерінің қатарын өздеріне қосылған дансяндар (тангүттар) мен хорлар (тогондықтар) есебінен күшейте түсті. 670 ж. шамасында тибет армиясы Тарима алқабына баса-көктеп кірді де, түркіттердің ниет білдіруіне және Хотанмен одақтасқанына сүйеніп, Құша қорғандарын қиратты. Соның нәтижесінде Сичжоудан (Турфаннан) басқа бүкіл Батыс өлке тибеттіктердің қол астында қалды.

	Жоғалтқандарын қайтарып алуға тырысып, қытайлықтар Тибетке көп әскерін жіберді, бірақ Бұқайын көлі маңында олар быт-шыты шыға жеңіліске ұшырады. Қытай генералы Се Жинь-гуй тибеттіктермен келісім жасасып, тек сонан соң ғана шегінуге мүмкіндік алды (670 ж.). Қытайдың тибеттіктерге қарсы жіберген өзге әскерлері әскер бастығының қаза табуы себепті жалдан кері қайтты, сөйтіп осымен соғыстың бірінші кезеңі аяқталды.

	Тибеттіктер Тан империясына екі рет: 672 және 675 жж. өздерімен бітімге келуге ұсыныс жасады, бірақ Гаоцзун олардың бұл ұсыныстарын қабылдамады, сөйтіп 676 ж. екі ел арасындағы соғыс қайта жандандырылды.

	Түркіттердің ақыры. Бұқайын көлі маңындағы күйрей жеңілісі мен тәкаппарлық желігі империя үкіметін Тибетке қарсы күресте жаңа әдіс-амалдар іздестіруге мәжбүр етті. Осы мақсатқа батыс түркіттерін пайдалану керек деп ұйғарылды.

	Халықты тыныштандыру үшін 671 ж. ағаман Ашин Досжи әскери қолбасшы және сонымен бірге фуяндік уели болып тағайындалды. Бірақ бұл іс жүзінде орындалмайтын міндет еді. Себебі, VII ғасырдың орта шенінде әулетті қолдап тұрған Ашин тұқымына деген дәстүрлі сый-құрмет соңғы хандар өздерін қытайлықтардың сенімді малайы және өз халқының жаулары ретінде танытқаннан кейін, оларға бүтіндей немқұрайды қараушылықпен алмастырылды. Көшпелі аудандарда империя басқарушылығының беделі болмады. Өзінің жағдайын нығайту үшін Досжи Тибетпен одақ құрды, сөйтіп 676 ж. өзін хан жариялады.

	Империяның екі армиясы әрекетсіз тұрған уақытта тибеттіктер соғысты қайта бастап, батыс Қытайды Чаньаньге дейін тонап үлгерді". Келесі 677 ж. тибет армиясы Досжи әскерлерімен қосылып, тұрғындарының толық ниет білдірушілігі және белсене көмек көрсетуі жағдайында имперліктерден Кушаны азат етті. Бұл — Досжидің тағдырын шешті.

	Досжиге қарсы әскерлерімен Пэй Хин-гянь төре жіберілді, бірақ қақтығыс бола қойған жоқ. Хин-гянь жол-жөнекей барлық жерге; мен парсы ханзадасын таққа отырғызуға және даштарды (арабтарды) тыныштандыруға бара жатырмын деп хабарлады. Ал Тұрфанға жеткеннен кейін, сонда қыстап шығуға тұрақтап, аң аулаумен және аман қалған қытай шенеуніктерін меймандыққа шақырумен шұғылдана бастады. Сондай шақырылғандардың арасында Досжи да болған кезде, оны қамауға алып, Қытайға жөнелтеді (679 ж.). "Содан былай он аймақ барынша 20 жыл ішіңдегі қандай өзгеріс десеңізші! Мишені өлтіргеннен кейін көтеріліс бүрк ете қалды, ал Досжиді тұтқындаған кезде ешкім орнынан қозғалмаған. Осы 20 жыл ішіңде батыста "түркіт" деген аттың өзі жойылып, ол "он оқ", яғни он жебе деген терминмен алмастырылды. Оларды қытайлықтарға бағындырған он жебе түріктерінің өздері бірігудің мәнін ұғынудан қалды, сөйтіп екі ұрпақтың (дулу мен нушиби) тектілері күннен күнге ыдырай берді. Тәртіпсіздікке апарып соғатын алауыздықты тыю үшін қытайлықтар Досжидің орнына екі ханзаданы — Мишенің ұлы Юань-кинді және Босжеңнің ұлы Хушэлоны тағайындады. Қытай тәжінің қуғынға ұшыраған мұрагерімен байланыста болды деп айыпталып, 693 ж. Юанькин өлтірілді. Юанькиннің ұлы Ашин Суйцзы тибеттіктермен байланыс жасап, 694 ж. көтеріліс ұйымдастырды, бірақ онысы жаншылып тасталды. Жыл болғанымен өкімет билігі Хушэлоның қолына шоғырланды. Әйтпесе түркештердің күшеюі оны барлығы 60—70 мыңдай еркек-ұрғашысы бар өз жақтастарының қалғандарымен Қытайға қоныс аударуға мәжбүр етті.

	Түркіттердің тарихы осылай аяқталды.

	"Батыс өлке" үшін шайқас. Батыс және шығыс түріктерінің арасында қытайға қарсы көңіл-күйдің күшеюі 679 ж. өзінің шарықтау шегіне жеткен тибет-қытай соғысының қиын-қыстау кезеңдерге байланысты болды. Империя үкіметі тибеттіктерді қайтадан тауға ығыстырмайынша дала қойнауында тәртіп болмайтындығын тамаша түсінді. Осы мақсат үшін үлкен армия (180 мың адам) жіберілді. Оны басқаруға білімді де айлакер, аланда ешқандай әскери таланты жоқ адам, "мемлекеттік хатшы" Ли Цзинь-сюань қойылды. Қытай дерекшісі тіпті бұл тағайындауда өз дұшпаны Ли Цзинь-сюаньді патшаның кәріне киліктіруді көксеген Се Жинь-гуян басты роль атқарды деп те жазады.

	Бастапқы кезде қытайлықтар табыссыз болған жоқ, бірақ Хухунор көлі маңында тибеттіктердің қоршауына түсіп қалады. Әскерлерінің негізгі бөлігінен ұзап кеткен қытайдың алдыңғы жасағы қырып салынып, артында келе жатқаны тауға қарай ығыстырыла қоршауға алынады. Қытайлықтарды апаттан тек тегі корей Хэчи Чан-чжидің түнгі батыл шабуылы ғана аман сақтап қалған-ды; бұл өзі Тайцзун өзіне тартып әлпештеген "илохэнің" (сабаздардың) бірі, сұңғақ бойлы әрі мейлінше ержүрек күшті жігіт болатын. Іріктеліп алынған 500 жауынгерді бастап ол тибеттіктердің лагеріне басакөктеп кіреді де, жауларының арасында үрей туғызады, қоршаудың осал тұсын ашып, сол арқылы соның алдында ғана айбарлы саналған армияның қалған бөлігі аман құтылып шығады.

	Бұған алынған Гаоцзун тибеттіктерге не істеу керектігін шешу үшін дереу кеңес шақырады, бірақ сарай маңындағылардың пікірлері бір жерден шықпайды, сөйтіп кеңес ешқандай шешім қабылдамайды. Тибеттік қауіп-қатер енді Қытайдың өзінің үстінен төне бастайды. Сол 679 ж. цэнпо Манромандан қайтыс болады, сөйтіп таққа оның сегіз жасар ұлы Дудсрон отырғызылады. Оның тұсында Циньлин өзінің аға-інілерімен бірге өкімет билігін толық сақтап қалады.

	680 ж. тибеттіктер Қытайға басып кіріп, Ли Цзинь-сюанды толық жеңіліске ұшыратады. Бірақ іріктеліп алынған үш мыңдық "жарып кіретін атты әскерімен" (ту-ки)Хэчи Чан-чжи түн ішінде тибет лагеріне соққы беріп, жауды шегінуге мәжбүр еткенді. Осы жеңістен кейін шекара бойының бастығы болып тағайындалған Хэчи Чан-чжи 70 дабыл пунктін салдырып, өз әскерлерін астықпен жабдықтау үшін қазыналық егістіктер игеруді енгізді. Алайда осыған қарамастан тибеттіктер қытай шебінде тұратын қияндардың көмегімен шекара бойын бұзып, Юннаньға басып кірді, сөйтіп, мандар деген атымен белгілі жартылай тағы орман тайпаларын өздеріне бағындырды.

	Келесі 681 ж. Циныннің інісі, тибеттік қолбасшы Цзанбу ішкі Қытайға басып кіруге әрекеттеніп көрді. Хэчи Чан-чжи бұл шабуылдың бетін қайтарып, мұның өзі оның салдырған бекісінің табысы болғанымен, ол қытайлықтар үшін апатты бола бастаған жағдайды тоқтата алмас еді. Ал Батыс өлкеде тұрған қытай әскерлерін тибеттіктер тас-талқан еткен 689 ж. Сол жағдай одан бетер нашарлай түсті. Үрейленген қытай үкіметі Батыс өлкеден бас тартуға дайын еді. Алайда, тарихнамашы Цуй-юн қалай болғанда да батыстағы қол асты жерлерін сақтап қалу қажеттігін дәлелдеген баяндамасын ұсынды, өйткені бағзы замандарға "бұлар хунндардың оң қолын шауып тастаған... Егер төрт тексеру орнында әскер гарнизендарын ұстамасақ, онда Туфань (тибет) әскерлері Батыс өлкесіне басып кіруді ұмытпайды, ал батыс өлкесі күйзеліске ұшыратылса, оның қорқынышы оңтүстік қияндарына да тарайды. Ал осылар олармен келісімге келе бастаса, онда Хэсэ болмай қоймайтын қауіп-қатерге ұшырайды... Егер туфандықтар солтүстікті жаулап алса, онда он ұрпақ (батыс түріктері) пен Шығыс Түркістан біз үшін жоқ болады".

	Бұл ұсыныс әсер етпей қалмады: батыс түріктерімен толықтырылған жаңа армия жасақталып, 692 ж. ол толық жеңіске жетті әрі Батыс өлкесін тибеттіктерден азат етті. Дәл осы тұстары, қияндар мен мандар, сірә, тибеттіктерден түңілген болса керек, Қытайдың қолы астына қайтып оралды. Тибеттіктер бұлардың кейбіреулерін ұстап үлгерді, әйтсе де аман құтылғандары Қытайдың ішкі жағынан жер алып, батыс шекараның қорғанысын күшейтті.

	Тибеттіктердің ханзада Ашин Суйцзының көмегімен батыстағы өз үстемдігін қалпына келтіру жөніндегі әрекеті де табысты болған жоқ, ал басқарушының аға-інілерінің жасаған шапқыншылықтары 695 ж. бұлардың жеңілісімен аяқталды.

	Дегенмен, Циньлин табандылық танытты. 696 ж. ол Лянчжоуға (Алашандағы) тарпа бас салды, онда толық жеңіске жетіп, бітім жасасатын ұсыныстарымен елшісін жіберді. Циньлин империяға төрт тексеру орнынан әскери гарнизондарынды шығарып әкетіңдер, дулу облысы қарамағында қалдырылуы есебінен Тибетке нушиби облысын беріңдер деп отырып алды. Қытайлықтар мұның үстіне бұрынғы тогон территориясының қайтарылуын талап етті. Соның өзінде Тибеттің ішкі жағдайын ескеріп, келісім жасасуды әдейі соза түсті. Есеп дұрыс болып шықты. Тибеттегі қастандық әрекеттер мен мемлекеттік төңкеріс Тан империясын тағы да сақтап қалды.

	Тибеттегі төңкеріс. Алма-кезекті табыстарымен ұзаққа созылып кеткен соғыс Тибет пен Қытайды бірдей-ақ шаршатты, бірақ қалжырау сипаты екі мемлекетте екі түрлі болған еді.

	Қытайдың қоғамдық пікірі шекарадан тыс жерлерді иелену мақсатындағы соғыстарға жалпы қарсы болды. Өйткені мұндай басқыншылық соғыстар халыққа емес, ал сол кездері беделінен айрыла бастаған империя үкіметіне қажет еді. Қытайлықтардың қуаңшылықты далалармен және қар басқан таулармен алыс жорықтарға сабылудан гөрі, тып-тыныш қана егіншілікпен, әр түрлі қолөнер кәсібімен, классикалық әдебиеттерді оқып білумен айналысқылары келді.

	Империя үкіметі жауларының көптігін уайымдап, қам жеумен болды: ортаазиялық иеліктеріне араптар қауіп төндірді, түріктер бүкіл солтүстігін басып алды, шығысында мұқырылар мен қидандар тынышсызданып жатты. Барлық жерге де әскер қажет болды. Ал тибетке қарсы қосымша әскер тек ондағы өз шептерін ұстап қалу үшін жіберіліп отырды. Сондықтан имперліктер де бітім болғанын дұрыс көрді.

	Тибеттің ішінде де ауызбірлік жоқ еді. Жыл сайын шекаралардан елге олжа келіп жататын болғанымен, оның басым бөлігі Гардтың отбасына, яғни Циньлиннің туысқандарына тиетін. Мұның өзі өзге ықпалды рулардың, сондай-ақ ерікті жауынгерлердің қалың топтарының26 наразылығын тудыратын. Әдетте болатындай, басқарушы рулар қарсыластарының ұнатымы сол уақыттары тақта отырғанымен билік жүргізуден айрылған цэипоға ауған еді. Сол кезде Дудсрон 25 жасқа толған-ды. Дуньхуандық хабарламаға қарағанда ол ақыл-парасаттан кенде болмаған және сатқындарды аяусыз жазалаған. Оны өз тибеттіктерінен басқа непалдық батыл тау адамдары мен Тан империясының жазалау шараларынан27 Тибетке қашып құтылған түркіттер қолдады.

	Циньлин Тибетте империя елшілігін ашып, қателік жіберді. Қытайдың тәжірибелі дипломаттары елдің әкімімен және цэнпомен бітім жайында келіссөздер жүргізе жүріп, өздерінің емексітулерімен әрі сыйлықтарымен цэнпоның өзі бас болған астыртын әрекеттің тууына дем берді.

	Күрес 695 ж. Гар отбасының бір мүддесін Дудсроның өлім жазасына бұйыруынан басталды. Өлім жазасы орындала салысымен цэнмо (цэнпоның әйелі) бірден Гар отбасына бағынатын әрекеттегі әскер тарапынан болуы ықтимал қастандықтан тақты сақтап қалу үшін сірә, өз туысқандары болуы керек, көптеген адамдарды жанына шақыртып алды28.

	699 жылы астыртын әрекет жасаушылар қаумалап аң аулаймыз деген желеумен өздерінің сенімді жауынгерлерін жинап, солардың күшімен үкіметтің төрт мыңнан астам жақтастарын қолға түсірген бойы бәрін жусатып салды. Бұдан соң Дудсрон әкімді әскерден астанаға шақырттырды, бірақ ол өзіне шынымен-ақ өлім қаупі төніп тұрғанын біліп, өз әскерлерінің адалдығына дәмелене көтеріліс ұйымдастырды. Алайда жауынгерлер өз патшасы (цэипо) үшін қолбасшысын тастап, тарап кетті. Жағдайларының үмітсіздігін көрген Циньлин өзіне адал жүздеген серіктерімен бірге өзін-өзі өлтірді. Ал тірі қалуды артық санағандары Циньлин ұлының басқаруымен Тан империясына берілді. Мұнда олар құрметпен қабылданылып, Тибетке кері оралулары мүмкін еместіктен, шекаралық әскер сапына алыңды.

	Жағдай қарама-қарсылықты болып өзгерді. Тибет тәжірибелі қолбасшылары мен таңдаулы әскерлерінен айрылды, Қытай 8 мың шыңдалған жауынгерге ие болды. Осыдан кейін, әрине, империя үкіметі Тибетпен арадағы бітім келіссөздерін үзіп, барлық майдандарда соғыс ашты. Енді күш басымдылығы империя жағында болғандығы анық. Қытайлықтар тибеттің жаңа қолбасшыларының тәжірибесіздігінен қол жеткізген табыстарын өзіміздің жеңісіміз деп есептеді. 700 және 702 жж. болған шапқыншылықтардың беті тибеттіктер үшін үлкен шығындармен қайтарылды. Дудсронның бітім жасасу және қытай патшасы қызымен некелесу жөніндегі өтініші алтын беріп құрмет көрсетуімен қуатталса да, одан нәтиже шықпады. Шекаралық соғыстарға қарамастан Тибетке етіп жататын қытай дипломаттары өз үкіметін цэнпо Дудсрон тап болған жана қиыншылықтар туралы хабардар етіп тұрды. Оңтүстік шекарасындағы тәуелді мемлекеттер — Непал, Үнді, т. б. — бәрі көтерілді. Дудсрон 703ж. индустерге қарсы жорықта қаза тапты. Жеңіс империя жағында қалды, бірақ ол кешіккен еді. Тибет-қытай соғысын шығыс түркіттерінің ұрпақтары — араларындағы 50 жыл бойғы наразылық пісіп-жетіліп, көңіл-күйлерінің толқуына және қантөгістерге әкеліп соққанын көк түріктер пайдаланып қалды.

	Ценпо қаза тапқаннан кейін тайпалардың көтерілісі мен ақсүйектердің талас-тартыстары қайтадан бүрк етті, ал Дудеронның інісі Непал тағынан айрылды. Әйтсе де 705 ж. өзінде-ақ Ба мен Дроның атақты ақсүйек отбасылары елдегі тәртіпті қалпына келтірді. Ал Қытайға келген тибет елшісі жаңа цзипо Мэагцомның таққа отырғаны туралы хабарлады. Оның кезінде Буддашылар өз шептерін сақтап қалды. Храмдар салу, қасиетті кітаптарды аудару және үнді ғалымдарын қызметке шақыру жалғаса берді. Буддизм мен бон бірге өмір сүруді үйренуге тырысып бақты.





ХАЛЫҚТЫҢ ҚАЙТА ТҮЛЕУІ

	XX тарay

	Алтай тауларында. Қазір Таулы Алтайдың шығыс бөлігін төленгіттер мекендейді. Олардың құрамына ескі төлес атын сақтап қалған сүйектер де (бөлініс) кіреді. Төлеңгіттер солтүстігінде қара татарлармен (йипг-кижи), шығысында — тувалықтармен, оңтүстігіңде — қазақтармен, ал батысында — өз алтайлықтарымен (алтай-кижи) көршілес. Асулары қиын биік жоталар төленгіттер қоныстанған ауданның табиғи шекараларын құрайды. Сөйтіп, мұның өзі едәуір дәрежеде олардың тілдері сияқты (алтай тілінің төленгіттік диалектісінде моңғолдық элементтер көбірек кездеседі), өздерін де басқа алтайлық тайпаларға қарама-қарсы қоятын өзіндік ерекшеліктерінің кейбір түрлерін сақтап қалуларына ықпал еткен. Басқауыз және Улағап алқаптарын мекендейтін солтүстік төленгіттері өздерін телелерміз дейді. Бұл аудан оңтүстігіндегі ауданнан биік шоқы, оған қоса соны жарып өтетін тау өзендері — Құбадру мен Жібітсу арқылы бөлінген. Оңтүстік төленгіттері Шуй өзеннің Катунға құятын жеріне дейінгі төменгі ағысы бойын жайлайды; олардың атының өзі Шуй-кижи (шуй адамдары) деп аталады.

	"Төленгіт" деген атаудың "телес" деген атаудан мағынасы кеңірек. Өйткені, олар төлестер деп аталмайтын халық топтарын да өзіне біріктіреді. Төлестермен бірге аз сойон, майма және басқаша аталатын сүйектер бар.

	Өздері тәрізді соншалықты кене төленгіттердің этникалық атын алмастырып, төлестер бір кездері үстем сүйек болды. VII ғ-да төленгіттер (қытайша доланнэ) Орхонның батысына таманғы Хангайда көлемді аймақты алып жатты және төлелік тайпалардың бірі болып есептелді.

	Телес атының орхон жазуларыңда еске салынған төлістермен ұқсастығы Аристовтың назарын аударды, бірақ ол үстірт айтылған қысқаша пікірмен ғана шектелді. Себебі, оның уақытында орхондық "төліс" деген атаудың мағынасы жұмбақ көрініп, қызу айтыстың түрткісі болды. Батыс ориенталистері (Шығыстың тілі мен мәдениетін зерттеуші ғалымдар) Томсен, Хирт және Шаванн төлістерді қытай анналының (тарихи оқиғалардың жылға бөлініп жазылуы) телелеріне ұқсаттырды. Ал орыс ғалымдары Бартолъд, Мелисранский, Аристов және Грумм-Гржимайло төлістерді "теледен ерекше" тұрғылықты түрік тайпалары деп есептеді. Өз көзқарастарының дұрыстығына сенімді болған батыс европалық ғалымдар қандай да бір қуаттайтын фактілерді келтірумен өздерін қинамаған жағдайда Аристов этноинмиканы зерттеу негізінде теле ұрпақтары телестер емес , ол төлеуіттер екендігін дәлелді көрсетіп берді. Тарихи материал негізіңде Грумм-Гржимайло да осындай қорытындыға тоқтады.

	Төлестердің төлеңгіттермен бірігуі тек XVIII ғ. орта шенінде ғана жүзеге асты. Бұл кезде ойраттардың қол астында болған төлеңгіттер Алтайға Батыс Моңғолиядан, император Цян Лун ойраттарды соңғы адамы қалғанша қырып тастауға әмір еткен маньчжурлардан қашып келген болатын. Төлеңгіттер осы өлкеде VII ғ. ортасынан бастап өмір сүрген және мұнда түрік даңқы мен тәуелсіздігінің соңғы жанашыры Шебиханмен бірге келген телестермен бірте-бірте араласып кетті.

	Телестердің өз ата-бабалары — телес бөлінісіндегі түркіттерге ұқсайтындығы шамалы. Бірақ бұл түсінікті де. Өйткені, мың жылдан аса уақыт күз жартастармен, ну тоғайлармен және жауларымен қоршалған халық үшін аз өзгерістер әкелмегендігі сөзсіз. Әйтседе археология ата-бабалар мен ұрпақтардың байланысын табуда.

	Егер өзінен артық өмір сүрген ескерткіштер қалдырмаса биік тауларда тығылып қалған азғантай халық тарих үшін мүлде жоғалып кеткен болар еді. Телес бөлінісіндегі түркіттердің ескі молалары шығыс алтай алқабының барлық дерлік далалық еңістерін жапқан. Бұл — үстінде шапаны, жанында семсері, он қолына ұстаған тостағаны бар ат жақты еркектер бейнесі тастан қашалып өрілген тас шарбақтар. Осы шарбақтардың ішінен өртелген өлік қалдығы — күлді жиі тауып алуға болады. Сол ескі молалардан шығысқа қарай қалай болса солай қашалып, түбі жерге көмілген балбалдар тізбегі созылады. Бұл — марқұмның ерлігіне орнатылған ескерткіштер. Әрбір балбал оның өлтірген жауының сүлебесін бейнелейді. Көптеген мола да мұндай тастар жоқ. Сірә, ол жерлерге әйелдер мен балалар өлігінің күлдері көмілген болуы керек.

	Балбалдар бір-бірінен мүлде өзгеше екі түрде кездеседі: жоғарғы жағы үшкірі және жалпақ етіліп қашалғаны. Егер әрбір балбал белгілі бір адамды бейнелеген деген, жоғарғы келтірілген орхон жазуының айғақтарын ескерсек, онда мұндай бөлушілікті кездейсоқтық деп қарамау керек. Ең дұрысы мұнда маңызды этнографиялық белгі — бас киім пошымы келтірілген. Далалықтар осы кезге дейін бас жағы үшкір тұмақ, ал алтайлықтар — жалпақ дөңгелек бөрік киеді ғой".

	VII ғ.-да түркіттер Алтайға келгенде олардың жаулары бір жағынан бұрынғы тұрғындар — алтайлықтар, екінші жағынан қазақтардың ата-бабалары — дала тайпалары болған. Сірә, VII- IX ғғ-да түркіттер екі майданда күрес жүргізсе керек, осы балбал бейнелерінде кескінделіп қалған. Егер бұл дүрмг болса, онда біз далалықтармен соғыс неғұрлым сәтті өрбіген екен деп айта аламыз, өйткені біз зерттеген 486 балбалдың 329-ы үшкір басты, ал 157-і тайпақ басты болды.

	Сірә, Шебиханнан кейін де ормандағы әрбір ағашты, сондағы әрбір тасты жақсы білетін таулықтармен табан тірескей күрестен гөрі, даладағы қоныстарға тұтқиылдан жасалған шапқыншылықтар табыстырақ өткен тәрізді. Үшкір бастыларынан гөрі тайпақ басты балбалдардың міндетті түрде шомбаллау келуде мүмкін сондықтан шығар.

	VIII—X ғғ-дағы төлес-түркіттер жөнінде біздің тарихи мәліметтеріміз болмағандықтан тіпті жансыз тастар жеткізуі мүмкін мардымсыз мағлұматтардың өзі де өте құнды саналады; әрине, бұл күрестің қиын-қыстау кезеңдері бізге беймәлім қалар, әйтседе сол талас-тартыстың жалпы барысы мен бағдарын анықтаудың өзі тарих ғылымы үшін үлкен жетістік.

	Өз өмірлерін екі жүз жыл бойы жаңа ортада өткізген халықтың өзгермеуі мүмкін емес. Бір кездердегі құдіреттілігін қалпына келтіру мақсатында түркіттерді алтай тауларына алып келген бастапқы идея негізсіз болып шықты, уақыт олардың үмітін ақтамады.

	Далаға басаламандық келген кезде, оны түркіттер емес, қидандар жақсы пайдаланып қалды; түркіттер болса содан былай саяси күрес майданынан ешқашан көрінбеді. Неге? Бұл сұраққа бізге физикалық және экономикалық география жауап береді.

	Түркіттер ежелден мал өсіретін далалық халық болатын. Үлкен Алтайдың оңтүстік беткейлеріндегі әуелгі тұрағы оларды дала кеңістіктерін пайдалану мүмкіндіктерінен айырмады, ал ормандар оларға негізгі кәсіптері — көшпелі мал шаруашылығына тек қосымша өріс ретінде қызмет етті. Тауға тықсырылған олар өз тұрмыстарының негізі — мал табындарын ұстау дәстүрлерін сақтап қалды, бірақ өзендер аңғарларының солтүстік беткейлері мал жайылымдарының көлемін тарылтып тұрды. Осыдан мал санының қысқармауы мүмкін емес еді, сөйтіп түркілер өздерінің азық-түлік табу көздерін аң аулаумен, әйтседе қаумалап емес, өте тиімді дала төсіндегі аңшылықпен және көп енбек сіңірілетін — орман ішіндегі аңшылықпен толықтырып отыруға мәжбүр болды. Халық жаңа жағдайларға бейімделіп, өздерін бұрынғыдан әлде қайта жабдықтайтын жаңа шаруашылық түрін құруы керек еді. Жаратылыс құбылысы Сібір теріскейінікі тәрізді соншалықты қатал келетін Алтай таулы өлкесінің ауа райына төтеп беру де мол күш-қайрат жұмсауды талап етті.

	Нәтижесінде халық жаңа сапаға ие болды, ал бірақ бұрынғы сапаларынан айрылып қалды. Жауынгер көшпелі малшылардан бостандық сүйгіш отырықшылықты малшылар шықты. Түйіндеп айтқанда түркіттер телестерге айналды. Бұл үлкен өзгеріс IX ғ-дың орта шенінде болды. Ол кезде телестер қытайда елшілік ұстауды ескірген, оның үстіне мағынасыз күш жұмсауды талап ететін дәстүр деп есептей бастады. Әйтсе де осынау шағын халық әлі де өзіне-өзі қорған бола алатын еді. Наймандар телестердің иелігіндегі жерлерді шығыс және батыс жағынан қусырғанына қарамастан, оларға таулы Алтайдың шығыс бөлігін басып алудың сәті түспеді. Бұл "Юань чаомишиде" 1207 ж. Жошыхан жаулап алған егеменді тайпалардың қатарында телестердің еске алынуынан да көрінеді. Телестердің дербестігі осымен тоқтатылады.

	Телестерді кейінгі ұшығы төлеуіттер саналатын телелермен ешбір жағдайда да шатастырмау керек (қар. Г. Е Грумм-Гржимайло, Батыс Моңғолия..., 283-284-66.; мәселенің тарихы баяндалған).

	Солтүстік далаларда. Жаңа ғана быт-шыты шығып, туталақай болған дала — солтүстікте және Қытайдағы азаматтық "әділетті соғыс" кезінде жауланып алынған оңтүстікте ондағыларды біріктірген Тан империясының темір құрсауының қарау, қайта бөліну қаупі төніп, тартыс қызу жүріп жатты. Го би шөлінің екі жағынан жаңа халықтар — тұрмыс қалпы бір бірлеріне ұқсас, мақсат-мұраттары мен мәдениеттері өзгеше көк түріктер мен ұйғырлар пайда болды.

	Бұл далалар адамдардың өмір сүруіне қолайлы еді. Оның орталық бөлігін орман-тоғайлы тау жоталары кесіп өтеді. Мұның өзі жер бедерінің әр түрлілігімен бірге, шаруашылықты дамыту үшін мол мүмкіндіктер туғызатын. Алайда осы даланы солтүстік жағынан тайпа жанасады. Ал ол адамдар тіршілігін онша жарамды емес болатын, яғни шаруашылықпен айналысу үшін оның мүмкіндіктері мейлінше аз-тұғын. Орман-дала мен орман-тундраны бөліп тұратын, "Тайга теңізі" деп, өте орыңды аталын кеткен осынау орманды алқап томаға тұйық полярлм тайпалардың тұрағы болды. Даланың бір шеті солтүстікке қарай созылады. VII-VIII ғғ. Енесейдің бас жағындағы аудан осы далалықтың неғұрлым маңызды өңірі саналды. Онда түріктердікін де, ұйғырлардікіне де ұқсамайтын қырғыздардың шеткі мәдениеті туындай бастады. Тілдерінің және жазуларының ұқсастығына қарамастан өздерінің кейбір ерекшеліктері бойынша қырғыздар түріктерден де, ұйғырлардан да алыс жатты. Олар тең қабырғалы үшбұрыштың бейнебір үшінші сүйір ұшын жайлағандай еді. Соған қарамастан бұл үшбұрыш жалпы дамудың себепшісі болған тоқталмайтын күрестің үйлесімді шиеленісінің бірыңғай тұтастығын көрсететін.

	Қырғыздар солтүстігінде, шығысында және солтүстік-батысында Орталық Азияға ешбір қатысы жоқ халықтармен, дәлірек айтқанда, тайпалармен шектес болды. Бұл ежелгі сібірліктер өздерін көршілеріне қарама-қарсы қоярлықтай және бір-бірлерімен жалпы тіл табысарлықтай ешқандай да тұтастық құра алмады. Сібірдің VIII ғ-дағы этникалық әртүрлілігі XVIII ғ-мен салыстырғанда әлде қайда көп болды. Кавказ жоталарында әртүрлі халықтардың көптеген жұрнақтары өздеріне паш тапқаны тәрізді сібір тайпасында да соның алдындағы 2000 жыл бұрын үдемелі даму жолында тұрған тайпалардың жұрнақтары өмір сүріп келді. Қырғыз территориясының сібір тайпаларына тікелей тиіп тұруы оның табиғат жағдайларымен бірге қырғыз елінің мүмкіндіктері мен даму бағытын айқындады. С. В. Киселевтің зерттеулері бойынша басшылығында қаған тұрған Қырғыз хандығы бірнеше тайпалардың бірлестігі болған.

	Түпкі материалдар Қырғыз хандығы шекарасының солтүстік нұсқасын былайша анықтайды; "Оңтүстік-батысына қарай Гэлолға дейін", яғни қарлықтарға дейін (демек, қырғыздар Томи мен Бидің бас жағынан Салайыр қырқасына дейін үстемдік құрған); шығысқа қарай Гулиганиға дейін (яғни, Ангараның жоғарғы жағын жайлаған құрықанға дейін); солтүстігінде адам саны қырғыздардан бар болғаны үш есе кем бом немесе йелочжи дейтін көп халық бұлармен "жиі соғысатын".

	Бомдар жылқы өсіретін, солармен жер жыртатын, бөренелерден ағаш үйлер тұрғызатын, бірақ бір мемлекет болып бірікпей, әрбір ұрпақты өз көсемдері басқаратын. Кейіп-кескіні жағынан (бомдар қырғыздарға келетін, бірақ басқа тілде сөйлейтін. Бұл жұмбақ халықтың тұрған жері, сірә, Алақшын елі орналасқан төменгі Ангараның алқаптары болған болуы керек. Демек, Қырғыз хандығының солтүстік шекарасы Красноярскіден біраз солтүстікке таманғы жерден өткен.

	В. В. Бартольд бомдар Енесей остяктары, яғни өздеріне оңтүстік жақтан аса қуатты халық — қилықтардың шабуылдағаны туралы аңыз сақталып қалған кеттер болды деп жорамалдайды.

	Қырғыздар хандығының жорамалмен белгіленген бұл солтүстік шекарасы "Ташпу" көрсетуінде былайша қуаттау табады: "барлық өзендер (Енесей бассейнінің) солтүстік-шығысқа қарай ағуда. Хагасқа соқпай өтіп олар бір-бірімен қосылады да солтүстікке қарай ағады". Ең дұрысы бұл арада әңгіме Ангараның келіп қосылар жерінен аздап төменірек тұсынан Енесейдің бұрылып кететіндігі туралы болып отыр. Мұндай жағдайда ол шекара түркі тектес халықтардың угросамодийліктермен және эвеккілермен қазіргі этнографиялық шекарасына дөп келеді.

	Шығыстағы шекарасына келсек, олар екеу болды: негізгі біріншісі Шығыс Саян етегі бойымен өтті, ал екіншісі — Ока (Ангараның тармағы) мен Ангараның су айырығы арқылы созылды. Осы екі шекараның аралығында үш тайпа: дубо, яғни тувалықтар, милигэ, яғни меркіттер және эсжи — қырын қарайтын ачжень ұрынқайлықтар өмір сүрді. Қырғыздар бұл ормандық тайпаларға шапқыншылықтар жасап, тұтқындарын құлдыққа айналдырды. Орман тұрғындары өз қанаушыларына түнгі шабуылдарымен жауап беріп отырды, бірақ айтарлықтай қарсылық көрсету үшін ұйымдасуды білмеді. Мұның есесіне қырғыздар Ангара бойында тұратын құрықандардан лайықты тойтарыс алды. Дәл осы екінші шекарада шиеленіскен соғыстар тоқтаусыз жүріп жататын, оның үстіне саяндық орман тұрғындары құрықандармен — "күрімші ұсталарымен" бірлесе қарсылық көрсете бастаған болатын.

	Қытайдың тарихи дәстүрі құрықандарды тайпалардың телестік тобына жатқызады әрі олардың тілінің қырғыз тілінен айырмашылығын атап көрсетеді. Құрықандар — якуттердің арғы ата-бабалары , ал хакастар — қырғыздардың ұрпағы болғандығын айқындадық деп есептесек, оңда қытай мағлұматтары бізді таңғалдырмауға тиіс: бұл екі тіл сөздік құрамы жөнінен де және фонетикасы бойынша да бір-бірінен өте күшті айырмашылықтарымен ерекшеленеді, сондықтан "бұратаналар" жайында мәліметтер жинаған, тіл білімінен хабары жоқ қытай офицерлеріне бұл айырмашылық грамматикалық құрылымның ұқсастығынан өте мәндірек болып көрінуге тиіс еді. Сондықтан құрықандарды тайпалардың телестік тобынан бөліп көрсетуге негіз жоқ.

	Тұрмыстық, идеологияның және әлеуметтік қатынастардың күрделілену процесі жүріп жатқан бұл кез телестіктердің даму дәуірі болды. Осы дәуірде талай батырлар дүниеге келді. Олардың бір бөлігі тарихи ескерткіш үшін мерт болды, бірақ өзі жөніндегі мәліметтер қытай шежіресіне түскен кейбіреулерінің есімдері ұрпақтары үшін сақталып қалды.

	Сібірде жүргізілген археологиялық жұмыстар құрықандардың кең тараған ауданына археологиялық "күрімші мәдениеті" сәйкес келетінін белгілеуге мүмкіндік берді. Оның географиялық орталығы ол кездері жағалауларына халық жиі қоныстанған Байкал болды, ал құрықандар кең тараған негізгі облыс Ольхон аралын қоса Ангара мен Ленаның Байкалға дейінгі жоғарғы ағыстарын қамтыған-ды.

	Құрықандар едәуір жоғары сапалы темір балқытып, құралдар соға алды, орны осы уақытқа дейін сақталып қалған бекіністер мен қалалар салды, тамаша жылқылардың ұлан-ғайыр үйірлерін өсіріп, қыш ыдыстар жасай алды. Олардың өнері қырғыздардың өнерін, киімдері мен жазулары — түріктердің киімі мен жазуын еске түсіреді.

	Телес тайпалары өздерінің бүкіл тарихы бойына тұрғылықты жерлерін талай рет өзгерткен. VII ғ. орта шеніндегі олардың орналасуы мына тұрғыда көрінеді.

	Хангай тауларында батысындағы Цзабхан өзені мен шығысындағы Орхонның басталар жері аралығында долаңғы-төленгіттер; Селенгі өзенінің бас жағында — сыгезгілдер; Селенгі мен Орхон аралығында — тунло-тонгрлар; Селенгі мен Орхонның сағаларында — пугу-бугтар; Толой мен Орхон аралығындағы далалықтарда — ұйғырлар; Керуленнен солтүстікке қарай Хэнтей мен Хинган аралығында — байегу-байыркулар; Селенгі өзенінің аңғарында, пугудан батысқа қарай — сыггер; байырқудан оңтүстікке қарай — байыстар; Забайкальеде — гулигань-құрықандар; Алашань тауларында — аде-эдиздер, Ордостан батысқа қарайғы далаларда — хуньдар мен кибилер өмір сүрген.

	Телестік тайпалардан солтүстікке қарай, жоғарғы Енесей бассейніңде қырғыздар, ал шығыс Забайкальеде — бізге белгісіз тайпа гюйлобтар тұрды.

	Шығыс Хангайдағы Отукен құл-құтандары арасына талқандалудан аман қалған түркіттер күштеп қоныстанған болатын. Бірақ, олар онда, сірә, көп болмаса керек . Соларға жетім-жесір болып келіп қосылған түріктердің көп бөлігі Ордостан солтүстік пен шығысқа қарай Инь-шань тау тарамына дейін орналасқан-ды. Гоби шөлі бейнебір теңіз сияқты солтүстік қоныстарды оңтүстік қоныстардан бөліп тұрды, бірақ қай жағында болсын көшпелілерді қытай уәлилері басқаратын.

	Жоңғария мен Жетісуда мынадай халықтар өмір сүрді. Қара Ертіс пен Ұрынғы бассейндеріңде — қарлұқтар ; Орталық Тянь-Шандағы Іле бойында — түркештер, ал олардан батысқа қарай — шүніштер; оңтүстік-батыс Жоңғарияда — нешеттер; Манас өзені мен одан шығысқа қарай — құлыптар : Оңтүстік Жоңғарияның шығыс бөлігінде — басмдер (басмалдар) және сол жерде — ортаазиялық хунндардың жұрнақтары — шатолар.

	Келтірілген бұл мәліметтерге қосымша орхондық жазу 710- 711 жж. түркештер соғысқан кеңгерес халқы туралы хабарлайды. Бұлар өздерінше атауы қаңғар болған печенегтерден басқа ешкім де емес. Олар сырдарияның төменгі және орта ағысы бойын мекендеді.

	Қара Ертістегі қарлұқтар мен Сырдариядағы пешенег-қаңғарлардың аралығында дәл сол кездері қыпшақтар қоныстанып алған кең дала жатты. Осы күнгі Қазақстанның далалық өңірінің Дештіқыпшақ — Қыпшақ даласы деп аталуы, міне, осыдан. Мұнда қыпшақтар қаңғарлармен (қаңлы) араласып кетіп, шығыста қыпшақтар, Европада — командар, ал Ресейде — половцылар деген атпен әйгілі болған халықты қалыптастырды. Оңтүстікке таман Сырдария мен Амударияның төменгі ағысы аралығында түріктендірілген арийліктер, парфяндардың ең жақын туыстары — түрікмендер немесе гуздар өмір сүрді. Осы айтылғандармен Орталық Азияның тек неғұрлым ірі тайпалық бірлестіктері тәмамдалады. Майдаларының кейбіреулерін біз мысалы, аздар, чиктер, абарлар деген және басқа аттарынан білеміз. Сірә, көптеген ұсақ тайпалар қытай сияқты европа палеозтнографтарының назарына ілікбей қалған болар. Бұған өкінудің қажеті жоқ, өйткені тарихта өз рөлін атқарғандар тарих оқиғаларының жылнамасында жазылып қала алды.

	Тайпалардың адам құрамы тым аз болды. 688 ж. ұйғырлар өздерінің тәуелсіздігі үшін түріктерге қарсы күреске көтерілгенде бар-жоғы 6 мың жауынгер шығарған екен. Осындай жауапты сәтте соғысқа қару ұстай алатын барлық еркектер, яғни халықтың 20 проценті көтерілді-ау деп топшылауға болар еді. Демек, оның халқының жалпы саны 30 мыңдай ғана адам болған. Ал ұйғырлар сол кездері ең ірі тайпа саналды ғой, өзге тайпалардың адам құрамы бұдан едәуір кем-тұғын. Сондықтан, адам саны бірнеше мыңнан және тіпті бірнеше жүзден де аспайтын тайпалар өмір сүрген деп есептеу керек.

	Ұйғырларға қайта оралайық. Көрсетілген 30 мың адам тоғыз бөлімше құрды. Сонымен әрбір бөлімшеге 3,5 мыңдай адамнан айналған. Мал шаруашылығының мешеу дамуы жағдайында адамдарының осы саны шаруашылық-ұйымдастыру бірлестігі — оғузды толық қамти алар еді. Мұндай тұжырым жасауға тек ұйғырлардың түріктерге қарсы 50 мың салтатты шығарғаны жөніндегі қытай хабары қарама-қайшылық туғызады. Бірақ бұл арада қытай жағының асырып айтуға дәстүрлі әуестігін есте ұстаған жөн. Алайда 628 ж. ұйғырлар түркіттерге қарсы бар-жоғы 5 мың (сірә, асыра сілтеусіз), яғни 688 ж. салыстырғанда 1 мыңы кем жауынгер шығарғандығы қызықты-ақ жәйт. Бұл цифрлар қытай материалының біржақтылығын — асыра көрсеткендігін әшкерелейді.

	Хуанхэ жағалауларында. 630 ж. тұтқындалып, "қайыршылық күйге түскен бірнеше жүз үй" санатында 631 ж. Алашанға қоныстанған түркіттер тобына қайта оралайықшы. Қытай тарихшысының пікірі бойынша олардың кейіннен "көбейіп кеткендігі" сонша , тіпті 641 ж. езінде Сымоханның "100 000 халқы, сол халқының есебінен 40 000 саптағы әскері және 90 000 жылқысы" болған, ал 670 ж. түріктер көтеріліске шығып, Империямен соғыса алатын әлдәрменге де жеткен.

	Адамдардың мұншалықты шапшаң көбейе алмайтындығы салақ ғылымынан белгілі. Бұл арада бастапқы материалдан 'бір нәрсе алынып қалғандығы байқалады. Әйтсе де біздің бақытымызға "Селенгі тасындағы" жазудан табылған бір сөйлемнің мағынасы халықтың осындай түсініксіз өсімінің сырын аша алады. Онда 80-жылдары қағанатын қайта қалпына келтірген түріктер "қыпшақ-түріктер" деп аталған.

	Көне замандарда қыпшақтар Алтайда, қытайлықтар Чжелян деп атаған алқапта өмір сүрген. Ол дыбыстарының естілуі бойынша қытайша жазылған кәдімгі Жылан алқабы болғандығы сөзсіз (мұндағы Таудың Жылан тау, қаланың Змеиногорск аталуы да осыдан). Грумм-Гржимайло оларды бомның дінлін тайпасының үрім-бұтағы деп есептейді. Сірә, олар түркіттерге бағынышты халықтардың бірі болса керек. Ал 630 ж. солармен жеңіліс тауқыметін бөлісіп, өзге жеңілгендердің қатарында өздерінің бұрынғы мырзаларымен бірге Алашанға қоныстанған. Бұлар бүкіл халық емес, ал соның бір бөлігі ғана болғандығы даусыз, өйткені қалғандары қаңлылармен араласып, командар немесе қыпшақтар деген атпен белгілі болған халықты құраған. Ашин хандарының қалпына келтірілген ордасының екінші бөлігі сеяньто ұрпақтары — сирлер болып шыққан. Бұл Тоныкөк жазуынан көрініп отыр. Оңда "тюркенр будун", яғни түркілер халқы деген сездер бар.

	646 ж. имперліктер мен олардың одақтастары — ұйғырлар сесньто хандығын жойып, халқын аяусыз қырғынға ұшыратқаннан кейін сеяньтолықтардың қалғандары Бейшань тауы тарамдарына бытырап кетті. Сондықтан олардың түркіттерге деген ескі өшпенділігі енді қытайлықтарға деген одан да күшті өшпенділікпен алмастырылды. Демек, олардың түріктерге қосылғандығына таңғалатын ешнәрсе жоқ. Олар түріктердің туы астыңда бұрынғы мәніне қайта не болатынына және өздерін сонша қаталдықпен қырып-жойған қытайлықтардан өш алатындарына үміттенді.

	Бұған қоса Ордос пен Алашанда оңтүстік хунндарының қалғандары мен өзге түркі тілдес тайпалардың жұрнақтары өмір сүрді. Ашин хандарының ордасын олар да көбейтті. Жорықтар жауынгерлерді жақындастыра түседі, ажалмен бетпе-бет келгенде жанындағының көмегін сезіну тірі қалуыңның кепіліне айналады. ІІІалғай далалардағы тезек отыны лаулап жанған шағын отбасында сирлік жауынгер отқа қақтаған ең соңғы бір кесек етін түркітпен бөліседі, ұйғыр татаптықтың жарақатын таңып беруде, ал танғұт жаудың арқан дұзағына түсіп қалған эдизді босатып алуда. Бір кездері бір-бірлерін жек көретін тайпалардың бәрі енді қол ұстаса шығыс пен батысқа соғыспен барып жүрді. Сөйтіп тағдырларының ортақтығы олардың әр тайпадан шыққан ала-құлалық жігін біртіндеп жоя бастады. Әрине, олар өз әкелерінің бір-бірлерімен шайқасқаның жақсы түсінді. Алайда болмыстың шығармашылық күші ескіріп бара жатқан сана-сезім қауызын күйрете алды. Сонымен VII ғ. 50-жылдарының өзінде бұрынғы жауластар достарға айналды, ал содан жиырма жыл өткеннен кейін олардың балалары бауырласып, "көк түрік" деген бір халық болып бірікті.

	Енді оларды түркіттер деп атауға болмайтын. Бұл — өздерінің ата-бабаларынан көп нәрсені мұра етіп алған, бірақ бөтендерден де көп нәрсе қабылдаған —"бүкіл (тұтас) түрік халқы" еді. Азияның тарихында ол өзінің өктем сөзін айта білді, көшпелілерді басқару үшін Гобиден солтүстікке қарай — "Байкалдық" және оңтүстілікке қарай —"Шаньюендік" деп аталатын екі уәлилік құрған, оған басшы тағайындап келген еріксіз жаратушы Тайцзун Жин-миньнің өзі де алдын-ала болжап біле алмайтындай етіп ол бұл тарихты күрт бұрып әкетті.





ҚҰТЛҮҒТЫҢ КӨТЕРІЛІСІ

	XXI тарау

	Неге? Үлкен империяның ортасында бола тұрып әрі барлық өзге халықтармен салыстырғанда онша қатты қинала қоймаған түріктер өз тағдырларына риза болулары керек-ақ сияқты еді. Бірақ олай болмады. қайта, керісінше, VII ғ. 70 жылдарының аяғында олардың наразылығының арта түскендігі соншалық, тіпті бір қарағанда жеңіл саналатын әмірлерін кейде рақымының өзі шайқастағы өлімнен де ауыр болған қатал азиялық соғыстың қияметті қиыншылықтарымен алмастырды.

	Көтеріліс дегеніңіз қашанда қиын іс, әсіресе үкіметтің күш-қуаты таусылмайтын, көтеріліс аймағы қоршалған және сырттан күтетін көмек болмаған жағдайда ол өте күрделі. Егер тап осындай қолайсыз жағдайда көтеріліс тек басталып қана қоймай, сонымен бірге табысқа не болса, мұның өзі әдеттегідей тыс оқиға.

	Осыған қарамастан зерттеушілердің ешқайсысы да 679-693 жж. түрік көтерілісінің табысқа жету себептерін ашы көрсетудің ізіне түспеген. Н. Н. Козьмин бұл арадан ірі феодалдың жерді өз қолына жинақтағанын көреді, ол мұндай феодал алтайда тұрған болуы керек деп жорамалдайды . Бұл қателік айтысуға тұрмайды және оның бұдан арғы барлық ой-пікірін жоққа шығарады.

	А. Н. Бернштам түрік ақсүйектері феодалдана отырып, өз халқын қанау құқын алу үшін Қытайға қарсы шықты деп есептейді. Бұған тастағы жазулардың текстері тәрізді оқиғалардың өрбу барысы да қарама-қайшы келеді. Күштері осыншалықты тең емес шайқаста табысқа жетудің себептері жөніндегі мәселеге ол көңіл бөлмейді. Ал Г. Е. Грумм-Гржимайлоның талдауы әлде қайда тереңірек. Бірақ ол тек тікелей түріктердің істерімен ғана шектеліп қалған. Мұның бержағында көп нәрсе сол кездің халықаралық саясатында жасырынып жатқан болатын; Чаньаньдегі сарайда болып жататын қастық іс-әрекеттер де бұдан кем маңыз атқарған жоқ.

	Сондықтан біз жағдайдың қабысуын, оқиғаның өрбу барысы мен замандастарының оған берген түсініктемелерін зер сала қарап шығып, оларды тарихтың сын таразысынан өткізуіміз керек. Тек барлық, тіпті, кішігірім оқиғаларды да жете талдау ғана бізге жорамалдаудың былқылдақ батпағынан шығып, бүкіл фактілерді ескеруге құрылған табан тірерлік қорытындыға келуге мүмкіндік бермек.

	Халық көтерілісі. 679 ж. Шаньюе уәлилігіндегі түріктер арасында қытайлықтар күтпеген көтеріліс бұрқ ете қалды. "Таншу" оқиғаның орын алу себебі мен басталуын "бүлік шығарды" деген бір ауыз сөзбен ғана ықшам үлгіде жеткізген. Ешқандай түсіндірме бермеген.

	Мұның есесіне түріктердің өздері бұл қылықтарын барынша толық әрі сендіре былай түсіндіреді: "табгач халқына олар түріктер өздерінің мықты еркек ұрпағымен күл болды, өздерінің таза әйел ұрпағымен күң болды. Түрік басқарушылары өздерінің түріктік есімдерін құрбан ете табгачтардың құрметті атақтарын қабылдап, табгач халқының қағанына бағынды. Олар осы қағанға елу жыл бойы өз еңбегі мен күшін берді. Күн шығыс жаққа қарай соғыспен алға жылжып олар Бокли-қағанға дейін [Мұқырыға, қыт. Мохэ, Маньчжурия мен Амур маңына] жетті, кейін қарай, яғни батысқа қарай олар соғыспен Темірқапыққа дейін [Орта Азиядағы Бұзғал асуына 657-658 жж. ] барды, сөйтіп табгач қағанына өздерінің елі мен заңын (әдет-ғұрпын) бере салды. Бүкіл түрік халқы былай деді: "Мен құдіретті халық едім, Мида менің құдіретім? Өзге құдіреттерді мен кім үшін тауып жүрмін?" Олар былай дейтін: "Мен қағаны бар халық едім — қайда менің қағаным? Мен өз еңбегім мен күшімді қай қағанға беріп жүрмін?" Олар осылай дейтін және осылай деп жүріп, табгач қағанының дұшпандарына айналды".

	Онғын ескерткішінде де оқиғалардың барысын осылай түсінушілік бар; "Ол патшалық құрған өз қағанын тастап кетті, ал сонан соң түрік халқы алға, күн шығысқа, артқа, күн батысқа; оңтүстікке табгачтарға және солтүстікке, жай халыққа (таулы тайгаға) тарап кетті. Батырлары балбалдарға айналды (мәжбүр етілді) (яғни, жауларының қолынан қаза тапты — Л. Г.). Түрік халқының аты өшуге айналды. Сол кезде... Тәңірі былай деді: "Иә, түрік халқы жойылмайды, ол құрбандыққа да шалынбайды".

	Ескерткіш 716 ж. кейін кешіктірілмей орнатылған болатын, сондықтан оның Күлтегін жазуымен сәйкес келуі, сірә, кездейсоқтық емес шығар. Мұны көтерілістің шығу себебін айқындайтын ресми хабар деп түсіну керек.

	Түрік тексті түрік қоғамы басшылық бөлігінің көзқарасын білдіргенімен, ол мүмкін, шындыққа жанасымды болған шығар. "Таншудың" хабарлары бойынша қауым бастығы Ашидэ көтеріліс жасағаннан кейін оған барлық округтың қауым бастықтары бірден келіп қосылған. Қытайлықтар үшін бұл көтеріліс мүлде күтпеген нәрсе болды. Өйткені "солтүстік елдерінде отыз жыл бойы соғыс дабылы есітілмеген еді". Өз ханының және өз елінің талабы тан империясының негізгі идеясы — дала мен Қытайды біріктіру идеясының негізсіз екендігін көрсетті. Көшпелілердің рухани күші мен сезімінің қытайдікіне сәйкес келмейтіндігі соншалық, тіпті оларды біріктіру жүзеге аса да қоймас еді.

	Көтеріліске шығып, түріктер үмітсіз авантюраға барды: олар мемлекеттің ортасында тұрғандықтан барлық тұсынан жау қоршауыңда болған еді, олардың тылы да, одақтастары да, адам саны жағынан артықшылығы да болмады. Мұны олардың өздері де түсінді және сөйте тұра көтеріліске шықты! Осының өзінде қытайдың да, түріктің де түпкі материалдары зәбір көрсе түптіліктің немесе қанаушылықтың күшейгені туралы айтпайды. Жазу түріктердің өз тұрмыстарын жақсарту үшін емес, ал жабайы еркіндік пен билік үшін көтеріліске шыққаңдығын тікелей көрсетеді. "Табгач мемлекетіне өздерінің еңбегі мен күшін бергілері келмей түрік халқы (turk budun): "одан да өзімізді өзіміз өлтіріп, жоқ қыламыз",— деді. Сөйтіп, олар өлімге бас тіге бастады". Азу біреуге бағынышты болуға түрік халқының ар-намысы шыдатпайтын деп анық атап көрсетеді. Бағыныштылықтың өздеріне қорлық болып сезілгендігі соншалық; тіпті бүкіл түрік халқы қызулыққа беріліп, үмітсіз шайқасқа лап қойды. Бұл шабыттың көп күшпен өршігені соңдай — бастапқы кезде көтерілісшілер таласты да болады лан тұқымы Ашиннен шыққан ханзада Нгапук хан олар өздерін жуасыту үшін бейнебір серуенге шыққандай келе жатқан жаудың жазалаушы әскерлерін быт-шытқып шығара жеңді. 10 мыңға таяу қытай солдаттары жер жастанды және тұтқынға берілді, ал қалғандары бірлесіп, қоршаудан сытылып шығып кетті.

	Көтерілісшілердің саны 100 мың адамға жетті (әлбетте, "қытайлық" шартты есептеу бойынша0; демек 12 мыңдай). Келесі 680 ж. көтерілісті басып-жаншуға түріктердің күштерінен үш есе асып түсетін армия жіберілді. Түріктер ол армияның сырт жағынан килігіп, азық-түлік тиеген арбалы керуендерін талқандады, соның салдарынан қытай солдаттары ашыға бастады. Алайда тәжірибелі қолбасшы Пэй Хнн-кянь айлакерлігін асырды: ол енді қалған арбалы керуенін жау шебіне шамалы күзетпен жіберді. Түріктер күзетті қуын тастап, керуенді тонай бастады. Сол кезде оларға әлгі керуен соңынан әудім жерде келе жатқан іріктеулі әскерлер отряды тарпа бас салды. Сөйтіп түріктерді соңғы сарбазы қалғанша қырғынға ұшыратты. Бұл жөніндегі сыбыс кең тарап кетті, содан былай қытайдың арбалы керуендері майдандағы армияға қажетті азық-түлікті емін-еркін жеткізумен болды.

	Бастамшылдықты өз қолына алған Пэй Хин-кянь әскер саны жағынан артықшылығын пайдаланып, көтерілісшілерді Хэйшань тауы маңында қоршауға түсірді. Шайқас көптеген қақтығыстармен өрбіп, соның барысында қытайлықтар толық жеңіске жетті. Сол кезде намысы жоқ жүрексіздер бірден бастарын көтеріп, 680 ж. көктемінде жеңімпазға ханның басын әкеп тапсырды әрі бағынатындарын білдірді. Бірақ, қажымас қайсарлары күресті жалғастыра берді. Олар Сары өзеннен етіп, барлық тайпалар мойындаған ханзада Фунянді хан жариялады. 681 ж. түріктер шапқыншылық жасап, Хин-кянь қайтадан соларға қарсы аттанды. Түріктер "Қара құмға" қарай шегінді және барлау мәліметтеріне қарағанда аштыққа ұшырай бастаған. Оның үстіне көтерілісшілер арасында дау-жанжал туды: хан мен көсем Выньбек өзара келісе алмай қалды, сөйтіп, көтерілісшілердің күші екіге бөлінді. Дегенмен, қытайлардың бір жеңіл отряды түріктердің қатты қарсылығына тап болғаны соншалық, қолбасшы әскерін тастап қаша жөнелген. Қолбасшысы тастап кеткен жауынгерлер де жаудан қашып, өлгендері "беттерін күн сәскелікке қарата сұлап жатқан".

	Фуняннің дұрыс әдісі болды: жаудың қуғындауынан ұзап кетуге тырысып, ол солтүстікке қарай шегінді. Бірақ оның әйелдері мен балалары мінген арбалар керуенін Хин-кяньнің жеңіл атты әскерлері ұстап алды: Ашығып, қалжыраған көтерілісшілер солтүстікке қарай ілбіп бара жатқанда тұрақты атты әскерлер оларды қуып жеткен-ді. Осындай сәтсіздіктерден көтерілісшілердің рухы түскен еді. Ал шел даланың солтүстігінде ұйғырлар қолдарына қару ұстап, түріктерді қарсы алуға дайын тұрғандықтан да Фунянь қиындықтан шығудың жолын таба алмады. Өзіне және серіктеріне кешірім жасалатынына келісіп, Фунянь жау қолына өзі келіп берілді. Алайда, қытайлықтар уәделерінен тайқып шықты. Чаньаньның шығыс алаңында көтеріліс басшыларының бастары шабылды. Халық қозғалысы тұрақты атты әскерлер аттарының тұяқтарымен тапталып тасталды.

	Түріктік үлкен жазу тарихтың бұл беті туралы іштен тына: "...сөйтіп, олар өлімге бас тіге бастады" деп хабарлайды. Ал осы оқиға жөнінен Тоныкөктің жазуы әлде қайда толық әңгімелейді: "Түрік халқы ханы болмай Табгач мемлекетінен бөлініп шықты, өз ханы бар халық болды: өз ханын қалдырып, қайтадан Табгач мемлекетіне бағынды. Аспан бәлки былай деген болар: "мен саған хан бердім, ал сен өз ханыңды тастап, басқаларға бағындың. Сол бағынғандығың үшін Аспан — ойлануға болады — саған зиян келтірді, сені өлтірді". Түрік халқы әлсіреді, дәрменінен айрылды, жоқ болуға айналды". Қытай мен түрік хабарлары бір жерден шығады.

	Енді мұнда не болып өткенін талдайық. Көтеріліс бұқаралық, халықтық сипатта өрбіді және ол да барлық осындай қозғалыстардың тағдырын құшты. Түріктердің тәртібі де, даярлаған әскер бастықтары да жоқ болатын. Олар өздерінің жылдам жүруге қабілетсіз арбалы керуендеріне тәуелді еді, себебі керуен арбаларына өгіздер жегілетін. Ал жаулары барлық жерде болды. Халхадағы ұйғырлар немесе тоғыз-оғыздар императордың адал малайлары еді, өйткені оларға наградтар мен сыйлықтар әрдайым ағылып келіп жататын. Ең ақырында түріктердің өзегін өртейтін жоғалтылған ұлылығы жөніндегі естелік ұйғырларда жоқ болатын. Еркіндік сүйгіш ұйғырлар әлі қуатты ірі мемлекет құра қойған жоқ еді әрі соған талпынбайтын да. Тибеттіктер шалғайда жатты. Көтеріліс жеңіліске ұшырады, әйтседе ол жаңа түрде жалғаса берді.

	Көтеріліс өрістей түсті. Түріктердің көтерілісі басып-жаншылғаннан кейін бір жыл өтпей жатып, жаңа көсемдердің басшылығымен соғыс басқа бағыт алды. Егер бастапқыда көтеріліс басшылары өз туыстарын соңдарынан еліктіре білген агамандар болса, бұл жолы ақсүйектердің жұрнақтары мен қытайша білім алған оқымысты түріктер шайқасқа шықты. Мұның қалай болғанын талдап көрейік. "Таншу" былай деп хабарлайды: "...682 ж. Гудулу (Қүтлуғ) бүлік шығарды. Гудулу Қаңлы Юаньи ұрпағының түпкі атасы — Хелилердің [Кат Ильханның] алыс ағайыны еді... Ол мұрагерлікпен тутун атақ дәрежесін иеленді [тутун — көне түріктердің офицерлік шені].

	Фунянь өлтірілгеннен соң түріктер түгел ыдырап; Цзунцайшань тауы маңын мекендеп қалды және сол арадан Хэйшачен деген шағын қала тұрғызды. Ондағы халықтың саны 5000 адамға жетті. Гудулу тоғыз руды [яғни, ұйғырларды немесе тоғыз-оғызды] тонады, сөйтіп бірте-бірте жылқыға байыды, сондықтан өзін хан жариялады. Інілерінен ол Мочжоға [Мочур] шад, Түсіпке [Түзелі-бек] жабғы атақ-дәрежесін берді. Ашидэ Юань-чженьді [қытайша білім алған түрік ] іс басқарушы Ван Взньли тұтқынға алған болатын. Гудулудың шапқын жасап, оны тұтқыннан босатуына тура келді. Юаньчжень ұрпақтарды кінәдан арылу сезіміне иландыруға рұқсат етуді сұрады. Оған рұқсат берілді. Көп кешікпей жас ұрпақ оған бойсұнды, Гудулу солармен сөз байласты. Соның нәтижесінде барлық або мен дағандар [тархандар] қатардағы жауынгерлер сапына тартылды"24. Текстің мағынасы түсінікті. Құтлуғ "ескі қандас достардың" империя армиясында қызмет еткенде бірдемені ұмытып, мұны нәрселерді үйренген. Көтеріліс кезінде ол соғысуға машықтандырылмаған тобырды сауыт киген жауынгерлердің найзасына апарып ұрындыра салмай, ешнәрседен сезіктенбеген ұйғырларға киліктіріп, олардың жылқы үйірлерін тартып алды. Ал бұл жылқылар партазандық соғыс жүргізу үшін өте қажет еді. Ол атақ-шенге бағынудың байырғы жүйесін қалпына келтірді, демек тәртіп енгізді. Халық бұқарасын мән-мағынасыз қол астына жинай берудің орнына ол өз отрядын әскери дағдыларын ұмытпаған бұрынғы ақсүйектерден құрды және сол арқылы партизандық соғыс жүргізуіне негіз қалады. Мұнан соңғы өте маңызды факті — Құтлуғ қытайша білім алған адамдарды: Ашидэ Юань-чженді және Тоныкөкті өз жағына тартып, соларды көздеген мақсатына пайдаланды. Мұндай адамдар жаудың осал жағын және оларды қалай соғуды жақсы білді. Әрі шындығында да көп ұзамай соғыстың барысы басқаша болып өзгерді.

	Әйтседе, Құтлуғтың іс-әрекеттері туралы ол Ілтеріс қаған деген аты шулы атаққа ие болғаннан кейін түріктердің өздері қалай суреттегенін қарап көрейік: "Қаған он жеті ер-азаматпен атқа қонды. Оның сыртта торып жүргенін [яғни, өз қытайының шекарасы сыртында ] естіп, қалалардың тұрғындары тауларға көтерілді, ал тау тұрғындары төмен түсті, осылайша жиналып, 70 ер-азаматтан сарбаз құрды. Аспан оларға күш-қуат сыйлағаннан кейін менің әкемнің — қағанның әскерлері нағыз көкжал бөрілерге ұқсады, ал оның жаулары қойларға ұқсап қалды. Әскерімен алға [яғни, шығысқа ], артқа [яғни, батысқа] жылжи отырып, ол адамдарды жинады әрі күреске көтерді, сөйтіп олардың саны енді 700 ер-азаматқа жетті. Олар 700-ге жеткен соң, ол солардың бәрін тәртіпке баулып, өздерінің елі мен қағанын жоғалтқан халықты соғысу өнеріне үйретті. Түріктік белгілерін жойып, күң мен құлға айналған халықты ол тәртіпке келтіріп, менің ата-бабаларымның заңдары бойынша бәрін орны-орнына қойды, сол кезде ол халыққа төліс-тардуш мекен-жайын алып берді, сол кезде жабғы мен шадты тағайындады".

	Қытайлықтар тек жауынгерлерінің саны 5 мың адам болған еді деп айтқаны болмаса, оқиғаны түріктердің баяндауы қытай мәліметтерімен сәйкес келеді. Қытай цифры дәлірек-ау деген жөн. Өйткені "жеті" санын үнемі қолдану оған Құтлуғ атты әскерлерінің дәлме-дәл санын алмастырған сыйқырлы немесе жұмбақты мағына серік болған шығар деген ойға қалдырады.

	Тоныкөк жазуы маңызы жағынан бұдан кем соқпайтын жәйттерді аңғартады. Ол алдымен оқырманға өзін таныстырудан бастайды: "Менің өзім — дана Тоныкөк бүкіл түрік халқы Табгач мемлекетінің бағыныштылығында болғандықтан Табгач мемлекеті үшін тәрбиеленгенмін". Ашидэ Юань-чжен сияқты Тоныкөк білімді түрік болды және осы маман екі кеңесшінің көмегі, сірә, көтерілістің табысқа жетуінде аз роль атқармаған болар. Халық қозғалысының күйретілуін Тоныкөк былайша суреттейді: "ағаштар мен тастар арасында тәуелсіз қалғандар бірігіп, 700 адам болды. Олардың екі бөлігі салтаттылар, ал бір бөлігі жаяу әскер еді. (Өткен соғыстағы түріктердің осал қимылын және Құтлуғтың партизандық соғыс жүргізу үшін қажетті жылқыларды таба алған еңбегін түсіндіретін бағалы анықтамалар — Л. Г.) Жеті жүз адамды өзінің соңынан еруге мәжбүр еткен үлкені шад [яғни, қандас патшазада] еді. Ол: "Менің сапыма тұр" деді. Мен — дана Тоныкөк соның сапына тұрдым. Мен оның қаған болуын тілесем қайтеді, дедім шын жүрегіммен. Мен: егер болашақ хан арық өгіздер мен семіз өгіздер бар екенін жалпы білсе де, ол қайсысы семіз егіз және қайсысы арық өгіз екенін білмейді-ау деп ойладым. (Тоныкөк біраз сыпайыгершілікпен Құтлуғтың адамдарды танып, оларды жақсы-жаман жағынан бағалай білмейтіндігін көрсетеді — Л. Г.) Аспан маған білім сыйлағандықтан, хан қабілетінің аздығына қарамай, менің өзім оны хан еткім келді. О хан! Дана Тоныкөкті тарханның бойлы бағасы [мемлекеттік кеңесшісі] етіп, мен Ілтеріс қаған болсам болайыншы". Егер Тоныкөктің өзін-өзі мақтауын алып тастасақ, онда қалған тұстарында бұл текст жоғарыда келтірілген мағлұматтармен сәйкес шығады, сөйтіп көтеріліс суреттері көз алдымызға келіп тұра қалады.

	Қытайлықтардың өздері түрік көтерілісшілеріне тым қошамет көрсеткенін де айту керек. Фунян көтерілісін басып-жаншыған, әділдігі, адал ниеттілігі және қатардағы жауынгерлердің өмірін сақтап қалған сақтығы үшін барлық жауынгерлер жақсы көрген қабілетті әрі тәжірибелі қолбасшы Пэй Хин-кянь қаһарға ұшырап, айдалуда жүріп өлді. Оның орнына қолбасшы бірден қойыла салмады, сондықтан көтерілісшілер біраз тыным тауып, оны қатарларын қайта құру ісіне пайдаланды.

	Шекаралық соғыс. Құтлуғтың отрядын ұйымдастыруға 682 ж. түгел кетті. 683 жылы ол белсенді қимыл жасауға кешті. Түрік атты әскерлері тұтқиылдан берген соққыларымен Ордостан шығысқа қарайғы Ұлы қабырғаның өн бойындағы бүкіл дерлік бекіністердің тас-талқанын шығарды, еш жерде де жаудың тұрақты әскерлерінің соққысын өздеріне дарытпады. Түріктер бес әскери округті тонап, тек алтыншысында ғана тойтарыс алды. Шаньюе уәлилігі қоршауға алынды, ал содан соңғы үш жыл бойы жау шенеуніктері мен жауынгерлері үшін ішке өтетін жолмен жүру мүмкін болмай қалды.

	Түріктердің табысқа жетуіне Қытайда болып өткен мемлекеттік төңкеріс ықпал етті. Сыбай-салтаң жесір император әйел У-хоу өзінің ұлы Чжунцзунды қамауға алып, князь атағын беріп, орталық Қытайға жер аударды.

	Мұндай жағдай қашанда ушыға түсетініндей, мұрагердің жақтастары бар болып шықты. Әне соларды жазалау керек еді. Сондықтан түркіттермен айналысуға уақыт болмады. Тек 686 ж. ғана әскер бастығы Шунь-юй Кхянъпин көтерілісшілердің Цзунцайшань тауы маңындағы бекініс лагерьде тұрып188 жатқан үй-іші бала-шағаларын басып алмақ болып, солай қарай жылжыды. Құтлуғ жаудың алдынан шықты. Синьчжоу маңындағы (Шаньси аймағында) қантөгісті шайқаста қытайлықтар күйрей жеңілді. Олардың 5 мың адамы шығынға ұшырады.

	Бұған жауап қайтару керек еді. Түріктерге қарсы Чан-чжи әскер басы етіліп едәуір әскер жіберілді. Чан-чжи неғұрлым талантты тан генералдарының бірі болатын және Тибетке қарсы соғыста өзінің батылдығымен, дене күшімен әрі талантымен ерекше көзге түскен-ді.

	Чан-чжи іске шындап кірісті. 687 ж. Хуанхуаду189 маңындағы соғыста түріктер жеңіліп қалды. Қытай атты әскерлері оларды 20 шақырымдай жерге190 қуып барды, әйтседе олар жау қуғынынан құтылып, ұлы далаға сіңіп кетті. Чан-чжидің қолы астындағылардың бірі Цуан Бао-би, бастығына жарамсақтана шекарадан өтіп, барлаушылар арқылы түріктердің қосын тапты. Бао-би аңдаусызда олардың үстінен шықпақ болды. Бірақ түріктер жаудың жақындап келе жатқанын байқап қалып, соғыс тәртібіне көшіп үлгерді. Қытайлықтар ашына шайқасты, дегенмен күйрей жеңіліс тапты. Қашып үлгерген көсемінен басқа бүкіл корпус жер жастанды.

	Соғыс науқаны аяқталды және ол, турасын айтсақ, қытайлықтардың пайдасына шешілген жоқ. Бүлікші көшпелілерді Сары өзеннен алтай тауларына қуып тастау шортанды суға жібергенмен бірдей-ді. Түріктер бұрын-соңды болмаған табандылық пен қажырлылық танытты. Жеңіліс оларды ыдыратпады, қайта топтастыра түсті. Жауға қарсы күресуге деген ерік-жігер оты сөнбеді, міне, осының өзі түрік қағанатын қайта қалпына келтіруге жеткізген оқиғалардың барысын айқындап берді. Қытайлықтардың өздері үшін түріктер енді қол жетпейтін қамалға айналды. Енді қытайлықтарға өздерінің көрші одақтастарының күшімен, бірінші кезекте ұйғырлардың күшімен әрекет жасауға тура келді.

	Имперліктер не себепті қуалаудан, сөйтіп көтерілісшілерді толық қырып-жоюдан бас тартты, олардың әскерлері шалғай жорықтарға көнбіс атты әскерлерден құралды емес пе?— деген сұрақ туады. Иә, бұл атты әскер бір кездері сондай болды, бірақ 689 ж. тибеттіктердің соққысы астында қалды. Юннан ну тоғайларынан Хуанхэнің жартасты жағалауларына дейін, Турфанның күйіп тұрған құмдарынан Орталық Тянь-Шанның орманды қия беткейлеріне дейін созылған тибет майданы барлық ішкі мүмкіндіктерді жалмап қойды. Адам саны аз, әрі әлі де жабайылау Тибет 693 ж. дейін Батыс өлкенің көгалды алқаптарын ұстап тұрды және 700 ж. дейін қытайдың негізгі күштері Ганьсу мен Сычуаньда тибеттіктермен шайқасып жатты. Құтлуғтың көз жұмбай істерінің табысты болуын қамтамасыз еткен басты себептердің бірі, міне, осы еді. Құтлуғтың көтерілісімен бір мезгілде батыс түркіттерінің арасында да дәл осындай көтерілістің бұрқ ете қалғандығын кездейсоқ сәйкестік деп есептемеу керек. Ыстықкөлден шығысқа қарайғы өңірді мекендеген Қашғар мен түріктердің Гун-юз" тайпасының 673 ж. өз еріктерімен бағынуы арқасында көшерліктердің басқа жердегімен салыстырғанда азын-аулақ қана күші Орталық Тянь-Шаньді қолдан жібермей ұстап тұрды. Батыс түркіттері мүлде күтпеген жерден гун-юэге тарпа бассалып, олардың "астанасын", яғни бектің қосынын қоршап алды. Көтерілісшілерді тегіне қарағанда хан тұқымынан шыққан, бірақ Құтлуг тәрізді таққа отыруға тікелей құқы жоқ ангин Кибу-чур деген біреу басқарды. Бұл биліктен шеттетілген ханзадалардың бас араздығы емес, ал халық қозғалысы екендігін көрсететіндігі себепті соңғы жағдай өте маңызды. Батыс пен шығыстағы көтерілістердің уақыт жағынан тұспа-тұс келуі тегін еместігіне шүбә келтіруге бола қияр ма екен. Ұлы керуен жолымен үнемі қатынас жасалып тұрды, соңдықтан 2 мың шақырымдық жол құпия тапсырмамен жіберілетін салтатты адам үшін, әсіресе жол-жөнекей жерлестері, демек, алмастыратын аты болғандығын ескерсек, ешқандай да кедергі емес. Кибу-чур тіпті гун-юэ тайпасынан солтүстікке және Балқаш көлінен шығысқа қарайғы өңірде өмір сүрген телестердің яньмянь тайпасын да өз жағына тарта алды.

	Шығыстағы сияқты батыста да түріктерді азат ету ісі дамудың жаңа кезеңіне қадам басты. Алдын ала ойластырылған астыртын сөз байласудың болғандығы сөзсіз. Алайда батыс түріктері қыспаққа алынған одақтастарын құтқаруға келген империяның тұрақты әскерлерінен тойтарыс тапты. Жігерлі де батыл офицер Ван Фан-и түріктерді Іле өзеніне қарай ығыстырып, соңда Кибу-чурды толық жеңіліске ұшыратты. Түріктер бір мың адамынан айрылды, әйтсе де яньмяньдіктердің тұтқиылдан шабуыл жасауы жау жағының қол жеткізген табысына елеулі қатер төндірді. ЬІстықкөл маңында болған шайқаста телес жаяу атқыштарының империя әскерлерін қыспаққа алғандығы соншалық, Қытайға қызмет етіп жүрген көшпелілер жаудың кәрінен қолбасшының басын кесіп апарып беріп құтылуды жөн көрді. Бұл астыртын сөз байласуды біліп қойған Ван Фан-и олардың басшыларын өзіне, лагеріне шақыртып алып, бәрін байлаттырып тастады. Көмек сұрағандардың айқайын естіртпеген керней мен барабандардың дабылы астында 70 бүлікшінің бастары кесілді. Мұнан соң империя атты әскерлерінің тұтқиылдан жасаған шабуылы яньмяньдіктерді талқандап, олардың жиынын ыдыратып тастады191. Міне, осымен бәрі де тәмамдалды.

	Мәні жағынан Кибу-чур мен Құтлуғ көтерілістері бір тектес, бірақ мұның біріншісі жылдам жаншылып тасталса, екіншісі шын мәніндегі зор табысқа жетті. Бұл арадағы себеп неде. Оның себебі тіпті де түріктердің өздеріне байланысты емес. Батыс шеткей аймақта тан империясының алғашқы жылдарының дәстүрлері әлі де өз күшінде еді. Ал Қытайдың өзінде шетелдік әулетке қарсы қуатты күш әрекет жасай бастаған болатын. Осы тенденцияның көрінісі император әйел У-дың (У-хоу) төңкерісі болды.

	Император әйел У Тан әулеті екі пішінді болды. Оның негізін қалаған Ли Юань көшпелілік әдет-ғұрпын тастамаған қытайланған түрік болатын. Серіктері де осындай еді, сондықтан өкімет басына өз адамын алып келді. Тайцзунның төңірегін қытай оқымыстыларымен бірге, ұйғырлардың көсемі, бір қолы жоқ Киби Хэли мен түрік ханзадасы Ашин Шэни сияқты түрік батыр-балуандары жайлады. Гаоцзун болса таза қытайлық тәрбие алған-ды. Дәл соның тұсында шекаралық айбынды әскер басылары мен қытай нәзіктігі таңғажайыбының арасындағы дау-жанжал пісіп жетілді. Мұндағы шешуші роль әйел әсерлілігінің үлесіне тиді.

	637 ж. мұрагер патшазада өз әкесінің қолына жаугершіліктен түскен өте сұлу әйелге ғашық болды. Император өлгеннен кейін оның әйелдері бастарының шашы тақырлап алынып, қалған өмірлерін сонда өткізулері үшін буддизмдік монастырьге жөнелтілген болатын. 650 ж. жаңа император Гаоцзун монастырьге кіріп шығуға барғанда өзінің сұлуын кездестіріп қалды, сөйтіп, махаббаты жаңа бір күшпен жалын атты. Императордың бәйбішесі баласыз еді. Ол өзінің бақталас әйелдеріне қарсы одақтас табуды көздеп сол сұлуды императорлық төремге жайғастырды. Сөйтіп күйеуінің көңілін тапты. Бұл жағдай оның күндестеріне қастық әрекеттер істеуі үшін кең мүмкіндіктер ашып, осы өңірінде ол асқан шеберлік танытты. 654 ж. Гаоцзун оның ықпалына басы бүтін беріліп, оны император әйел етті. Жаңа император әйел өзінің бақталас әйелдерінің түгел сазайын тартқызды, оның бұйрығымен бақталастары ешқандай сотсыз және айыптаусыз кескіленіп, шарапқа батырылып өлтірілді. Мұнан кейін император үйінің мүшелері мен Тан әулетінің көтерілуіне көмектескен ең жақын-жуықтарын міндетті түрде улау, жер аудару, асу, қуғындау етек алды. Бұл бекерден бекер емес еді: қытай ақсүйектерінің өздері шетелдік деп есептейтін әулетке деген іштен тынған өшпенділігі жарып шығып, өзінің лайықты көсемін тапқан болатын. Өз күйеуін еркін билеп алған император әйел кез келген қарсыласуды басып-жаншыды және саясат пен мәдениетте қытайлықтардың басым болуын қалпына келтіруді қолға ала бастады. Гаоцзун өлгеннен кейін ол дербестікке ұмтылысын танытқан өз ұлын тақтан түсіріп, бүкіл билікті өз қолына тартып алды. 684 ж. Тан әулетінің бірнеше патшазадасы астыртын сөз байласты деп айыпталып, өлім жазасына кесілді. Сондай-ақ төңкерісті жүзеге асырған император әйелдің жақтастары да өлтірілді. Мұның өзі оған билікті бөлісу қажеттігінен құтылуға мүмкіндік берді. Алайда ол жолды кім үшін тазартты? Сондай бақыттылардың алғашқысы — буддизмдік қауымның басшысы болып шықты. Осыған байланысты қытайда буддизмнің ықпалы барынша күшейе түсті.

	Бұдан кейін әскери ақсүйектерге жатпайтын, бірақ қызметте өз қабілеттерін көрсететін емтихан тапсыру жолымен алынған адамдар жоғарылатылды. Әрине, бұлар қыштан гөрі қыл қаламды жақсы меңгерген қытайлықтар еді. Олар шекаралық әскер даңқойларын өкіметтік биліктен ығыстырды. Оның өзгеше соңғылары қолына қылыш ұстай білетіндігімен сыртқы соғыстардың тағдырын шешіп жатты. Ал император әйел үкіметіне деген өкпелері олардың ынта-жігерін бәсеңдетіп жіберді. Империя әскерлері қаруларын қолдан берген жоқ, бірақ босаң әрі зауықсыз соғыса бастады.

	689 ж. Тан әулетінің аты жойылды, ал 690 ж. 19-қазанда император әйел император құрметті атағын қабылдады. буддашылар тез арада У — Будданың қызы екендігін және Тан әулетінен империяны мұра етіп иеленуі қажеттігін дәлелдейтін шығарма жазды. Өзін осылай қолдағанына риза болған император әйел елдің барлық қалаларыңда буддалық шіркеулер салуды бұйырған жарлық шығарды. Әрине, төңкеріс жасаудың, жазалаулардың, буддизмді насихаттаудың және тибет соғысының қытай қоғамының назарын өзіне баурап алғандығы соншалық, тіпті оның Хангайға қашып кеткен түріктермен ісі де болған жоқ. Осының бәрі жиналып келіп түрік қағанатын қайта жаңғырту мүмкіндігін туғызды.

	Түріктер мен ұйғырлар. Халхада түрік ордасының пайда болуы бүкіл Хангай уәлилігін абыржытып-састырды. Халханы мекендеген, тып-тыныш қана өздерінің малын бағып, қытайлықтардан сый алып жүрген тоғыз-оғуздар мен басқа да телестік тайпалар еркіндік өмірлерінің енді біткендігін түсінді.

	Аш-жалаңаш қашқындар көршілерін тонамай тұра алмас еді. Оның үстіне бұл көршілері олардың жауларының шын берілген қол астындағылар болды ғой. Әрине, далалық тайпалардың бәрі 278 түріктерге қарсы ең бір кескілескен күреске әзірленуі керек еді. Түріктердің өздері мұны жақсы түсінді: "біздің жауларымыз айнала төңірегімізде жыртқыш құстар сияқты болды, біз олар үшін жемтік болдық",— деп жазады Тоныкөк. "Ол кезде Қытайдан солтүстікке қарай бегтер мен оғуздардың арасынан жеті қуатты қайраткер бізге жау болды",— деп хаоарлайды Алып Ілетміш, өзінің жастық шағы мен осы соғысқа қатысқаны үшін шад құрметті атағын алған өз әкесінің мансабын есіне түсіріп. Иоллығ-тегін бұдан да дәлме-дәл: "Оң жағымыздан [оңтүстікте] табгач халқы жауымыз болды, сол жағымыздан [солтүстікке] Бас-қағанның [басшылығымен ] тоғыз-оғыз халқы жауымыз болды, қырғыздар, құрықандар, отыз-татарлар, қытай [қидандар] мен татаптар [хи ] — бәрі де біздің жауымыз болды". Не керек, жағдай қауіпті бола түсті.

	Бастамшылдық әрекетті "Таншуда" Били деп аталатын тоғыз-оғуздың Бас қағаны өз қолына алды. Ол Құтлуғқа бірлесіп шабуыл жасау ұсынысымен Қытайға және қидандарға елшілерін жіберді: ұйғарым бойынша қытайлықтар оңтүстіктен, қидандар шығыс жағынан, ұйғырлар солтүстіктен шабуыл жасауға тиісті еді. Батыс жақта он жебе түріктері деп аталатын Батыс түріктері болды. Олардың саяси сенімсіздікке ұшырағандығы соншалық, оларды күрделі соғысқа жұмылдыруға болмайды деп есептелінді. осындай жоспар жасалып жатқандығы жөнінде жансыздар Құтлуғтың қосынына хабар жеткізді. Сондықтан ол шабуылға алдымен өздері шығып, қарсылығы әлсіздеу болуға тиісті батысқа соққы беруді, ал қалған жауларын біртіндеп шетінен соға беруді көздейтін Тоныкөктің жоспарын қабылдады. Қиыншылық бір нәрседе ғана болды: екі майданда соғысуы үшін түріктердің бар-жоғы екі-үш мыңдай-ақ жауынгерлері бар еді.

	Дегенмен, Құтлуғ тәуекелге басты. Ашидэ Юань-чжеңді басшы етіп, бір мың салтаттыны ол батысқа құрданды — Арал маңының шөл далаларын жаулап алуға жіберді (сірә, түріктер мұнда жаудың қуғынынан құтылып кетуді ойластырған болуы керек), Тоныкөктің қол басшылығымен екі мың салтатты солтүстікке, шабуылдарын бастаған тоғыз-оғуздардың алдынан шығуға кетті. Әдетте бірігу кезінде болатынындай, қидандар мен қытайлықтар шабуылға шығудан кешігіп қалды.

	Тоныкөк Бас қағанға қарағанда жылдамырақ қимылдады, сөйтіп екі жақтың әскерлері эльш маңында кездесті. Ұйғырлардың мың адамы болғанына қарамастан түріктер оларды өзенге қарай қуып тықты және қашқындарын қылышпен шапқылап, іздерінен қалмай қуды. Бас қаған қаза тапты , ал тоғыз-оғуз халқы түрік ханына бағынды.

	Оның есесіне батыс отрядының жолы болмады. Дәл осы кезде түркештер тайпасының күшеюі басталған-ды. Түркештер Шу мен Іле өзендерінің аралығындағы жерлерді иеленіп, батыс түркіттер хандарына бағыңды. Түркештердің тайпалық көсемі Үшжеленің тархан мемлекеттік кеңесшісі (қытай текстінде мохэ-дагань) деген құрметті атағы болды. Бұл кезде батыс түркіттік хандар тан үкіметінің шенеуніктеріне айналған-ды, сондықтан мұның өзі олардың өз қол астындағылары арасында аты әйгілі болуына мүмкіндік бермегені табиғи нәрсе талантты Үшжеле әулетке наразылардың көп бөлігін өзіне еліктіріп алған болатын; "Таншу" оның әскерінің санын — 140 мың адам деп барынша өсіріл келтіреді. Рас, бұл 699 ж. қатысты. Ал 688 ж. олар, сірә, әлдеқайда аз болған болуы керек (қытайдың "асырып айту шамасы" 9—10-ға тең).

	Өзінің батысқа жорығында Ашидэ Юань-чжен түркештерге тап болып, соғыста қаза тапты.

	Сонымен, түріктер үшін батыстың жабық екендігі анықталды, ол солтүстік баспана ретінде пайдаланылуы мүмкін еді. Сондықтан Құтлуғ өзінің ордасын өткен жай халықтары арасына — Хангай беткейлеріндегі таулық тайгаға ауыстырды. осындағы ну тоғайлар мен шатқалдарда түріктер имперлік сауыт киген жауынгерлерден жасырынды; осында олар өздерінің талқандайтын шапқындарына негіз қалады, соның нәтижесінде екінші қағанат пайда болды.

	Толадағы жеңіспен дала үшін соғыс біте қойған жоқ. Жазуларға қарағанда Құтлуғ 47 peт жорыққа шығып, жауларымен 20 рет айқасқа түсті, "ол өз жауларын бітім жасасуға мәжбүр етті, тізесі барлардың тізесін бүктірді, басы барлардың басын идірді". Бұл көркем сөз саптаудың нені мегзейтінін біз тек аңғара ғана аламыз. Бәлкім Құтлуғ өзіне Халханы бағындырған болар, бірақ батыста, Орта Азияда да, шығыста Маньчжурияда да ол еш нәрсеге қол жеткізген жоқ. 693 ж. Құтлуғ дүние салды*, сөйтіп тақ Қапаған қаған құрметті атағын қабылдаған оның інісі Мочурға (қыт. Мочжо) өтті. 693 жыл мұнымен бірге қытай қаруының үлкен табысқа жеткен жылы болды: олар ақыр соңында тибеттіктерді Батыс өлкесінен қуып шықты.

	Империяның қаталдығын сезіп, батыс түріктері 694 ж. ханзада Ашин Суйцзының басшылығымен көтеріліс жасады, бірақ Даньлин-чу маңында көтеріліс жаншылып тасталды.

	Осыдан кейін іле-шала көтеріліске қосылған түркештер де талқандалды, ал тибеттің басқыншы армиясынан Нишумусқа тартып алынды. "Батыс өлкесі" толық жуасытылды, бірақ тағы да кінәз Чжанге алып келген түрік әскерлерінің күшімен тыныштандырылды. Сірә, олар көтеріліске қатыспаған ордос түріктері болса керек.

	Бағдарлама. Сонымен, имперлік тұрақты армиямен күресуге тек түріктер ғана төтеп бере алды. Осы арада олар бұның сәтін қалай келтірді және қаруларын тастап, жау қолына берілмес үшін шөл дала арқылы Құтлуғпен бірге шетінен оның серіктерінің идеологиясы қандай болды?— деген сұрақ туады. Қытайға деген мұндай теріс көзқарастың кейбір түсіндірмелерін біз Иоллыг-тегіннің өз атасы Ілтеріс қаған Құтлуғтың атынан құрастырған жазбаларынан табамыз: "Бізге соншама көп алтынды, күмісті, спиртті [немесе астықты ] және жібекті шектеусіз беретін табгач халқының сөздері тәтті, ал асыл заттары "жұмсақ" болды; тәтті сөздерімен және сәнді асыл заттарымен қызықтырып, олар шалғайда өмір сүрген халықтарды аса күшті еліктірушілікпен өздеріне тарта білді. Келгендер болса соларға жақын қоныстанып, сонан соң ақымақтық данасуларын бойларына сіңісе берді".

	Иоллығ-тегін бұл арада қытай мәдениетінің көшпелілер тұрмысына енуіне қарсы шығып отыр, сонымен бірге ол материалдық мәдениеті қытай идеологиясын енгізу үшін қолданылған құрал деп қарайды. Жабайыларды зиянсыздандыру үшін дәл осы жолды ұсынған Конфуцийді ол оқыған шығар деп ойлауға болғандай.

	Бұдан әрі Иоллығ-тегін соның нәтижелерін көрсетеді: "Солардың тәтті сөздері мен сәнді асыл заттарына өзіңді еліктіруге беріп, сен, қайран түрік халқы, көп қырғынға ұшырадың... қас адамдар: "кім алыста тұрса, оған нашар сый-тарту, кім жақында тұрса оған жақсы сый-тарту беріледі"— деп сайрап, түрік халқының бір бөлігін осылай үйретті, осы сөздермен ол сені соған үйретті. Сондықтан сендер, ақыл-парасатқа не болмаған адамдар солардың сөзін тыңдап, соларға жақын барып, сонда көп мөлшерде қаза таптыңдар".

	Бірақ олар қалайша қаза тапты — олар бағалы заттарды молынан алып отырды емес пе? Автор бұл сұраққа: сый-тартулар үшін әскери қызмет атқару керек еді, яғни бөтеннің мүддесі үшін туған жерден шалғайға өлімге бас тігіп бару керек болды,— деп жауап қайырады. "Сен... түрік халқы, барлық елдерді кезіп жүре бердің және сонда әбден әлсіреп, қажыдың. Сол кезде тірі қалған сендер болсаңдар, барлық елдерде бір өліп, бір тіріле қаңғырып жүрдіңдер". Йоллығ-тегін өзінің жеке өзіндік қасиетін сақтап қалғысы келген халық, сол үшін қандай құрбандықтарға барса да лағнетке (жалдамалы солдатқа) немесе жазалаушыға айналмауы керек деп өте дұрыс атап көрсетеді. Мұңдай "сыбайластарын" қожайындары ауыз үйінен әрі қарай ішке жібермейді, және алтынмен де, жібекпен де өзіңнің оған бағыныштылығыңды жаба алмайсың. Болмашы пайдаға қызықтырылып сатылатын идеологияларға ол утопияны емес, ал нақты бағдарламаны — қағанатты қайта қалпына келтіруді қарсы қояды: "О түрік халқы, сен арғы жаққа кетсең, онда сенат көнересінде турасын, ал сен Отюкен елінде болып, өзіңе берілетін сый-тартулар үшін тек керуендер ғана жіберсең, онда сенің ешқандай қайғы-қасіретің болмайды; сен Отюкен қарапайым адамдары арасында қалсаң, өзіңнің ірі мемлекетіңді құрып, өмір сүре бересің және сен, түрік халқы, тоқсың".

	Бұдан әрі ол мұндай бағдарлама тек мүмкін ғана емес, тіпті оны өзінің атасы жүзеге асырғанын ескертеді: "Қаған болып мен елді толық көтердім — апатқа ұшыраған жарлы халықты жинадым; жарлы халықты бай халық еттім, саны аз халықты саны көп халыққа айналдырдым. Менің бұл сөзімде жалғандық бар ма?!" Бірақ осымен бірге ол ханның әйгілі болмағанын, яғни бектердің "қателікке — сатқындыққа ұрынуға бейім" екендігін; ал халықтың жөн-жосықты білмейтіндігін атап көрсетеді. "Түрік халқы... сен жадау әрі аш кезіңде, тоқтық хал-күйінің себептерін түсінбейсің және бір рет тойынып сен аштық хал-күйін түсінбейсің". Осыдан қағанатты қайта қалпына келтіру бастамасы ескілікті аңсайтындар тобынан шыққан-ау деген қорытынды жасауға болады. Иоллығ-тегіннің жазбалары бектердің бір бөлігі және солармен байланысты топтар қытаймен ымыраға келуді қалағанын, бірақ ханның төңірегіне жиналған патриоттық топ оларды өткен, ежелгі даңқтарын іздестіру жорықтарына қуып, соған бастап отырғандығын дәлелдейді. Бұл топтың бірінші қағанаттың қатардағы жауынгерлер сапына тұрған тархандарынан тұрғандығын аңғару қиын емес.

	Әрине, ардагерлерді үгіттеудің ешбір керегі жоқ еді, сондықтан Иоллығ-тегін өз сөзін арнаған тұрақсыз көпшілікті кімдер құрағанын білу өте қызық. "Менің сөзімді рет-ретімен зейін қоя тыңдаңдар: ағайын-туғандар, кіші туыстар, менің өз тұқымым және менің өз халқым, он қанатта тұрғандар — шадтар мен туысқан бектер, сол қанаттағы тархандар мен әскери міндетті атқарушы бектер, отыз... бектер мен тоғыз-оғуздар халқы". Мұнда орталыққа, он және сол қанатқа жіктейтін нақтылы далалық болу келтіріледі, бірақ бағыныштылық тәртібі тұрғысында: орталық — ханның жеке сарбаздары, он қанат — қандас ханзадалар, сол қанат — тең еместер және солармен тең емес тоғыз-оғуздар, яғни ұйғырлар және басқа халхалық тайпалар.

	Сонымен, біз құрылымы кіші шендердің жоғары шендерге бағыныштылығына негізделген әскери демократияның бет-бейнесін байқап отырмыз. Әсіресе, тоғыз-оғуздар бекзадалары мен халқының түріктермен теңестірілгенін атап көрсету маңызды. Екінші бір жерде сөзін арнағандардың тізімі бұдан да ұзартылған: "Менің жүрек сезімді... он жебе ұлдарына дейін және таттарға дейін қоса [еркін еместеріне, міндеттілеріне] түгел жеткізіңдер, ескерткішке қарап, біліңдер".

	Бірақ мұнда да тек батыс түріктері мен өздеріне біріктірілген таттар ғана қосымшаланған, ал текст құрастырылғанға дейінгі өзге жауланып алынғандар — қидандар, қырғыздар, қарлұқтар, татаптар, соғдылықтар және басқалары тіркелмеген. Олар орданың мүшелері емес еді — олар орданың алым-салық төлеушілері немесе "одақтастары" болды. Сөйтіп, көк түріктер ордасы өзіне әлі тек тоғыз-оғуздарды ғана қосып алған-ды . Бірақ тіпті осы күйінде де ол ең алдымен өзінің негізін қалаушылардың болаттай берік ерік-жігерімен және солардың әскери талантымен ұлы мақсаттарына ұмтыла берді. Былайша айтқанда түріктер әскери демократия құру кезеңінде тұрды және өздері дағдыланған қоғамдық құрылысты сақтап қалу үшін қолдан келгендерінің бәрін істеді.





ҚАЙТА ЖАҢҒЫРТЫЛҒАН ҚАҒАНАТ

	XXII тарау

	Міндеттер. Толадағы жеңіс түріктердің қолына бүкіл дерлік Халханы алып берді. Бірақ соған қарамастан бұлардың мемлекеті қиын-қыстау жағдайда болды. Жаңадан қол астына қараған ұйғырлар сенімсіз еді; империя иеліктері қайта туған қағанатты шығысынан, оңтүстігінен және батысынан қапсырып жатты; солтүстікте, Сібірде түріктерге анық қас, кең-байтақ жерді мекендеген қырғыз хандығы болды және ең бастысы түріктердің өз халқының үлкен бөлігі Ордоста, жау тырнағында қалды. Бірінші кезекте әне соларды құтқарып алу керек еді, Қапаған хан соған кірісті. 694 ж. түріктер Қытай шекарасына жай оғындай шапқыншылық жасап, оларға қатты соққы берді және көптеген жауынгерлері мен халқын тұтқынға алып кетті. Осымен бір мезгілде Қапағанхан император әйел У-ға өзін қолы астына алуды ұсынды. Мұның өзі Халхада түрік мемлекетінің құрылғандығымен империя үкіметінің келіскендігін, оны тікелей мойындағанын білдірген болар еді. Әлбетте, Қытайдың бұлайша көтерілісшілермен оп-оңай татуласа салғысы келген жоқ. 18 әскери аймақ қытай және көшпелілер атты әскерлерімен оған қарсы жорыққа шықты, бірақ жауды таба алмай кері қайтты . Отюкен құл-құтандары түріктерді күйреуден сақтап қалды . Қытайлықтардың қозғалысқа көшуіне тура келді.

	Мүмкін шапқын кезінде ұсталып әкетілгендер тұтқындар емес, ол Құтлуғпен бірге кетуге үлгіре алмаған, енді өздерінің руластарына қашып өткен ордос түріктері болар. Жазу Капаған ханның саясатын дал осылай түсіндіреді: "Менің қаған немере ағам патшалыққа отырып, түрік халқын қайтадан орналастырды әрі көтерді, жарлыларды ол бай етті, аз халықты көп халық етті". Әрине, мұның соңғысы табиғи өсім есебінен болмаса керек.

	Маңызы жағынан руластарын азат етуден кем соқпайтын екінші міндет — көшпелі халықтармен және тайпалармен дұрыс қарым-қатынас орнату болды. Империяға жалған бағыну көп телілер үшін оңайға соқты және тіпті пайдалы да еді, бірақ қытайлықтар өздерінің үстемдігі толығынан орнықты деп жаңсақ ойлап, сыртқы иеліктерін басқару қызметіне өз шенеуніктерін тағайындай бастады. Осыдан келіп көшпелілер ағамандарының құқтарына қысым жасалуына, қатардағы көшпелілердің мұң-мұқтажын түсінбеушілікке, парақорлыққа, қорқытып алушылыққа және қытай шенеуніктерінің қорлаушылық менмендігіне байланысты әртүрлі шиеленістер сөзсіз туындап жатты. Сондықтан VII ғ. аяғына таман қол астына өткен көшпелілердің оларға деген адалдығы Ұлы қорғаннан қаншалықты алыста тұрғандығына қарай өзгеріп отырды. 696 ж. Маньчжурияда қидандар мен татаптар (хи) көтеріліске шықты, түріктер мұны да пайдаланып қалды.

	Ақырында ханның алдында үшінші ішкі саясаттық міндет тұрды. Жоғарыда айтылғандай, көне түріктерде таққа мұрагерлік жөніндегі заң болды, ол бойынша тақты ағасы інісіне, ал жиені нағашысына (сатылап жоғарылау) мұра етіп қалдырып отырған. Қытайлықтар бұл тәртіпті көңілге қонбайды деп санап, түрік істеріне араласа, оны тіпті елемеген. Қағанатын қалпына келтіріп түріктер ескі заңдарын да қалпына келтірді, Мочур сол бойынша Қапаған хан болды. Алайда ол қытай мәдениетінің ықпалын өз басынан өткерген-ді, сондықтан тақты жиені Моңғолияға емес, өз ұлы Фугюге бергені өзі үшін жақсы болар деп есептеді. Заңды ашық түрде бұзуға болмайтынын білген ол "кіші хан" (шадтан жоғары) деген шен тағайындап, оны өзінің ұлына бұйыртты, ал жиенін тардуштардың, яғни түріктердің батыс қанатының шады етіп қойды, әрі оған неғұрлым қатерлі соғыс міндеттерін өз бетінше тапсырды. Бұған қарағанда ол өз жиенінің қаза табуына қарсы болмаған тәрізді.

	Шығыста. Түріктердің табыстары Орталық Манчжурияның моңғолдық тайпалары — қидандар мен татаптардың үмітіне канат бітірді. Тіпті қытай тарихының өзі көтерілістің шығуына деген жауапкершілікті сезініп менменділігімен бағыныштыларына қалай болса солай қарай бастаған жоғары лауазымды бастық Чжао Вэньхайга жүктеген. 695 ж. қидан көсемдері Цзиньчжун мен Ваньюн көтеріліс ұйымдастырып, Чжао Вэнь-хайды өлтірді және оның көмекшісін тұтқындады. Күннің ішінде көтеріліс қидандардың барлық сегіз тайпасын қамтыды. Олармен бір мезгілде татаптар да көтерілді, бірақ өз күштеріне сенбей, түріктермен одақтасты. Көтерілісті басуға жіберілген тұрақты армияны қидандар Хуанчжангу алқабы мен Пинчжоу маңында күйрете жеңді. Тек сатып алынған құлдардан құралған үшінші әскер ғана 696 ж. қидандардың шабуылын тойтарып, олардың ілгері жылжуын тоқтатты.

	Қапағанхан осы жағдайды пайдаланып қалды. Император әйелге ол көтерілісшілерді жуасытып берейін деген ұсыныс айтты, сонысына келісім алды. Осындай көмегі үшін сый ретінде оны хан деп мойындады, оған әскери шен мен бектік құрметті атақ берілді. Қапағанхан жай осындай шапқыншылығымен қидандардың тас-талқанын шығарып, оларды орман шатқалдарына шашырап кетуге мәжбүр етті.

	Бұған қуанған император әйел түрік ханын ұлы шанью деп танығысы келген еді, бірақ ол бұл атақ-дәрежені алып үлгермей, қытай шекарасына шабуыл жасап, 697 ж. екі уезді —Линчжоу мен Шэнчжоуды, яғни солтүстік-шығыс Ордосты тонады. Оны ол жерден империя әскерінің шекаралық шағын халықтардан жасақталған әскерлері кері қуып шықты.

	Қытайлықтарды осылайша қорқытып, хан өз бітім шартын алға тартты. Ол император әйел өзін бала етіп алуын, қыздарын қытай кінәздеріне күйеуге беруін, Ордоста қалған түріктерді босатып өзіне жіберуін қалады және осы үшін оған себу үшін 100 мың қу тары, 3 мың егіншілік құралдары мен таға жасайтын темір берді. Әлбетте, оның бұл шарты қабыл алынбады. Мұнан соң хан келіссөз жүргізуді тоқтатып, елшілерін ұстап қалды және әскерлерін қидан жерінен алып кетті. Қидандар дереу ормандардан шығып кінәз Ваньюнның төңірегіне топтасты. Ваньюн қайтадан қытайлықтарға шабуыл жасап, Цзичжоу уезін талқандады. Қидандарға қарсы үлкен әскер — 170 мың адам жіберілді (сірә, бұл цифрға барлық қызмет көрсетушілер де енгізілген болар), бірақ ол жасаққа есінен тандырыла соққы берілді. Ваньюн шабуылға шығып, Ючжоу және Инчжоу уездерін өзіне қаратып алды және оны "жүгенсіздікпен өзі билеп-төстеді".

	Қидандарға қарсы күресуде көмек алу үшін император әйелге барлық талаптарына келісуіне тура келді. "Сол күннен бастап түріктер күшейді"'. Ханның император әйелмен одақ құруы қидандар үшін қатерлі болды. Түріктермен одақ құрған татаптар қытайдың жаңа екі жүз мыңдық әскерімен бірігіп, қидандарды екі жақтан қыспаққа алды. Қидан әскерлері тас-талқан етілді, ал Ваньюнды қашып бара жатқан кезінде өзінің еріксізі өлтірді. Қидандардың аман қалғандары қытайлықтарға берілмес үшін түріктерге бой ұрды. Сөйтіп, 697 ж. Қапаған өз иелігіне Маньчжурияны қосып алды. Осыдан кейін қидандар түрік ханының тәуелділері күйінде қытайлықтармен соғысуын жалғастыра берді.

	Император әйел У төңкерісінің және тан әулетін басқаруының салпары, міне осы жерден керінді. Шет жерліктерден құралған шекаралық әскерлердің қытайлықтар үшін шайқасқылары келмеді, сондықтан әскерді еріксіздермен толықтыруға және тіпті солдаттарды жалақыға жалдауға тура келді'' Далалық әскерде кекірейген қытай шенеуніктеріне қарсы наразылық пен өшпенділік күшейе түсті. Тандық дәстүрдің әсерлілігі мен бейқамдығы ғана шекаралық әскерді ниеті түзулік шеңберінде ұстап тұрды, бірақ әскерлердің көп бөлігінің ұнатымы қуғынға ұшыраған мұрагерге ауғандығы табиғи құбылыс еді. Сондықтан да император әйел оларды жек көрді. Бір генералдың қолына көп күшті шоғырландырмау үшін ол командалық құрамды бөлшектей бастады, ал мұның өзі әскердің соғысқа жарамдылық қабілетіне әсер етпей қалмады.

	Қапаған хан саяси жағдайды ескеріп, өзін мұрагерді жақтаушы ретінде жариялады. Оны таққа отырғызу үшін Қапағанхан 698 ж. "100000 салтаттымен" жорыққа шықты. Мұндай көпірмелілік оған біраз пайда келтірді, өйткені империя әскерінде қызмет етіп жүрген көшпелілер бірден оның жағына қашып өте бастады. Оған қарсы адам құрамы 300 мыңдық және 150 мыңдық екі әскер жіберілді. Бірақ олардың белді шайқасқа түсуге батылдары бармады. Түріктер бірқатар округтерді тонап, қолға көптеген тұтқын түсірді. Сол кезде қытай үкіметі жаудың әулетті жақтаушылық басты құралынан айыруды ұйғарды. Мұрагер жер аударылған жерден кері қайтарылып, әскердің қолбасшысы болып тағайындалды. Қапаған хан шегінуге мәжбүр болды, бірақ бұл ретте ол тіпті де Тан әулеті үшін емес, ал өзі үшін және өзінің халқы үшін соғысқанын көрсетті.

	40 мың тұтқын, яғни ол әулетті қорғаған кезде іс жүзінде өзіне өткен адамдар қырып жойылды, осыдан кейін түріктер шегіне бастады. Осы шегініс жолында барлық қытай қалалары мен селолары түгі қалдырылмай тоналып, халқы құлдыққа айдалып әкетілді. Соғыс бұдан кейін де тоқтаған жоқ, бірақ әулетті қайта қалпына келтіру империя күштерін топтастыра түсті. 699 ж. қидандар талқандалды, және де жеңіс даңқы бұрын жаулары болған "көшпелілерден шыққан" екі тамаша қолбасшыға жазылған. Түсінікті нәрсе Қытай үшін көшпелілердің өлгілері келмейтін. Мончурға әлі келе қоймаған көшпелілерді өзіне байдап-матап тастау үшін ақылды император әйел отярдын жағдайын жақсартуға дейін барды. 701 ж. түріктерді құлға айналдыруға тыйым салатын жарлық шығарылды192. Осы арқылы ғасырлар бойғы көрген зәбірлері үшін далалықтармен есеп айырысуға мүмкіндіктері болмай, өздерінің өшін шекаралық көшпелілерден оларға дөрекі қанағатсыздықтың талай пәлелерін жабыстырып алып жүрген шенеуніктер мен ірі жер иеленушілердің қиянат жасаушылығына шек қойылды.

	Жарлық өз рөлін атқарды, сөйтіп, шекараға шабуылдаушы түрік жасақтарының табыстары едәуір кеми түсті. 700 және 702 жж. түріктер солтүстік Қытайға шапқыншылықтар жасады, бірақ ол шабуылдары малдарын айдап әкетумен және тонаушылықпен шектелді. 703 ж. Қапағанхан өзінің елшісіне қызын тақ мұрагерінің ұлына атастыру жөнінде келіссөз жүргізуді тапсырды. Бұл татуласуды білдірген-ді. Шынында да осы жөнінде келіссөздер жүргізу үш жылға созылып, сол аралықта соғыс қимылдары да болған жоқ. Осы кезеңде император әйел қаза тапты, сөйтіп таққа сол баяғы Чжунцзун отырды. Ал оның есімімен түрік ханы өзінің ойлағанын сәтті бүркемелей алды. Енді ашық ойын басталды.

	Батыста. 698 ж. қатал соғыс түріктердің де, қытайлықтардың да күштерін уақытша обып тастады. Түркештердің көсемі Үшжеле осы жағдайды пайдаланып қалды. Ол өзінің 60-70 мың жақтастарымен 699 ж. ішкі Қытайға көшіп барған193, қытайланған элементтердің көсемі, қабілетсіз хан Ашин Хусэлоны ығыстырды. Түркеш хандығы территориясының өзегі Іле өзенінің алқаптары мен Тянь-Шаньның солтүстік тау бөктерлері болды. Ханның оңтүстіктегі жаздық қосыны қазіргі Тоқмақ қаласы маңында, ал солтүстіктегі қосыны — гун-юэ тайпасы жерлерінде194 орналасты. Басып алған жерлерін заңды ету үшін Үшжеле Қытайға екінші ұлы Чженуді басшы етіп елшілік жіберді. Елшілік игі ниеттілікпен қабылданылды және сол арқылы жерді басып алушылығы бекітілді.

	Бірақ бұған түріктер онша жайбарақаттықпен қараған жоқ. Олар батыс Жоңғарияда түркештер әлі ез мемлекетіне қосып үлгіре қоймаған шулық тайпалар (орта азиялық хунндардың ұрпақтары) өмір сүріп жатқанын пайдаланып қалды. "Мемлекеті мен қаған билігін кеңейту үшін" Жетісу іргесін басып алуға тырысып, хан жиендері Магилянь тардуш-шад пен оның он алты жастағы інісі Күлтегін шу тайпаларына қарай жорыққа шықты және 701 ж. оларды бағындырып алды. Әйтседе жорық жоспары әлде қайда кең еді: түріктер өздеріне бүкіл Соғдыны бағындырып алармыз деп ойлады, өйткені осы арқылы олар бірыңғай қағанатты қалпына келтірер еді. Түркештер қарым-қатынастарын ушықтыруға бармады, түрік бектері де әзірше оларға тиіспеуді ұйғарды. Бірақ батыс иеліктеріндегі қытай өкіметі өз жауларының табыстарына көз жұма қарап отыра алмады, Түрік жазбалары Ыдық-баш маңында империяның елу мыңдық әскерінің тас-талқан етілгені және оның көсемі Онтүтіктің тұтқынға алынғаны туралы хабарлайды. Бірақ қытай хабарламалары бұл шайқас жайында ешнәрсе айтпайды. Сондықтан шайқас қалай да болғанымен, оқиғаның аумағы асырылып жіберілген деп ойлауға тура келеді.

	Түсіндіру. Осы оқиға жөніндегі ұсынылған бұл түсіндірме бірінші рет айтылып отыр: оған П. М. Мелиоранскийдің аудармасынан айырмашылығы бар С. Е. Маловтың аудармасы негіз бола алады. Бұлардың алдыңғысы "alty cub sogdak" деген сөздерді "алты чубтар соғдақтары" деп аударған . Маркварт бұл жұмбақ "чубты" алты соғдылық иеліктің кінәздері: Қан (Самарканд), Ми (Маймург), Шы (Кеш), Хэ (Кушания), Цао (Усрушан) және Насебо (Несеф) мирас еткен Чжао-ву әулетінің есімімен байланыстыра түсіндіреді. Маркварттың пікірі бойынша оларды 701 ж. шығыс түріктері жаулап алса керек. Ол өз ойын сол жылы соғдылықтар хорасан әмірі Мүхаллаба ибн Абу Суфраға қарсы соғыста түріктерден көмек көрген еді деп қуаттайды. Бұлай ұқсастыру кең тарады, бірақ Г. Е. Грумм-Гржимайлоның өлтіре сынауына ұшырады. Бұл ол уақытта Соғдыға жорық жасау мүмкін болмағанын дәлелдеді. Әйтседе ол батыс жорығын мүлде мойындамай, жазбалар тексті ойдан құрастырылған деп есептеп, екінші бір қателікке ұрынды.

	С. Е. Маловтың аудармасы осы екі шеткері пікірдің екеуінің де жалғандығын айқара ашуға мүмкіндік береді. Ол әлгі сөздерді "алты чубтар мен соғдақтарды" деп аударды. Егер "чубтар" деп чуюе, чуми, чумугунь, екі бөлік чубань және шато (чуюеден тармақтанған)" деген шу тайпаларын айтар болса, онда батыс Жоңғарияда, Тарбағатай мен Қара Ертісте көшіп-қонып жүретін оларды жаулап алу орындауға болатын міндет еді; ал соғдақтарға қатыстылығы жайында айтсақ, ол алысты көздейтін саясат болды. 700-701 жж. Соғдыны арабтардан қорғаған түріктер өздері жаулап алғысы келген халықты қорғаудың өздері үшін ешбір қажеті жоқ ешқандай да шығыс түріктері емес, ал Тан әулетінің қол астындағы батыс түркіттері болатын деп Грумм-Гржимайло дұрыс көрсеткен. Бірақ оның Оңтүстік пен Қытай қолбасшысы Сян Банды бір адам деп санауы дұрыс емес. Өйткені Сяк Ван Империяның шекаралық армиясына қолбасшылық еткен, бірақ жеңіліске де ұшырамаған, тұтқынға да түспеген. Батыс жорығын жоққа шығару, міне осы негізсіз ұқсатушылықтан келіп туған, өйткені Күлтегін Соғдыдан Орхонға бір жылда да жетіп үлгірмес еді.

	Әйтсе де әңгіме мынада: сірә, Оңтүстікті 692 ж. тибеттіктерді Тарим бассейнінен қуып шыққан және сонда далалық армияның қолбасшысы болып қалған қытай қолбасшысы Ван Сяо-цземен бір адамға сайыған жөн шығар. Егер осылай дейтін болсақ онда сол уақытқа дейін Сүйедегі (ЬІстықкөлдің шығысындағы бекініс өстіп аталған) имперлік гарнизенмен табыссыз шайқасқан түркештердің тез күшейе түсуі әбден түсінікті. Бұдан Батыс өлкесінде үш жақты соғыс пайда болғанын аңғарамыз: империя әскерлері тіпті ЬІдуқ-баштағы шайқаста жеңіліске ұшырағанымен төрт инспекцияны (Қарашар, Құша, Қашғар, Хотан) және Бәйтінді (осы заманғы Гученге таяу) өз қолдарында ұстап тұрды; батыс — түркештердің, солтүстік-түріктердің бақылауында болды. Түріктер Соғдыға дейін шынында да жете алмады. Ертістің бас жағындағы қарлұқтар, сондай-ақ оңтүстік-батыс Жоңғарияда, Жұлдыз өзені алқабында көшіп-қонып жүретін хувулар мен шүніштер (дулу одағындағы түрік тайпалары) олардың құрбанына айналды. Оңтүстік Жоңғарияда өмір сүрген басмалдарды жаулап алуды да (703 ж,) осы кезеңге жатқызу керек.

	Цзю-Таншудың мына мәліметтері, сірә, осы шабуылға қатысты болар: "Чоугун дәуірінен бастап (685-688; яғни Ашидэ Юанъ-чженнің батысқа сәтсіз жорығынан бастап,— Л. Г.) он рулар Мочжо түріктерінің үздіксіз шапқыншылығы мен тонаушылығына тап болды. Олардың бірсыпырасы қырғынға ұшыратылды, бірсыпырасы қуып таратылып, түгел дерлік құртып жіберілді (кәдімгі қытайлық асырып айту — Л. Г.), ал содан соң адам саны 60-70 мыңнан аспай қалған олар Хушэломен бірге Қытайға қоныс аударып, сонда орналасып қалды"? Бұған керісінше "Син-Таншу" Хусэлоның басты жауы түркеш Үшжелесі болды дейді. Бірақ екеуінікі де дұрыс-ау деген ой келеді: өйткені түріктер де түркештер де батыс түркіттерінің тірі қалғандарына бірдей қатер төндіріп, олардың бір бөлігін Қытайға, өздерінің ірі жер иелерінің канаты астына барып қоныстануға мәжбүр етті.

	700-704 жж. аралығында Батыс өлкесіндегі империяның күш-қуаты мардымсыз болды. Сірә, далалық армияның Ыдуқ-бан маңында жеңіліске ұшырауынан кейін тек бекіністердегі гарнизондар ғана қалып, ешқандай толықтырулар келмеген болуы керек. Шынында да әскерге жаңадан алынғандар Манчжурияда қидандармен және Хуанхэ жағалауларында түрік ханының өзімен шайқасты. Сондықтан ағалы-інілі ханзадалардың Соғдыға дейін жетуге әрекеттенуі де мүмкін. Дегенмен, жазудың бұл жайында ешнәрсе айтпағанына қарағанда, олар осы бағытта үлкен табыстарға жете қоймаған сияқты. Алайда түріктік қауіп-қатер империя үкіметін түркештердің ең болмағанда өздерінің бейтараптылығын қамтамасыз ету үшін күшеюіне амалсыз көнуге мәжбүр етті. Бұлайша түсінік берушілікті хронологиялық үйлесім де қуаттайды: түріктердің Жоңғарияға басып кіруі, Хусэлоның қашуы және Үшжелені мойындау — міне, осының бәрі 699 ж. болды. Оқиғалардың өзара байланыста өрбігендігі сөзсіз.

	Түркештер. Абарлар мен мұқырылар сияқты олардың ұрпақтары түркештер телестік те, шулық та, тегінде түріктік те (түркіттік) топқа жатқан жоқ. Олар жөніндегі алғашқы мәліметтер VII ғ. екінші ширегіне жатады, онда бұлар дулудың бес тайпасы құрамында атап көрсетілген. 659 ж. Батыс түркіттік қағанатты қытайлықтар жаулап алған кезде түркештер екі әскери округті: согэ және моко рулары өмір сүрген Іле өзені алқабының жоғарғы бөлігіндегі Вулоуды және алишэлер тұрған Іле өзенінің батысындағы Го-шаньді мекендеді. "Тан әулетінің тарихы" түркештердің шығу тегі мен қай этникалық топқа жататындығы жөнінде тек олардың "сары" және "қара" тектілерге ғана бөлінетінін айтады. Біздің талдауымыз бойынша "сарылар" байырғы тұрғындар мұқырылар, ал "қаралар" — келімсек абарлар, олар бірігіп бір халық боп кетсе де, әлі де өздерінің шыққан тегін, нәсілі бөлектігін әлі ұмыта қоймаған.

	Түркештер саны жағынан өте көп халық. Хан Согэ дәуірлеп тұрған шағында әскерінің саны 300 мыңға жеткен екен. Бұл санға түркештердің өздерінен басқа олар Батыстүркіттік қағанатты құлатқаннан және Ашин мемлекетін қиып өткеннен кейін өздеріне бағынған көрші тайпалардан құралған көмекші әскерлер енді. Ал соның алдында ғана әулет негізін қалаған Үшжеленің тек 140 мың ғана жауынгері болды ғой және соның өзі де "бағыныштыларын тыныштандыра білуі, сол арқылы олардың құрметтеуі мен сеніміне бөленуі, сөйтіп көшпелілердің оған көнуі" арқасында ғана осылай болды емес пе?!

	"Қара" тектілер аз еді, өйткені олар 300 мың жан-тұғын (жауынгерлер емес!), яғни олар түркеш халқының шамамен үштен бірін құрады.

	Әрбір ер-азаматы — жауынгер болып есептелетін жабайы елдер үшін әскердің халыққа қатысты кәдімгі есеп козффициентін қолдана отырып, белгілі бір дәлдікпен түркештердің адам санын айқындауға болады. Олар 50 мыңнан 700 мың адам аралығында ауытқып отырды. Егер тан әулетінің барынша гүлденген шағында (754 ж.) Қытай халқының саны екі жыныстан бар болғаны 58 миллион жанға жеткенін ескерсек, сол кез үшін бұл өте көп. Алайда батыстүркіттік хандардың иеліктерін мұраланған түркештер олардың Империяға бағыт ұстайтын саясатын да мұралыққа алды. Сол арқылы түркештер түріктердің жауларына айналды және оның салдары кешікпей-ақ байқалды.

	Қарсы шабуыл. Тан әулеті Батыс өлкесінен айрылғанына көнгісі келмейді. Ол түріктердің, түркештердің және арабтардың жаулап алушылығын өздерінің уақытша сәтсіздіктері деп есептеді. Тек далалық және атты әскер мен талантты генерал ғана қажет болды. Өлтірілген хан Юанъкиннің ұлы ретінде айдалуда жапа шегіп жүрген түркіт ханзадасы Хянь сондай тұлға болып шықты. Өздеріне керек болысымен оған кешірім жасалды.

	703 ж. шығыста бітімге қол жетісімен, 704 ж. бірден батыстағы жағдай да өзгерді. Батыстүріктік екі хан — Хуай-дао мен Хянь әскерлермен жіберілді. Хянь Шу өзенінің батысындағы 30 мың үйді тыныштандырды.

	Империя жағына ең әуелі 704 ж. шато, ал сонан соң 705 ж. батыс түркіттері мен қарлұқтар берілді. 706 жылға қарай бастапқы жағдай қалпына келтірілді.

	Бірақ онда түркештердің бейқамдығын қалай түсіндіруге болады? Бұл оп-оңай: оңтүстік жақтан оларды арабтар қыспаққа алды. 705 ж. Күтейба Балхты, 706 ж.— Пайкендті жаулап үлгерді, бірақ соғдылықтар мен "түріктер" оларды шегінуге мәжбүр етті. Табари хабарындағы бұл "түріктер" түркештер еді. Жаңа ортақ жаудан қорғану қажеттілігі оларды қытайлықтармен татуластырды, ал қытай министрлерін оңтүстік-батыстағы қажетті тосқауыл ретіндегі жаңа мемлекетті мойындауға мәжбүр етті. Осы арада Хяньнің не себепті Шудың батысындағы жерлерді бағындырып, түркештерге аяушылық жасағандығы және 706 ж. Үшжеле бектік құрметті атаққа қандай еңбегі үшін ұсынылғандығы түсінікті бола түседі. 707 ж. түркештер Кутейбаны тағы да Бұхарадан кері ысырып тастады.

	Тек түркештер мен соғдылықтардың арасындағы алауыздық қана арабтарға Хорасанға шегінуге мүмкіндік берді. Көп кешікпей 708 ж. өзінің ұлы Согэге жақсы жабдықталған ордасын, 300 мың (?!) әскерін, Қытаймен. одақтастығын және арабтармен соғысын қалдырып, Үшжеле қайтыс болды. Сол жылы Кутейба тағы да Бұхарадан қуып тасталды, сөйтіп Согэ бүкіл Орта Азияның гегемоны болып шыға келді. Егер 707 ж. 710 ж. дейін өзінің басты қазарын оңтүстікке аударғаны белгісіз болса тибет саясатының енжарлығы бізді таңғалдырар еді.

	Оңтүстік қытай әскерлері Юньнани ну тоғайларында мандар тайпаларын өзіне бағындырып, олардан алынатын салықты екі есеге арттырды. 710 ж. мандар көтеріліс жасап, тибеттіктерді көмекке шақырды. Осы жағдайды пайдаланған олар жаулап алған жерлерінен шегінулері үшін қытайлықтарды өздеріне хан қызын және оның жасау мүлкі ретінде Хзсидегі Цзюдюй үйезін беруге көндірді. Жердің бұл бөлігінің Қытайға шапқыншылық жасауға әзірлік кезінде аттар үшін құнарлы жайылым бола алатын стратегиялық маңызы бар еді. Кейіннен бұл факті оқиғалардың барысына айтарлықтай ықпал етті.

	Бірлік. 703-706 жж. аралығындағы үш жылдық бітім Қағанаттан гөрі Империяға үлкен пайда келтірді. Қорғаныстық және шабуылдық шаралардың мақсатсыздығын түсінген қытайлықтар параға сатып алудың жәрдемімен әрекет жасай бастады. Сондай параға сатылғандар хандардың қаншалықты қылымсуына қарамастан, өздері дала төсінде асықпай көшіп-қонып, императордың жомарт сыйларын алатын өте бір бақытты күндерін ұмыта қоймаған тоғыз-оғуздар болып шықты. Уақытша бітім жасасу кезінде Толда өлтірілген Бас қағанның (қкт. Били) ұлы Дугяйчжи ұйғырлармен және киби, сыче және хунь тайпаларымен бірге ханнан қашып кетті, Гоби шөлін басып өтіп, Империяға берілді. Оны еріп келген адамдарымен Лянчжоу маңындағы Алашанға және Ганьсуға орналастырды, сөйтіп, олардың арасынан "ат құлағында ойнайтын күштілерін әскер қатарын толтыруға алып отырды".

	Ұйғырлардың бөлініп кетуі түріктер үшін үлкен соққы болды. Өйткені мұның өзі олардың ішкі саясатының күштілігін көрсетті, оның үстіне тоғыз-оғуздардың арасындағы қозғалыс қытайлықтар бейнелегеннен гөрі едәуір кеңірек еді. Шамамен дәл сол уақыттары түрік ханзадалары Могилянь мен Күлтегін Шығыс Забайкаль мекендеген байырқу тайпасының көтерілісін басқан болатын. Байырқұлар Түршарғүн көлі маңында (Онон мен Керулен аралығындағы Торей көлі) талқандалған еді, бірақ олардың көсемі Ұлуғ Иркин сытылып шығып қашып кеткен-ді, сірә, Қытайға қашқан болуы керек, әйтпесе басқа барар жері де жоқ қой.

	Алдағы күннің нышандары қатерлі еді, бірақ өзінің айбындылығына мастанған Қапаған хан екі жүзді императорды бағындырып алуға бел шешті. 706 ж. түріктер солтүстік Қытайға баса-көктеп кіріп, қолбасшы Шача Чжунның тұрақты әскерлерін быт-шытын шығара жеңді әрі жайылымдағы қазына аттарын айдап әкетті. Бұл жылқылар атты әскерлердің аттарын алмастыруға арналған болатын.

	Минша маңындағы шайқас Күлтегіннің үлкен жазуында көркем суреттелген. Күлтегіннің астындағы үш ат мертікті, ал сауыт-сайманы мен шекпені "жүзден астам жебемен" түнеліпті. Осы шайқасқа үш құрамасы қатысқан, қайталама шабуыл жасауға қабілетті, алдын-ала үйретілген ауыр атты әскерлердің сапасы тағы да білінді. Қытайлықтар өздерінің шығындарын 10 мың адам деп анықтады, мұның өзі шайқастың қалай өткенін көз алдыңа елестетуге мүмкіндік береді. Жеңіл қаруланған садақшылар, сірә, жебелерін борату арқылы шабуылды тойтаруға тырысқан болар және оларға екі рет соның сәті де түсті, бірақ үшінші шабуыл жау шебінде үрей туғызды, сөйтіп түріктер қашып бара жатқандарды найзаларымен түйрей берді. Мұншалықты көп шығын тек осылайша молыққан болуы керек. Ұрыс тактикасына қарағанда қытай әскерінің қатарында соларға қашып өткен ұйғырлар шайқасқан.

	Осыдан соң бітім жасасу үзіліп, ханның басы үшін император сыйлық белгіледі. Алайда Халхаға шабуыл бастауға империя әскерінің батылы бармады, олар Ордос іргесінен үш бекініс салумен шектелді. Бұл арадан біз бүтіндей психикалық қайта туындауды байқаймыз: далалықтан ол қытайлыққа айналды және жарыспалы түрде, бейнебір хунндар үшін алынбас қамалдары, "жас жексұрындардан" және сүйкімді қолбасшылардан құралған жаяу әскерлік ерікті жасақтары бар Ханьдік дәуір қайта тірілгендей, қорғанудың қытайлық жүйесі қайта орала бастады. Міне, енді 708 ж. қолбасшылығына сексен жастағы шал тағайындалған армиядан не күтуге болар еді.

	Бастамшылық түріктерге өтті. Мочур империя елшісін өлтіртіп, 708 ж. қытай шекарасына шапқыншылығын тағы да қайталады. Бұл шапқыншылық туралы солғын жазылғандығы соншалық, сірә, түріктерге нақты қарсылық көрсетілген тәрізді. Имперліктер ханға жаңа елші жіберді, бірақ ол өзіне жүктелген тапсырманы орындамай, жолда қайтыс болды. Алайда, дипломатия мен пара беріп сатып алушылық өзінің дегенін істеді. 709 ж. жағдайын дана Тоныкөк тамаша суреттеп жазды: "Табғаш қағаны біздің жауымыз болды. Он жебе қағаны (батыс түріктерінің, бұл арада түркеш ханы Согэ.— Л. Г.) біздің жауымыз болды. Бәрінен де біздің нағыз жауымыз болған қырғыздың күшті қағаны. Осы үш қаған өзара ақылдасып: "Иә, біз Алтун тобырларына барайық"— деді. Олар осылай ақылдасып, былай деді: "иә, біз шығысқа, түрік қағанына қарсы жорыққа аттанайық. (Бұдан батыс жақтан, түріктердің тылына түйдектелген соққы беру алдын-ала ойластырылғандығы аңғарылады.— Л. Г.) Егер біз оған бармасақ, қандай болғанда да ол бізді жеңеді: қаған — батыр, ал оның кеңесшісі — дана, мүмкін бізді өлтіретін сол болар. Біз үшеуміз бірігіп, жорыққа аттанайық та, оны құртайық". Түркеш қағаны мынаны айтты: "Менің халқым сонда болады,— деді ол,— ал түрік халқы абдырап қалған, оның оғуздары,— деді ол— ыдыраған жағдайда". Шынында да түріктер қоршауда қалды және одан құтылу үшін жауы күтпеген жол табуы тиіс еді. Олар соны тапты да.

	Алғашқы соққы. Тоныкөк хан кеңесшісі қызмет орнын Қапаған хан тұсында да сақтап қалды, бірақ қуғынға ұшыраған ханзадалармен байланысын үзбеді, қайта керісінше өзінің қызы Пофты тақтың заңды мұрагері тардуштар шады Могилянға тұрмысқа беріп, жағдайын бұрынғыдан да нығайта түсті. Қағанаттың батыс шекарасындағы әскеріне қолбасшылық жасай жүріп, Могилянь 709 ж. чиктердің облысына басып кірді және Енисейдің бас жағынан екінші бетіне өтіп, Орпен маңында олардың әскерлерін тас-талқан етті және соның артынша аздарды бағындырды. Дәл сол уақыттары ол қазіргі Туваның бүкіл территориясын өзіне қаратып алды, бірақ басты жау — қырғыздар сенімді табиғи қорғаныс — Саян жондарының арқасында өзіне ешнәрсе дарытпайтын болып қала берді. Чиктер мен аздарды жеңіп алу қырғыздардың шапқыншылық жасау қаупін кейінге шегергенімен, оны жойған жоқ-ты.

	Сол кезде Тоныкөк билік ісіне тағы да килікті. Ол бастамашылдықты өз қолдарына алып, жазды күтпей қырғыздарға дереу шабуыл жасауды, кенеттен бас салуды пайдаланып, оларға күйрете соққы беруді ұсынды. Бұл орайдағы ең үлкен қиыншылық Саян жондары арқылы әдеттегіден өзге жерден өтуде болды, өйткені Көгмән (батыс Саян) арқылы өтетін асу күзетіліп тұрды. Асуға атой салу ақылға сыймастық нәрсе болар еді, себебі қырғыздар 80 мың сарбаз шығарып, түрік армиясын түркештер мен табгаш-имперліктер келіп жеткенше ұстап тұра алар еді. Адамдарын шайқасқа жұмылдыру жағынан қырғыздардың зор артықшылығы болды: олар суармалы егіншілікпен айналысатын, демек, халқы тығыз орналаса өмір сүрді. Қалай дегенде де сабан-топанның көп болуы жылқыларын үйлерінен онша алысқа айдамай бағып-қағуға мүмкіндік берді. Түріктер өз жорықтарының тек кенеттен шабуыл жасағанда ғана табысты болатындығына үміт артты. Басқа жолды көрсетуді мойнына алған жолбасшыны Тоныкөк "далалық аздар арасынан" тапты.

	Ойға алынған бұл жорық өте бір өжет авантюраға көп ұқсас еді, бірақ хан оған келісті, Тоныкөкті бастық тағайындап, оған өзінің жақсы көрмейтін жиендерін көмекшілікке берді. Одан арғы оқиғаларды Тоныкөктің өзі тамаша етіп баяндаған: "Мен әскердің жылжуына бұйрық бердім; мен атқа қоныңдар!— дедім. Ақтермел өзені арқылы өтісімен мен лагерь құрып тоқтаңдар,— деп бұйырдым (Сірә, осы арада барлық артық нәрсе, дұрысырағы, қалдыруға болатын нәрсенің бәрі түгел қалдырылған болуы керек.— Л. Г.) Атқа отыруды бұйырып, мен қар арқылы [дұрысы қар үстімен] жол салдым. Мен өзгелермен бірге атымды тізгінінен жетектеп, жаяу, ағаш сырықтарына сүйеніп таудың үстіне шықтым. Алдағы адамдар жолды таптап тастаған екен, сондықтан біз орман өскен тау шыңының арғы жағына астық. Үлкен қиыншылықпен біз төмен түстік, сөйтіп он түннің ішінде (жауды шошындырып алмас үшін күндіз жүруден сақтандық) қар үйіндісін айналып өтіп, таудың баурайына жеттік. Жолдан адасқан жолбасшымыз түйреп өлтірілді. Біз Ан өзенінің ағысы бойымен төмен қарай жүрдік. Өз әскерімізді қайта санап шығу үшін біз тоқтап тұра тұруға бұйрық бердік, ал аттарымызды біз ағаштарға байлап қойдық. (Сірә, біразы артта қалып, үсіп кеткен болулары керек.— Л. Г.). Күндіз де, түнде де біз атпен ағылтып шабумен болдық. Қырғыздарға біз ұйықтап жатқан кездерінде тарпа бас салдық... найза ұшымен жол салдық. Оларды ханы мен әскерлері жиналып жатты".

	Бұл ұрыс туралы Иоллығ-тегін жақсы баяндайды: "Олардың қағанымен біз Сунга тобырында шайқасып қалдық. Күлтегін Байырқудан алған ақбоз айғырына мініп, жауына ышқына ұмтылды, бір батырын жебесімен атып түсірді, екі батырын бірінен соң бірік найзамен түйреп өлтірді. Осы ат қоюында ол Байырқудан алған ақбоз айғырын мертіктіріп алды, оның қабырғасын сындырып жіберді. Біз қырғыз ханын өлтірдік, сөйтіп оның мемлекетін жеңіп алдық". Тоныкөк былай түсіндіреді: "Біз олардың ханын өлтірдік. Қырғыз халқы қағанға бағыныштылыққа өтті сөйтіп оның айтқанына көнді". Сонымен, Токыкөктің мейлінше тапқырлығының, Күлтегін ерлігінің және түрік жауынгерлері төзімділігінің арқасында бірлік құрғандардың бір мүшесі қатардан шығарылды. Тоныкөктің осында әскер бөлімдерін қалдырмағанына қарағанда қырғыз жерінің бағындырылуы нақтылы болмаған-ау деген ой келеді. Әйтсе де енді желке тұстан соққы беріледі екен деп қорықпай, барлық назарды батыс проблемасына шоғырландыруға болатын еді.

	Екінші соққы. 708 ж. Түркеш ханы Согэ Қытаймен одақтасу келісімін жасасты. Сірә, Тоныкөк дәл осы келісімді ескерген болар. Бірақ, кең-байтақ түркеш мемлекеті Батыстүркіттік қағанатты құртқан азғындаушылықты мұра еткендіктен де шама-шарқы жағынан осал еді. Мүмкін мемлекеттік саясаттан тысқары себептермен шығар, әйтеуір "Согз өзінің қолбасшысы Кюэ-чжомен [Кулнчур] жанжалдасып қалып, екеуі де өзара қатты қырқыса бастады". Согэ өзінің қол астындағының үстінен қытай үкіметіне шағымданды. Бірақ, қолбасшы қытайлықтарға пара беріп, істі өзінің пайдасына шешуге тиісті шенеуніктің жіберілетіндігіне қол жеткізді. Согэ кездейсоқта бұлардың бір-бірімен жазысқан хаттарын қолына түсіріп, шенеунікті өлтіреді. Мұнан соң түріктермен соғысудың орнына ол Лньси (Құша) бекінісіне шабуыл жасап, қытай әскерлерін талқандады. Ол мұны қытай үкіметін өзімен санасуға мәжбүр ету үшін жасады жәке өзінің көздеген мақсатына жетті. Император Чжунцзун "оны кешірді", сөйтіп батыстағы татулық қалпына келтірілді. Алайда түріктермен соғысу үшін уақыт оздырып алған еді әрі одақтастар арасындағы қарым-қатынаста да адалдық азайған-ды.

	Бір қырсық біте салысымен, екіншісі басталды. Согэ өзінің кіші інісі Чженге сыбаға жер кесіп берген еді, бірақ ол маған жерді аз бердің деп ағасына өкпелеп қалды. сөйтіп 710 ж. бір туған ағасының сыбағасын беру үшін түрік ханы жағына шығып кетті.

	Сірә, дана Тоныкөк былай деп жазғанда Чженді айтқан болуы керек: "Түркеш қағанынан барлаушы келді (korug, мүмкін бұл арада "байқаушы" деген дұрыс болар?— Л. Г.). Оның сөзі мынадай. Шығыс жақтан қағанға, дейді ол, жорыққа аттанайық. Егер біз жорыққа шықпасақ ол бізді жеңеді. Түркеш қағаны жорыққа аттанды,— деді ол —"он жебе" халқы түгелдей жорыққа аттанды дейді, олардың арасында табгачтардың әскері бар".

	Түркештерге Қапаған ханның өзі шабуыл жасауға тәуекел ете алмады. Өйткені оның негізгі күштері шығыста шоғырланған болатын, сондықтан бұл іс оған тым қатерлі көрінді. Әйелін жерлеу желеуімен ол Алтун орман-тоғайына (Алтаин нұры жотасы) 20 мың салтаттыдан тосқауыл қойып, өзінің қосынында қалды. Сол әскерлерге бастықтыққа ол өзінің кенже ұлы Инэль-қағандым (салыстырыңыз: Икехан) және тардуш шады Могилянді тағайындады, ал кеңесші-жетекші етіп (штаб бастығы) Тоныкөкті қойды. Тоныкөкке тек қана қорғаныста болып, "өздерін жаншытып алмау", қашып кеткендер мен хабар-ошарларды жинастыру жөнінде қатал нұсқау берілді. Бірақ, Тоныкөктің бұл бұйрықты орындайтынына онша сене қоймаған хан апа-тарқанға (уәкіл, комиссар) Тоныкөктің шабуылға шығуға тәуекел етуіне рұқсат бермеуді тапсырды. Сірә, соның алдындағы жорықтың сәтсіз аяқталғандығы түрік ханының есінде мықтап сақталып қалса керек.

	Алайда Тоныкөк өз бетінше әрекет жасап, шағын әскерді шабуылға шығарды. Жауына күтпеген жерден соққы беретін өзінің үйреншікті әдетіне басып, ол Алтаин-нұрдың қалың орманда тарамдарынан асқан бойда Қара ертістен өтті және аттарын арынды желіске сала отырып, бір түнде Болчу, яғни Ұрынғы өзеніне жетті. Онда түріктер түркештердің алдыңғы жасақтарының үстінен шығып қалды. Олар жау соншалықты кенеттен келіп қалар деп күтпей, қаннен қаперсіз ұйықтап жатқан екен, сондықтан жусатып салынды. Тұтқынға алынғандар түрік қолбасшыларына "Ярыш даласына он түмен әскер жиналған" деп хабарлады. Сол себепті түрік бектері шегіну керектігін айтты. Бірақ, Тоныкөк тұтқиылдықты пайдаланып қалу қажет деп санап, өзгелерді шабуылға шығуға көндірді. Түріктер түркеш әскерлеріне атой сала тиісіп, оны аздаған жеңіліске ұшыратты.

	Түркештердің сан жағынан басымдығы онша көп болмағанын атап көрсету керек. Оны Тоныкөктің өзі былайша айқындаған: "олардың екі қанаты жарты еседей көбіректеу болды". Сірә, "он түмен" "он тайпаның" жасақтарынан құралған шығар және дұрыстап толықтырылмаған болар. Оның үстіне алғашқы екі жеңісінде түріктер түркештерге едәуір шығын келтірді ғой. Бірақ соған қарамастан түркештер естерін жиып, түріктерге өздері "өрттей жанып" шабуыл жасады. Бұл арада түрік атты әскерлерінің жауынгерлік сапасы қайтадан көрінді — түркеш әскерлері тамтығы қалмай талқандалды, ал Согэ қаған қолға түсті. Түркеш мемлекеті құлады. "Он жебе бектері мен халқы түгел келіп, бәрі бағынды"'. Табыстарын баянды ете әрі түркештердің қалғандарын іздеріне түсе қуалай отырып, түрік әскері оңтүстікке бет алды, сөйтіп, түріктер "Темир Қанға" деп атайтын Бұзғал өткеліне дейін жетті. Онда бұлар соғдылықтардан мол алым-салық жинап алды. Алайда түріктердің одан әрі жылжуын Орта Азияға оңтүстігінен кешіккен арабтар тоқтатты. "Бізге ер жүрек жауынгерлер шабуыл жасады". Тек Күлтегіннің шегінуді тасалаған ерлік арпалысы ғана түріктердің негізгі күшінің жау қуғынынан құтылып кетуіне мүмкіндік берді . Бұл қақтығыс жөніндегі сыбыс тіпті Тибетке дейін жетті.

	Осы шабуылдар кезінде Күлтегін өзін даңққа бөледі. Өйткені ол оңтүстікке қарай шегінген түркештерді және Кошу-түтікті, яғни Орта Азияда әлі де сақталып қалған соңғы нушибийлік бектердің бірін тас-талқанын шығара жеңе алды. Бірінші мақсат сияқты екінші мақсат та тамаша орындалды: 710-711 жж. батыстан туатын қатер толық жойылды.

	Өз әскерлерінің толық жеңіске жеткендігі, Согэнің тұтқындалғаны және олжалы болғандары туралы хабар алғанда Қапаған хан батысты толық жауланып алынған және түркеш хандарының енді өмір сүрулері артық деп есептеді. Сондықтан да ол сатқын Чженге: "Сіз өзіңіздің бірге туған ағаңызбен өзара келісіп өмір сүре алмадыңыз; ендеше маған бүтіндей берілгендікпен қызмет ете алар ма екенсіз?",— деп, 711 ж. екеуінің де бастарын шаптырды.

	Алайда ол өз ұйғарымымен асығыстық жасады: батыс күйретілгенімен, жаулап алынбаған болатын. Қара Ертіс жағалаулары мен Тарбағатайда өмір сүрген қарлұқтар "бостандық пен тәуелсіздік үшін" түріктерге қарсы аттанды. Жаңа жаумен күрес батыс әскерінің күштерін бірнеше жылға тұсап тастады. Мұқырылары (қыт. могэ ) түріктерге бағынған Батыс Жоңғария ғана сенімді аймақ болып шықты. 713 ж. Мохэдо Түтін (Баһадүр-тудун) деген біреуді "соғыста қызмет көрсеткені үшін" имперліктер Ташкенттің тәуелді иеленушісі етіп қойғанына қарағанда түріктер Соғдыда табан тіреп қала алмаған. Батыс түріктерінің 714 ж. империяның билігін серпіп тастағысы келген әрекеті де табысты болмады. Имперлік генерал Ашин Хянь көтерілісшілерді Суйшэ (Тоқмақ) маңында талқандап, олардың көсемдерін жоқ қылды. Осы жеңістен кейін қарлұқтар, хулувулар және сүніштер өздерінің Империя қол астына өткендерін (әрине, жалған) мойындады яғни, онымен түріктерге және түркештерге қарсы одақ құрды.

	VIII ғ-дың ортасына таман имперліктер түріктердің Соғдыдағы барлық табыстарын жоққа шығарды. Бірақ, қарлұқтардың Күлтегін әскерін тырп еткізбей қойғаны сияқты Тибеттің қимыл-әрекеттері де қытайдың Батыс өлкесіндегі белсенділігін буып тастады. Бұдан батыс Соғды мен Тохаристанды бағындыруды аяқтап үлгерген арабтар ұтты.

	711 ж. аяғында тибеттіктер соғыс қимылдарын Батыс өлкесіне ауыстырды. Олардан аман құтылу қамымен шато тайпасы Баркөл көлінен империяның Бәйтіндегі гарнизонына қорғаныш іздеп көшіп келді. 713 ж. тибет әскерлері Ферғана алқабына басып кіріп, арабтармен одақ құрды, сөйтіп екеулері Ферғанаға өздерінің Алуд деген итаршысын отырғызды. Бірақ 715 ж. Құша уәлиі жергілікті күштер мен төңіректегі тайпалардың жасақтарына сүйеніп, Ферғанаға басып кірді, озбыр жауызды қашып құтылуға мәжбүр етіп, заңды бектің билігін қалпына келтірді. Тибеттіктер кері қайтуға мәжбүр болды, ал араб-империя шекарасы уақытша тұрақтанып қалды.

	Үшінші соққы. Бірлестіктің батыстағы сәтсіздігі түріктер үшін қытайдың шығыстан шабуылдау қаупін жоя алған жоқ. Имперліктер Алтайға Гоби арқылы шабуыл жасау әрекетін жүзеге асыра алмас еді. Өйткені түріктер олардың таңдаулы атты әскерлерін беріп тұратын аудандарын тартып алғанды. Міне, енді империя әскерінің үлкен бөлігі қытайлықтармен толықтырылған болып шықты. Сондықтан, шабуыл жасайтын тұс осы жер делініп Маньчжурия, оның татаптар тұратын дәл батыс бөлігі таңдап алынды.

	712 ж. үш корпусқа бөлінген жүз жиырма мыңдық қытай әскері татаптарға тарпа бассалғанымен, тас-талқаны шыға жеңіліп қалды. Естері шыға үрейленіп қашқан кезінде олардың "бірнеше ондаған мың" жауынгерлері қаза тапты және "екі генералы тұтқынға берілді". Татаптар тұтқындарды түрік ханына табыс етті, ал ол тұтқындарды өлтіруге бұйрық берді. "Ол кездері сарай істердің көптігімен қам жеп, жуасытуға уақыттары болмағандықтан"79 бұл өлтірудің кегі қайтарылмаған күйінде қалды. Жолы болмайтын император Чжунцзунды өзінің сүйікті әйелі у беріп өлтірді, сөйтіп тақты Сюакьцзун алды. Түрік ханы некелесумен бекітілетін келісім жасасуды үзілді-кесілді талап етті, сөйтіп империя үкіметіне жуасуға тура келді: ханға кінәздің осындай атағы бар қызы тұрмысқа берілді, сөйтіп 714 ж. оған "мархабатты құрмет қағазы жіберілді". Бұл түрік әскери күш-қуатының шыңы болған-ды, әйтсе де империяның бақытсыздығы мұнымен тына салған жоқ. Татаптардың табыстары шығыс Маньчжуриядағы бір майда тәуелді кінәзсымақ Цицик Чжунсянға кәдімгідей әсер етті. 696 ж. бастап ол қытайдың оңтүстік Маньчжурия мен Кореядағы иеліктеріне шабуылдап тұратын және ақырында өзі үшін, атап айтқанда құрамына орталық және оңтүстік-шығыс Маньчжурияны (Фуюй мен Чао-сянь) әрі тіпті Кореяны (Бяньхань) өндірген мемлекет құрып алған болатын. Империя үкіметінің бұл жағдаймен келіспеуге амалы қалмады. Жаңа патшалық Боқай деп аталды. Тан әулеті саяси дағдарысқа ұшырады. Сол бірте-бірте қытай патшалығына айнала бастады.

	Арабтардың шабуылы. VIII ғ. басқы кезінде Мауараннахрдың соғдылық сұлтанаттары — осынау халқы тығыз орналасқан әрі өте бай елдің сұлтанаттары өздерін өздері қорғауға мүлде қабілетсіз болып қалды. Арабтардың жеңісі ер-азаматтарға өлім, ал әйелдер мен балаларға тұтқындалу мен еріксіздер базарларына апарылып сатылу тақсіретін әкелетіндігі әркімге-ақ белгілі еді. Соған қарамастан әрбір бекініс бір езі жеке дара қорғанып, содан апат бола берді. Өздерінің бөлініп, оңашаланушылығынан айрылмай, соғдылықтар сол бойы өзара бірігіп, ұйымдаса алмай-ақ қойды. Араб жасақтарына тек түркештер ғана тойтарыс беріп отырды.

	Бұл аз болса соғдылықтар тіпті өздерінің қорғаушылары түркештермен де өзара тіл табыса білмеді. Құтқарылушы мен құтқарушы арасындағы алауыздық қана 707 ж. кері тықсырылған арабтардың аяқтарын Хорасанға әрең алып кетулеріне мүмкіндік берді. Осындай ырың-жырыңдық 709 ж. да қайталанды және мұның өзі Күтейбаның Бұқараны басып алуына мүмкіндік берді. 710 ж. түріктердің түркештерді талқандауы арабтардың Шоуманды, Несефті; Кешті жаулап алуымен және Талеканды бағындыруымен тұспа-тұс келді. Бұл сұлу қалалар өртеліп жіберілді, ал олардың халқы бауыздалды немесе тұтқындалып әкетілді. Тонап алынған алтындар мен жібектер тиелген керуендер үздіксіз Дамаскіге кетіп жатты, бірақ Күтейба зор нәрсені қалады.

	711 ж. ол хорезмшах пен Хамжурд шахының арасындағы дау-дамайға араласты, хорезмшахты тағына қайта қондырды және соның көмегімен Хамжурдты талқандады. Сонан соң бағындырылған бухарлықтарды, несефтіктерді және хорезмдіктерді жұмылдырып, Самарқандқа шабуыл жасады. Самарқандтықтар өжеттікпен қарсылық көрсетті, екі жақтан да шығын өте көп болды. Бірақ араптарға қарсы төтеп бере алмайтындықтарын сезіп, олар жәрдем алу үшін Ферғана шихидына, Чач бегіне, түріктер қағанына (сірә, сол түркештердің) және қытай императорына елшілер жіберді. Түріктер талқандаған түркештер Самарқандқа қандай көмек көрсете алар еді? Ешқандай да Чаньаньге елші тек 713 ж. ғана жетті, бірақ император жәрдемдесуден бас тартты: оған ескерлері түріктерге қарсы соғысу үшін керек еді. Соның өзінде жәрдемдесетін уақыт та енді өтіп кеткен-ді. "Чач сұлтаны мен яшхид самарқандтықтардың: "егер арабтар Соғдыны жеңсе, кезек сендерге де келеді"— деп жазған хаттарымен келісті'", сөйтіп, оларды құтқаруға аттанды. Кутейба бұл жөнінде хабар алып, оларға қарсы өзінің көмекшісі Солехи Мүслімді көп әскермен жіберді. Бұл қол Бегабад мекені маңындағы түнгі соғыста чачтықтар мен ферғандықтарды күйрете жеңді. Самарқанд құлады. 712 ж. күзінде Кутейба өлшеусіз олжамен және тұтқындалған тобырмен Мервке оралды.

	713 ж. ол өткен жылғы қырқысудан аман қалған соғдылықтарды жұмылдырып және олармен өз әскерінің қатарын толықтырып, Ходжентке, Ферғанаға және Чачқа шабуыл жасады. Ходжент пен Ферғана жеңілді, бірақ Чач төтеп берді. Ондағы басқарушы қызметіне имперліктер тағайындаған Баһадүр-тудун деген түрік арабтарға тойтарыс бере алды.

	Батыс өлкесі губернаторының тұратын орны дәл сол Ферғана алқабында болғандықтан арабтар қытайлықтармен де қақтығысып қалуы мүлкін еді, бірақ бұл жөнінде оларда да, бұларда да ешқандай мағлұмат жоқ. Ең дұрысы, жаулас екі жақ та өзара қақтығыспағанды дұрыс көріп, бір-бірлерін ыждаһаттылықпен айналып өткен тәрізді.

	715 ж. Кутейба Шығыс Түркістанға басып кіруге тырысты, бірақ халиф Валидтің қаза тапқандығы жөніндегі хабар оны кейін қайтуға мәжбүр етті. Қайтар жолда бүлік шығармақ болғаны үшін оны өзінің әскер бастықтарының бірі өлтірді. Жаулап алу дәуірі уақытша доғарылды.

	Алайда, арабтардың шабуыл жасауды тоқтатуын тек қолбасшысының апат болуымен байланыстырмау керек. Түрік қағанатындағы зор күйзелістер талантты хан Сұлуға түркеш мемлекетін қайта қалпына келтіруге мүмкіндік берді. Ал бұл мемлекет араб шапқыншылығына қарсы тосқауылға айналды. Сондай-ақ империя үкіметі де түрік қатерінен құтылып, Ферғана алқабының шығыс бөлігіндегі өз ықпалын сақтап қала алды. 715 ж. он жебелік батыс түріктерімен толықтырылған империя әскерлері арабтар мен тибеттіктерді Ферғанадан қуып шықты. Бірақ 716 ж. түркештер империя әскерлерін жеңіліске ұшыратты, ал 717 ж. арабтар мен тибеттіктер қайтадан империяның Қашғардағы бекінісіне шабуыл жасады.

	Ал Қытайда ше... Империяның шекараларында түріктер, арабтар және тибеттіктер қаншалықты кәрін төккенімен, ол үшін ең қорқынышты қауіп-қатер қытай әйелдерінен келді. Жұмсақ мінезді, ынжық император Чжунцзуннің жұбайы император әйел Вэй Шэ өзінің алдында өткен Ухоудың сәтсіз авантюрасын жүзеге асыруға тырысты. Күйеуіне ықпал жасау арқылы ол оның сенімді қызметшілерінің өлтірілуіне қол жеткізді. Бірақ, императордың көзі ашылатынын және өзінің жаулары кімдер екенін кейін түсінетіндігінен қорқып, ол өзінің күндесі Анломен бірге оны у беріп өлтіреді. Монархтың өлгенін жасырып, қастандықшы әйелдер оның тақтан безетінін және таққа ұлын отырғызатынын хабарлайтын жарлығына соның қолын жалған қояды.

	Әрине, император әйел өзін монарх орнында мемлекетті уақытша басқарып тұрушы етіп тағайындаған еді. Алайда, арамдық істің бұл жолы да сәті болмады. У беріліп өлтірілген Чжунцзунның туысы, оқымысты, Тан әулетіне әбден берілген офицерлер, солдаттар мен шенеуніктер құрметтейтін әрі өте жақсы көретін тамаша әскер бастық Ли Лун-ки таңдаулы әскерлерге басшылық жасап, сарайға баса-көктеп кіреді де, астыртын сөз байласушы екі әйелдің де бастарын шауып, таққа өзінің әкесі Жуйцзунды отырғызады (710 ж.)195. Ал ол әкімдік кәсіпті жаны сүймейтін, сондықтан 712 ж. ол өз ұлының пайдасына (өлгеннен кейінгі құрметті атағы — Сюаньцзун) тақтан безеді. Тан империясы тағы бір сынға төтеп берді, әйтсе де әрбір жеңіс оған тіпті де оңайшылықпен келмейтін. Адамдармен қарым-қатынаста қарапайым және өзінің от басына әбден берілген жана император әулет жақтастарының пейілін жаулап алды. Мұның өзі оған у беріп өлтірмек болған апасының қастандығын оп-оңай әшкерелеуге көмектесті. Қастандық жасаушылардың бастары кесілді. Мұнан соң 714 ж. император әйел У-дың сүйеніші болған буддизмге қарсы заң шығарылды. Будда монахтарының кәрі-құртаң және сырқаттыларынан басқаларына өздерінің үй-іші, бала-шағасының ортасына, яғни алым-салық төлейтіндердің арасына оралу ұсынылды, ал Будданың бейнесіне табынушылыққа тиым салынды. Сарайдағы мәңгі қастандық жасаушылық тоқтатылды бірте-бірте әдеттегі басқарушылық қалпына келтірілді, сөйтіп, бірнеше жылдан кейін Тан империясы алғашқы императорлар тұсындағыдан кем соқпайтын күшіне енді. Оның жағдайын Тоныкөк қысқаша ғана, әйтсе де айқын түрде былайша сипаттайды: "Аспан ұлы жаугершіл, халқы ауызбірлікте, жылдары жемісті оларға тиюге болмайды".

	Бірақ, батыс жақтан жаңа қатер төне бастады — тибеттіктер арабтармен одақтасты, ал қара түркештердің көсемі Сұлу өзін хан жариялады.

	Буддизмді насихаттауға тиым салу Құша мен Қарашар халқына ауыр соққы болып тиді. Өйткені бұларда буддизм 500 жылға жуық уақыт бойы үстем әрі үйреншікті идеология болған еді. Қалыптасқан дүниетанымды бұйрықпен өзгерту мүмкін еместігі табиғи нәрсе. Бірақ заңға бағынбау сәтсіз аяқталар бүлікшілікке апарар еді. Дегенмен, құшалықтар одан өте бір тапқырлық әдіспен құтылып кетті. Ол жөнінде Муг тауы соғдылары құжаттарының бірінде (А-9 құжат) мынадай мағлұмат сақталып қалыпты: "Иә, мұндай сыбыс бар: құшалықтар мен "им" [сірә, қытайша айтылуыңда Ян делінетін Қарашардың ежелгі аталуы болар], бүкіл халық брахман дініне өтті [шықты)— ақсүйектер де, саудагерлер де, қарапайым халық та (қызметкерлер] және 14000 діни жетекшілер [ұстаздар, baxsl]".

	Ең алдымен брахманизм адамдар құмартатындай жаңа дін еместігі және де оған кіру үшін кастаның (ерекше топтың) мүшесі болуың қажет екендігі, ал бұған тек сол кастада тусаң ғана қол жететіндігі себепті 714 ж. мерзімімен көрсетілген бұл тексті түсіну тіпті де мүмкін емес. Онан соң егер дінді мұндай алмастырушылық шынында да орын алған болса, онда Тянь-Шань маңының тарихында ол ешбір із қалдырмауы мүмкін емес еді; алайда біз ақырында Құша мен Қарашар халқының сол бойы будда дінінде қалып келе жатқанын көреміз. Тіпті желіге әуестенушілік пен христиандықтың шамалы ғана енуінің өзі де бұл елдің жазуында атап көрсетілген, бірақ брахманизмнен із де қалмаған. Сірә, "сыбыс" немесе "қауесет" таратқаннан гөрі істің барысы басқаша болған-ау деген ой келеді. Құшаға император жарлығын шекаралық әскери шенеунік алып келді, ал бұл адамдар философиялық нәзіктікті талғай білмейтін. Ол тек қана кейіннен өзі бастық алдында есеп беруі үшін жарлықтың орындалуын талап ететін. Буддизмнен басқа барлық дін жолына рұқсат етілген болатын, ал брахманизм және оның қағидасы мен ырым-жорасы жөнінде тек буддизммен байланысты оқымыстылардың ғана, бірақ ешқандай да шекаралық билік адамдарының емес, кейбір, соның өзінде бұлыңғыр түсініктері болуы мүмкін еді. Сондықтан құшалықтар мен қарашарлықтардың император жарлығын орындадық және рұқсат етілген діңді ғана ұстанып жүрміз деп батыл мәлімдеуі әбден ықтимал ғой. Ол солай емес деп ешкім де дәлелдей алмайтын. Оның үстіне Қытайда буддизм жексұрыншылыққа ұшырап, өзге идеологиялық жүйелермен бақталастықта болғандықтан да, ал Құшада ешкімге де бөгет жасамайтын бірден-бір әрі әдеттегі дүние таным: ретінде өмір сүргендіктен де бұл алдаушылықты әшкерелеудің ешкімге де қажеті жоқ еді.

	Жарлықты шын мәнісінде мүлтіксіз орындау тек жағымсыз тәртіпсіздіктерге жол ашқан болар еді, ал қытай әкімшілігі үшін, әдеттегі формальдылық бұл ретте жағдайдан шығудың сәтін келтірді. Әлбетте, буддашылар императорды алдады деп базарларда айқайлау қалай дегенде де қатерсіз болған жоқ, әне соңдықтан да Соғдыға дейін ресми хабар келіп жетті. Ал хаттың сөйлем құрамында мұның өзі хат авторының "мұндайды естіп" Құтталға аттанғандығының және адресатқа (хат жолданған адамға) орнында тұра тұруға ақыл-кеңес бергендігінің және басқаларының болжамы ретінде естіледі. Басқаша айтқанда құшалықтар туралы еске түсіру Империяның батыс аудандарында сол кездері тұрақты болған жағдайды сипаттау үшін кірістірілген.

	Әскери жүйенің бірте-бірте дамуы. Сюаньцзук тұсында қалыптасқан жағдайдың бүкіл өткірлігін түсіну үшін 723 ж.жойылған фубин әскери жүйесінің бірте-бірте даму барысын тексере қарап шығу қажет. Бұл жүйені жою оны орнықтырудан да кем соқпаған неғұрлым мәнді салдарға әкеп соқты десек асыра айтқандық болмас. Фубин жүйесі IV ғ. солтүстік Қытайды жаулап алған теб тайпасының әскери ұйымынан шыққан. Бұл жүйе бойынша сэньбилік руластар үшін әскерде қызмет ету міндетті іс болған. Сый ретінде оларға үлес жерлер бекітіліп берілген және әскери міндет атқарушылар басқа барлық борыштарынан босатылып отырған. Қызмет етуде мұрагерлік тәртіп қалыптасқан және бірте-бірте жауынгерлер жеңілдікпен пайдаланушы қастарға айналған.

	Әуел баста бұл әскер тек сәньбиліктермен ғана толықтырылып отырды, бірақ кейіннен ол Шаньси мен Шэиьсиден шыққан бай қытайлықтармен толықтырыла бастаған. Себебі бұл аудандар қытай мәдениетін ресми қабылдап, қытай тілін мемлекеттік тіл деп танығаннан кейін бөтен әулетке көнген болатын. Бұл ымыра қытай элементі жеңген кезде де, яғни Бзй-Чжоу мен Бэй-Ци әулеттері кезінде фубин жүйесінің сақталып қалуына мүмкіндік туғызды. Бірақ сол кездері 564 ж. заң бойынша әскери қызмет ету міндеті қарапайым халық арасына да тарады, сол себептен екі жарыспалы жүйе ұйымдастырылды, сөйтіп секааттылар әскері — фубин — жай халықтан құралған жасақпен теңестірілді. Осының артынша фубинге жатжерліктердікі сияқты қытайлықтардың да жарлылары енгіздіріле бастады және жылына алты ай бойы міндетті түрде әскери қызмет атқару тәртібі белгіленді. Суй әулеті тұсында фубиннің жағдайы бұрынғыдан да нашарлап кетті: 590 ж. жарлық бойынша жауынгерлер ерекше "әскери тізімдерге" емес, "азаматтық үй басы тізімдерше" енгізіле бастады, яғни алым-салықтан босаттыру енді аларға қолданылмайтын болды. Бұл шара Қытайдағы сәньбилік үстемдіктің қалдықтарын түбірімен жоюға бағыттаған Суй саясатын сипаттайды.

	Тан әулетінің жеңісі фубинді уақытша жандандырды. 650 ж. жарлық бойынша қол басыларына жер учаскесімен бірге ақшалай жалақы төленетін болды және "азаматтық үй басы тізімдеріне" тіркеу жүйесі өзгертілмегенімен, фубин әскері азаматтық әкімшілікке емес, аймақтық әскер бастықтарына бағынды. Алайда фубин сыртқы жауларға қарсы емес, тек қытай халқының қалың бұқарасы арасында аты әйгісіз әулетті нығайту үшін пайдаланылды. Фубин әскерлерінің үлкен бөлігі шекараларда емес, көбіне-көп астана төңірегіне шоғырландырылды. Шекаралық әскерлер немесе салтаттылы атқыштар күзеті көшпелілерді жалдау жолымен толықтырылып отырды.

	Қытай халқымен ымырада болу саясаты фубин әскерінің болуын қажет етпеді. 723 ж. жарлықпен бұл жүйе іс жүзінде жойылды, сондықтан әскери мансапты көздегендер шекаралық әскерге етті, ал 735 ж. жарлық оны заңды түрде тыйды. Осы ескертпек империяның қытайлық және қытайлық емес бөліктерінің бір-бірін жатырқауы, бөлектенуі жойылып, бірігіп кетті. Сол уақыттан былай қарай Хэдунде ерекше эпикалық құбылыстардың жалпы негізі қалыптаса бастады. Шекаралық атқыштар әскері Қытайда мекендеп қалған барлық қытайлық еместердің бірден-бір арқа сүйер қорғанышына айналды. Ал қытай халқының ұлттық дамуы оларды ешқандай жақсылықтан дәмелендіре қойған жоқ. Тек өзгерілуін өздері байқағысы келмеген әулетке берілгендік қана кәсіби әскер мен бір-бірлерін жек көретін сан миллиондаған халықты әлі де болса өзара байланыстырып тұрды.

	Имперлік және қытайлық айырықтың басталуындағы күрес әдебиетте де өзінің кескінін қалдырды. Тан дәуіріндегі қытай поэзиясы аңғырттық пацифизмге берілген. Одан қарсылық көңіл қошы мен үкіметтің саяси бағытын бүркемелеп айыптаушылықты байқау оңай. Бір таңғаларлығы — бұған кері көзқарастар бізге өз елінің жеңілісінен кейін жеңімпазға, император Тайцзунға қызмет етуге барған әскери басшылардың ертедегі жырларын корей тіліне аудару немесе қайта өңдеу арқылы жетті.

	Тан қолбасшылары болған кейбір корейліктердің, айталық, Хэчи Чжан-чжи мен Гао Сянь-чжидің есімдері тарих үшін сақталып қалды, бірақ Тан дәуіріндегі корей әскерлерінің ерлігін жырлаған ақындар XV ғ. өмір сүрді. Олар ертедегі корей жырларын пайдаланды ма, немесе өздерінікімен ұйқасымды қытай тілінен аударды ма, әлде өздеріне сегіз ғасырдан соң жеткен әскери даңқтың жанды дәстүрін өздері нақты түрде көрсеткісі келді ме, әйтеуір ол жағын берік сеніммен айту қиын, бірақ қалай болғанда да олар суреттеген жағдай аса ерекше және бізді қызықтырып отырған дәуірге өте дөп келеді. Бұл есте қалған жәйттер кейініректегі ақындардың көңіл-күйінен үндестік тапқан-ау, сондықтан олар өткендегіні саналы түрде тірілткен шығар деп ойлауға болады. Поэзияның дамуының осы екі желісін салыстыру Тан империясы мен оның тамаша астанасы Чаньаньді жырымдаған іштей тартыстың орын алғандығын көрнекі куәландырады.

	ЦУЙ ЖУН

	Батыс теңізі үстінен,

	Ай да туып келеді,

	Шекара жақтан жел есіп,

	Жүректе толқын желеді

	Айдың жарық сәулесі,

	Шекара — таудан асты, әне,

	Айналаны лезде-ақ

	Нұрына бөлеп тастады.

	Әскерлері Қытайдың,

	Кеңістікке ұмтылды.

	Тағылар атты әскері,

	Тесік іздеп жортулы.

	Жаудың түнгі әндері,

	Сағындырар үйіңді.

	Сырнайының саздары,

	Жабырқатар көңліңді.

	ВАН ЧАН-ЛИН

	Өттік біз өзеннен

	Аттарымызды суарып,

	Су — тастай, жел — өткір

	Алыста барады күн батып,

	Дамылсыз жол жүріп шаршаған,

	Мен болсам көңілсіз көз салам,

	Линьтао кеңістігіне,

	Бұрынғы шайқастар кезінде

	Айтады: солдаттар рухы

	Жоғары әм батыл болған деп,

	Ал енді бүгінде ойлайсын:

	Япырай, ол қандай күн еді,

	Елсіз бір даладағыдай;

	Шашылып бәрі де,

	Тек жусандар ара-арасында

	Жатыр ағарып, өлгендер сүйегі.

	КИМ ЧОН СО

	Солтүстік желі ұлиды,

	Ағаштардың басында.

	Жылтырайды мұзға ұқсап,

	Сәулесі айдың ақ қарда.

	Туыстардан шалғайда,

	Шекарада күзетте,

	Тұрмын ұзын семсермен,

	Ысқырығым қаһарлы.

	Айбатты менің айқайым,

	Дауысым менің өткір-ақ,

	Кедергі жоқ мен үшін,

	Жер бетінде, жиһанда.

	КИМ ЧОН

	Туымызды желбіреттік,

	Чанбэксанның үстінен.

	Туманғанды кешіп өттік.

	Әй, сендер, дана-сымақтар,

	Айтыңдаршы,

	Қорқақтар деп санайсыңдар ма,

	Біздерді?

	Ал сонда суретші,

	Бейнелемек кімдерді.

	Топырағы торқа болуы үшін,

	Даңқтылардың, Линянгэдегі?

	Бұл салыстырулар өзінен-өзі түсінікті және де қытайдың соғысқа қарсы жырларын бұдан да көптеп келтіруге болар еді. Мысалы, Ду Фу тұп-тура былай деп мәлімдейді: "Кеңейту керек дегеніне елдердің шекараны, шал басыммен шүбәланам мен-дағы". Тағыларды талқандайтын жеңістерді өзі де қадір тұтатын болғандықтан да бұл тіпті де бейбітшілікті сүюшілік емес, және ақырында көшпелілердің шапқыншылығынан құтылу үшін шекаралық әскерлерді барынша алға жылжыту бірден-бір тәсіл екендігін оның түсінбеуі неғайбыл ғой. Жоқ, оған бәрінен де Алқызыл сарайдан, яғни Суй әулетінің сарайынан әкетілген алтын табақтармен той тойлаушы әулет пен сарай адамдарына айыптау аса мәнді. Бұл ретте тан монархтарының өздері қытай қол астына қарағандармен ымырада болуды іздестіріп отыратынын және біз жоғарыдан байқағанымыздай, өздерінің сенгіштігінің құрбанына ұшырағандарын атап көрсетуіміз керек. Алайда, түріктердің жырылып шығуы тақтың далалық сүйенішін тұрақсыз еткендігі соншалық, тіпті тақты қабылдаушы император Сюаньцзунға ішкі тыныштықты сақтауға қол жеткізудің өзі маңызды міндет болып қалды.

	Қытайлықтар бірте-бірте, әйтсе де үздіксіз сарайдағы билікті өз қолдарына ала бастады. 739 ж. Конфуцийге патшазада құрметті атағы берілді және соған орай оны еске түсіруге арналған салтанаттар рәсімі де өзгертілді. Бұдан кейін шен алу үшін гуманитарлық білім қажет болды және де бұл салада қытайлықтар түріктер мен моңғолдарды оп-оңай басып озды; 754 ж. шенеуніктер даярлайтын Ханълинь академиясы құрылды. "Ақсүйектер" мен "оқымыстылар" арасында талас-тартыс басталды. Бұлардың соңғылары жоғарыға жеткізетін сөздерін шебер жымдастырып, қарсыластарын жеңіп шықты, сөйтіп үкімет басына солардың итаршысы Ли Лин-фу келді. Осының бәрі Қытайға азаматтық татулық әкеліп, Сюаньцзунге өзінің назарын далалық саясатқа шоғырландыруға мүмкіндік берді.





КҮЙЗЕЛІС

	XXIII тарау

	Шұғыл өзгеріс. Империя басынан өткерген барлық сәтсіздіктер жаңа император Сюаньцзунді Азияда гегемон болу жолындағы күрестен бас тартқыза алмады. Оның мейлінше пайдалы көмекшісі табылды, ол — Қапаған ханның өзі еді. Жағдайдың бұлайша өзгеруін "Таншу" қытайлықтарға тән прагматизмдікпен (субъективті-идеалистік бағытпен) ханның жеке басындағы ерекшеліктермен байланыстырып былай түсіндіреді: "қол астындағыларға өте қатал қарады, ал қартайған кезінде ақылсыздау әрі сұрапылдау болып кетті. Аймақтар наразылық білдіріп, одан алыстай бастады". Шыныңда да 714 ж. аяғында Күлтегінге қарсы соғысушы қарлұқтар, хулувулар (қыт. хуву) және шүнінтер Империяға өздерін аясына алуды ұсынды. Жетісудағы және Тянь-Шань маңындағы батыс түріктері Империяның пайдасына қағанатқа қарсы көтерілді. Татаптар және солардың артықша қадандар да Империя жағына қызықты. Әйтсе де хан үшін бәрінен де жаман болғаны сол, жаулап алынбаған, ал өзі қосылған:оның өз халқы"— тоғыз-оғуздар да көтеріліске шықты, Гобидегі, Инъшандағы және Алтайдағы үш түрік уәлиі жау жағына өтті.

	Имперліктердің Жоңғариядағы Бесбалық тірек пунктін түріктердің талқандауға әрекеттенуі олардың толық жеңілісімен аяқталды . Соның өзінде түрік қолбасшыларының бірі қолға түсіп, қала қақпасы алдында басы кесілген, ал екіншісі ханға баруға қорқып, Қытайға қашып кеткен. 715 ж. басыңда түрік ханына адал әскерлер көтеріліс теңізінің ортасындағы аралдарға ұқсап қалды.

	Онғын жазуында шегінуге жол берілмеуге тиісті қалыптасқан жағдайдың бүкіл қауіптілігі бейнеленген. "Тоғыз-оғуз бектері қайтадан бізге жау болды. Олар құдіретті еді. Хан қарсы аттанды... Біз азғындар сияқтымыз; біз өзіміздің аз екендігімізді, ал олардың көп екендігін кердік. Шабуылдайық... Мен өзімнің бектеріме: "Біз азбыз" дедім". Бұрынғы қырсық аз болғандай, ханның Қытайда елші боп жүрген үшінші ұлы қаза тапты және ол жақсылап жерленгенімен, жұбанышы әлсіз болды.

	Көшпелілердің көңіл күйіндегі мұндай шұғыл өзгерісті немен түсіндіруге болады? — деген сұрақ туады. Халықты көтеріліске шығару үшін шетелдік эмиссардың көрінуі жеткіліксіз еді ғой. Сірә, далада қағанат өкіметінің ықпалы айтарлықтар мықты болмаған да шығар. Әйтсе де; ішкі алауыздықтар мен өзара мейірімсіздену себептерін ұғынуға әрекеттеніп көрейік.

	Көтерілістің бұрқ етуін ханның ақымақтануымен түсіндіретін қытай хабары әбден негізсіз. Мәселені неғұрлым терең түсінушілікті біз орхон жазуларынан табамыз. Рас, онда да көтерілістің шығу себебі ретінде халықтың өз пайдасын ойламағандығы мен "опасыздығы" келтіріледі, бірақ сонымен бірге қол астындағылары мен көршілеріне ұнай қоюы екіталай мемлекет идеалдары да баяндалады. Автордың пікірі бойынша ең жақсысы Иоллығ-тегіннің жазулары — оның айтуынша бұл идеал . — төрт құбылада өмір сүруші барлық халықтарды бағындыру, соларды бастарын июге, тізелерін бүгуге мәжбүр ету. Ата-бабалары солай етті, бірақ Қапаған хан да олардан қалысқан жоқ. Оның басқаруы кезінде түрік қоныстарының шеңбері кеңейе түсті, өйткені түріктер бөтеннің жайылымдарына ие болды және байлықтарын молықтырды: "Ол кездері біздің құлдарымыз құл иеленушілерге айналды".

	Екінші қанағат түріктері біріншісі кезіңдегіден де зор дәрежеде әскери демократия жағдайында болды. Жасақтар ішіңдегі шенге қарай бағынушылық теңдікті жойған жоқ, бірақ төңіректегілер үшін бұл демократия емес, ал нағыз аюандық еді. Сондықтан мұндай қоғамдағы негізгі қарама-қайшылық үстемдік етуші және бағындырылған тайпалар арасындағы қарсыластықтан туды.

	Академик В. В. Бартольд түрік қоғамы аристократиялық қоғам болды ма немесе демократиялық қоғам болды ма? деген сұрақ қойды. Бұл мәнді сұрақ емес, өйткені түрік армиясында "або мен тархандар" қатардағы жауынгерлер болды, ал бектер жалпы барлық әскерлердегі тәрізді тек қолбасылық құрамда қызмет етті. "Халық" және "әскер" деген ұғымдар бірдей болып шыққанда аристократизм және демократизм деген ұғымдарға орын жоқ. Себебі, әскер өз қатарын толықтырып отыруды қажет етеді. Айталық, бірде оған тоғыз-оғуздар қабылданылса, олар түріктердің өздеріне теңестіріледі, ал өзге бағындырылған халықтардың бәрі елді, яғни мемлекетті құрайды, сөйтіп oлap ханның "еріксіздері" ретінде есептелді. Бұл "еріксіздердің" жеке басының еркі тартылып алынбағанмен, тапқан-таянғандары түк қалдырылмай сыпырып алынып отырды. Тоғыз-оғуздардың жағдайы тамаша сияқты-ақ болып көрінуі керек еді, бірақ бостандық сүйгіш ұйғырлар мұндай өмір туралы армандаған жоқ-ты. Олардың саяси идеалы ханның билігі шектеулі болған жағдайдағы тайпалардың ерікті түрде одақ құруына негізделген конфедерация еді. Ұйғырлар өздерінің бостандығын қорғай білді, "олжа табу үшін" өзгелердің байрағы астында ерлікпен шайқаса білді, бірақ ешқашанда мықты мемлекет құрмады, тіпті соған талпынбады да. Тонап алынған олжалардан түріктердің бөлген үлестері ұйғырларды ауыр тәртіп пен қорлайтын көнгіштікті сақтауға талаптандырмады. Тілі, нәсілі, тұрмысы және айналысатын шаруасы жағынан бір-бірлеріне етене жақын көршілес екі халықтың мақсат-мұраттары, міне осыншалықты терең айырмашылықта болды. Орталық Азияның тарихы енді не түріктік, немесе ұйғырлық жолмен дамуы тиіс еді.

	Күлтегін. Әбден қартайғандықтан дана Тоныкөк енді түрік жасақтарын басқара алмайтын болды. 716 ж ал 70 жаста еді. Қағанатты күйреуден құтқару Күлтегіннің үлесіне тиді. Ол төрт жыл бойы (711-715) қарлұқтармен шайқасып, тек 716 ж. ғана әулиелі Тамаг тауы маңыңда солардың әскерлерін күйрете жеңді, сөйтіп оларды Қағанатқа бағынуға мәжбүр етті Бірақ бұл кезде мемлекетті көтерілістер жалыны шарпып алған болатын, соңдықтан туған мекеніне қайтар жолда Күлтегін олдардың қарсылығына ұшырап қалды. Қара қал (Батыс Моңғолиядағы Тотохаранор көлі) маңында аздар жеңіліп, қырғынға ұшыратылды. Үйіне оралған Күлтегін мейлінше қыза түскен тайпалар арасындағы соғыстың үстінен шықты. Өзінің ардагерлерімен бірге ол елден аласталған бұралқыларға тарпа бас салды, оларды талқандап, қырып-жойғаны соншалық, тіпті бұралқы деген аттың өзі ұмыт қалдырылды. Toгy қаласы маңында түріктердің тоғыз-оғуздармен алғашқы шайқасы өтті, бірақ Күлтегіннің бүкіл айбын-ерлігіне қарамастан, жеңіске қол жетпеді. Құшғалақ маңында әдіздер (қыт. адйе) сол бойы күйретіліп, қырып-жойылды. Сонан соң Бұл маңында тоғыз-оғуздардың халық жасағы талқандалған болатын, бірақ, жазу бойынша олардың ел-жұрты жаулап алынғанымен, Шуш тауы маңында өткен келесі шайқаста олар түрік әскерлерін сәл болмағанда қирата жаздады. Күлтегін жауды қуып тастады әрі соңдарынан өкшелеп, оларға біраз шығын келтірді. Шамасы олар тонгра тайпасы болуы керек. Мұның артынша Күлтегін тоғыз-оғуздармен Эзгенти Қадаз маңында болған шайқаста да ұтысқа жетті, "бірақ қалаға кірмеді". Сірә, жиенінің табыстары ханды беймазалаған болуы керек, сондықтан ол Қадазды алуды қолбасшы Алл Элъэтмишке тапсырды, ал ол бұл міндетті орындап шықты. "Ол қарапайым халықты жинады", ал бектер қашып кетті, қыс түсіп кеткендіктен де 715 ж. соғыс науқаны осымен аяқталды.

	716 ж. көктемінде Қапаған хан өз жиенінің даңққа бөленгенін қызғанып, тоғыз-оғуздарға қарсы әскерін өзі бастап шықты. Күлтегін хан қосынын, яғни әйелдер мен балаларды қорғауға қалдырылды.

	Сол тұста қарлұқтар кек алу үшін сәтті уақыт туды деп ұйғарды. Олар екі майданда соғысу үшін түріктердің әскери аттары жетіспейді деп жорамалдады. Түріктердің негізгі күштерінің шығысқа кеткенін пайдаланып, олар Алтайдан бірі түрік тосқауылын қозғалтпай тастауға, ал екіншісі — хан қосынын тонауға тиісті екі әскерін осы жаққа аттандырды. Алайда қосынды Күлтегін қорғап, өзін тағы да даңққа бөледі. Күш тең емес ұрыста ол не өлім немесе ғұн болу қаупі төнген әйелдерді қорғап, жаудың "тоғыз батырын найзамен түйреп тастады, сөйтіп орданы жауға бермеді". Бұл аралықта Қапаған хан шөл даланың солтүстігіндегі бүлікшілер жасақтарын талқандаған еді. Аталмыш науқанның өзге егжей-тегжейі бізге белгісіз.

	Бұдан соң кезек байырқу тайпасына келіп, олар 716 ж. Тол өзенінде күйретілді. Бірақ осы арада тарихқа мынадай бір оқиға кірігіп кетті: жеңістен кейін үйіне қайтып келе жатқан хан өзінің күзетінен ұзап, жалғыз өзі ойға бата орманнан өтіп бара жатты. Тек не дерсің, дәл осы орманда талқандалған байырқұлықтар жасырынып жүрсе керек. Жалғыз салтаттыны көрген олар сол арада бас салып, оны атынан аударып түсірген де, өлтіре салған. Ханның басы қытай елшісіне жеткізілген, ал ол оны Чаньаньге жөнелткен. Қағанаттағы көтеріліс пен Тан империясы арасындағы байланыс, міне, осылай ашылады.

	Бірақ бұл аз: 702-703 жж. империя жағына өткен ұйғырлардың көсемі "Мочжоға қарсы аттанып, оны өлтірген" деген тікелей көрсетулер де бар. Алайда, ханның апатқа ұшырағанына қарамастан, көтеріліс басып-жаншылмады. Империя өзіне тек Маньчжурияны қайтарып алды. Онда тардуштар шады Могилянь соғысты және Агу маңында болған шайқастарда ол екі рет жеңіске жеткенімен, олары, сірә, табысты болмаған тәрізді. Хан өлгеннен соң мұрагерлік туралы мәселе туды. Қапаған хан тақты иеленушіге Күшікхан, яғни "кіші хан" деген құрметті атақ беріп, үлкен ұлын өзі тағайындады. Түріктердің ескі заңы бойынша мұрагерлік тардуштар шады Могияньға тиісті еді, ал түріктік "мәңгі елдің" іс жүзіндегі көсемі батыр Күлтегін болды.

	Күлтегін бастамшылдықты өз қолына алып, әскери төңкеріс жасады: ол өзі қорғаған қонысқа өзі шабуылдады. Қолбасшылық қызмет орнындағы оның мирасқоры Алп Эльзтмиш көтерілісшілер жағына шығып кетіп, мұның өзі олардың жеңіске жетуін қамтамасыз етті. Күшікхан мен Қапаған ханның кеңесшілері түгел өлтірілді. Қапаған ханның балаларынан сол кезде Қытайда жүргек ұлы Мотегін мен Ашидэ Мими деген біреуде күйеуде болған он жетідегі қызы аман қалды. Ерінен айрылған ханша Қытайға қашып құтылды. Онда әуелі ол сарай қызметіне қабылданған болатын, бірақ көп кешікпей өз ағасының үйінде тұрып, сонда қайтыс болды. Оның ағасы әуелгі кезде император әскерінде қызмет етті, әйтсе де кейіннен түпкі материалда ол жөнінде ешнәрсе айтылмай қалған. Қапаған хан ұрпағының өрбу сызығы осылайша кесіліп қалды.

	Күлтегін ескі заңды бұзбады, хан атағын қабылдамады, сөйтіп, таққа Білгіхан деген құрметті атақпен өз ағасын отырғызды. Білгіхан таққа "өзінің сіңірген еңбегімен" көтерілмегенін және өзі інісінің қолындағы қуыршақ екенін білді. Сондықтан ол оны әскерлердің әміршісі, яғни қағанаттың нақты қожасы етіп тағайындады. Барлық ақсүйектілердің арасынан тек жалғыз дана Тоныкөк қана, яғни жаңа ханның қайын атасы ғана аман қалды.

	Жаза тек Қапаған ханның ең жақын ақылшыларына ғана қатысты болды, бірақ ол бүкіл халықты дүрліктірді: "мен хан болған кезде түрік бектері мен халқы [енді ] елуге тиісті екендіктеріне қайғыланып, жоғарғы жаққа [таққа ] байсалды көздерімен қарады"196. Сірә, көп адамдар қуғынға ұшыраған ханзадалардың алдында айыпты болса керек, бірақ олар кек алудан гөрі мейірбандық жасауды артық көрді. Тоныкөк біраз уақыт қудаланып жүрді, бірақ "халық оны құрметтеді әрі одан қорықты да"197, сондықтан 718 немесе 719 ж. хан оған тарханный бойла бағасы шені мен мемлекеттік кеңесшісі қызметін қайтарып берді. Сонымен, өкімет басына қытай мәдениеті мен Тан империясының саяси басымдылығына қарсы күресу принципін ұстанған триумвират (үштік одақ) келді. Әлбетте, имперліктер бұған көнбеуге тиісті еді. Сондықтан да Білгіхан өкімет басына келісімен бірден бітім жасасу жөніндегі ұсынысын алға тартқанына қарамастан империя үкіметі бұған келісім бермегені былай тұрсын, қайта соғыс қимылдарын жандандыра түсті. Алайда солтүстік әскерінің табыстары туралы қытай материалдары ұялып үндемейді. Оның есесіне жабайы аңдарды аулауға шек қойылғандығына зығырданы қайнаған батыс түріктері көтеріліс жасап, Батыстың уәлиі, әскер басы Чжан Чжн-юнды" тұтқынға алды. Оны өзіне шын берілген қытайлық көмекшілері үлкен қиыншылықпен тұтқыннан босатты.

	Қағанаттағы жаңа үкімет әмірге толық бейімді болып шықты. Ханның өлімі Қағанатқа мүлде күтпеген құтқару әкелді. Қапаған ханның қайырымсыздық саясаты телес тайпалары арасында оның есімін әбден жексұрын етті. Түріктермен соғыста жеңіліске ұшыраған олардың көбі оңтүстікке қарай қашып, Қытайға берілді. Бірақ, даланың "ұзын құлағы" төңкеріс жасалғаны туралы өздеріне хабар жеткізуі мұң екен, олар жаңа қожаларын тастап, туған қоныстарына қайтып келе бастады. Қытайлықтар істің бұлайша бет алысын көшпелілер арасында беделі күшті Тоныкөктің ықпалынан болды деп түсіндірді Әйтсе де бұған Білгіхан жариялаған жаңа саяси принциптер де, сірә. аз әсер етпесе керек.

	Қалай дегенде де телестіктердің қайтып оралуы Қағанаттың қуатын қалпына келтіріп, империя дипломатиясының табыстарын жоққа шығара бастады. Имперліктерге енді бір нәрсе ғана — төніп келе жатқан соғыс өртін қайта жандыру ғана қалды.

	Алайда, 714 ж. тибеттіктер шабуыл жасап, Наньшань мен Алашан таулары етегіндегі қазыналық жылқы үйірлерін басып алғандықтан да бұлай етуге мүмкіндік көтермеді. Тибеттіктердің екінші шабуылы имперліктердің барлық тұрақты әскерлерін Хасиге жинап, жауға тойтарыс беру жағын ойластыруға мәжбүр етті. Ол шайқаста тибеттіктер жеңіліп, тауға қарай шегіндірілді. Бірақ имперліктердің шығындары аса көп болды, ал таулықтардың қайсарлығы белгілі еді. Сондықтан империя әскері бұрын тибеттіктерге жасау мүлкі ретінде берілген жер учаскесін басып алып, шекараны Хуанхэ өзені жағалауы бойымен белгіледі және сол жерлерден 718 ж. дейін тибет шапқыншылығын тойтарып отырды. Бұл аралықта түріктер тыным алып, оны өз мақсаттары үшін пайдалана білді.

	Уақытты босқа кетірмей Білгіхан бір жағынан "өздерінің жер-суын тастап, табгаштарға берілген" тоғыз-оғуздарға арнаған үндеуін халыққа жариялады. Бұл үндеуінде ол табгаш ханының "оларды қылмысқа азғырғанын" және "табгаштардың оңтүстігінде олардың аты мен даңқы жойылғанына" назар аударды. Ол тоғыз-оғуз халқын "ардақтайтынын" және нағашысы — ханнан қуғынға ұшырағандарды жазаламайтынын хабарлады.

	Екінші жағынан ол бүкіл әскери күшімен далада қалып, қарсылық көрсетуін қоймай отырған ұйғырларға лап қойды. Селенгі бойымен төмен қарай жылжи және оларды тықсыра отырып, ол ұйғырлардың қоныстарын қиратты, ал шегінгендерін Хамардабанның таулы тайпасына апарып тықты. Ұйғырлардың жылқы үйірлері көтеріліс кезіңде өз аттарын жоғалтып алған түрік сарбаздарына таратылып берілді. Ұйғырдың жансаясы тұтқынға алынып, түрік ханы құлдарының санын көбейтті. Ұйғырлар жүз салт аттысымен шығысқа қашты.

	Шабуыл қарқынын бәсеңдетпей Білгіхан Хинганға ұмтылып, татаптарға соққы берді. Жорықтың нәтижесі сол — тағы да жылқы үйірлері тартып алынды, ал мұның өзі түрік әскерін қуатты әрі оқ дарымайтындай ете түсті. Түрік тудуны Яштар қарлұқтарды күйреткен батыстағы табыс бұдан да гөрі нақтырақ болды. Солтүстік Жоңғария түріктер қолында болып шықты. 717 ж. аяғына таман дала қайтадан түрік ханының табаны астында жатты.

	Жалтақтау. Өкіметті тартып алған және елді қалпына келтірген Білгіхан: бұдан әрі не істеу керек?— деген ой үстінде еді; оның шамалы ақылымен де, қылышкер інісінің еркімен де шешілмейтін проблема алдында тұрды. Ұйғырларды қол астына қаратқаннан кейін шапқыншылық соғысты бастауға болар еді, бірақ тыл жағында түркештердің қуаты қайта қалпына келгендігін білгеннен соң орданы нығайту және қорғаныстық мақсат көздеу қолайлырақ көрінді. Бұл ұстанымның соңғысы 714 ж. заңнан кейін тан үкіметіне қарсы көңіл-күйде жүрген буддашыларды қорғаушылықпен байланыстырылды. Айдаудан шақырылып алынған Тоныкөк осы екі жоспардың екеуін де жаратпай тастады. Қытайда "халық бірауызды, жылдар жемісті" болғандықтан да ол шабуылға шығудың келешегі жоқ деп, ал "бұл ілім адамдарды жаугершіл әрі күшті емес, керісінше, әлсіз әрі адамгершілікті ететіндіктен де" — қосын айналасынан қорған және ішкі жақтан Буддаға храмдар салу апатты деп есептеді. Оның қарсылығы орынсыз еді. Бірақ, Тоныкөк, сірә Қытайда оқып жүріп, буддизмге қарсы шыққан көптеген топтардың бірінің ұстазы болған тәрізді. Мұның үстіне қытайда қудалауға ұшыраған буддизмге қолдау жасау тан империясын жанжалдасуға шақыру болып есептелер еді, Тоныкөктің пікірі бойынша бұған әлі ертерек-ті.

	Сонымен, ол әрекет жасаудың екі жоспарын да жаратпай, ханға бітім сұраңыз деп ақыл-кеңес берді. Алайда, империя үкіметі ханның жай ғана уақыттан ұтуды көздеп отырғанын білді және мұның өзі жағдайды дұрыс түсінушілік еді.

	Шынында да "құдіретті үштіктің"— Білгіханның, Күлтегіннің және Тоныкөктің мақсаты — қағанатты қалпына келтіру болатын. Ал бұл Тан империясын қытай патшалығына айналдырып, қол астындағыларға қарсы күресте қытай сүйеніш табатынына көшпелілерді әулеттен жырып әкетер еді; әрі біз біліп отырғанымыздай, қытай қол астындағылар әулеттің қатал да мейірімсіз жаулары болатын. Тан әулеті үшін Қытайдың өзі қаншалықты қажет болса, дала да сондайлық қажет болды. Сондықтан бітім жасасу ұсынысы қабыл алынбады, ал Тоныкөкке толып жатқан жауларымен күресудің жаңа тәсілдерін ойлап табуға тура келді. Және ол соны тапты да: түріктердің таяу уақыттардағы стратегиясының принцип і белсенді қорғаныс болды да, саясаты мен идеологиясының принципі — өзін Қытайға қарсы қою деп табылды.

	Бұл бағдарлама саяси бағыттың күрт өзгеруі болды. Мочур өзін қытай халқының емес, ал қытай үкіметінің жауы ретінде танытуға тырысты. Бітім жасасып, мәдени жақындастық құру үшін ханзадаларын Қытайға жіберді. Рас, ол мұндай байланыстарды буддизмге қарсы топтармен орнатты, себебі буддизмді император әйел У қолдайтын еді. Өз жауының жауы болып отырған қуатты буддалық қауымды жаңа ханның қолдауына толық негіз бар сияқты-ақ көрінетін. Бірақ ол бұлай істемеді, және Тоныкөк те өзінің саяси бағытын өзгертіп жіберді. Мәселе басты, шешуші әскери күш — ұйғырларда болатын. Олар империя аймағынан қашып кетті, өйткені бүкіл "қытайшылдық" олар үшін жексұрындыққа айналды. Ал сол дәуірде буддизм Тан әулетінің жаңа саясатымен ымыраласқан дәл осы қытай оппозициясы жағында болды. Сондықтан түрік ханы буддашыларды қолдау арқылы өзінің сүйеніші — қытайға қарсы көңіл-күйдегі көшпелілер арасындағы даңқынан айрылар еді. Әне, сол кезде Құтлуғтың Иоллығ-тегін шеберлікпен қисындап мазмұндаған қытайға қарсы бағдарламасы қайта тіріліп, дами бастады. Ол бойынша еріксіздікпен және қанмен өтелетін қытай сыйлары түрік батырларын Тоныкөктің сөзімін айтқанда "адамгершілікті әрі әлсіз" етті, өйткені олар Будда мен Лao-цзы ілімімен әуестене бастады.

	Сөйтіп, белгіленген іс-қимыл бағдарламасы өз жеңістерімен жауын ақырына дейін күресу қажеттігіне жеткізбей, бітім жасасуға мәжбүр ету мақсатына қызмет етті. Яғни, қабылдауға болатын, лайықты бітім жасасу түріктердің басты мақсатына айналды, бірақ оған тек ең бір кескілескен соғыс жолымен ғана жетуге болатын еді.

	Тоныкөк. 717 ж. өзінде-ақ ішкі соғыстардан шаршаған түріктерге қарсы шабуыл бастау империя үкіметі үшін ең бір ақылға сыйымды дұрыс шешім болған болар еді. Алайда бұған түрліше жағдайлар кедергі жасады. 716 ж. батыста көсемі Сұлу империяға айқын қарсы болған түркештер мемлекеті дүниеге қайта келді. Қарсылық себебі сол, Батыс өлкесіндегі империя уәкілдері Ашин ханзадаларынан қойылды, яғни гегмондығын түркештер тартып алуға тырысқан батыстүріктік заңды хандар уәкілдік етті. Ашин Хянь Қытайдан қосымша күш сұрады, бірақ ешнәрсе ала алмады. Үкімет Сұлумен ортақ тіл таппақ болып, оған бас қолбасшы қызметіне тағайындау және кінәздік құрметті атақ жіберді. Алайда елшілік керуен жолымен ілбіп бара жатқан шақта өзі үшін жағдайдың қаншалықты қолайлы қалыптасқанын әлі біле қоймаған Сұлу соғыс қимылдарын бастап жіберді". Құша уәлиінің көмекшісі түркештерге қарсы күресу үшін қарлұқтарды жалдады, сөйтіп Ашин Хэньмек бірге Сұлуға шабуыл жасады, бірақ ішкі жақтан көмек болмағандықтан табысқа жете алмады. Хянь Чаньаньге кетіп, сонда дүние салды. 717 ж. Сұлу Чаньаньге бітім жасасу ұсынысымен елшілік жіберді, ал 719 ж. Чжуншунхан яғни адал әрі тіл алғыш хан деген құрметті атақ алды. Бұл атақ шындыққа сәйкес емес еді, бірақ арабтардың шабуылы түркештердің қолын байлап, Империя үшін олар қауіп төндіруден қалды.

	Екінші бір реніштік жағдай шығыста пайда болды. Қидан көсемдерінің бірі Кэтугань Империяның қойған кінәзсымағын өлтірді. Ал оны сол үшін жазаламақ болып әрекеттенген кезде 718 ж. ол қытай-татап әскерін тас-талқан етті. Осы оқиғаның бас-аяғы реттелгенше тағы бір жыл өтті, сөйтіп, тек 720 ж. ғана империя әскері түрік ханына қарсы шабуылға шыға алды.

	Мұның есесіне империя дипломатиясы ірі табысқа жетті, өйткені оған оңтүстік-батыс Жоңғарияны мекендеген басмалдар тайпаларын түріктерге қарсы одаққа тартудың сәті түсті. Басмалдар ұлы түрік қағанатының жұрнақтары болатын және оларды Ашин тұқымының бектері басқаратын.

	Чаньаньде жасалған жоспар бойынша қидандар, татаптар және басмалдар әр түрлі жолдармен әрі бір мезгілде Білгіханның қосынына жетіп, оны ұстап алуға тиіс еді. Алдыңғы бөлімдерді қолдау үшін империяның 300 мың адамнан құралған әскері жұмылдырылды. Бұл жоспардың мүлде орындауға келмейтінін байқау қиын емес-ті, өйткені Маньчжурия мен Қазақстанда әскерлердің біркелкі жылжуын келісіп алу мүмкін емес еді. Соның үстіне тек көшпелі сұлтанаттардың ғана емес, сонымен бірге империя қолбасшыларының арасында да өзара келісушілік болмады. Тоныкөк осыны ескеріп, ханға мазасызданбауға, ал жаудың келуіне үш күн қалғанда солтүстікке қарай шегініп кетуге, қытайлықтардың жейтін азық-түлік қоры таусылып, олар өздері-ақ кері қайтқанша сонда бола тұруға ақыл-кеңес берді. Алайда жағдай басқаша қалыптасты: басмалдар түрік ордасына бірінші болып жақындады, бірақ өздерінің одақтастары кешіккенін біліп, кері қайтты. Токыкөктің ақыл-кеңесімен түріктер оларға тиіспеді, яғни арлы-берлі сабылумен аттарының да сарбаздарының да қажып-қалжырауына мүмкіндік туғызды. Ал өздері жедел жүріспен (бөкен желіспен) Бәйтін-Бесбалыққа қарай аттанып, оны тұтқиыл шабуылмен басып алды. Шаршап-шалдыққан басмалдар өздерінің шабуылға аттанатын базасы Бесбалыққа қарай шұбатылып келе жатты, бірақ дем алып, азық-түлікпен жабдықталу орнына ол жерден жауларын жолықтырды. Бекініс дуалдары төңірегінде қоршауға алынған басмалдар тұтқынға беріліп, бұл науқанның жоспары жүзеге аспай қалды.

	Алайда түріктер мұнымен шектеліп қалған жоқ. Олар өз әскерлерін Жоңғариядан Ганьсуға, қытай әскерінің тылына асырып, Ганьчжоудың Юаньчжоудың және басқа қалалардың төңірегіндегі елді мекендерді тонады Ляньчжоудың коменданты Ян Кин-шу киби тайпасының"198 телестерін жинап, оларға өз әскерін қосып, жаумен шайқасу үшін бекіністен сыртқа шықты. Түріктер қарсы әрекетке кірісті. Имперліктердің күші жаяу садақшы әскерлерінде болды, ал түріктер атты найзашыларына сенді. Даладағы аяз аса күшті болатын, сондықтан қытай жауынгерлері қолдарына қолғап киюге мәжбүр болы0п, онысымен садақ қылып дұрыстап тарта алмады, ал қолғапсыз әрекет жасағандары қолдарын үсітіп алды. Садақ тарту мүмкіндігінен айрылған оларды түрік салтаттылары түйреп тастады. Жеңіс даңқы бүкіл Ұлы даланы шарлап кетті. Сөйтіп, бүлік шығарушы барлық тайпалар түрік ханының байрағындағы қасқыр басының таңбасы алдында бастарын иді.

	Бұдан кейін кезек қидандарға келді. Түріктер оларға 721 ж. қысында лап қойды. Білгіханның жазуында осы жорыққа қатысты жәйттердің егжей-тегжейлі айтылмағанына қарағанда ол түріктерге жөнді ешнәрсе бермеген-ау деген ой келеді. Бірақ 722 ж. көктемінде олар татаптарға дүрсе қоя беріп, оларды барынша қаталдықпен күйретті, тіпті тұтқынға алынған әйелдерді де бауздан бақты. Осыдан соң Тан империясының даладағы одақтастарының да, өздерінің де соғысты онан әрі жалғастырар мүмкіндіктері қалмады.

	Жеңіс жаңғырығы. Бесбалық түбіндегі жеңіс Хойто-Тамирден табылған шағын жазудан өз кескінін тапты. "Мешін жылының (720 ж.) сегізінші айында жиырмасы... табгачтарға [имперліктерге] бардық. Жылдың [сол жылдың] тоғызыншы айында мен кушулік қара бастарды жаншыдым [қысты]; күзде табгачтарға... әскермен кеттім. Соғысудан осылайша игілік көп, иә, ап талқандалмайды! [түріктер ме?]". Сірә, бұл жазу түріктің соғыста қаза тапқан онша ірі емес әскер басы атынан тасқа қашалып жазылған болуы керек. Оның патриоттық сезімге бөленген туыстары марқұмның аузына түрік қаруының табысқа жетуіне тілектестік сөзін салған.

	Мұның есесіне дәл сол ескерткіштегі Бесбалық шайқасына арналған екінші бір жазу жолдарынан мүлде басқа үн ырғағы естіледі. Оның мазмұны мынадай:

	"Мешін жылының тоғызыншы айында біз жасырын түрде Бесбалыққа кеттік. Бақытты батыр дел-сал күйде , оның нөкерлері торуылда. Иә, онда ер аман болсыншы!".

	Мұндағы көңіл-күй бұрынғы жазудағы көңіл-күйге мүлде қарама-қарсы: Бесбалық шайқасы — апат. Бұл тексті басмалдың жазғандығы сөзсіз. Ол бекініс дуалдарының сыртынан демалыс пен тамақ табуды ойлаған еді, бірақ жау торуылына түсіп қалды. Бәлкім бұл жорық көсемі емес шығар; соңғы сөйлемді тек көсемге әскерлерін, соның ішінде авторды да, қоршаудан алып шығу бақытын тілегендік ретінде түсінуге болады. Алайда біз білетініміздей, бақыт атаулы басмалдардан теріс айналып кетті, сондықтан жазбаның авторы қолға түсіп, тұтқында жүрген кезінде өзі құрастырған тексті тасқа қашап жазуы мүмкін. Бұл жазу өзіне екі жақты назар аудартады, ол тек тарихи документ қана емес, сонымен бірге мәдениет ескерткіші де.

	Бізге белгілісі бұл өз мөлшері мен тіпті ырғағы бар алғашқы түрік өлең-жыры. Буын саны жағынан ол мынадай: 4 буындық, 5 буындық, 8 буындық , үш жолы бір шумақ. Бірақ, өлеңдетіп оқыған кезде екінші жолдағы дауысты дыбыс қасаңданып кететіндіктен199, оны сегіз қайырмалы ырғақ кідірісі бар жолға ұқсатып ішкі ырғақпен немесе төрт қайырмалы екі жол тұрғысында оқыған дұрысырақ болады.

	Бұл мөлшер200 татар фольклорында осы уақытқа дейін сақталып қалған, мысалы:201

	Аттым қарға Түсті қарға

	Қарға түсті ақ қарға-

	Үн шығаруы толық үйлесіп тұр. Ұйқастық схемасы былайша: а, а, а, б, б, с. Жазудағы соңғы жол ырғақ кідірісімен екі жартылай өлеңге бөлінген. Бірінші жол — жағдайды суреттеу — қысқа желісі; екінші жол оның трагизмін көрсетеді — антитезис; соңғы жол — тиянақ, әрі мұнда "ия, болсыншы" деген жалбарыну сарыны бар. Бұл өлеңге берілген дуалық мәнді байқатады: одан тек аман қалуды күтті.

	Дуа, арбауын ырғақпен келтіретін қысқа өлең жанры ертедегі ортағасырларда тек араб поэзиясында ғана белгілі болды. Біздің материалымыз бұл арада түріктер Орта Азияда қолдана алатындай өлең құрастыруды арабтардан алып пайдаланған жоқ па екен немесе өздерінің тапқаны ма? — деген сұрақтың түйінін шешуге мүмкіндік бермейді. Бірақ, қалай дегенде де VIII ғ. ақындық шабыт көне түріктердің киіз үйлерінде қонақ болып жүргендігі даусыз.

	Білгіхан. Сыртқы жаулар сияқты ішкі жауларды да жеңіп шығуға қол жетті: ел тыныштыққа бөленді. Алайда бұл жазалаушылық жортуылдардан гөрі, ішкі саясаттың өзгеруінің нәтижесі еді. 716 ж. жеңімпаз түріктердің жағдайы да онша мықты бола қойған жоқ. Білгіхан былай деп жазды: "Мен тіпті де бай халықтың патшалық тағына отырған жоқпын; мен ішсе — асқа, кисе — киімге жарымаған аянышты әрі кемтар халықтың тағына отырдым" . Сірә, Кенгу-Тарманнан Қадырқан қара ормандарына дейінгі (Хинган) далада бытыраңқы қоныстанған түрік малшылары едәуір дәрежеде көтерілісшілердің құрбаны болған тәрізді. Тіпті олардың аман қалып, ордаға жетулерінің сәті түскен жағдайдың өзінде де олардың мүйізді мүліктері жау қолында қалып отырды.

	Өкіметті басып алу кезінде Күлтегін Қапаған ханның барлық сыбайластары мен кеңесшілерінің, яғни тоғыз-оғуздар үшін неғұрлым жексұрын адамдардың көздерін жойды. Өйткені, дәл осы адамдар Қапаған ханды көтеріліс тудыратын саясатқа итермеледі. Білгіхан өзінің халықпен қарым-қатынас жасау тәсілін өзгерткенін атап көрсетеді: "мен бізге косылған халықтарды отпен қарып, сумен тұншықтырмадым", яғни олармен тіл табуға тырыстым дейді; ал "адал елдер мен адал қағандар болған жерде мен оларға тек жақсылық жасадым. Әлемнің төрт бұрышында өмір сүрген халықтарды мен бейбіт тіршілікке көндірдім және оларды өзара жауласпайтындай еттім, олардың бәрі маған бағынды. Нәтиже бірден-ақ көрінді. Кешірім жасау көтеріліс отын өшірді, мұның өзі Білгіханның қолын сыртқы соғыстарды жүргізуге бұратала босатты.

	Білгіхан ішкі түріктік проблемаларды да сәтті шешті. Түріктердің көбі 716 ж. төңкеріс кезінде мемлекеттік кеңесшілерді қыру оқиғасынан қатты секем алып, "жалтақтай бастаған" болатын. Тоныкөкті өзіне қызмет етуге шақырып, Білгіхан наразыларды көсемінен айырды. Әйтсе де осымен бірге ол "құрып бара жатқан халықты өмір сүруге көтердім, жалаңаш халықты киім-кешекпен жабдықтадым, кедей халықты бай еттім, аз халықты кебейттім" деп көрсетеді. Бұған ол тек қолға түсірген олжаларын бөлген кезде жомарттық көрсету және ордаға еріктілерді қабылдау, яғни, батыл шабандоздарды өзіне қызмет етуге қызықтырып тарту арқылы ғана жете алды. Осы әдісімен ол қарсыластарының белсенді адамдарын тартып алып, өзін және өзінің ордасын күшейтті.

	Білгіхан сыртқы саясатын да бұдан кем соқпайтын батылдықпен өзгерте білді — ол империямен бітім жасасуға қол жеткізді. Тамаша жеңісінен кейін ол бірден "Аспан ұлын баласы әкесін сыйлағандай қадірлейтініне уәде беріп", императорға сөз салды. "Император келісті". Бұл өзара көнісуден туатын келісім еді: мұндай қадірлеушілік ханды ешнәрсеге де міндеттемеді, сөйтіп оған ындын тыныштық берді. Мәселенің бұлай қойылысында император даланың жалған гегемоны болып, өз мәртебесін сақтап қала алды. Бірақ оған түріктерден аманат алу қажет еді. Сондықтан ол түріктерден бір ақсүйегін өзін қорғайтын корпуста қызмет етуге беруін талап етті. Бұл Империяның қол астындағы барлық көшпелілер атқаратын әскери міндетті мойындаудың символдық белгісі болуға тиісті еді.

	Түріктердің сазайын тарттырмақ болған соңғы әрекет 722 ж. қолға алыңды. Білгіханға, Күлтегін мен Тоныкөкке Қытайға келіп, Тайшан тауында императордың өзі іске асыратын тасаттық беру рәсімі салтанатына қатысуға шақыру жіберілген болатын. Егер бұлар онда барса қытайлықтардың хан мен оның жол серіктерін аманат ретінде ұстап қалатындығы баршаға, соның ішіңде шақырылғандардың өздеріне де айдай анық еді . Сондықтан бұлар шақырып зор құрмет көрсеткендері үшін оларға алғыс айтумен шектелді. Сонымен бірге Білгіхан патша қызына әйелдікке беруін талап етті. Император бұған келіспеді, себебі мұның өзі Қағанатты заңды түрде мойындағандықты, яғни өзінің дәрменсіздігін мойындағандықты білдірер еді. Хан император ырқына көніп, жыл сайын Чаньаньга "қызмет ету үшін" бір ақсүйегін жібере бастады. Өзара бітім әлі жасала қоймаса да, бұл шара айтқызбай-ақ барып тұру тәртібімен жүзеге асырылды.

	Ақырында хан территориялық мәселеде де көнгіштігін көрсетті. "Туфань (Тибет хандығы) иттерден жаралған, ал Қидан мен Хи менің еріксіздерім әрі қол астыдағыларым" және "түркеш ханы майда жер иеленуші және оның үстіне түрік тәуелдігі" деген тәкаппарлық мәлімдеме жасағанына қарамастан (сөйтсе де Білгіхан түркеш ханына өзінің қызын "үлкен сый-сыяпатпен" әйелдікке берсе, түркеш қағанының қызы Білгіханның ұлына тағы да сол "үлкен сый-сыяпатпен" күйеуге шыққан болатын). Білгіхан Жетісуды өзіне қайтарып алуға немесе тибеттіктер қаһарын тіккен Тянь-Шаньның оңтүстігінен бірнәрсені иемденуге асықпады. Тіпті, ортаазиялық хунндардың ұрпақтары — шато түріктері қоныстанған оңтүстік Жоңғария да 714 ж. Империяның билігіне өткен болса, сол күйіңде соның иелігінде қалды. Қағанаттан саяндық қырғыздар да шығып қалды, бұл олардың елшіліктерінің Сюань-цзунға төрт рет келгендігінен деп (713-715 жж.) көрініп тұр. Қырғыздарды жеңгендіктерінің бір ғана белгісі Қапаған ханның моласы жанынан орнатылған, 710 ж. өлген қырғыз ханын бейнелейтін балбал қалған. Осындай көнгіштігімен Білгіхан өзінің халқы мен елінің 722 ж.-дан 741 ж. аралығындағы жиырма жыл бойы бейбітшілікте өмір сүруін қамтамасыз етті.

	Бейбітшілік. Білгіханның икемді саясатының арқасында жасалмай қалған бейбітшілік бітімі іс жүзінде сақталып отырды. Тибет Империяға қарсы тағы да соғыс бастады және түрік қағанатына ортақ жауға қарсы аттануды ұсынды. Білгіхан өзінің адалдығының дәлелі ретінде және императордың 724 ж. Шофанда, яғни Ордоста айырбас саудасын ашуға рұқсат бергеніне ризалығын білдірмек ниетте тибет грамотасын императорға жолдады. Ал айырбас сауда дегеніміз Қытайда сыртқы сауда монополиясы алтын мен жібек үшін жылқылар алатын қазынаға жататын болғандықтан, тәж өзінің құқы мен табысының бір бөлігінен ерікті түрде бас тартқандығын білдіретін.

	Бірақ империя үкіметі экономикалық қарым-қатынастарды көп кешікпей ескі арнасына түсірді. 725 ж. хан қосынына империя елшісі Юань Чжэн келді, оған салтанатты қабылдау жасалды. Қабылдауда онымен үш ұлы түріктің барлығы — Білгіхан, Күлтегін және Тоныкөк келісім сөздер жүргізді. Бұл келіссөздердің мазмұны 727 ж. жасасылған шарттан айқындалады, ол бойынша жылқылардың келісілген саны үшін түріктерге жыл сайын 100 мың кесек жібек мата беріп отыру көзделген.

	Қытайдағы және қағанаттағы халық бұқарасы саудаға қатысудан осылай тағы да шеттетілген еді. Ал екі үкімет арасындағы қарым-қатынас шиеленіспей қалмады, себебі түріктер жылқылары бағасының, ал қытайлықтар — жібектері бағасының артуын қалады.

	731 ж. Күлтегін қайтыс болды. Император көңіл айтуларын білдіретін манифесімен арнайы елшілік жіберді. Елшілік құрамында Орхон жағалауынан тамаша монумент тұрғызған шеберлер болды. Оған Күлтегіннің мүсіндік сымбат ескерткіші орнатылды және қабырғалары соғыс тақырыбындағы көркем суреттермен безендірілген храм салынды. Ондағы қытай және түрік тілдеріндегі жазулар сол күйі сақталып, ол жазулар сырын 1889 ж. Н. М. Ядринцев ашты. Жазуларда Күлтегінді жерлеу рәсімі егжей-тегжейлі сипатталған. VIII ғ. халықаралық қарым-қатынастар деңгейін көрсететін болғандықтан202 бұл қызығуға тұрарлық.

	"Жылап-сықтаушылар ретінде Удар-Сенгун бас болып қытай мен татаптықтар келді; табгачтар қағанынан Исьи мен Ликенг [Чжан Кюи мен Лю Сян]203 келіп, көптеген сый және қисапсыз алтын мен күміс әкелді; тибет қағанынан белек келді; күн батыс елдерде: Соғдыда, Бершекерде, Бұқарада тұратын халықтар атынан Нек-Сенгун мен Оғул-тархан келді. Он жебе халқынан және менің түркеш қағанымның ұлынан мөр сақтаушы Макрач пен мөр сақтаушы Оғуз-Білге келді; қырғыз ханынан Шур-Тардуш-Ынанчу келді. Үйді тұрғызушы ретінде және тасқа қашап сөздер жазу, әшекей салу үшін табгачтар қағанының шенеуніктері (П. М. Мелиоранский бойынша тас қашаушылар, тіпті, мүмкін суретшілер— Л. Г.) мен Чанг-Сенгун келді... Тас... тойгундар мен елтеберлер [?] соншалықты көп тас қалаушылар әкелді".

	Бұл арада қағанаттың ең жақын көршілері көрсетілген, өйткені 732 ж. оның барлық шекараларында тату көршілестіқ орнатылған болатын. Бірақ 553 ж. дәл осындай жердеулерде аттары аталған шалғай жерлердегі халықтардың елшілері жоқ: бокли халқы немесе мұқры (мохэ) және Пурум-Рим, яғни Византия аталмаған204.

	Хандарының барынша күш салуы мен талантына қарамастан екінші қағанат Біріншісінің тек көлеңкесі ғана болды, сондықтан 734 ж. дүние салған Білгіханның жерленуін суреттеп жазған кезде тек түрік ақсүйектерінің ғана аттары аталып, шетелдіктер жалпы аталмаған205. Сондай-ақ жоғарыда еске алынған кейбір тайпалар да: абарлар, үш құрықандар және оғыз-татарлар көрсетілмеген. Бірақ бұл түсінікті: абарлар Іленің орта тұсы жағалауында өмір сүрді және оларды Қапаған хан жаулап алған болатын, демек өз алдына халық болудан қалған-ды. Якуттардың ата-бабалары үш құрықандар түріктерден шалғай сібір тайпасына кетіп, өздерінің жауларымен қарым-қатынас орнатуға мүдделі емес-ті. Амур маңы тайпасына барып тығылған оғыз-татарлар да, сірә, осылай еткен болар. Мұның есесіне жаңа бершекер 7 деген жұмбақ халық пайда болды; түркеш қағанының соның "ұлы" болып аталуы таңғаларлық жәйт, мұның өзі оның соларға қандай да бір тәуелділігін танытатын тәрізді. Алайда, бәрінен бұ0рын бұл — үстемдікке деген дәме болса керек; түркеш қағанаты түрік қағанатына тәуелді болған жоқ.

	Осының бәрі түріктер далада бейбіт тіршілік орната алатынын және орнатпақ болғанын көрсетеді, өйткені VIII ғасырда олар бұрынғы тағылық ордадан мемлекет құра бастаған-ды.

	Оңтүстіктегі ұйғырлар. Оңтүстікке көшіп барған ұйғырлар қытайлықтармен сыйыса алмады. Олар үшін аса қолайлы басқарушылық орнатылғанымен, ол қытай шенеуніктері тарапынан озбырлық пен қастық әрекеті жасалуына тосқауыл қоя алмады. Әрине, ұйғырлар мұндай әрекеттерге тойтарыс беріп отырды, әне содан басараздықтар туып жатты.

	Ван Гюнъ-чо деген біреу ұйғыр басшысы Чэн Цзунмен жанжалдасып қалды. Соның артынша ол Хэсидің басқарушысы қызметіне тағайындалды да, формальді түрде заңға сүйенген болып ұйғырларды қыспаққа ала бастады. Ұйғырлар орталыққа шағым жіберді, ал басқарушы астанаға Чэн-цзун бөлініп шыққысы келеді деп хабарлады. Әккі бюрократтың шебер құрастырған өтірігі ақкөңіл көшпелілердің аузынан шыққан шындықтан да сенімдірек болып тарап кетті. Чэн-цзун жер аударылды, оған ұйғырлар қатты ашуланды.

	Осы кезде Тибетпен екі арада соғыс өрті бұрқ ете қалды. Сондықтан басқарушы Ван Гюнь-чо жорыққа аттанды. Бұл сәтті пайдаланған көсемнің ұлы Хошу әкесінің кегін алу үшін халықты жинап, торуыл құрды да басқарушыны өлтірді. Көтеріліске шыққан ұйғырлар Қытайдан Құшаға баратын керуен жолын кесіп тастады.

	Бұл арада мұны соншалықты егжей-тегжейлі баяндау бізге Тан империясындағы мемлекеттік жүйенің азғындап, кері кеткендігін көрсету үшін керек болды. Қытайлықтар мен көшпелілер өзара ортақ тілді ешбір таба алмады; тіпті бір-бірлеріне қажет болса да олар сыйыса білмеді, өйткені олардың рухани құлықтары бір-біріне жат еді. Қақтығыстар стихиялы түрде шығып отырды және ақыр соңында Тан империясын ақсатып тынды. Хошу өз халқымен бірге Хэсиден солтүстікке қарай шегініп, қайтадан түріктерге бағынды. Бірақ көп ұзамай дүние салды. Оның орнын ұлы Гули Пэйло басты.

	Жоғарыда бейнеленген оқиғаның ұйғырлар үшін зор маңызы болды. Сол кезге дейін олар тоғыз тайпаның өте тұрақсыз одағы болатын. Оңтүстікке төрт тайпа: хойху (яғни, ұйғырлардың өздері), кибн, сыгйе және хунь көшіп барды. Кейін оларға тунло (тонгра) мен байен қосылды. Бірақ жарты ғасырдан соң Алашан мен Наньшан таулары етектерінен Халқаға тұтас халық — ұйғырлар көшіп келді. Ортақ мүдде, тұрақты соғыстар, өздерін шет жерліктерге қарсы қою және тұрмыстарының, діндерінің, мәдениеттерінің қымбатты дәстүрлерін бөтендердің тұрпайы ықпалынан қорғап қалу қажеттігі тайпалық ерекшелік сезімін жойып ол тайпаларды халық етіп біріктірді.

	Алайда қытай мен тибет мәдениетінен аулақ болған ұйғырлар тілі жағынан туыстас түріктерден де ерекшеленетін. Бұлардың шығу тегі жөніндегі аңыз қаншалықты ұқсас болғанымен әр түрлі. Түріктер өздерінің шыққан тегін ханзада мен қаншық қасқырдан бастаса, ұйғырлар — қасқыр мен ханшадан тарағанбыз дейді. Өзгешілік белгілер бар — ал құлықтық айырмашылық елеулі.

	Және де бұдан әрі біз түріктер мен ұйғырлар мәдениеттерінің әр түрлі бағытта әрі әр түрлі реңкте болғандығын көреміз. Мысалы, түріктер бөтен қағанға "өз еңбектері мен күштерін" бергілері келмегендігін көтерілістерінің ұраны етіп алды. Ұйғырлар өздерінің көсемдерін ренжіткендері үшін кек қайтармақ болып көтеріліске шықты. Тағы да өзгешелік, тек өздеріне ғана тән сипат. Себебі бүкіл этностық құлық әрең байқалатын өзгешеліктерден құралады ғой. Әне, соларды алып тастап, біз тарихи фактілерді схеманың (желінің) білінбей келетін құндағына саламыз.

	Ханның өлімі. Қидандар да өздерін ұйғырлар тәрізді танытты. Олардың көсемі Кэтугаш қытай итаршысы, кінәз Шаогуды өлтіріп, оның орнына Кюйлэ деген біреуді қойды және татаптықтармен бірге 730 ж. түріктерге өтіп кетті. Оған қарсы сегіз корпустан тұратын әскер жібереді Татаптықтар бірден бағыңды, ал кикар қидандар 732 ж. талқандалды. Бірақ келесі жылы Кэтугань түрік әскерлерімен оралып келді. 10 мың адамдық империялық корпус татаптардан құралған көмекші әскермен бірге жауға қарсы шықты. Алайда Тунгкер тауындағы шайқас кезіңде татаптықтар ұрыс алаңынан қашып кетті, содан: имперліктер жеңіліске ұшырады. Корпусқа жаңадан тағайындалған генерал Шеугуй Кэтуганьнің Ли Го-си деген, есіміне қарағанда қытайлық песірін парата сатып алды. Ли Го-си түнде "Кэтуганьнің, Кюйлэнің және олардың бірнеше ондаған сыбайластарының" бастарын кесіп, "кері қайтты". Мұндай еңбегі үшін Ли Госи Сунмо (Сунгарий провинциясы) уалиі болып тағайындалды, бірақ өлтірілген Кэгуганьнің серіктері сатқынды ұстап алып, оны отбасымен бірге майдалап турап тастады. Көтеріліс жалғаса берді, сондықтан имперлік қолбасшы Шеугуй 734 ж. қидандарға қарсы екі рет жорық жасады, оларды талқандады... бірақ көтерілісті басып-жанши алмады. Әйтсе де оның күресу әдісін Чаньанвдегілер қатты ұнатқан еді. Сондықтан да дәл сол 734 ж. Бұрын қытайда елші болған, сонау 727 ж. өзінде-ақ жеке кездескенде Сюаньцзуннен мол сыйлық алған түрік ақсүйегі Білгіханды у беріп өлтірді. Өлім аузында жатқан хан сатқынның және оның барлық туыстарының көзін жоюға бұйрық берді. Ал император болса өзінің ізін жасыру үшін ханның өліміне байланысты көңіл айтуға арнайы елші жіберді.

	Алайда екі арада соғыс шыққан жоқ. Білгіханның мұрагері, оның ұлы Иоллығ-тегін қағанат ақсүйектерінің бірауызды келісімге келуі жағдайында таққа отырды. Бұл жазушы әрі тарихшы, екі орхондық жазу текстінің авторы еді. Өз әкесінің саясатын жалғастыра отырып, ол шиеленісті жағдайдан шығу жолын табуға тырысты, сөйтіп Қытайға үш елшілік жіберді. Бірақ осымен қатар ол қидандарды қолдауды жалғастыра берген тәрізді, өйткені Маньчжуриядағы партизандық соғыс әлі жүріп жатқан болатын.

	Батыста бүкіл 30-жылдар бойы түркештер ханы Сұлу үстемдік құрды. Ол өзінің барлық күшін шабуыл жасап келе жатқан арабтарға қарсы күреске жұмсады. Сол үшін олар мұны Музаххим, яғни "сүзеген" деп атап кетті.

	Империя бар уақытын тибетпен соғысуға және әскерін қайта құруға дайындық жасауға кетіріп жатты. Сондықтан ол да оқиғалардың шылауыңда жүрді. Иоллығ тып-тыныш қана 739 ж. қайтыс болды. Тақ оның інісі Білгі Құтлуғханға өтті. Империя оны және оның жаңа Тәңірхан деген құрметті атағын мойындады. 740 ж. хан Қытайға жауап елшілік жіберді. Дүние апат қарсаңында тұр деп кім ойлаған.





КӨК ТҮРІКТЕР ӨЗДЕРІ ТУРАЛЫ

	XXIV тарау

	Күлтегінге ескерткіш. Күлтегін мәйітінің өртелген күлі император Сюаньцзун жіберген қытай шеберлері тұрғызған тамаша ескерткішпен көмкерілді. Жоғарыда айтылғанындай, осы құрылыстың қираған орнын 1889 ж. Н. М. Ядринцев ашқан болатын. 1891 ж. оны В. В. Радлов206 зерттеді. Оған әртүрлі саяхатшылар талай рет келіп кетті. Және ақыр соңында Чехословакия мен Моңғол Халық Республикасының 1958 ж. Бірлескен археологиялық экспедициясы жұмыс істеген кезде ескерткішті зерттеген чех археологы Писл сит жайында егжей-тегжейлі жазды, 1958-ж.-ғы экспедиция ескерткіштің жоспарын жасады және оны шамамен алғандағы бастапқы қалпына келтіру жұмыстарын жүргізуге мүмкіндік беретін бейне тұрқын суреттеп көрсетті.

	Көлемі 80x40 метрлік бүкіл құрылыс шығыстан батысқа қарай созылған. Ол қақпалары алдына келіп тірелетін орлармен және үсті черепицамен (қатырма балшық) жабылған кесек дуалдармен айнала қоршалған. Ал ол дуалдары іші-сыртынан сыланып, әктелген. Қақпалар алдында — бір-біріне қаратылған қойлардың мәрмәр мүсіндері. Солардың артқы жағынан тас төселген жол мен артылған жаңбыр суы керамика құбырымен ағып барып құйылатын тоған тартылған. Соған жалғастырыла мәрмәрдан жасалған тасбақаның жонына (қытайдың мәңгілік символы) жазуы бар атақты ескерткіш құлыптас бекітілген. Археологтың пікірінше бұл құлыптас төбесі черепицамен жабылған павильонның ішіне орналастырылған болса керек; павильон қабырғалары сыланып, әктелген. Сол павильоннан жол Храмға тартады; жолдың екі жағынан бейнебір құрметті қарауылда тұрғандай, адамның табиғи шамасына сәйкес қалыпта төрелер мен қызметшілердің мүсіндері тізілген. Жоспарында храм шаршы тұ0рғыда өрілген, 10,25x10,25 м. Оның ақ қабырғалары қызыл безектермен өрнектелген; төбесі меруерт жиекті черепицамен жабылған; қабырғаларында айдаһарлардың күйдірген саздан істелген пішіндері бар. Храмның ішінен ошағымен бірге құрбан шалынатын жер және Күлтегін мен оның әйелінің мәрмәр мүсіндері орын тепкен.

	Күлтегін мүсінінің басын табудың сәті түсті. Ол барынша шыңдық тұрғысынан сомдалған: моңғолдық кескіндері — бет сүйегінің шығыңқылығы, моңғолдық қабақ, төмен жатқан тік мұрын және көздерінің қиғаш бітімі оның нәсілі жағынан Ашин тұқымына жататындығына ешбір күдік келтірмейді. Басына бес тісті таж кигізілген, онда бүркітке ұқсас құс мүсіні бейнеленген. Күлтегіннің бет әлпеті алысқа көз салған жан тыныштығына берілген; сірә, мүсінші оны өлгеннен соң көрген тәрізді.

	Күлтегін әйелі басының тек фрагменті (қалдық бөлігі) ғана сақталған, онан да моңғолдық кескін анық танылады: Әсіресе бұл әйелді жігерлі де табанды жан ретінде сипаттайтын оның қатты қымқырған еріндері тамаша-ақ.

	Ескерткішке қарай пайдамдық тұзды көлден бастап тұтас 3 шақырымға балбалдар тізбегі созылады. Біздің кезімізге дейін 169 балбал бүтін қалыпты, бірақ олар бұдан көп болған сияқты. Кейбір балбалдар адамның тұрпайы сүлбесіне ұқсатылып қашалған, қолдары мен белі белгіленген. Қазылған ордың бойымен шығысқа қарай балбалдардың екінші тізбегі тартылады, бұл Йислдің олар қорған дуалын айнала қоршап тұрған деген жорамал жасауына дәлел болды207. Алайда, бұлар бәрінен де осында бұрын жерленуі мүмкін басқа марқұмға қатысты тізбек болар деген ой келеді.

	Орхон текстері, оларды құрастыру мен жариялау уақыты. Біздің қарауымызда екі ескерткіш бар: кіші және үлкен екі жазудан тұратын Күлтегіннің құлыптасы және Селенгі бойындағы Тоныкөктің жазуы. Қытайдың Күлтегін мен Білгіханға арнаған, сонда, Орхон жағасында мәңгі сақталып қалған эпитафиялары (ескерткішке жазғандары) бұларға жарыспалы текст болып табылады. Екінші ескерткіш в фрагменттік (қалдық) түрде сақталып қалған, ал біріншісі *өзінің тұтастығымен өзіне айтарлықтай назар аудартады.

	Басын ашып алатын бірінші мәселеміз — олардың жазылған уақыты. Күлтегіннің үлкен жазуында ескерткішті тұрғызудың дәл мерзімі қойылған: "мешін жылы (732 ж.), жетінші ай, жиырма жетінші күн". Қытай эпитафисы да сол мерзімді көрсетеді. Мазмұнынан көрініп отырғанындай, қытай тексті сол кезде, жерлеу мен қабір үстіне ескерткіш тұрғызу оқиғасына байланысты жазылған. Алайда бұл түрік текстін құрастырған немесе жариялаған кез емес, өйткені жазуда тарихи баяндау тек 716 ж. дейін ғана жеткізіліп, ең қызық жерінде үзіліп қалған. Күлтегін жасаған төңкеріс және оның немере аға-інілерін өлтіруі еске салынбаған және бұл, сірә, тегін емес. Осымен қатар жазу тексті 719 ж. кешіктірілмей құрастырылған, өйткені онда 720 ж-ғы ұлы жеңістер суреттелмеген әрі тіпті басмалдардың есімдері де айтылмайды. Демек, біз таста 732 ж-мен мәңгі есте қалдырылған текст 716 және 720 жж. аралығында, онан да дәлірегі 717-718 жж. құрастырылған деген қорытындыға келе аламыз. Ол кезде Білгіхан күйзеліске ұшыраған елді қалпына келтіре отырып, қалың жұртшылыққа үндеу тастаған. Бастапқы кездегі тарихи шошыма да, бектер мен халықты өсиеттеу де, Күлтегіннің қайтыс болғанына дейін, яғни 14 жыл ішінде текстке тек қана Күлтегінге арналған эпитафия қосылғанына қарамастан үлкен және кіші жазулардың бүкіл бағдарламалық сипаты да, міне осымен түсіндіріледі. Сірә, текстің өзі қайта өңдеуге жатпайтын әдеби шығарма ретінде қаралған болуы керек. Осыдан біздің мынадай қорытынды жасауымызға болады: халыққа үндеу шынында да Білгіханға жақсы нәтижелер берді, өйткені ол халық арасында әйгілене түсті — бүйтпеген жағдайда тас бетінде мәңгі қалдырған кезде текст міндетті түрде өзгертілер еді, яғни толықтандырылар еді.

	Алайда бірде-бір тарихшы өз шығармасын нақты материалмен толықтыру мүмкіндігін пайдаланбай қалмас еді. Иоллығ тегін де ерекшелік жасаған жоқ. Білгіханның құлыптасындағы жазуға ол Күлтегінге жазғанынан қалып қойған шайқастар мен жорықтар жөніндегі барлық мәліметтерді қосты. Мұнда ол 700 ж. Танғұттарға жасалған жорық туралы, 709 ж. чиктерді бағындыру жөніндегі, 714 ж. Бесбалық түбінен түріктердің талқандалмаған жасақтарының шегінуі, 715 ж. Агу маңындағы тоғыз-татарлармен шайқасу, 716 ж. аяғында ұйғырларды бағындыру, 717 ж. татаптар мен қарлұқтарды жеңу, 720 ж. Лянчжоу маңында империя әскерлерін талқандау және қидандар мен татаптарға 721-722 және 733 жж. жасалған одан кейінгі жорықтар жөніндегі оқиғаларды еске салады. Әсіресе, 716 ж. төңкеріс пен кескілесу жөнінде бүркемеленген" әрі сумаң сөйлемдермен еске салуы назар аударарлық. Құлыптастағы бүкіл жазу осыдан басталатындықтан да текстің бұл жері неғұрлым мағыналы. Мұның есесіне ескіні қайталап жату қызғылықсыз болғандықтан да Күлтегін жазуында баяндалған оқиғалар жанды әрі толық етіліп осында жинақталған. Баяндау 734 ж. қайтыс болған хан ғұмырының соңына дейін жеткізілген, тіпті оның жерленуі "доңыз жылы бесінші айдың жиырма жетінші күні" [755 ж. жазы ] деп жазылғандықтан да одан әрі жалғастырылған. Сол уақытта жазу тексті "бір ай төрт күнде" құрастырылған. Бұл орайда Иоллығ-тегіннің тәжірибесі болды және жазушыларда жиі кездесетініндей, ол өзіне өзі еліктеді. Сонымен біз Білгіханның құлыптасындағы жазуды Күлтегіндегі жазудың жалғасы және соған қосылған қосымша ретінде қарастыра аламыз".

	Күлтегін жазуы жазылған уақытқа Тоныкөк жазуы да жатады. "Білгі қаған халқына" үн тастағандықтан да ол 716 ж. соң және 720 ж. дейін құрастырылған, өйткені басмалдармен күрестегі дана Тоныкөктің сіңірген енбегі жөнінде бұл жазуда ешнәрсе айтылмаған. Оның үстіне жазу Тоныкөк қуғында жүргенде және халыққа үндеу тастауы арқылы өзінің еңбегін ханға мойындаттырып, өзін сарайға қайтаруына әрекеттенген кезінде құрастырылған. Оның бұған 719 ж. ғана. Сұлу Қытайдан хан атағын алғаннан кейін ғана қолы жетті. Олай болса жазу тексті 717-718 жж. құрастырылған, сөйтіп біз бір тақырыпқа сөзбен қақпайласушы екі жазудың сақталып қалуы сияқты сирек кездесетін оқиғаға тап болып отырмыз.

	Үшінші құжат —"Онғын тасы"— айдаһар жылында , яғни 716 немесе 728 ж208, орнатылған. Білгіханның таққа отырғанына дейінгі, яғни 716 ж. дейінгі оқиғалар ғана суреттелгенімен, бірінші мерзім сенімсіз. Бірақ 716 ж. құрастырылған текст жартасқа 12 жылдан кейін ғана қашалып жазылды. Бұл ескерткіш қатты зақымдалғандықтан ондағы жазуды айырып, ғылыми айналымға қосу қиындыққа соқты. Әйтсе де текстің бұрынғы қалпына келтірілген қолда бар түрі оны осы жанрдың үшінші түрі ретінде Күлтегін мен Тоныкөк жазуларына жатқызуға мүмкіндік береді. Онда 719 ж. өлген (қой жылы) Алып Ілетміш мадақталған. Жазуда марқұмның ұлдары мен інілерше өзі 716 ж. төңкеріс кезінде шынайы берілген Білгіханға адалдықтарын сақтауы керектігі жөніндегі өсиеті айтылады. Бұл құжат өзінің бағыты жағынан Күлтегін жазуына жанасады.

	Жанр. Үш жазудың үшеуі де түрік қоғамының қалың бұқарасына арналған үндеу іспетті. Және де бұл үндеулердің мақсаты ешнәрсемен бүркемеленбеген: халықтың көзін жеткізгілері келеді. Демек, жазулар — үгіттеу, яғни оларда тарихи материал іріктеліп келтіріледі. Соңдықтан "Таншуда" оқиғалар барысының жарыспалы түрде баяндалуы біз үшін ерекше бағалы. Бұларды салыстырып тексерген кезде оқиғалардың едәуір дұрыс баяндалғанына, бірақ толық еместігіне көз жеткіздік. Бұл түсінікті де, себебі үгіттік құжатта бейтараптылық тек қисынсыз ғана емес, сонымен бірге ақылға сыймастық. Осындай жанрдың көп болуының өзі түріктерде сөздің күшті ақиқатты шынайы күш болып есептелгендігіне сендіреді. Олай болса, бұл — дамыған қоғам еді және онда қоғамдық пікір өмір сүріп жатты.

	Композиция. Жазулардың композициясын зерттеу қызықты қорытынды жасауға мүмкіндік. береді. Жоғарыда Иоллығ-тегін мен Тоныкөктің жазулары — қақпайлы құжаттар екендігі көрсетілді. Олардың композицияларын салыстыру бұған күмән қалдырмайды.

	Бұл жағдайда барлық күшімен "бастықтарға жағынып қалуға" тырысатын Алп Ілетміш жазуы қызғылықты. Аталмыш жазу тарихты ресми түрде баяндаудан басталады; бұдан әрі ол өзінің атақ-шені бар туыстарын көрсетеді; мұнан соң ол өзінің Қапаған ханға да, Ілтерісханға да адал болғандығын атап көрсетеді, ал Білгіханға одан да адал екендігі даусыз. Ол тіпті балаларын да осы принципте тәрбиелейді. Қысқаша айтқанда, ол оқырманды өзінің ниеті түзу екендігіне сендірмекке тырысады. Сірә, бұл оған қажет те болған шығар, өйткені Қадаз маңындағы шайқастан кейін әскерге қолбасшылық жасауды Күлтегіннен басқа ешкім де емес, дәл сол қабылдап алды. Ол Мочурдың тірі қалған жақтастарының бірі еді

	Иоллығ-тегін

	1. Автор оқырмандарға хан мен оның серіктерін таныстырады (§ 1-2).

	2. Ілтеріс пен Қапаған хандардың соғыстарын қысқаша санап өту (§ 3-4).

	3. Қытай мәдениетін сынау (§ 5-6).

	4. Халықтың құлқын сынау1

	5. Ханның халық алдындағы еңбегін көрсету (§10): Қаған болып мен жарлы халықты көтердім, оны бай еттім, көп халық еттім. Менің сөзімде шындыққа жанаспайтын бір нәрсе бар ма, сірә?".

	6. Жазудың кімдерге арналғандығы: „Түрік бектері мен халқы біліп қобыңдар..." — және автордың қолы: „Бұл жазуды жазған оның немересі Иоллығ-тегін" (§13).

	Білгі Тоныкөк

	1. Автор өзін таныстырады: „Мен дана Тоныкөк ..." т. т. (§ 1).

	2. Бірінші қағанат тарихына шолу жасау (§ 1-3).

	3.Құтлуғ таланттарын сынау (§ 4-7).

	4. Халықтың аздығына сілтеме (§ 6).

	5. Тоныкөктің өзі басқарған жорықтарын санап шығуы (§ 8-48): „Мен әскерлердің қолбасшысы болдым, мен күндіз дамыл таппай, түнде ұйықтамадым, өзімнің қызыл қанымды төгіп, өзімнің қара терімді сорғалаттым, мен халыққа жұмыспен күш бердім және ұзақ әскери шапқыншылықтарды мен өзім бағыттап отырдым".

	6. Автордың қолы және жазудың кімдерге арналғандығы: Мен дана Тоныкөк Білгі қағанның түрік халқы үшін жазуға бұйырдым: Ілтеріс қағанның және дана Тоныкөктің тырысушылығы арқасында міне, Қапаған қаған мен түріксир халқы өмір сүруде (§ 61).

	Алп Ілетміш

	1. Автор өзінің бүкіл ру тарихын береді (§ 3-4).

	2. Тарихқа шолу жасау (§ 1-3).

	3. Адалдығына акт беру: „Мен Қапаған мен Ілтеріс елі үшін тәрбиеленгем (§ 3-4).

	4. Халықтың мінез-құлқын қатал айыптау (§ 6-9).

	5. Өз әкесінің (§ 5-6) және өзінің (§ 10) шын бағынғандығын көрсету.

	6. Жазудың кімдерге арналғандығы: Білгіханға адалдықтарын сақтау жөнінде балаларына өсиет айту (§ 3) және ұлының жерленген әкесіне үн қатуы (§ 4).

	Сонымен біз осы бір ғана материалды диаметриальді ( қарама-қарсылықта баяндау кезіндегі композициялық қайталаушылықты көріп отырмыз. Иоллығ-тегін ханды көкке көтере мадақтайды; Тоныкөк хан ақылды емес еді, "семіз өгіз қайсы және арығы қайсы екенін білмейді" деп тікелей көрсетеді. Иоллығ-тегін қытай мәдениетін сөгеді. Тоныкөк өзім сонымен тәрбиеленгенмін және ол өзіме зиян келтірген жоқ деп мәлімдейді. Иоллығ-тегін бектерді сатқындыққа бейім тұратындығы үшін сөксе, Тоныкөк оған қарсы шығады: "өзімнің түрік халқыма мен қаруланған жауларды жібергенім жоқ және сайманданған атты әскерлерді әкелмедім" дейді ол.

	Мұндай мысалдарды көп келтіруге болар еді, бірақ осы да жетеді. Орда ішіндегі екі партияның : қуғындалған ханзадалар мен қолы жетіп үлгірген ақсүйектердің сөзбен қақпайласуларын білдіретін болғандықтан Иоллығ-тегін мен Тоныкөктің жазулары тек өзара байланыста зерттелуі мүмкін.

	Тоныкөк Білгіханмен татуласқан кезде ол басқаша сөйлей бастады: "Могилянь орданы дуалдармен қорғап, Будда мен Лао-цзыға храмдар салмақ болды. Тоныкөк былай деді: "түрік халқы өзінің саны жағынан Қытайдағы халық санының жүзден бірімен де теңесе алмайды, сондықтан ол мемлекетке қарсы тұра алмақ емес. Мұның себебі түріктер шөп пен судың соңында жүріп, өздеріне тұрақты мекен таба алған жоқ және әскери істермен ғана шұғылданады. Күштілер — иелену үшін алға ұмтылады, әлсіздер — бас сауғалап, жасырынады. Тан үйінің әскерлері көп, бірақ пайдаланатын жер жоқ... Оның үстіне Будда мен Лao-цзы ілімі оларды адамгершілікке, адалдыққа тәрбиелеп, жаугершілікке икемсіз, әлжуаз етеді.

	Қулық-сұмдықты хан сарайы өзінің иелеріне ұнайтын және сол кездегі саяси қалыпқа сай келетін әуенге басты, ал Білгіхан тұсындағы мұндай ахуал қариялар ақыл-парасатын мойындау еді. Тоныкөктің сарай маңындағы ептілігі жазудың өзінен-ақ көрінеді. Мұнда ол өлген хандардың барлық даңқын ұялмастан өзіне тіркейді. Ал тірілері жөнінде: "Білгі қаған түрік-сир халқы мен оғуз халқын биікке көтерді" деп жазады.

	Күлтегіннің үлкен жазуы екі тақырыптық баяндаудан: 550 ж. бастап 718 ж. дейінгі түріктер тарихынан және Күлтегінге арналған некрологтан тұрады. Баяндау Білгіханның өзінің атынан айтылады, бірақ оны ең дұрысы Иоллығ-тегін жазған. Идеологиясы жағынан алғанда үлкен және кіші жазулардың мағыналары бір тектес.

	Бірінші баяндау дүниенің жаратылыуынан басталады; сонан соң алғашқы хандардың сіңірген еңбектері мен Бірінші қағанаттың құлауы жөніндегі еске түсіру кетеді. Түріктерді Тан империясына бағындыру тарихы мейлінше қысқа, бірақ айқын айтып берілген және бір сөйлеммен Фунян көтерілісі жайында еске салынған. Осыдан кейін құтқарушы Ілтерісхан көрінеді; автор ол үшін мақтау сөздерін аямайды. Қапаған ханның соғыстары тым қушитылып жіберілген. Ал бұдан соң "қағанға байланысты опасыздық" жасаған, сөйтіп, оның "ұшып кетуіне", яғни өлуіне кінәлі болған халыққа ақыл айту орын алады. Текст Білгіханның өзінің сіңірген еңбектерін (әскери жағынан гөрі, ішкі құрылым саласындағы) әңгімелеумен біткен. Тағы да 720 ж. соғыс және басмалдар туралы бір ауыз сөз айтылмаған. Сондықтан текст 720 ж. дейін құрастырылған деп есептеу керек. Бірақ онда жаулардың қатарында қидандар мен татаптар еске алынғандықтан, үлкен жазу кіші жазудан және Тоныкөк жазуларынан соң бір жылдан кейін, яғни 718-719 жж. жазылған-ау деп ойлауға болады.

	Бұл бөлігінде Күлтегін жазуы композициялық және идеологиялық жағынан Иоллығ-тегіннің жазуын қайталайды. Сондықтан мұның біріншісі кіші жазу болып, оған Тоныкөк жауап қатқан-ау, ал жауап қату үшін оған үлкен жазудың тексті құрастырылып берілген шығар деген ой келеді. Алайда бұл тек болжал ғана.

	Екінші бөлігі — Күлтегінге жазылған некролог. Әкесі Құтлуғ қайтыс болған кезде аудармашының шамамен көрсетуі бойынша Күлтегін 7 жаста еді деп жазылғанын, бірақ бұл дұрыс еместігін, өйткені ол кезде, 693 ж. Күлтегін 9 жасар болғанын, ал мүмкін тіпті 10 жасқа толғанын атап көрсету керек26. Бұдан әрі 700 ж-дан 716 ж. дейінгі жорықтар егжей-тегжейлі суреттелген. Күлтегіннің өлтірген жауларының саны және оның тұлпарларының аттары берілген. Сірә, текстің бұл бөлігі 716 ж. Күлтегін тудырған кескілесуден кейін оны ақтау мақсатында 717 ж. құрастырылған болуы керек. Сондықтан да оның сыртқы жаулармен күресудегі ерліктері соншалықты мұқияттылықпен жазылған. Бұл текстке Күлтегінді жоқтайтын және оның жерленуін суреттейтін "құйрық жапсырылған". Күлтегіннің 716 ж. жасаған соңғы ерлігі мен оның 731 ж. қайтыс болуы арасында ешқандай қисынды байланыс жоқ оның есесіне ешнәрсемен ақталмаған, 15 жылға созылған хронологиялық үзіліс орын алған. Мұны тек бұрыннан дайын әдеби шығарма — тірі кезіндегі мадақтың құлыптас жазуы ретінде лайықталып пайдаланылғанымен ғана түсіндіруге болады. Бұл үшін соңғы жағы өзгертілген. Жазу Күлтегіннің қайтыс болған мерзімін белгілеумен және оның жерленуін суреттеумен тәмамдалған. Үгіттік үндеу текстері келешек ұрпаққа өсиет үшін мәңгі есте қалдырылған. Сөйтіп, сөзбен қақпайласу сарынға айналып кеткен.

	Жазулар түпкі материал рөлінде. Енді өзіміз үшін неғұрлым маңызды сұраққа көшейік: жазуларда баяндалған жәйттерге сенуге бола ма және оған қандай дәрежеде сенуіміз керек? Біз жоғарыдан білгеніміздей, ол жазуларды әділетсіз және шындықты айқындауды емес, оны өз мақсаттарына жетуді алдарына міндет етіп қойған адамдар құрастырған. Сондықтан Иоллығ-тегін мен Тоныкөктің берген бағалары әділетті баға бола алмайды. Оқиғалардың барысы да толық баяндалмаған: "Таншуда" көрсетілген бірқатар фактілер жазуларда еске де алынбаған. Бірақ, сонымен бірге жазуларда VIII ғ-дағы түріктер мәдениетін біздің көз алдымызға елестетін көптеген мәліметтер бар. Олардың діні, тарихтық және географиялық танымы, олардың идеалдары, ұнамдары, ең ақырында жауынгерлік тактикасы мен оны ұйымдастыру жүйесі жазуларда қытай мәліметтерінен асып түсетіндей жеткілікті бейнеленген. Жазуларды құрастыру кезінде қандай да бір жәйттер жалпыға мәлім әрі талас тудырмайтын болғандықтан, олар жайында жол-жөнекей еске салынады да, сол арқылы фактілерді әдейі бұрмалаушылыққа жол берілмейді. Бұларға сенуге болады, сондай-ақ жазулар негізінде түріктер мәдениеті мен идеологиясының очеркін құрастыру қиын емес.

	Қағанат тарихының саяси және стратегиялық проблемалары жоғарыда талданған болатын және де дәлдеп түзетуші түпкі материал ретінде бұған "Таншу" тартылды. Сондықтан біз ол жағын енді қозғамаймыз, ал барлық назарымызды түріктердің рухани өмірінің осы уақытқа дейін біздің көңілімізден тысқары қалып келген жақтарына және қағанаттың апат болуы қарсаңындағы көне түрік мәдениетінің сонылығына аударамыз.

	Соғыс. Екінші түрік қағанаты әскери мемлекет болды, сондықтан соғыс Күлтегін жазуында аса жақсы бейнеленеді. Ұрыс тактикасы сияқты, түрік батырының кескіні де "Роланд туралы жырдағы" серіні барынша еске түсіреді. Шайқас тағдыры ауыр қарулармен жарақтанған салтаттылардың лап қоюымен, олардың бір-бірінен ара қашықтығы едәуір болғандығы соншалық, іс жүзінде әрбір жауынгер өз еркімен әрекет ететін самсыма саптың селдей аққан көшкінімен шешілетін. Сондықтан ұрыстың табысты болуы әрбір жауынгердің жеке дайындығына байланысты еді.

	Бұл жөнінен Күлтегіннің айрықша үздік шығып отырғаны жоғарыда айтылды да. "Қүлтегін Байырқудан әкелінген ақбоз айғырға мініп, шабуылға шықты, бір ерді ол садағымен атып жаралады, екеуін найзасымен түйреп тастады. Осы шабуыл кезінде Байырқудан әкелінген ақбоз айғырын мертіктіріп алды — оның қабырғасын сындырды". Осыдан кейін ол Башгу күлгін торысына мініп, түркештердің сапына бұзып-жарып кіреді; Шалшы ақбоз атымен ол екі қарлұқты түйреп өлтіреді. Ізгілдермен шайқаста ол Шалшы атын жоғалтып алып, ақбоз Азманмен алты оғузды найзалап тастаған және семсерімен жетіншісін шауып өлтірген. 716 ж. орданы қорғап, ол "ақбоз Отукен жеті қарсыласын түйреген, сөйтіп, орданы жауына бермеген.

	Сонымен, жекпе-жек — сол уақыттағы ұрыстың маңызды бөлігін құрайтын. Егер батырлар қашанда онша көп бола бермейтінін ескерсек, мұндай тактика жағдайында батырды саптан шығару оңдаған қатардағы жауынгерді шауып тастағаннан гөрі көп пайдалы екендігі өзінен өзі түсінікті. Батырлар әскерлердің саңдақ тобын құрайтын және олардың өлімі, әдетте, сапта үрей тудырып, оны жеңіліске ұшырататын.

	Әйтсе де ұрыс жүргізудің бұл қарапайым тәсілі орағытып өту айласын жоққа шығармайтын (найза бойламайтын қалың қар үстімен өткен және Ертіс өзені арқылы жүзіп өтіп шыққан бас айналдырарлық жорықтарды еске түсірейікші). Түрік әскер бастықтары кенеттік факторын кеңінен пайдаланды.

	Жекелеген әскерлердің адам санын ең болмағанда шамамен анықтаудың мүмкіндігі жоқтығы өте өкінішті. Біз қытайдың оларды асырып көрсетуіне сенбеуіміз керек — ен далада жүздеген мың әскерді асырап отыру оңай емес. Тоныкөк жазуында Ярыш даласындағы түркештер әскерінің саны 100 мың адам болды деп көрсетілген. "Мұны, әрине, сөзбе-сөз түсінбеу керек. 100 мың деген —"сансыз көп". Екінші бір жерде Тоныкөк 697 ж. Отукен тобырындағы түріктердің күші 2 мың адам болды деп, оны өз бетінше кемітіп көрсетеді. Алайда, сол арада-ақ ол әскерлердің екі жасағы болғанын айтып отырмын деп түсінік береді.

	Соғыс кезіндегі қатыгездік күшті болды — әйелдерге де, балаларға да аяушылық жасалмады. Олар масқаралық құлдыққа түсірілді немесе жай ғана өлтіріле салды. Әдетте, дамудың ерте сатысында тұрған халықтарда тайпааралық соғыс кезінде әйелдерге ешкім тимейтін болған.

	Идеология. Қағанаттың ресми идеологиясы: қытай мәдениетін мойындамау және көршілерінен өздерінің артықтығың ұғыну сияқты екі принципке сүйенді. Осы екі принциптің екеуі де өте жүйелі түрде жүзеге асырылып отырды және көк түріктер мемлекетінің қайта тууы сияқты оның апатқа ұшырауына да себепші болады.

	Бірінші мәселе бойынша Иоллығ-тегін мен Тоныкөк бір пікірде. Иоллығ-тегін былай деп жазады: "Бізге соншама көп алтынды, күмісті, спиртті (немесе астықты) және жібекті шектеусіз беретін табгач халқының сөздері тәтті, ал асыл заттары жұмсақ болды, тәтті сөздерімен және сәнді асыл заттарымен қызықтырып, олар шалғайда өмір сүрген халықтарды аса күшті еліктірушілікпен өздеріне тарта білді. Келгендер болса соларға жақын қоныстанып, сонан соң ақымақтық данасуларын бойларына сіңіре берді".

	Бұл "данасу" дегеннің не екендігі Күлтегінге арналған жазуда түсіндірілген: "...табгач халқы тарапынан болған арандатушылықтың әрі алданушыларды алдаудың салдарынан және оның қызықтырып еліктіруінің салдарынан, сондай-ақ олардың [табгачтардың ] інілерді ағаларымен араздастырып қоюының және халық пен басқарушылардың бір-бірлеріне қарсы қаруландыруының салдарынан — түрік халқы өзінің өмір сүріп келген елін кері кетуге жеткізді". Тоныкөк қысқа қайырады: "Мен өзім, дана Тоныкөк, табгачтар мәдениетінің ықпалында тәрбие алдым... Хан: "маған қосылыңыз" деді. Мен, дана Тоныкөк, оған келіп қосылдым". Тоныкөк таңдау жасады, сөйтіп дала үшін қаланы тастап кетті.

	Түріктердің идеялық бағыты бар болғандығын қытай жазуы да атап көрсетеді, оны жаугершіл ескішілдік деп атауға болар еді. Өзінің абыройын сақтау үшін ол жазу қытай мәдениетін жақтырмаушылыққа мейлінше созалаңқы түсініктеме ұсынады: "Оның [Күлтегіннің ] туыстарына деген ізеттілігі, баршаға деген достық пейілі шалғай елдерге мәлім болды оның ұлылығы мен рақымшылдығы оны өзінің әдет-ғұрпын өзгертуден қорқытты". Тым қышқылтым болғанымен бұл сыпайы түсіндірме тек бөтен мәдениеттен саналы түрде іргесін аулақ салып, оған өзінің ескі әдет-ғұрпын қарама-қарсы қоюы фактісін қуаттайтындығымен ғана аса маңызды.

	Осы тұсының төтенше маңызды болатын себебі: мұнда тек мемлекеттердің күресі ғана емес, сонымен бірге мәдениеттердің күресі, екі дүние таным мен дүние тану жөніндегі түсініктердің күресі бар. Ұлы дала өз манифесімен қытай болмау, ал тек өзінше болу құқын мәлімдеді. Мұндай күрес тіпті хунндық Модэшанью уақытынан бері қарай созылып келеді, бірақ мұнда ол құжатта қисынды мазмұндалып жазылып қойылған. Қытайдың ырқына берілмеу үшін орасан зор күш-жігер жұмсау керек болды, әне соны Құтлуғ, Тоныкөк, Күлтегін және Иоллығ-тегін сықылды көк түріктер жүзеге асырды.

	Әйтсе де, қытай садақасынан айрылдырып, қалта түбін қақтырғанымен бірінші принцип көк түріктер еліне бағынған көшпелілер арасында әйгілі болса да, екінші принцип түгелімен қабыл алуға келмейтін еді және тіпті қорлағандық саналатын. Өз ішіңде біртұтас түрік елі оның негізін қалаушылардың идеясы бойынша өзге тайпалардың үстінен билік жүргізуге тиісті болатын. Тоныкөк өзінің сіңірген еңбегін атап көрсеткенде, ол бүкіл өмірі бойы "жаңа иеліктер таптым" және "түрік халқын жоғары дәрежеге көтердім" дейді. Түрік ханы орнатқан "тәртіптің" мәнісін "біздің құлдар құл иеленушілерге, ал күңдеріміз күң иеленушілерге айналды" деп түйеді.

	Білгіхан былай деп мәлімдеді: "Туфань (Тибет патшалығы) иттерден тарайды, ал Қидан мен Хи менің кіріптарларым". Түркештер ханын түріктер өздеріне тәуелді деп санады, сондықтан Чаньаньдағы бір тойда түрік елшісі түркеш елшісінен төмен отырудан бас тартты. Түріктердің менменділігі өздерін даланың ұйымдастырушысы және онда өзіндік соны мәдениет құрушы санайтын түсініктерінен туындады. Бірақ бұл түсініктері қол астындағыларын қанаумен және тіпті олардың өндіріс құралдарын еріксіз иеленулерімен байланыстырылды. Ал мұның өзі қол астындағыларды мұндай қанаушылықтан құтылу жолын Империямен одақтасудан іздеуге мәжбүр етті, және сол қадам Қағанаттың апатқа ұшырау тағдырын күні бұрын шешіп қойды. Әйтсе де, көк түріктер ұзын найза, өткір қылышпен уағыздаған мәдениеттің қандай болғандығын көрейік.

	Тарих. Өз тарихын білмейінше және оған белгілі бір көзқараста болмайынша ешқандай мәдениеттің дамуы мүмкін емес. Егер басқалардан алынып пайдаланылмаса, жыл санау дәуірі этногенез (халықтардың шығуы) тарихи процесінің басталғанын білдіреді, яғни, сол мерзімнен былай қарай белгілі бір халықтың өмір сүре бастағандығы есепке алынады, оған дейін болып өткеннің бәрі сол халық үшін тарихтан бұрынғысы болып табылады.

	Түріктер өздерінің өмір сүре бастағанын әлемнің жаратылуынан бері қарай есептеп келді, бірақ олар дүние оншалықты көне емес деп ойлады. Күлтегін жазуы тарихи шолымадан басталады: "Жоғарыда көк аспан және төменде құба жер жаратылғанда [немесе пайда болғанда] сол екеуінің арасынан адам баласы жаратылған [немесе шыққан] болатын. Адам баласы үстінен менің ата-бабаларым Бумын қаған мен Истеми-қаған салтанатты отырды". Сонымен, дүниенің басталуы дәл біздің жыл санауымыздың VI ғ. деп белгіленген. Демек, оның тұсында дүниенің жаратылғанына не бары 200 жыл ғана болған. Бұл арада бәрінен бұрын Орта Азиядағы хунндық саты үзіліп қалғандығын атап көрсету керек. Шыңғысхан моңғолдары түріктер жөнінде ешнәрсе білмегені сияқты хунндардың ұрпақтары түріктер де өздерінің ата-бабалары жөнінде ешнәрсе білмеген. Егер біз Хунну мен түрік қағанаты арасындағы және қағанат пен Шыңғысхан империясы арасындағы дәстүрлердің екі рет үзілгенін ескермесек, онда Орталық Азияның тарихы бізге түсінікті бола алмайды. Бұл үзілістерде ғылымға, ағарту ісіне қарсы тұрушылық кезеңдері жатыр.

	Ал қытайлар үшін тарих оқиғалардың үздіксіз тізбегін құрайтын түзу сызық сықылды көрінетін. Сондықтан құлыптас жазуындағы қытай тексті мүлде басқа тарихи концепсияны (көзқарас жүйесін) алға тартады. Сірә ол да өз позициясын насихаттауға есептелген болуы керек. Ең алдымен тек Инь және Ян деп аталатын соқыр күштердің ойындарынан ғана үзілген адамзаттың әуел бастапқы қоғамдастығы жарияланады. Мұндай көзқарас Тан әулетінің императорларына барынша ұнайтын, өйткені олардың қай-қайсысының да күш-жігері тек әуел бастапқы сол рахат өмірді қайта қалпына келтіруге ғана жұмылдырылуда деп есептелетін. Онан соң түріктер хунндардың ұрпақтары ретінде аталып, хунндар Қытайдың бағыныштылығында болған кезең баса айтылған және оның өзі жалпы алғанда екі халықтың тарихы үшін кездейсоқ оқиға ғана болған еді деп көрсетілген. Бұл арада жазудың тек білімі жоқ оқырманға ғана есептелгендігі бірден байқалады. 630 ж. бірінші түрік қағанатын жаулап алушылық тәртіпсіздікті жою үшін жасалған қадам ретінде ғана алға тартылған және де жауынгерлік ерліктер ескерусіз қалған. Қағанатты қайта қалпына келтіру мен одан кейінгі соғыстардың тарихы сыпайыгершілікпен ұмыт қалдырылған, бірақ "басып кірушілік пен мазалаушылық енді тиылған, садақ пен жебе қорамсағына салынған, оларға [түріктерге] менің [императордың] қамқорлығым қажет болмаған, біз олардан алдаушылық көрмеген" бейбіт қарым-қатынастардың орнатылғандығы көрсетілген. Одан әрі "қаған бейнебір менің ұлымдай" делінеді, яғни, жүзеге асырудың сәті түспеген тәуелді етудің емес, ал "жақсы көрушілік пен қошеметтеушіліктің" формасы белгіленеді.

	Тарихи келешек сол заманғы саяси бағыт принциптерін негіздеу үшін жұмылдырылған болатын, бірақ, әрине, қытайлықтардың өздері Күлтегін құлыптасының жазуын тарихи шығармалар санатына жатқызған жоқ. Біз үшін басқа нәрсе — VIII ғ-да ғылми-тарихи сөз қақпайласулардың орын алғандығы және оның сипаты аса маңызды. Түріктердің өз тарихына көңіл бөлушілігі қытайдікінен мүлде өзгеше.

	Екінші бір қызықты жағдай — құлыптас жазуы мен қытай мәліметтеріндегі түріктердің пайда болуы жөніндегі түсіндірменің шындыққа жанаспайтындығы. Қытайлықтар бізге екі аңыздық мағлұмат жеткізеді, олар бойынша түріктер жас ханзада мен қаншық қасқырдан пайда болған. Жазуда аңыз немесе ертегі деудің орнына, qylyn — болған, болуы керек деген етістік қойылған.

	Құлыптастағы қытай жазуы этногенездің (халықтардың шығуының) дәл осы мағлұматын қайталайды, оны аңыздардың көне жазуларынан артық көреді. Енді түріктердің пайда болуы "батырлары көп шыққан" Динлин елімен байланыстырылады , яғни, құбылысты ұғыну жергілікті табиғаттың қасиетін көрсетумен анықталатын жабайы-материалистік тұрғыға келтіріледі. Екі жағдайда да түріктік көрсетулер жазып қойылған шығар деп ойлауға болады, мұның өзі түріктерде ғылыми ойдың дамығандығын көрсетуге негіз қалайды. Өзінің сол кезге дейінгі 200 жылдық тарихы аралығында олар, сірә, дүние танудың аңыздық, бейнелік асуынан өтіп, тарихтық әрі тиімділік түріне құлаш ұрған тәрізді.

	Бұдан кейін Бірінші қағанаттың тарихы тым үстірт баяндалады. Алайда, таққа мұрагерліктің түріктік "сатылық" тәртібі атап көрсетілген: "Олардан кейін солардың інілері қағандар болды, ал онан соң осылардың ұлдары қағандарға айналды". Одан әрі "басқарушылар мен халықтың қыңырлығына" және табгачтардың "еліктірулеріне" байланысты өкініш білдіріледі. Түрік халқы "өз елінің берекесін кетіргендері және қағанды өлуге душар еткендері", осының салдарынан өз еңбектері мен күштерін 50 жыл бойы табгач халқына беруге тиіс болғаны үшін айыпталады. Бұған байланысты жазу табгачтарды кінәламайды, өйткені олар жаулары ғой, демек, зиянкестік істеуі керек, ал олай болса олар тиісінше жасап отыр және ешнәрсеге жазықты емес. Бірінші қағанаттың тарихы, міне осымен аяқталады. Әйтсе де жазудағы тарихи мәліметтердің жұтаңдығын жалпы білімсіздіктің салдары деп қарамау керек. Бәлкім, осы жазумен бірге біз таба алмаған немесе жоғалып кеткен басқа мазмұндағы текстер болған шығар. Өйткені, руналық жазу текстерінің көп бөлігі ағаштарға жазылып, ол ағаштар шіріп кетті ғой.

	Тарихтың хронологиясыз баяндалуы мүмкін емес. Белгілі бір мерзімді уақыттан ұзақ мерзімді уақытқа өту — жабайылықтан тарихқа өту деген сөз. VI ғ-да түріктерде жыл есептеудің "айуандық циклы" қабылданды, яғни әрбір жылға аңның аты беріліп, 12 жылдан соң олар қайталанып отырды. Уақытты осылай есептеу Орта және Шығыс Азияның барлық халықтарында қазірде де бар. Айуандық циклдың шығуы ерекше әрі әзірше шешімін таппаған мәселе. Тек қана аңдардың арасында мешіннің де аты аталатындықтан, оны оңтүстік жақтан шыққан деуге болады. Түріктердің айуандық циклды қабылдауы оның халықаралық байланыстарының және шеттен алып пайдаланушылығының күшейе түскендігін көрсетеді.

	Осы циклмен қатар "жанды хронология" да өмір сүрді, мысалы: "Күлтегін 26 жаста болғанда біз қырғыздарға жорық жасадық"; немесе: "Бұл шайқас кезінде Күлтегін 30 жаста болатын"; немесе: "менің нағашы-қағаным тақта отырған кезде", т. т. "Жанды хронология" маусымдық циклдан (бір көктемнен екінші көктемге дейінгі) айуандық циклға көшудің өтпелі түрі болған-ау деген ой келеді. Жылдарды замандарға, ғасырларға бөліп есептеу түріктердің ойына келмепті.

	Түріктердің тарихты түсіну философиясы және оның тіпті бір-бірінен айырмашылығы бар екі бағыты болды. Қытайлықтар тәрбиелеген Тоныкөк — субъективті-идеалистік бағыт өкілі. Ол түрік халқы мен ханының игілігі үшін қам жеп талпыныс жасағандықтан бәрін өзім істедім деп ойлайды. Оның Мен деуін бірінші орынға қоюы — нағыз валютаризм! Діни сәттері де жоқ емес: "Тәңірі [аспан, құдай ] маған білім берді", бірақ жердегіні Тоныкөктің өзі-ақ талғап, айыра алады. Бұл деизм (күнделікті қоғам өмірі мен табиғатқа құдай әсерінің қатысы жоқ деушілік) дерлік. Дәл осы арада Тоныкөктің қытайдан алған тәрбиесінің нышандары көрінген. Тарихи процестің механикасын осылай дерлік түсінуді біз қытай жазуынан да Инь мен Ян күштерінің өзара мағынасыз күресі жағдайынан көреміз. Тайцзун тәртіпсіздікті жойып, ағарту ісін енгізеді; бұл арада валютаризм принципі бұрынғысынан да анық білдірілген.

	Иоллығ-тегінің танымы мүлде басқаша. Түріктер құруға бет алғанда, "түріктердің Тәңірі мен қасиетті Жері — түріктердің Суы былай деді: "жә, түрік халқы құрымайды, ол халық болып қалсын". Сонан соң тәңірі Ілтерісханды басқарады және оны жоғары көтереді, оның әскерлеріне күш береді, сөйтіп көршілерін жеңіп шығуын қамтамасыз етеді. Тәңірі тек есіркеп қана қоймайды, сонымен бірге жоғарыдан баса да алады, сөйтіп жер кең ашылып кетеді, әйтсе де тәңірінің қайырымын жалбарына сұрап алуға болады, сонда ол көмектеседі, өйткені "уақытты [яғни тағдырды] Тәңірі бөледі". Заңды хан "Тәңіріге ұқсас" деп түсініледі, "түріктің ақылды қағанын Тәңірі жаратқан". Көрініп отырғанындай Иоллығ-тегін құдай адамы болған!

	География. Көк түріктердің географиялық танымдары олардың жаугершілік шапқыншылықтарының ауданынан әлде қайда кең болған. Шығыстағы қидандардан, татаптардан (хи) және Манъчжурияның ежелгі монғолдық тайпалары — оғыз-татарлардан басқа түріктер Амур маңының мұқры халқын да білген. Түріктердің шығыс жағында, Ылай-Сары немесе Теңіз өзенімен суарылған теңізге жақын жерде "Шантунг жазығы" жатты. Бұл — солтүстік-шығыс Қытай. Оңтүстік жағынан түріктер екі ірі мемлекетті білді: оның бірі — бұлар Табгач деп атайтын қытай да, екіншісі — Тибет.

	Түріктердің Сібір жөніндегі танымы онша кең болмады: Сірә, тайға оларды қызықтырмаған тәрізді. Олар тек даламен шекаралас өңірде тұратын тайпалар мен халықтарды ғана: Шығыс Забайкальедегі байырқуларды, сол кездері Байкал маңында өмір сүрген құрықандарды, Батыс Саяндағы қырғыздарды және Жоғарғы Ертістегі қарлұқтарды білді. Ертіс атауы (жазуда "Artis") біздің уақытымызға дейін сақталып қалды.

	Батыс елдері туралы еске түсіру едәуір көп. Көк түріктер Орта Азияны Соғдақ деп атады; Сырдария Иенчу — Інжу өзен деп аталды, ал Бузғала Темір-Қапығ асуы — Темір қақпа. Үлкен қалалар өз аттарымен аталған, мысалы, Бухара. Түріктермен шектеспейтін облыстардан Құрдан, яғни солтүстік Түркменияның шөл далалары, тохарлар, tazik — арабтар және Пурум-Рум (Рим), яғни Византия империясы еске салынған. Географиялық ілімнің мұндай кең өрісін көк түріктер бірінші қағанаттың түркіттерінен мұра етіп алды. Түріктердің батыспен байланыстары үзіліп қалғанымен, олар жөніндегі таным дәстүр бойынша ұрпақтан-ұрпаққа өтіп, жинақтала берген, яғни түрік мәдениетінің өсуі жүріп жатты.

	Жазуларда бұл аталғанғандардан басқа әлі әзірше анықтауға көнбей жүрген атаулар да кездеседі: солтүстік-батыс Моңғолияда аздар деп аталатын жұмбақ халық мекендеген, олармен іргелес ізгілдер (?!) және шүбә туғызатын бершекерлер өмір сүрген. Күлтегінге арналған жазуда еске алынатын абарлар жоқ болып кеткен мұқры халқымен қосылып аталады.

	Мұқры халқы жөнінде феофилакт Симокатта өзінің "Тарихтарында" еске салады. Ол мұқырларды "таугастарға", яғни тобастықтарға жақын әрі өте жауынгер халық деп есептейді. Бұл тайпаны біз согэ және алишэ руларымен аралас-құралас бірге тұрған қалпында түркештер құрамынан табамыз. Шаванн мұқры-мөңкі түнгустардың қытайлықтар мохэ деп атап кеткен тобына жатады деп шамалайды.

	Маркварт мұқрыларды меркіттермен бірдей деп саяды. Алайда бұл екі зерттеуші де мекірін немесе мүкрін халқы бар екендігін ескерусіз қалдырған. VII ғ-дағы Қытай анналдарында (тарихи оқиғалардың жылға бөлініп жазылуы) мұқрылар мохэ деп аталады және согэмен бірге Іле өзенінің жоғарғы жағалауларын әрі Хамиге дейінгі солтүстік Тянь-Шаньді мекендеп, түркештердің бір тармағын құрайды. Іс жүзінде мұқрылар дауыссыз дыбыстардың орнын алмастыру ешнәрсемен ақталмайтыны сияқты, меркіттерді Чаньани-Таугастқа жақын халық деуге ешбір келмейтініндей, ешқашанда меркіттер бола алмайды. Мүкріндер болса Тянь-Шань мен Бейшаньнің шығыс тарамдарыңда Вэй империясының батыс шекарасымен түйісе шектесіп тұрды. Сірә, Гучен мен Үрімші аралығына орналасқан Мохэ қаласы осында өмір сүрген тайпаның атымен аталған болуы керек. Ілe өзені аңғарынан қарлұқтар ығыстырған мұқрылар өз облыстарының оңтүстік шеткейінде, Тянь-Шаньнің солтүстік тарамдарында орнығып қалған.

	Рашид-ад-Дин олар жайыңда былай деп хабарлайды: "Бәкрін тайпасы мүкрін деп те аталады. Олардың үйлері Ұйғырстан еліндегі мықты тауларда. Олар моңғолдар да емес, ұйғырлар да емес". Рашид-ад-Дин бойынша айтудың сәйкес келмеуі диалектілердің айырмашылығына байланысты; осы себеппен ол халықты кәбрін деп те атайды. Рашид-ад-Дин бойынша олар аңыздық Өгізхан нағашысының тайпасынан шыққан, моңғолдарға ұқсас, далалық тайпаларға жатады. Бұл тармаққа керейттер, наймандар, оңғұттар, таңғұттар, бәкріндер мен қырғыздар, яғни этникалық тегі бөлек және мейлінше түсініксіз әртүрлі тайпалар кіреді. Мүкріндер жөнінде Әбіл-Ғазы да сондай сөз саптаумен хабарлайды, мұнысында ол, сірә, Рашид-ад-Динге еліктейтін тәрізді. Ақырында мүкіріндер туралы Плано Карпини" мен Мин ши еске салады.

	Моңғол дәуірінде мүкріндер Үгедейдің немересі — Хайдудың үлеске алған жерінде мекендеді, ал кейіннен ол жерлер, сірә, Шағатай ұлысына кірген болуы керек. Шағатай хандарының үстемдігі құлап, далада өзбектік тайпалық одақ ұйымдастырылғанда оған енген тайпалардың қатарында мүкріндер де болған еді. Қазір мүкріндер жоқ, әйтсе де 1896 ж. Грумм-Гржимайло Қарлықтаттан моңғол, қытай және түрік тілдерін араластырып сөйлейтін бір тайпаның қалған-құтқан өкілдерін кездестірген, бірақ Олар соңғы мүкріндер болды ма немесе басқа біреулер ме, ол жағын шешу мүмкін емес-ті. Өздерімен түркештер соғысқан кенгерестер Сырдария сағасында мекендеген печенегтерден бөтен ешкім де емес6 және батыс жаққа қарай ауғанға дейін олар "қаңғарлар" деп аталды, ал бұл — бекзаттық пен батылдықты білдіреді

	Ақырында Тоныкөк өз халқын сир-түркі — turk-sir-budun — деп атайды. Хирттің сир атауын сеянто этнонимнің құрамды бөлігі — қытайдың се деген сөзі ретінде көрсетпек болған әрекетін Г. Е. Грумм-Гржимайло жалған деп тапты, бірақ ол сөз А. Н. Бернштамның өз зерттеуіне сын көзбен қарамауы салдарынан ғылымда орнығып қалды. Сирлер жөніндегі мәселені әзірше ашық қалдыра тұрайық. Батыс түріктері әр қашанда он жебе халқы деп аталады. Бұл этноним емес, ал батыс түркіт ханы Ышбар Төліс-шад-ханның 635 ж , әкімшілік қызметінің қалдырған ізі. Алты чуб шу тайпалары ретіңде түсіндіріледі, бұлар ортаазиялық хунндардың ұрпақтары: чуюе, чуми, чумугунь, чубань; бұлардан чубань VII ғ. ортасында екіге (бөлінді, ал чуюеден шато бөлініп шықты.

	Чуюе (cub) тікелей қытай жазуында түріктердің батыстағы көршілері ретінде еске алынады; мұның өзі ұсынылып отырған түсіндірме үшін негіз саналады Сонымен, көк түріктердің географиялық танымы дамуы жағынан тек қытай мен гректердікінен ғана кем түскен, әйтсе де өз заманындағы батыс европалықтардікінен асып жатқандығы сөзсіз.

	Ауыз әдебиеті. Әтнографиялық мәліметтерге талдау жасауды жалғастыра отырып, біз өз назарымызды фольклорға да аударуымыз керек. Бірақ батырлық сюжеттердің көп бөлігі тіпті көне дәуірлерге барып тірелгенімен ойраттық уақытта қайта өңделгендігі соншалық, фольклорлық материалды тарихи зерттеулер үшін барынша абайлап пайдаланғанымыз жөн.

	Дегенмен, фольклордың кейбір элементтерін тіпті қайткенде де түркіттер уақытына жатқызуға болады. Жырау Н. Ұлағашевтен жазылып алынған батырлар жырының бірі —"Сай Солонг" көне замандарға барып тірелетін жәйттерге құрылған. Батырлар жырының сюжеті қарапайым әрі соны да емес: батыр ерлік жасайды, жын-шайтандар мен жауларын жеңеді. Әйтсе де маңыздылығы басқада: Ұлағашевтің баяндауында жырдың кейбір жерлері қысқартылып кеткен. Мысалы, апасы берген тамаша дәрі — әрдеңені батырдың пайдаланбауы немесе алтай тілінде кездеспейтін "эрмен" деген сөзді қолдануы нені білдіреді. Дегенмен, ең бастысы — алтайлық батыр Сай-Солонгқа алып балуан Ирбис-буркан (мүмкін бұрхан шығар?) көмекке келеді; жыраудың пікірінше бұл "батыр жырының негізіңде көне аңыздың жатқандығын дәлелдейді".

	Осы Ирбис-бурқан өзі туралы: "қалың жартастарды тесіп өтіп, мен жарық дүниеге өзім шықтым"— дейді. Түсінік беруші мұны көптеген халықтарға қатысты, соның ішінде кавказ халқы ертегілерінде кездесетін сарын деп ұғындыруға тырысады. Бірақ Амиран мен Кіші Мгер туралы аңыздар бойынша оның келтірген ұқсастырулары Ирбис жөніндегі қиссаға қарама-қайшы: Кавказда батырлар тауға үңгіп кіреді, ал Ирбис одан үңгіп шығады. Оның үстіне Кавказ бен Алтайдың өзара байланыстылығы мейлінше дүдамалды.

	Ұқсастық әлде қайда беріден, Алтайдың өзінен табылып отыр. Рашид-ад-Диннің шығармасында түріктердің шығу тегі туралы олар тау жартастарының ішіне айдап кіргізіліп, одан шыға алмаған еді деп әңгімеленеді. Сонда олар жартас түбіндегі бір жерге отынды үйіп, лаулата от жағады. Ал тау темір рудасы болғандықтан, ол ериді де, тесік пайда болады, сол тесіктен түріктер жарық дүниеге шығады.

	Мұндағы варианттар дәлме-дәл келеді. Түрік Ирбис-буркен алтайлық Сай-Солонгты бәледен құтқарады да, оның қарындасына үйленеді, сөйтіп олар бірге, ағайынгершілікпен өмір сүреді. Батырлар жырының өзі үшін елеусіз саналатын дәл осы саздың тарихи мәні бар. Ол бір кездері Алтай тұрғындарының түркіттердің қалғандарымен бірігіп кеткендігін қуаттайды. Ирбис, яғни Барыс есімінің өзі орхон жазуларында кездеседі, бірақ есімнің — бурқан деген екінші бөлігі дүдамал туғызады. Ирбистің өз басында құдайшыл дейтіндей ешнәрсе жоқ және оның мұндай құрметті атаққа ие болуға құқы да жоқ сияқты. Онда мәселе неде? Бәрінен бұрын мұнда ең соңғы уақытты қайта қарастырушылық орын алған: бурхан — Бөріхан дегеннен пайда болған, ал бөрілер делініп түркіттер айтылды. Шаманизмнің пайда болуына әрі моңғолдармен және ойраттармен қарым-қатынастың басталуына орай сөздің мәні де өзгерді, сөйтіп, Ирбиске жұмбақ есім қосылды, ал бұл оған шын мәнінде де тән емес еді.

	Осы әуенді — ақ қасқырдың Ақ-Тойшыны Эрликтен құтқарып, маралдардың сүтімен асырағанын түркіттердің шығу тегі туралы ертегімен салыстырып, бұл аңыздан осы заманғы алтайлықтар ата-бабаларының ескі нанымдарының жаңғырығын көре білген Л. П. Потапов та атап көрсетеді.

	Түрік қағанаты дәуіріне келіп тірелетін екінші сюжет — Алпамыс туралы батырлық ертек. Бұл ертегінің бірнеше түрі мәлім. Бірақ солардың неғұрлым көнесі Н. Улағашев жыраудың аузынан жазылып алынған алтайлық түрі "Алып-Манаш". Оның мазмұны түркіттер тарихы үшін маңызды тұрғыда қысқартылып берілген. Алып-Манаш өте дәу батыр болды; туыстары оны Қырғыз-ханның сұлу қызына үйлендірді. Алайда Алып-Манаш өз әйелін сүймеді, сөйтіп, Ақ-Қанның қызы — Ерке Қарақшы сұлуды іздеуге кетеді. Әр түрлі оқиғалардан

	1Рашид-ад-Дин, Шежірелер жинағы, 136-137-66.

	1П. М. Мелиоранский, Күлтегін құрметіне орнатылған ескерткіш, 69-6.

	1Л. П. Потапов, Алтайлықтардың ..., 122-6.

	1В. М. Жирмунский, Алпамыс туралы..., 9-6.

	кейін батыр Ақ-Қанның қолына тұтқынға түседі және жабайы қаздың қанаттарына үйінен көмек сұрап хат жазады. Батырға көмек көрсетуге жіберілген өкіл ағасы оны құтқарудан бас тартады да тұтқын үшін берілген сиқырлы асты өзі жеп қояды. Осыдан кейін Алып-Манаш кейпіне айналған сатқын, досының әйелін алу үшін кері қайтып кетеді. Батырды өзінің аты босатады, мұнда да сиқыршылық орын алады. Батыр мен аты бірлесіп, Ақ-Қанды жеңеді, сөйтіп оны көптеген батырлардың өлуіне себепші болған қызымен бірге өлтіреді. Ақ-Қанның халқы мен малдарын "қалталарына салып", еліне алып кетеді. Жаудың халқы мен малын "қалталарына салып" алып кету — алтай ертегілерінде кездесетін дағдылы әрекет. Алайда ол үйіне шашы жоқ тазшал кейпінде келеді және сонысын пайдаланып, өзінің сатқын досының айыбын ашады. Қауіп-қатердің барын сезген ол тырнаға айналып, ұшып кетеді, ал Алып-Манаш жорықта тапқан тұтқындары мен малдарын өз жеріне орналастырып, халық үшін той жасайды.

	Мұндағы көп нәрсе қызықты: "Ақ-Қанның" жауыз сұлу қызы үшін сапарға шығу орхон жазуларының өз үйінде, Отукен жай халықтары арасында тұруды және жазуда көрсетілмегенімен араларында аз роль атқармайтын сұлулары бар табгач ханының сән-салтанатты еліктіруіне талпынбауды жөн санайтын өсиеттерін еске салады. Жабайы қаздың қанатына хат жазу осы әдіспен хунн тұтқынынан құтылып кеткен қытайдың Хань дәуіріндегі елшісі Су У жөніндегі өсиеттік әңгімесімен үндеседі. Өкіл ағаның сатқындық жасау тақырыбы неғұрлым өткір әрі күйзелісті, ал біз бірінші қағанаттың бүкіл тарихы түрік ханзадалары мен батырларын парамен сатып алатын қытай барлаушыларына қарсы күреске толы болғандығын жоғарыдан көрдік. Түркіттер бір-бірлеріне аз сенді, сондықтан жағымды кейіпкердің рөлін оның сиқыршылдық қасиеті бар аты атқарып отыр. Ертегінің соңы басты кейіпкердің алдына қойған мақсатына өкініш білдіруімен аяқталады. Оған сұлуға үйленуден гөрі кек алу артығырақ көрінеді де, ол Ақ-Қанды қызымен және жақын-жуықтарымен бірге өлтіреді. Әйтсе де іс жүзіндегі мүддесі өз құқын сақтап қалған, сондықтан тапқан олжасы батырдың көрген азабы мен басына түскен қауіп-қатер үшін өзіне сый болып дарыған. Сонан соң бұзықтық сазайын тартқан, ал ізгілік — салтанат құрған бақытты шақ туады. Бұл өсиеттік элемент VIII ғ-дағы жарық күн астынан орын алу үшін қиянкескі күрес жүріп жатқан кезде мейлінше маңызды еді және ол да Иоллығ-тегін мен Тоныкөктің бағдарламалық ой-пікірлерімен үндесіп жатыр. Қандай да бір көзге шалынбайтын сюжеттік ырғақтар ертегінің біз талдаған бұл түрі, мүмкін, бірінші қағанат кезінде туып, екіншісі тұсында өмір сүрген шығар және содан Алтайға өтіп, оларда біздің уақытымызға дейін сақталып Баяндаудың барлық детальдары шегіне жеткізіле суреттеліп, әсерлеуге ұрындырылған және шындықты сезіну эстетикалық өлшемге жатпай қалған шығар деген ойға жетелейді. Қарт ескіліктің осы бір жұрнағы арқасында біз тек түрік басқарушыларының нені жариялағанын ғана емес, сонымен бірге олардың халқы нені әңгімелеп, нені тыңдағанын да көз алдымызға елестете аламыз.





ТИБЕТТІКТЕР МЕН ТҮРКЕШТЕР

	XXV тарау

	Тибеттіктер батысқа бет алды. Тан империясы мен Тибет арасындағы ауыр, қантөгісті және қымбатқа түскен соғыс 718 ж. Империяның жеңісімен аяқталды. Тибеттіктер өз территориясына қуып тығылып, Хуанхэнің тасқынды суы екі халық арасындағы шекараға айналды. Тибеттіктер соғысуды соза алмады, ал тибет үкіметі соғыссыз отыра алмады. Тақ пен ақсүйектер арасындағы тартыс Тибетке ауыр тиді. Патшалар сүйенішті шет жерден келген ілім — буддизмнен табуға тырысты; ақсүйектер өз тағдырларын жергілікті бон дінімен байланыстырды.

	Бон діні Тибетке Орта Азиядан әкелінген болатын. Ол сыйқырлық салт жораларымен әлемге табынудан және өлгендердің жанын шақырудан тұратын. Тибеттіктер аспан мен жердің, күннің, айдың, жұлдыздардың және әлемнің төрт құбыласының құдайларына табынды. Олардың дінімен орасан зор шығарма — Амдода өздеріне басып кірген зұлым жаумен күресуші жартылай қиял кейіпкер Гэсэр туралы аңыздар циклі байланысты болды. Гэсэр соғыста ұтылды, бірақ соның өзінде де жауынан кек қайтаратындығына оны құрметтейтіндердің сүйенер негізі болды.

	Буддизм экзотикалық құбылыс болатын. Өзін түсініп, қабылдау үшін ол адам ойының белгілі бір даму дәрежесін талап етті, сондықтан оған үнді немесе қытай мәдениетінен нәр алған аздаған адамдардың ғана қолы жетті.

	Тибет әскері қатарында буддашылар емес, сол бонның жолын қуушылар шайқасқанын байқау қиын емес; келісімдер мен шарттар жасалған кезде аттар, өгіздер немесе иттер, шошқалар мен қойлар құрбандыққа шалынды. Аурель Стейн Лобнорға жақын Хотан-Дарияның сол жағасындағы Мираннан VIII ғ. немесе IX ғ. басқы кезіне жататын тибет құжаттарын тауып алған. Олар тіпті де буддалық бағыттағы құжаттар емес, өйткені оларда еске алынатын тибет. есімдері көбінесе буддалық есімдерге жатпайды және қазір де қолданылмайды; кейбір атақтар буддаға дейінгі дастандардағыдай; ескі дін белгісінің бондық қалыбы бар; "лама" терміні мен "ом мани-падма-хум" дұғасы кездеспейді; сонымен бірге құжаттардың тілі мен стилистикалық ерекшеліктері діни әдебиеттердің тілінен тым өзгеше.

	VII ғ-дың басынан бастап ақсүйектер мен бон абыздары жеті жасында таққа отырғызылған патша атынан елді басқарды. Ақсүйектердің сүйеніші әскерлер болды, оны таратып жіберу — тек сыртқы жаулардан ғана емес, сонымен бірге өз патшасынан да қорғансыз қалғандықты білдірер еді. Ал әскерді әрекетсіз ұстап отыруға болмайды, өйткені мұндай жағдайда олар сенбестік жылдамдықпен іріп-шіриді. Сондықтан өздерінің сүйенішін көршілер есебінен тамақтандырып тұрулары үшін қалай да соғысып, жеңіске жетіп отырулары керек еді; ол уақыттары бұдан басқа тәсілді ешкім білмеді. Алайда, өріс алған оқиғалардың барысына зер салмас бұрын біз VIII ғ-дағы тибет әскері қандай болғандығын қарап көрелік, өйткені оның ерекшеліктері бізге бұдан арғы талдау кезінде тибет экспанциясының тағдырын анықтауға көмектеседі.

	Ежелгі тибет қарулары жөніндегі мәліметтер өте аз; қытай хроникасы тек "олардың дулығасы мен сауыттары таза әрі жарқыраған және көзден басқа бүкіл денені жауып тұрады" дейді. Шабуыл жасайтын қаруы жөнінде текстің әр жерінде жебелер мен сақпандар жөнінде еске алынғаны болмаса, ешнәрсе айтылмайды. Ежелгі тибет жауынгерінің сыртқы тұлға-келбетін көз алдыңа елестету үшін және тибет армиясының жеңімпаздығын анықтау үшін бұл, әрине, жеткіліксіз. Осы арада сақпанның еске түсірілуі маңызды, мұның өзі жаяу әскердің көп болғандығын дәлелдейді. Атты әскерлер үшін сақпанды қолдану қиын, өйткені, аттың үстіңде отырып, жерден тас жинастыру әрі сақпанды шиыру мүмкін емес. Тибеттіктердің ата-бабалары — жундар да қытайлықтармен жаяу сапта шайқасып, жеңіске жиі жетіп отырған.

	Бірақ қытай жазбалары тылға жойқынды шапқыншылық пен жорықтар жасайтын тибеттің дәл атты әскерлері туралы айтады. Тибеттің VIII ғ-дағы атты әскерлері, сірә, жаяу сап құрып шайқасқан болар. Бұл оқырманды адастырмауға тиіс, өйткені телестіктердің (сеяньто және ұйғырлар) жорықтарға аттанғанда әрқайсысы жетегіне төрт аттан алып, ұрыс алаңына келгенде сол аттарын жылқышыға тапсырып , өздері шайқасқа жаяу-жалпылап кірісетіні белгілі. Атқа мініп сап құрап соғысу тактикасын алғаш рет түркіттер VI-VIII ғғ . игерді және ол ойлы-қырлы жер жағдайында аз қолданылды.

	Тан және тибет әскерлерінің тактикалық мүмкіндіктеріне сүйеніп, біз екі жақтың да табысқа жету немесе жете алмау себептерін оп-оңай саралай аламыз. Кең жазықтарда имперліктердің ауыр атты әскерлерінің соққысы тибеттіктердің жиынын басып-жаншып кететін, бірақ тауларда сауыт киген жауынгерлер ойлы-қырлы жерлерді пайдалана білетін, онда Ширақ қимылдайтын садақшылар мен сақпаншылардың алдында дәрменсіз болып қалатын. Сондықтан тибеттіктердің Қытайға басып кіруі бұлардың тұрақты әскерлері басқа жерлердегі соғыстан қолдары босамаған кезде ғана сәтті шығатын; ал имперліктердің шабуылдары тек тау етектеріне дейін ғана жетіп, тауға кіргенде сәтсіздікке ұшырайтын. VIII ғ. осындай ұрыс тактикасы қолданылғандықтан Тан империясы үшін Тибетті жаулап алу шамалары келмейтін шаруа еді. Сондықтан олар тибеттіктерді Сары өзеннің сыртына қарай қуып шығумен қанағаттанды, осы арқылы тибеттіктердің кенеттен жасайтын шапқыншылықтарының жолын кесіп тастады.

	Бірақ, тибет әскерлері сыртқы елдермен соғысып отырмаса үйді-үйлеріне тарап кетіп, содан елдің бірлігі де бұзылар еді. Басқарушылар мұны түсінді, сөйтіп, шығыс жолы әлі-әзірше жабық болып қалғандықтан да, олар өз әскерлерінің күштерін батыс жаққа қарай бұрды. Мұндағы күз жартастар мен аңғарлар арасында тибет әскерлері өз қабілеттерін іске асыру жолдарын таба алар еді.

	Тибет сарбаздары бір жағынан тайпалардың жасақтары, екінші жағынан тұрақты әскер болды. Бұған істі барынша тапқырлықпен ұйымдастыру арқылы қол жетті. Ол бойынша бүкіл Тибет төрт үлкен әскери аймаққа (ру) бөлінген болатын, солардың әрқайсысы жоғарғы және төменгі бөлімдерге бөлінді, ал олар өз кезегінде кейбір тұстары белгілі бір өлкені мекендеуші тайпаларға сәйкес төрт әскери бөлікті (тонгдэ) жасақтады". Тайпалар көп болса, онда оларды әскерлер арасына топтап бөліп отырды, әкімшілікті-әскери мақсат үшін тайпалық бөліністер де осылайша пайдаланылды. Лxac төңірегіндегі әскери бөлімшелер тікелей патшаның қарауында болғандықтан, олар жалпы қайсы тайпаға жататындығы есепке алынбай жасақталды; өзге әскери бөлімдер өздерінің тайпа ағамандарына бағынды және де кейбір жағдайларда бұл қызметтер ұрпақтан ұрпаққа мұрагерлікпен көшіп отырды.

	Феодалдық және рулық-тайпалық қарым-қатынастары терең ойластырыла орталықтандырылып ұйымдастырылған тибет әскерінің күші сол уақыттар үшін орасан зор күш болды. Соның жемтігі болуға тиісті оның батыстағы көршілері тибеттіктерге не нәрсесін қарсы қоя алар еді?

	Батыс Тибет. Инданың жоғарғы сағасымен және оның салаларымен суландырылатын Батыс Тибет VIII ғ. басыңда Тибет патшалығының құрамына кірмеген болатын. Онда тибеттіктер мен дардтар тайпалары аралас-құралас тұратын халқы бар шағын иеліктер орын тепті. Онда жағалауындағы Лex кінәздігін өзінің шығу тегін жартылай аңыздық Гэсэрден бастаған әулет басқарды. Сасполды иеленуші Бандель деп аталды, ал Калатсада дард кінәздерінің әулеті сақталып қалды. Мұнымен бірге кейбір елді мекендерді ешкімге бағынбаған тайпалардың көсемдері басқарды. Осы кінәздіктердің бәрі бір-бірлерімен жауластықта болды. Сондықтан тибеттіктердің 718 ж. Тан империясымен бітім жасасып, 722 жылы-ақ "Кіші Балуйта, яғни Гилгитке шабуыл бастағанына" таңғалатын түгі де жоқ. Ал тибеттіктер оған тек Батыс Тибет пен Балтыстанның (Үлкен Балуйдың) қожасы болғанда. ғана жете алатын еді.

	Балтыстан мен Гилгит тибеттіктердің тау жолдары арқылы Орталық Азияға шығатын жолын жауып тұрды. Соңдықтан бұл кінәздіктерді бағыттау, жолындағы дипломатиялық күрес барынша өткір сипат алды. 717 ж. тибеттіктерге Памир маңы таулары арқылы Құшаға шапқыншылық жасау үшін өтудің әлі де болса сәті түсіп-ақ жүретін, бірақ сол 717 ж. Үлкен Болуйдың патшасы тибет әскерлерін тау асулары арқылы өткізбеуге шешім қабылдады. Үлкен Болуйдың осыдан кейінгі өз бетінше жүргізген саясатын тарих бейнелемеген, ал "Таншудың" географиялық бөлімінде бұл ел тибеттіктерге бағынады деп көрсетілген.

	Тау елі. Памир маңы таулы елінде көптеген титімдей және Кашмир мен Тохаристан сияқты бірнеше ірі кінәздіктер өмір сүрді. VIII ғ. басында олар екі жақты қысым көрді: шығыстан тибеттіктер, ал батыстан — арабтар қысты. Бұл кінәздіктердің иеленушілері, әрине, өз тәуелсіздіктерін сақтап қалғылары келді, сондықтан Империя жағына бейімделді. 710 ж. Қытайға Батыс Гиндукуштегі шағын кінәздік Сиеден елшілік келді. Содан кейін 713 ж. Қытаймен дипломатиялық қатынас орнатып, Тибетке қарсы одақ құру үшін Кашмирден де елшілік келді. Кашмир патшасы өздеріне көмекке әскер жіберуді сұрап, оларды ішетін ас-суларымен жабдықтауға уәде берді. Елшілік Чаньаньнан 720 ж. қайтарылды, соның өзінде одақ формальді түрде ғана құрылып, одан Кашмирге де, Қытайға да ешқандай пайда болған жоқ.

	718 ж. Чаньаньта Тохаристан жабғысының інісі іспен келді. Ол өзінің Забулстан, Қапис, Хуттал, Құран, Шұман, Шұтнан, Эфталиттер, Вахан, Жүздан, Бамиан, Қабадиан және Бадахшан патшаларын басқаратының, осылардың арасынан алғашқы екеуінің 200 мыңнан, ал қалғандарының 50 мыңнан салтаттылары мен жаяу әскері бар екенін хабарлады. Соған қарамастан ол тибеттіктер мен арабтарға қарсы соғысу үшін көз жасын төге көмек сұрады, сол себептен іс жүзінде жауынгерлер 900 мыңнан әлдеқайда кем болған деп ойлауға болады . Император таулықтардың тибеттіктермен және арабтармен соғысуды ұйғарғандарын мақұлдап, олардың кінәздеріне ағыл-тегіл құрметті атақтар берді (720 ж.). Бірақ 727 ж. өзінде Забұлстаннан Чаньаньга хат келді. Бұл көмек сұрап, зар илеген хат еді. Өйткені, арабтар жабыла бастаған-ды". Осыдан соң бәрі де тып-тыныш бола қалды.

	Кіші Болуйден келген елшілік үлкен табысқа жетті. Батыс Тибеттегі Инда жағалауларына орналасқан бұл кінәздікте үнділіктерге туыс арийлік тау тайпалары — мондар мен дардтар тұратын. Тибеттіктер Болуйдың қожасынан Қашғар мен Құшадағы қытайлықтарға тұтқиылдан барып тиісу үшін өзінің иелігінен Батыс өлкесіне еркін өтуге рұқсат беруді талап етті. Алайда болуйлық иеленуші тибеттіктердің адалдығына сенбеді және сонысы дұрыс та еді, өйткені олар мұның тоғыз қаласын тартып алды. Қытай уәлиі Бэйтнна бұған мазасызданып, Болуйга Қашғардан 4 мың адам жіберді. Жігерленген болуйлықтар тибеттіктерді күл-талқан ете жеңіп, өз қалаларын қайтарып алды. Бірқатар уақыттар бойы Болуй империямен одақтастықта тұрды. Бірақ қытайдың оған көмегі кездейсоқтық тұрғыда болды, ал тибетпен көршілестік — қасіретті фактіге айналды. Болуй кінәздерінің бірі Суджараджа (Сушиличжи) тибет патшасы қызына үйленді, содан Памирдің шығысындағы 20 таулық кінәздіктер Тибетке бағынды. Батыс өлкесінің уәлиі жасақтаған үш жорық сәтсіз болды, сөйтіп, тибеттік экспансия, жалғастырыла берді. Тибеттіктердің батыстағы қысымын әлсірету үшін империя үкіметі 724 ж. шығыстағы соғысын қайтадан бастады. Ол соғыс алма-кезек табыспен өрбіп, қайтадан бітім жасасылған 730 ж. дейін созылды. Бұл жолы тибеттіктерге Болуйды ойсырата жеңудің сәті түсті, ал император болса жеңілгендерге, әрине, ешқандай пайда келтірмеген дипломатиялық наразылық білдірумен ғана шектелді. Болуйдың жазасын беріп, тибеттіктер Тохаристанға тиісті, бірақ қытай әскерлері оларды тойтарып тастады.

	Чаньаньға Үндіден де елшіліктер келіп, тибеттіктер мен арабтарға қарсы соғысуға әскер сұрады. Осындай өтінішпен 713 және 719 жж. Гибинь де келді. Егер түрік салтаттылары "табгач ханына өзінің жаны мен күшін беруді жалғастыра түссе Тан әулеті мұсылмандардың бетін қайтарар ма еді, Тибетті жаулап алар ма еді, бір-бірлерімен жауласушы. иеліктерге бөлшектелген Үндіні өзіне қаратып, бүкіл Азияны біріктірер ме еді, қайтер еді. Бірақ бұл салтаттылар әулетке қарсы шайқасты, сондықтан ол соларды не жеңіп немесе қырып-жоюға тиіс болды. Империялық феодалдық құрылыс. Орта Азияға шығу тибеттіктерге зор мүмкіндіктер ашып берер еді. 715 ж-дың өзінде-ақ бұлар арабтармен ұғыныса алды. Тибеттіктер арабтарға өздерінің Сырдария алқабына, яғни Соғдианаға дәмесі бар екенін білдірді.

	Арабтар тибеттіктерге Тарым алқабын иеленуге рұқсат етті. Тянь-Шаньнің солтүстігіндегі даланы түркештер басып алды. Сондықтан империя өкіметі үшін басы артық бір аршын жер де қалмауға тиіс болды. Міне, дәл осы дәуірде Тан әулеті үшін Орта Азия ерекше маңыз алды. Бұл әулеттің өз ішінде қытай мен түрік мәдениеттерінің элементтерін қатар алып жүргендігі және де осы екі элементті теңестіруге талпынғандығы жоғарыда көрсетілді. Осы дәстүр қытайлықтар жүзеге асырған мемлекеттік төңкерістер мен түріктердің көтерілістері кезінде бұзылды, бірақ Сюаньцзун өкімет басына дәл осы ежелгі дәстүрді қолданушы ретінде келді.

	Алайда дала Империядан біржолата бөлініп шықты. 720 ж. түріктердің жеңісімен және түркештер күш-қуатының қайта қалпына келтірілуімен аталып өтті. Демек, далалықтардың орнына Империяның ықпалы артып келе жатқан қытайдың қол астындағыларға қарама-қарсы тұра алатындарды іздестіруі керек болды. Сірә, бұл орайда империя үкіметінің көңілі соғдылық және тохаристандық сұлтанаттарға тоқтаған тәрізді, өйткені сол кезден бастап оларға күшті ықылас ауушылық сезіледі. Имперлік үкіметтің мінез-құлқынан Сюаньцзун көлемді феодалдық империя құруды ойлады деген қорытынды жасауға негіз қалайтын коғамдық құрылыс нышандары байқалады. Және де ерекше есте қаларлығы сол, ол қоғамдық құрылыс "оммаж, фуа және инвеститура принципіннен лендік жүйемен жүзеге асуға тиіс еді. Ал қытайдың өзінде бұл жүйе бенефис (қатысушылық бірінің пайдасын қарастыру) таратумен шектелді.

	Чаньань сарайы өзара қарым-қатынастың негізі ретінде қабылдаған жүйе мынаны білдіретін. Император Заңды өкіметтің бірден-бір қожасы болып жарияланды. Көрсетілген көзқарас жүйесіне сәйкес тек сол ғана шетелдік кінәзді бекіте алды, сонымен бірге оған құрметті атақты да және оның өзіне меншікті жерін мұрагерлікке де немесе өмір бойы иеленуіне де сол берді. Ал кінәз осы арқылы империя жүйесіне енді, әрі императорға ниетінің түзулігімен борышты болды. Шетелдік кінәзден алым-салықтар талап етілмеді, керісінше оған сәнді сыйлықтар, негізінен жібек маталар жіберіліп отырды. Қытайлықтар кінәздіктердің ішкі істеріне араласуға тырыспады, сол себепті құрметті атақ пен инвеститура алған (бір іске, кәсіпке капитал салу) кінәз тек қана ұтып шығушы болып көрінді. Өйткені, бұл үшін төленетін ақы тек императорға — сюзеренге (оммаж) сый-сыяпат көрсетумен ғана бағаланатын еді. Соңдықтан 717 ж-дан 740 ж. дейінгі кезеңде түркеш ханы, соғдылық және тохарстандық сұлтанаттардың бәрі дерлік, тіпті, үндінің бірнеше радждары Чаньаньға одақтасуды өтініп, өз елшілерін жіберді.

	Алайда империя өкіметі мұндай жағдайдан өзіне қандай пайда келтіре алар еді? Өзіне жаңа ерікті одақтастарды кіріптар етіп, ол түріктер беруден бас тартқан солардың "еңбектері мен күштерін" алғысы келді. Адалдық принципін пайдаланып, империя үкіметі орасан зор қарулы күш құруға талпынды және соның көмегімен Тибетті басып-жаншып, арабтарға тойтарыс беріп, наразылар мен бағынбайтындарды тізе бүктірмек болды. Тек осының бәрін шығыс шекарадан бірде-бір әскерін әкетпей, тек жергілікті күш-мүмкіндіктер есебінен іске асыру керек еді. Имперліктер арабтар мен тибеттіктердің тонаушылығынан қорқыныш Орта Азияның барлық халқын өздерінің құшағына ендіреді және өздеріне тек оған ұйымдастырушылық сипат беру ғана қалады деп есептеген.

	Бірақ ортаазиялық бектер Империядан мүлде басқа нәрсені күткен еді. Оларға өз жауларынан қорғайтын күш қажет болатын. Егер Давань уәлиінің қарамағында бірнеше ондаған мың найзалы сарбаз болса, онда оны қолдаушы табылады. Алайда, оның нашар жаттықтырылған аз ғана әскерімен арабтарға және тибеттіктерге қарсы соғысу үшін одақтастардың күшін пайдалану керектігі жөніндегі жоғарыдан алған жарлық қана бар. Ал бұл одақтастар осы соғысты жүргізуде өз күштері таусылғаннан кейін ғана Қытайға бас ұрған едім. Олар өздеріне көмекке әскер жіберілуін қалады, ал Қытай болса олардан қосымша күш алу мүмкіндігін күтті. Соғдианадағылар, міне, осыны түсінісімен-ақ үмітсіз іс ретінде арабтарға қарсылық көрсетуін бірден доғарды. Дәл сол кезде Тан империясының өлі туған лендік жүйесі де құлады. Міне, осы арада Сұлу қаған қалпына келтірген түркеш қағанаты алдыңғы орынға суырылып шықты.

	Қара түркештер. Жоғарыда айтылғанындай түркеш халқы екі тайпадан — мұқрылар мен абарлардан пайда болды. VII ғ. өзінде-ақ түркеш тұқымдары сарыларға (мұқрылар ұрпағы) және қараларға (абарлар ұрпағы) бөлінді. Бұл арада Азияда сары түс — ақсүйектерді, ал қара түс — бұратана халықты бейнелеп келгенін ескерген жөн. Бір кездері бұлайша бөлудің өз негізі болды, әйтсе де VIII ғ-да ата-бабаларынан қалған бір-бірлерін жек көрушіліктен басқа сары және қара тұқымдар арасынан ешқандай айырмашылықты байқау мүмкін болмайтын. Үшжеле мен Согэ сарыларға жатты; түрік шапқыншылығынан кейін орданы қалпына келтірген Сұлу қаралардан шықты. Сұлу өзінің атақ-даңқын өте қарапайым әдіспен асыра білді: "Әрбір шайқастан кейін қолға түскен олжаны түгелімен бағыныштыларына бөліп беріп отырды, сондықтан тұқымдастары разы болып, оған бар күш-жігерлерімен қызмет етті". Батыста шабуыл жасап келе жатқан арабтарға қарсы шайқаса жүріп Сұлу түрік ханымен, тибет этносымен және 722 ж. императормен дипломатиялық некелесулер жасасты, соның өзінде бұлардың соңғысы оған Ашин тұқымынан шыққан патша қызын берді. Ол империя әскерінде қызмет еткен бір ханның (Хуайдаоның) қызы болатын. Мұның өзі бұл ерлі-зайыптыларды тек көшпелі ақсүйектердің ғана емес, сонымен бірге империяның менменсінген аристократиясының да санатына жатқыздырды. 737 ж. дейін бәрі де толық аман-есендікте болды.

	Түркеш қағанаты мен Тан империясы арасындағы қарым-қатынастар хроникасы жоғарыда баяндалған лендік жүйенің тамаша көрінісі болып табылады. 717 ж. Сұлу өзін қаған жариялап, арабтармен және тибеттіктермен бірге империяның Бохуаньдағы (Екіарық) және Дашидегі (Ақсу) гарнизондарына шабуыл жасады. Тек қарлұқтарды алып келген түрік ханзадасы Ашин Хяннің дер кезіндегі араласуы ғана жағдайды құтқарып қалды. Бірақ 718 ж. өзінде-ақ Сұлу шен мен бектік атақ алды, ал келесі жылы ресми түрде "адал әрі тіл алғыш хан" деп аталды. Осыдан кейін ол арабтарға қарсы белсенділікпен күресе бастады және де араб құжаттарында ол "қытай императорының жиені" деп аталады. Әрине, мұны олардың туыстық жағдайын белгілеу деп түсінбеу керек. Империямен одақтастықта болу түркештердің тылын қамтамасыз етті, өйткені олардың солтүстіктегі көршілері — қарлұқтар империя саясатының арнасында еді.

	Арабтар өз тарапынан түркештерді өздерінің одақтастары етуге әрекеттенді. Бірақ олардың осы орайдағы тәсілі басқа, яғни исламды насихаттау болды. Халиф Хишам (724-743) Сұлуға мұсылман дінін қабылдауды ұсынып, оған осы діңді уағыздаушысын жіберді. Бұл қадам барлық мұсылмандардың рухани әрі шынайы басшысы халифқа оның саяси бағыныштылықта болуымен байланыстырылды. Хан елшінің қатысуымен әскерлерінің байқауын өткізді, сонан соң аудармашысына былай деді: "Мына елшіге айт, бұлардың арасында шаштараздар да, ұсталар да, тігіншілер де жоқ; егер олар ислам дініне бой ұрса, онда өмір сүрулері үшін күн көрістік нәрселерін қайдан табады деп өзінің мырзасына айтып баратын болсын.

	Түркеш ханы діні бірлік халифке не үшін қажет . болып отырғанын өзінің өте жақсы білетінін аңғартты. Арабтар ол кездері дінге жаңадан тартылғандардан салық алмау жеңілдігін жойған болатын, яғни мұсылмандар босатылғанымен, дінге жаңадан тартылғандардан харадж алынып тұратын, сондай-ақ олар өз әскерлерінің қатарын толықтыру үшін пайдаланылатын. Оның есесіне Империямен достық және соғдылық диқандарға қызмет ету түркештерге жібек матамен әрі алтынмен төленетін. Сондықтан Сұлу халиф әскерлеріне қарсы күресін бүкіл күш-жігерін сала жүргізіп, олардың ілгері жылжуын тоқтатқан-ды. Түркештердің арта түскен күш-қуаты соғдылықтарда арабтардың қатал езушілігінен құтылу үмітін тудырды. 720-721 ж. Соғдыда көтеріліс бұрқ ете қалды, бірақ оны арабтар тез-ақ басып тастады. Алайда ол көтеріліс 724 ж. тағы да қайталанып, бұл жолы түркештер көтерілісшілерге көмектесуге үлгере алды. Арабтар мейлінше табандылықпен әрекет жасады. Көтерілістің көсемі диқан Диваштич тұтқынға алынып, керіп тастап өлтірілді. Соған қарамастан түркештер мен аман қалған көтерілісшілер Соғдыдағы араб өкіметін тас-талқан етіп жойды. Тек 728 ж. қайталама шабуыл ғана Соғдыны қайтадан арабтардың қолына берді.

	Түркештердің Соғданадағы іс-әрекеттерін талдай отырып, біз одан үлкен шайқастарды да, үсті-үстіне берілетін соққыларды да немесе алдын ала ойластырылған операцияларды да көре алмаймыз. Түркештер онда шағын соғыстар жүргізді. Олардың адуынды атты әскер бөлімдері барлық жерде де арабтарды шымшылап, қашанда әбден қалжырауға ұшыратып отырды. Соғды жұртшылығының қолдауымен жүргізілген бұл соғыс тактикасы араб гарнизондарын әрдайым өте қатты абыржушылық жағдайда ұстады. Арабтарға тек соғыспен басып алған қалалар мен бару жолы оңай алаптардағы қорғансыз елді мекендер ғана бағынды. Таулықтардың ислам туралы және соған байланысты салықтар жөнінде естігілері де келмеді. 737 ж. Асад ибн-Абдаллах Хутталянға шабуыл жасап, естерінен тандырыла соққы алды. Сол кезде соғдылықтар азаттыққа жетудің сәті түсті деп есептеді, сөйтіп, Самарканд, Чач және Фараб бөлініп шықты. Мүмкін осы жолы оларға арабтардан құтылудың сәті түсер ме еді, бірақ оған шығыстағы оқиғалар кедергі жасады. Ашин хан қызы, түркеш ханшасы бірде неге екені белгісіз Құшаға қуғыншы жіберді. Өтініш бұйрық түрінде айтылды, өйткені оның хандық абыройы осылай білдірілуге тиіс еді.

	Батыс өлкесінің уәлиі, қытайлық Ду Сян жеткізілген өтініштің сарынына шамданып: "Ашиннің қызы маған қалайша ғана бұйыра алады!" деді, сөйтіп, оған жауап қайтармады. Осының өзі-ақ іргені аулақ салуға жеткілікті болды. Ханның абройына дақ түсірілді, даланың "ұзыны құлағы" бұл хабарды бүкіл елге таратып жіберді. Ал бұдан ханның мәртебесі зиян тартуы мүмкін еді.

	Қытайлық Ду Сян өзінің осы тәкаппарлығы мен ашушаңдығы соғыс туғызады деп, сірә, ойлай қойды ма екен. Бұл арада бәрінен бұрын қытай мен түрік психологиясы арасындағы өзгешеліктер көрініс тапты. Қытайда Ду Сян үстінен сөз жеткізу жазылар еді және ол байланыстары болғандықтан одан қорықпас та еді; ал Орта Азияда болса бұл жәйт қатты ашу туғызды, сөйтіп, Сұлу тибеттіктермен одақтасып, Құшаны қоршап алды. Ду Сян бекіністе болмай шықты. Бұл кезде ол жоғары қызмет алып, Қытайға кетіп қалған-ды. Оның орынбасары бекіністі қорғаумен шектелуге мәжбүр болды, өйткені, далаға шықса ол сезсіз жеңіліске ұшырар еді. Сұлу Батыс өлкесіндегі қытай отарларын тонап алды әрі өзін жәбірлеуші қолы жетпейтін жерде екенін білгеннен кейін Құшаны қоршауын доғарды. Дегенмен, екі майданда соғысу және арабтармен күресудегі сәтсіздіктер түркеш елі үшін шеменді болып шықты. Сұлу "мардымсыздықты сезіңді, сол себепті тонап алған олжаларын бөліске салмай, аз-аздап өзіне алып қала бастады. Сондықтан қол астындағылары да одан бөлініп кете бастады". Бұл үзіндіден түркеш хандығының бүкіл табиғаты айнадағыдай көрінді. Тағылар тек бірлесіп тонау арқылы ғана бір-бірлерімен байланыста болған еді. Алайда, ата-бабаларынан мұра етіп алған осы байланыстың өзі де "бекзаттар" мен "құл-құтандар" арасындағы айырмашылық салдарынан тарқатылып үзіле бастады.

	Бүкіл түркештік қуат ханның күш-жігері арқасында асып-тасып тұрған еді. 738 ж Сұлуды сал ауруы төсекке алып ұрды Сол-ақ екен, ордада жинақталған наразылық бірден сыртқа тепті Чумугувдер209 тайпасының Кюльюг-чурі құрметті атағы бар ақсүйек Бага-тархан (есімі белгісіз) түңде ханды өлтіріп, өкіметті басып алуға әрекеттенді.

	Осыдан кейін бірден сарылар мен қаралар арасындағы сол кезге дейін бықсып жатқан жауластық оты лап ете қалды. Сарыларға Баға-тархан басшылық етті, ал екінші бір ақсүйек хан етіп Сұлудың ұлы — Тухосянь Гучжоны қойды. Тухосяньге түркештердің Шy өзені бойындағы қоныстары мен Талас қаласын қорғаушы, қара тұқымнан шыққан Живэйхан бағынады. Баға-тарханның байрағы астына сары түркештерден басқа Батыс өлкесінің, Ферғананың, Чач пен Кештің жасақтары, сондай-ақ империяның "Ұлы Құм Даладан батысқа қарайғы елдегі бас басқарушысы" топтасты. Шу өзені бойындағы шайқаста қара түркештер күйретіліп, Тухосянь тұтқынға алынды. Қашғарлықтар мен ферғаналықтар Таласты талқандап, Живэйханды өлтірді. Сұлудың барлық жесірлері мен Живэйдің жесірі жеңімпаздардың қолына түсті. Тұтқындар Қытайға жіберіліп, мұнда оларға кең пейілді кешірім жасалды, ал Тухосяньға тіпті шен де берілді. 739 ж. Империя Орта Азияға өзінің үстемдігін қайтадан орнатуға әрекеттенді. Сары тұқымдар соғдылықтардан одақтастарын тапты, демек, түркеш аристократиясы соғды мәдениетіне тартыла бастады деген қорытынды жасауға болады.

	Бірақ империя үкіметі тағы да мүлт жіберді. Бұрынғы болып кеткен жағдайларды қайта орнатуға тырысып, император "он жебенің" басқарушысы етіп Ашин ханзадасы Хиньді тағайындады. Жаулап алынған түркештер соған бағынуға тиісті болды. Әйтсе де осы арада сары түркештердің көсемі Баға-тархан қатты ашуланып, басқарушыға өзін тағайындауды талап етті. Сол кезде Баға-тархан үшін түркештерді "он жебеден" бөліп берді, бірақ бұл ымыраға келу саясаты сәтті шықпады. Қытайдан жіберілген Ашин Хинь 740 ж. Цзюйлань қаласы түбінде түркештердің шабуылына ұшырап, қаза тапты. Имперліктер мұны кешіре алмады. Қалай болғаны беймәлім, әйтеуір Бага-тархан ұстап алынып, өлтіріледі, ал батыс қоныстарын басқару оның бақталасы — Думочжиге сеніп тапсырылады. Бірақ 742 жылы-ақ қара түркештер Ілетміш Құтлуғ Білгіні (қытайша Илиди Миши Гудулу Бигя) өздерінің ханы етіп сайлайды, ал империя үкіметі оларды тыныштықта қалдырады. Арабтарға қарсы күресу үшін Чачтың басқарушысы императордан өздеріне әскер жіберуді өтінген еді. Бірақ император одан бас тартты, себебі, басқа жерлерде соғысу үшін әскер оның өзіне де керек еді. Сондықтан ол түркештерді де елеусіз қалдырды — оларға жәрдемдесерлік мұршасы болмады.

	Бұл аралықта Қорасан мен Мауараннахрдың жаңа уәлиі Наср ибн-Сейяр жаңа әскери күшпен Соғдыға еніп, 737 ж. Харистан маңында көтерілісшілерді тас-талқан етіп жеңді. Осы кезде Құшаны қоршап жатқан түркештердің болмауы арабтардың табысқа тез жетуіне жол ашты. Наср Самарқандтағы, Чачтағы және Фарабтағы қарсыласуларды басып, 738 ж, сыртында ылайланған теңіздей кең дала тербеліп жатқан тұрақты шептерге орнығып алды. Сұлудың өлімі мен өзара талас-тартыстар түркештерді арабтар шабуылын тойтарып тастау мүмкіндігінен айырып, соғдылықтардың кек қайтаруға деген үмітін сөндірді. Арабтардың Орта Азияны жаулап алуы аяқталды деп есептеуге болғандай еді.

	Наср ибн-Сейяр өзінің алдындағылардан гөрі неғұрлым шебер саясатшы болып шықты. Ол зорлық-зомбылық шараларынан бас тартып, 740 ж. бейбітшілік жариялады. Осы бейбітшілік келісімінің бір шарты бойынша Наср тек дінге еріктілікке кепілдік беріп қана қойған жоқ, сонымен бірге исламнан бас тартқандарға да толық кешірім жасады, өйткені соңғы соғыстар тұсыңда көптеген соғдылықтар ата-бабаларының дініне қайта оралғандықтан, жаңа дінге сатқындық жасағандары үшін қолданылатын жазадан қорқып, далада, түркештерде жасырынып жүрді. Бұған кешірім жасау олардың қайтып оралып, жаңа өкіметтің әміріне көнулеріне мүмкіндік туғызды. Бейбітшілік келісімі соғыстың қол жеткізе алмаған мақсат-мұратына жеткізді: Соғды даладан жұлып алынып, Хорасанмен біріге қосылып кетті.

	Тибет-қытай соғысы. VIII ғ-да Тибет барынша жаугершіл ел болды деп шүбәсіз атап көрсетсек те, Тан әулетінің таянышына айналған қытай шекарашылары жаугершілігі жағынан көршілерінің бәрінен де асып түсті. Соғыс олардың кәсібі әрі жоғарылауының бірден-бір амалы, яғни өмірлерінің мақсаты мен мәні болды. Ал тибет малшыларына келсек, олар соғыстан кейін үйлеріне таратылысымен өздерінің бұрынғы табиғи тұрмыс-жағдайына қайта оралатын. Өткен соғыстағы жеңілістерінен кейін тибет әскер бастықтары қорғаныстық шаралармен, яғни жер бекіністерін салумен шектелді. Өйткені, қытай шаруалары тибет көшпелілерінен қаншалықты қауіптенсе, тибеттіктер қытай шекарашыларынан соншалықты қауіптенді. Сондықтан 731 ж. тибеттіктер империя әскерлерінің қолбасшысы Цуй Симяннің бейбітшілік келісімін қайта жаңғырту жөніндегі ұсынысын қуана қарсы алды. Ол келісім түйреп өлтірілген ақ иттің мәйіті басында ант берумен бекітілді, себебі сол ақ иттің рухы айтылған уәделердің мызғымастығын қорғауға тиіс болатын. Осыдан кейін тибеттіктер "шекаралық сақтық шараларын жайына қалдырып, мал шаруашылығымен айналысып кетті".

	Алайда қалыптасқан жағдай төменгі шекаралық командирлерді тіпті де қанағаттандыра қойған жоқ сөйтіп, солардың арасынан біреуі қорғанысқа дайындығын доғарған тибеттіктерді талқандаудың оп-оңай екендігі жөнінде сарайға баяндама тапсырды. Сірә, күштердің ара салмағын нашар білген болар, император бұл жобаны мақұлдай салды. Хэсидегі әскерлер қолбасшысына ешнәрседен күдіктенбеген тибеттіктерге шабуыл жасау туралы бұйрық жіберілді, ал ол өзінің пікірі мен берген антына қарамастан, ол бұйрықты орындауға мәжбүр болды. 737 ж. шапқыншылық сәтті шықты, тибеттіктердің 738 ж. Хэсиге қарсы шапқыншылығы тойтарылып тасталды. Бірақ, дарынды қолбасшының ар-ұяты күшті еді, сол ар-ұяты мұны берген уәдесін бұзғаны үшін қатты қинайтын. Ақ иттің елесі оның түсіне де ене бастады, сөйтіп ол "оймен көз алдына елестетуден", немесе өзіміз айтатынымыздай, жүйкесі жұқарудан қаза тапты.

	Оның орнын басушыларға сенгіш әрі алданғыш адамдар бойынан табылатын қатыгездікпен кездесуге тура келді. Енді Тибетке басып кіру жөнінде әңгіме де болмай қалды; бұған керісінше, алма-кезек табыстар барлық соғыс қимылдарын Хухунор көлі айналасындағы қатал қырқысуларға әкеп тіреді. Тегіс жерлердегі ашық шайқастарда имперліктер жеңіске жиі жетіп отырды, ал бекіністерді қоршап қамау оларға тым қиынға соқты. Мысалы, 749 ж. бірнеше жүздеген тибеттіктер қорғаған тау бекінісіне шабуыл жасау оларға бірнеше ондаған мың адамның өміріне түсті. Соған жауап ретінде тибеттіктер тегіс жерге салынған қытай бекінісін оп-оңай басып алып, оның гарнизонын түгел қырып-жойды. Соғысты бастау оны аяқтаудан гөрі әлдеқайда оңай болып шықты. Солтүстік пен батыста табысқа жете тұрса да, бұл ойынға жаңа серік кірісіп, күштердің ара салмағы түбірінен өзгергенше империя армиясы Тибетте 751 ж. дейін омбалап қалды.

	Солтүстік пен батыстағы саяси проблемаларды шешудің соңына түсіп жүріп, империя үкіметі Юньаниде 738 ж. бастап Наньчжао кінәздігі құрылған оңтүстікті ескерусіз қалдырып қойды. Оның жігерлі басқарушылары дара-дара өмір сүрген тайпаларды біріктіріп, 748 ж. Қытайға тәуелсіз болу бағытын ұстанды. Ашықтан-ашық дауласу 751 ж. алып келді. Қытайдың алпыс мыңдық армиясы бүкіл халықтың ынтымақты қарсыласуына тап болды және Сиэр көлі маңындағы 751 ж. шайқаста түгел дерлік жойылып жіберілді. Наньчжаоның патшасы Голофон басқа бағыт алып кетуі ықтимал соғыстың созыла беруінен қорқып, Тибеттен көмек сұрады. Екі ел одақ құрды және тибеттің қолдаушылығы арқасында жаңа қытай армиясы 754 ж. тамтығы қалмай талқандалды. Бұдан кейінгі оқиғалар Қытайды кек алу мүмкіндіктерін іздестіруден айырды, сөйтіп, Наньчжао өзінің дербестігін сақтап қалды.

	Империя үшін мұншалықты үлкен зиянның есесі Хэсидегі табыстарымен ішінара қайтарылды. 753 ж. бұл облыс тибеттіктерден тазартылып, онда тез арада қытай әкімшілігі орнатылды. Тибет және Үнді. Наньчжао қытай мемлекеттілігі оңтүстік ормандық тайпаларының қарсы әрекеті нәтижесінде құрылды. Ол осы заманғы Сычуаньнің оңтүстік бөлігін қамтыды, қытайлықтардың Тонкинге баратын жолын кесіп тастады, оңтүстігінде Бенгаль шығанағына дейін созылып, үнді мәдениеті мен буддизмнің ықпалында болды. Міне, осыдан, әрине, Тибетке бағыт ұсталды, өйткені, тек осы мемлекет қана Наньчжаоға өзінің дербестігін сақтап қалуына көмектесе алар еді. Осымен қатар Наньчжаомен одақтасу тибеттіктерге Шығыс Үндіге кіруге де жол ашты. Жеңісінің бекемдігіне деген сенімсіздік Голофонның бүкіл саясатына тән сипат. Сондықтан болар ол қабірі басына өзінін іс-қызметін баяндаған жазуы бар тақта орнаттырып, онда өзінің қателігін ашу правосын ұрпақтарға қалдыратынын мәлімдеген. Дәл осы кезде Үндінің батыс өлкесінде Кашмир патшалығы қуатты күшке айнала өсіп жетілді. Кашмир патшасы Лалитадитья Муктапида (700-736) Пенджабты, Канауджды, Бадахшанды бағындырды* және 703 ж. Тибетпен сәтті соғысты. Бірақ Үндінің өз ішіндегі бұдан арғы оқиғалар Кашмирді Тибетпен татуласуға көндірді. Міне, осы уақытта Солтүстік Үндіні буддизмнің жауы болған раджпуттардың жаулап алуы басталды. Үнді буддашылары қарсылық ұйымдастыра алмады; сондықтан брахман (діни жоғары кастаның мүшесі) Кумарилла Бхат қайта құрған ежелгі дін жеңіп шықты. Өз діндестерінің апат болғанына Тибет те, Кашмир де немқұрайды қарай алмады. 8 ғ-дың аяғында Кашмир патшасы Жаяпида Солтүстік Үндіге басып кіріп, Бенгалия мен бөлініп шыққан Канауджды бағындырды. Бұл патша "ілімнің қамқоршысы" деген буддалық құрметті атақ алды. Тибет хабарларында сондай-ақ Бенгалия Тангаға дейін жаулап алынды деп еске түсіріледі, бірақ бұл мәліметтің жазылған уақыты қойылмаған, әрі оқиғалардың барысын қалпына келтіру үшін мейлінше қысқа айтылған. Тек оңтүстік шекара тибет патшасының назарын шығыс шекарадан кем аудармағаны, Үндідегі буддизмді сақтап қалу әрекетіне раджпуттардың табанды да табысты қарсылық көрсеткені және азиялық мемлекеттер арасында Тибеттің бірінші орынға шығуға талпынғаны әбден анық.





ҚАҒАНАТ ЖӘНЕ ИМПЕРИЯ

	XXVI тapay

	Барынша тырысып бағу. Жылдар жылжып өтіп жатты, ал Чаньаньдағылар Империя Қағанатпен қатар өмір сүре алмайтындығын барған сайын айқын түсінді. Қағанаттың болуы Тан империясы идеясының өзін өлтіре берді. Жалпыазиялық империямен бірге тек қорған сыртындағы иеліктері бар қытай империясы өмір сүрді. Солтүстік далалары тамаша әскери күштің қоймасынан императордың барлық жауларын өзіне тартатын өріске айналды. Түріктер мен ұйғырларды тибеттіктер мен арабтарға қарсы соғысуға жіберудің орнына, сол түріктер мен ұйғырларға қарсы күресу үшін қытайлықтардан армия құруға тура келді.

	Жігерлі Сюаньцзун шешімге келді. 742 ж. императордың жарлығымен армияны қайта құру жүргізілді. Бұл Империя шырмалып қалған торды семсермен кескілеп тастау үшін керек болды. Шекаралық әскерлер жөніндегі жаңа жарлық бойынша он цзеду — шекаралық әскери округ құрылды. Егер картаға көз салсақ, олардың орналасуының өте түсінікті болғандығы соншалық мен тек солардың тізімін толық келтірейін: 1. Аньси цзеду; Батыс өлкені күзету үшін құрылған; штабы Құшада. 2. Бэйтин цзе-ду; түркештер мен хакастарға қарсы құрылған; штабы Іленің орта сағасындағы Бесбалықта (Жоңғария). 3. Хэси цзе-ду; Тибет пен түріктердің өзара қарым-қатынасын тыю үшін құрылған; штабы Лянчжоуфуда (Нинся провинциясы). 4. Шофан цзе-ду; түріктерге қарсы; штабы Линчжоуда (Ганьсу провинциясы), Хуанхэнің солтүстік жағалауында. 5. Хэдун цзе-ду — Шофандағы шекаралық әскери округты күшейту үшін; штабы Тайюань-фуде (Ордос). 6. Фаньян цзе-ду — хи мен қидандарды ауыздықтау үшін; штабы Ордостың орталығындағы Ючжоуда. 7. Пинлу цзе-ду — шивэй және мохэлерді жібермей тұру үшін; штабы Оңтүстік Маньчжуриядағы Иньчжоуда. 8. Лунью цзе-ду; Тибетке қарсы; штабы Шаньчжоуда. 9. Гинънань цзе-ду; батыста — Тибетке қарсы; оңтүстікте — мандар мен лаоны тыныштандыру үшін; штабы Юньнань провинциясындағы Инчжоуда. 10. Линнандегі бес фудың жеке корпусы Лаосты бейбіттендіру үшін әскер, яғни далалық әскер көп те емес.

	Он цзе-дудан басқа үш бақылау отряды құрылған болатын. Шекаралық күзет әскерлерінде (чжень-бин) барлығы 490 мың адам және 80 мың мініс аты болды. 713 ж. дейін шекаралық әскерлерді жыл бойы ұстап тұруға кететін шығындар салыстырмалы түрде алғанда онша көп болған жоқ, ал 742 ж. бастап ол жыл сайын 10200 мың кесек жібек мата және 690 мың ху нан босатылуын талап етті. Осыншама зор көлемді шығындар халықты қалай да титықтатар еді. Бірақ империя үкіметі Азиядағы гегмондығын сақтап қалуы үшін және бірінші кезекті Қағанатты құрту үшін бәріне де барды. Жағдай Империяға қолайлы келді: Қағанаттың ішіндегі хал-жағдай жақсы болмады.

	Түріктер. Тіпті басқалармен салыстырғанда шүкіршілік жағдайдың өзінде де наразылық білдірушілер табылады. Түріктер ордасында бір-бірлерімен билікке және бақталастарын жазалау мүмкіндігі үшін таласушы сарай маңының сыбайластар топтары болды. Білгіхан мен оның ұлы Иоллығ ақсүйектердің өз бетімен кетушілігін басып отырды, бірақ Тәңіріхан кезінде билік жүргізуді ханша-ана, Тоныкөктің қызы По-бек өз қолына алып алды. Орда әдеттегі түріктік принцип бойынша құрылды: хан орталыққа басшылық жасайды, ал шығыс және батыс шадтары — екі қанатқа әмірлерін жүргізеді. Шадтар қандас ханзадалар болды және таңдаулы әскерлерді басқарды: Ханша басқару ісін өзінің сүйкімдісіне, қарапайым тарханға тапсырды, міне бұл жоғары қолбасшылық адамдары арасында күңкіл туғызды. Наразылықтың бетін қайтару үшін ханша батыс шадын өлтіруге өз ұлының көзін жеткізді. ІІІығыс шады Панкүл өзінің әскерлерімен хан қосынына шабуыл жасап, ханды өлтірді, сонан соң таққа марқұмның ұлын отырғызды. Алайда Панкүлдің қарсыласы жабғы Құт (қыт. Гуду) жана ханды өлтіріп, орнына соның інісін қойды. Әулет қауіп-қатердің астында қалды. Құт өзінің бас-көз болуға қойған адамын өлтіріп, тақты заңсыз иемденіп алды (741 ж.). Тақты заңсыз иемдену іште сақталған барлық өкпе-зәбірдің бұрқ ете қалуына түрткі болып, дала көгалдарында қан судай ақты.

	Қытай хабарларында бұл кезеңнің оқиғалары толық жазылмай, барынша қысқа қайырылған. Алайда, бұл ақтандақ беттерін ұйғыр ханы Мояншурдың ерлігін мәңгі есте қалдырған "Селенгі тасының" жазуы толықтырады. Нашар сақталғанына қарамастан, сол кездегі оқиғаларға ұйғыр көзқарасын білдіруі себепті бұл маңызы аса зор түп нұсқа материал. Ұйғыр ханының айтуы бойынша ол түріктермен бірге азаттыққа жету соғысын бастаған, мұның өзі шындыққа да келеді. Түріктердің ұйғырларға үстемдік жасауы 50 жылдан астам уақытпен (688 ж. 741 ж. дейін) айқындалады. Ұйғырлар көсемі өз әкесінен шад құрметті атағын алып, 742 ж. өзінің тоғыз-оғуз халқын жинаған және біріктірген.

	742 ж. бір мезгілде ұйғырлар, басмалдар және қарлұқтар көтеріліс шығарды. Қытай түпкі материалдарының сараң мәліметтеріне қарағанда олар тақты заңсыз иемденушіге шабуыл жасап, ұрыс кезінде оны өлтірді. Ол солай болды да, бірақ тұтас бір халықтың апатқа ұшырау сәтінің бүкіл трагедиялық шиеленісушілігін түсіну үшін осы жеткілікті ме? Бақытымызға орай, түрік жазуының үзіндісі қытай хабаршысы соншалықты салқын қандылықпен айтқан ол апатты түсінуге мүмкіндік береді Қағанаттың батыс шекарасын тардуш-бектердің басшысы, әскер басы Күлншур қорғап тұрды. Ол 80-ге толған еді. Ол Құтлуғ Ілтерісханның серігі болды, ал кейіннен оның ұлдарының жасаған жорықтарында оларға еріп жүрді. Ол Бесбалық түбінде табгаштармен, Інжулі өзенде (Сырдария)— арабтармен, Селенгі жағалауларында — ұйғырлармен және Хішган қия беткейлерінде — татаптықтармен шайқасты. Өзінің ерліктері үшін ол: "Ышбара"— құдіретті және "Бильгя"— дана деген атаққа ие болды. Ол батыр әрі алып балуан болды.

	735 ж. Күлишур батыс шекараның қожасы болып, өз мансабының шыңына жетті. Бұл қызмет орнында ол жеті жыл отырды, ал қарлұқтар көтерілгенде "атына мініп, шабуылға ұмтылды, жеңді, аты өлді, тағы басқасына отырды ол әскерлерді бастап барады, қарлұқтар қарлұқтарға барып тағы соғысты өзінің үйіне дейін жеткізді. Қарлұқтар аттарына қонды; осындай әскермен торы қарлұқтар қарлұқтар Эльтебердің өзі келді, оның істер және ерлік жөніндегі жолдасы, Еркіннің ұлы Итянъшур да келді ұрыстарда соның әскері шайқасты, ол қиратты, мұның елін алды, ұлы мен әйелдерін де мұның, Ышбара Білгі Күлишурдың қағанын алды... өлгендер оны қатты соққылады. Жауларға ол бір өзі айбаттана ұмтылды, жау әскерінің қалың ортасына кіріп кетті және өзі де солардың арасында бастырылып өлді...".

	Уақыт жонып-мүжіген және жаулар сыйқын кетірген бұл жазуда өз отаны үшін қатал жауларына қарсы кескілескен күреске шыққан көк түріктердің ерлік істері жөніндегі хабар сақталып қалған. Кәрі шал ұрысқа атой сала ұмтылады, атынан айрылады, бірақ ерлік рухын жоғалтпайды. Жазу ақаулы бола берсін, әйтсе де оның үзік-үзік сөздерінен даладағы сағым пердесінен көрінетін бұлдыр кескіндер тәрізді көкжиектің әр тұсынан салтаттылар көрінеді... және олардың бәрі жаулар. Қарлұқтар солтүстікте, оңтүстікте және батыста; шегіну керек, ал артқы жақта үйі және өзінің ханы. Бірақ, әне, хан өлтірілді, мұның үй-іші бала-шағасы тұтқында, міне сол кезде кәрілігі жеткен алып батыр енді жоғалтатын ешнәрсесі жоқ екенін көріп, қалың қолға барып килігеді де, жауларының өзін басып-жаншып тастауына мұрсат береді. Екінші қағанаттың дүниеге келуінің куәгері ол оның апат болуын өз көзімен көргісі келмейді. Дәл осы Күлишур тәрізді түріктер көршілеріне қорқынышты болды, сондықтан да батырлар өздерін ендігәрі ешқашан мазаламауы үшін олар соларға қарсы шайқасқа шықты. Алайда, өз қолбасшыларының бұл өнегесінен түріктердің көбі үлгі ала қойған жоқ. Шайқастан аман шыққан әскерлер ұйғырлардың іздеріне түсіп қууымен "қара құмның" шартына қарай шегініп кетті.

	Одақтастар жеңістерін пайдаланып, тездете өздерінің меншікті мемлекетін құрды. Басмалдар көсемі хан болды, ұйғырлардың көсемі — шығыстың, ал қарлұқтардың эльтебері — батыстың жабғысы атанды. Түрік ақсүйектері қателескендерін байқап қалып, Панкүлдің ұлын Озмыш деген құрметті атақпен хан сайлады. 716 ж-дың қантөгісті кезеңдері қайта оралды, бірақ түріктер енді бұрынғыдай емес еді; Күлтегін замандастарының қолынан келген жәйттерге енді олардың балаларының үстемдік құруға деген дәмелері бұрынғысынша зор болғанымен, күш-дәрмендері жетпей қалды. Түріктердің қысылшаңдық жағдайын ескеріп, Империя үкіметі Озмышханға Империя жағына шығуды ұсынды. Озмышхан олай етуден бас тартты. Бірақ басмалдардың, ұйғырлар мен қарлұқтардың бірлескен күштері оны орданы тастап, қашып кетуге мәжбүр етті. Ханның ұлы бастаған бірқатар түріктер (бес мың үй) бұл үмітсіз соғыста қырылғаннан гөрі Империяға бағынғанды артық санады.

	Түріктер өздерінің өткен қан төгісті табыстары мен такаппарлығы үшін сазайларын тартуға тиісті еді. 744 ж. басмалдар Озмышханды өлтіріп, оның басын Чаньаньга жөнелтті. Алайда, түріктердің ымыраға келмейтін бөлігі қаруларын тастамай, марқұм Баймәйханның інісі Құлынбекті таққа көтерді.

	Әйтсе де түріктердің көбі құрдымға кеткен істері үшін бастарын өлімге тіккілері келмеді. Олардың арасында "ұлы абыржушылық басталды, ақсүйектер басмалдар басшысын хан етіп сайлады". Баймәйханмен бірге тек ежелгі түрік даңқына берілгендердің неғұрлым табанды бөлігі ғана қалды. 744 ж. күрес әлі де жүріп жатты.

	Сол уақыттың арасында одақтастар өзара жанжалдасып қалды: ұйғырлардың көсемі Пэйло басмалдарға шабуыл жасап, оларды күйретіп салды. Басмал көсемі Седе Ишиқағанның басы кесіліп, ол Құтлуғ Білгі мен Күлханның құрметті атақтарының Пэйлоға қалдырылуын мойындау ұсынысымен Чаньаньға жіберілді. Талқандалған басмалдардың аман қалғандарын басқарған тайпа ағаманы Бәйтінге қашты; бірақ ол жерден табан тіреп қалу мүмкіндігін көре алмай, халқын тастап, Қытайға кетті. Қарлұқтар қысқан басмалдардың қалғандары ұйғырларға бағыңды.

	Бұл астан-кестендік түріктерге әбден оңтайлы-ақ келген еді, бірақ олардың мұны пайдаланып қалуының сәті түсе қоймады. Империядағы әскери қайта құру өзінің жемісін бере бастаған еді. Соның көрінісіндей, империя әскерлері Сахэней тауы маңындағы түріктердің шығыс қанатына Ордостан соққы берді, сөйтіп, апа-тарханның басқаруындағы 11 руды талқандап жіберді. Баймәйхан өз иелігінің батыс жағында, империя армиясын жабдықтаушы қытай базарынан алыс жерде бекініп қалуға тырысқан еді, бірақ қарлұқтар мен ұйғырлар оның соңынан қуып жетті. Түріктер біржолата талқандалғанды. Пэйло Баймәйханның басын Чаньаньга жіберіп, өзін императордың вассалы (тәуелдісі) ретінде мойындады.

	Барлық жерде де түріктер қасқырды ұстағандай ұстап алынып, өлтірілумен болды және алтын жалатылып салынған қасқыр басының суреті бар байрақ бұдан кейін дала төсінің еш жерінде ешқашан желбіреген жоқ.

	Тірі қалған түріктерді Білгіханның жесірі, Тоныкөктің қызы Побек басқарып, өткеру шартын алдын ала келіскен бойда Қытайға алып келді. Түріктер шекаралық әскер сапына қосылды, ал По-бек патшазада әйел құрметті атағы мен кінәздік киім-кешек, қаражат алды. Адамдарды құтқарғанымен По-бек халықты сақтап қала алмады. Өзге көшпелілер тәрізді түріктер де табгачтармен араласып, солардың ортасына сіңіп кетті.

	ЬІзаланып алас ұрған ұйғырлар, жаулары өздерінің кек қайтаруынан құтылып кеткенін көріп, ашуларын түріктер ескерткіштерін құртуға жұмсады. Олар түрік батырлары тас бейнелерінің бастарын жұлды, Күлтегінге арналған ескерткіштің быт-шытын шығарып талқандады және оның мүсінін қатты қиратқаны соншалық, тіпті сол сынықтарынан мүсінін қайта қалпына келтіру мүмкін болмады. Мақсат тек қиратумен ғана тұйықталмады, ал оған қоса — түрік елін және онымен байланысты нәрсенің бәрін қайтадан қалпына келтіруге жол бермеуге тырысушылықта жатты. Және де ұйғырлар өздерінің ежелгі мақсаттарына жетті — көне түріктерден тек олардың есімдері ғана қалды.

	Қидандар. Қидандар көк түріктердің сенімді одақтастары болған еді, бірақ Қағанат өзінің өмір сүруін тоқтатқан кезде, оның қарсылық көрсетуі де мәнсіз болып қалды. 745 ж. қиданның бас ағаманы күрес жүргізуін тоқтатты. Ол Сұңғары провинциясының бастығы болды.

	Бірақ Маньчжуриядағы шекаралық әскерлердің корпус бастығы Ань Лушань қидандарға шабуыл жасап, оларды тонауын тыймады. Бұған ашынған қидандар көтеріліс шығарды, тек Ань Лушань оларды басып тастады. Алайда, алмастырылған ағаман да қарсылық көрсетуін жалғастыра берді. Қытайлықтар бұл соғыстың тууына себепші болған Ань Лушань деп көрсетеді, ол көтерілісшілерді жуасытып, басшыларының көзіне түсу үшін осындай қақтығысты әдейі ұйымдастырды дейді. Егер бұл шынымен осылай болған еді десек, онда шекаралық әскерлер соғысу мен тонаушылықты көшпелілерден кем көрмейтін жаугершіл тайпалардан құралғандығын да естен шығармауымыз керек. Сондықтан қақтығысу өзінен-өзі-ақ және сөзсіз шықпай қоймас еді. 751 ж. Ань Лушань татаптардан алған жол көрсетушілері бар алпыс мың әскермен қидандарға қарсы соғысуға аттанды.

	Осы жорықта едәуір жол жүргеннен кейін (1000 ли—400 км), қатты жаңбыр жауып, сарбаз садақтарының керме баулары су болғаннан созылып, жебе тартуға жарамай әлсіреп қалды. Татаптар қидандар жағына шығып кетті, ал олар имперлік әскерлерге Шара-Мурэни жағалауында шабуыл жасап, оларды тас-талқан етіп жеңді.

	754 ж. қидандар ұйғырларға бағынды, сөйтіп, Маньчжурия Империя үшін біржолата жоқ. болды. Осыдан кейін шекарадағы соғыс та тына қалғандықтан, әлгі қақтығысты көшпелілер емес, ал шекара баскесерлері арандатқаны айқын бола түсті.

	Батыс өлкесі. Түріктерді жеңу және ұйғырлардың жалған тәуелділігі Империяға аса қымбатқа түсті, себебі ол солтүстік проблемасын шешіп жатқан осы уақыт аралығында батыста арабтар мен тибеттіктер нығайып алды. Әйтсе де өз күшіне сенген қытайдың тұрақты армиясы Орта Азияның солтүстігінен көрінді.

	747 ж. батыс уәлиінің көмекшісі, ұлты корей Гао Сянь-чжи тибет патшасының күйеу баласы Суджораджи басқарған Кіші Болуйға жорық жасады. Гао Сянь-чжи Кіші Болуйға таудың жалғыз аяқ жолдары арқылы енді, жергілікті тұрғындарды парамен өзіне. тартып, солардың көмегімен Сои (?) өзеніндегі көпірді қорғап тұрған тибет гарнизонын талқандап тастады. Болуйда Гао Сянь-чжи жұрттың бәрін жібек маталармен сыйлады, Суджуонды берілуге көндірді және раджаға көмекке келген тибеттіктерді тойтарды. Болуйға мың адамдық гарнизон орналастырылды, сөйтіп тибеттіктер үшін Батыс өлкесіне шығатын өткел жабылды.

	Гао Сянь-чжидің хабарламасында бұл жеңістің маңызы тым арттырылып жіберілген: "Фолинь [Византия], Даштар [Араб халифаты], барлығы 72 иелік зәрелері ұша қорқып, Қытайға бағынды". Гао Сянь-чжи тек өз үкіметін ғана емес, сонымен бірге өз-өзін де алдаған еді. Табысына рухы көтерілген ол арабтармен күресуге өзі барып килікті.

	Соғдының кейбір кішкене сұлтанаттары шабуыл жасап келе жатқан мұсылмандарға қарсы күресуге көмек алармыз деген ниетпен әлі де болса Империяның етегінен ұстады. Бірақ 748 ж. Бәйтіннің уәлиі Ван Чженсян бұқарлықтармен соғысуға шықты. Оның бір ғана табысы Ыстықкөл көлінен алыс емес Суяб қаласын алуы болды . Қала жермен жексен етіле қиратылды. Сірә, бұл табыс та өсіріп айтылған болуы керек. Өйткені кейінірек Гао Сянь-чжи Чач пен Ферғананың қарулы қақтығысына соңғысын жақтап килігіп, 749 ж. Чачты басып алды.

	Соғдылықтар араб тонаушыларына қарсы күресу үшін көмек алудың орнына, қытайдың тонаушы-генералдарың алды және де ол генералдар араб әскерлерімен кездесуден қашқалақтауды артық санайтын. Әйтсе де оқиғалар қисыны генералдардың еркінен күштірек болып шығып, ақыры қақтығыс орын алды.

	Бастарына іс түскенде Соғды бектері жәрдемсіз қалдырылды, бірақ олардан Империяға деген адалдық бұрынғысынша талап етілді. Гао Сянь-чжи Чачтың қожасын сатқындық жасадың деп қамауға алып, оны Қытайға жөнелтті, онда ол өлім жазасына кесілді. Мұндай қатыгездіктің орын алуына империя қолбасшысының ашқарақтығы себепші болғандығын жұрттың бәрі түсінген еді, өйткені өлтірілген бектің байлықтары соның қолына түсті. Мұның өзі соғдылықтарды арабтардың құшағына біржолата итерді. Өлтірілген марқұмның ұлы Зияд ибн-Салихтың мұсылмандық отрядын ертіп келіп, оған өзінің соғдылық достарын қосып, Талас қаласын қоршауға алды. Гао Сянь-чжи қаладағыларға көмектесуге аттанды, сол жаққа империя тәуелдісі қарлұқтар жабғысы да өзінің атты әскерлерін тартты. Имперліктер жағында ферғаналықтар, қашғарлықтар, құшастықтар — барлығы 30 мың адам шабуылға шықты. Арабтар мен соғдылықтардың саны белгісіз, бірақ сірә, олар да бұдан аз болмаған тәрізді. Екі армия 751 ж. шілдеде Талас өзені маңындағы Атлах деген жерде кездесті. Кескілескен шайқас екі жақ үшін де елеулі нәтижесіз бес күнге созылды. Алайда шешуші сәтте қарлұқтар Гао Сянь-чжи әскерінің тылына соққы берді, сөйтіп, имперліктер күл-талқаны шыға жеңілді. Гао Сянь-чжи Қытайға қашты.

	Халифат жеңістің жемістерін пайдалана алмады. Абу-Муслим мен Абуль Абастың Омеядтарға қарсы 750 ж-ғы көтерілістері елдің бүкіл күшін қылғып қойды. Талас маңындағы жеңімпаз Зияд ибн-Салих көптеген астыртын әрекеттердің біріне қатысушы болып шығып, басын айбалта астына салды. Алайда жеңіліс қытайлықтарды қорқытып тастағаны соншалық, олар Батысты басып алмақ ойларынан түңіле бас тартты. Империя күйреу қарсаңыңда тұрды.

	Талас шайқасы мұсылман мәдениетінің Орта Азиядағы қытай мәдениетінен басым түскені жөніндегі мәселені шешті деген пікір болды. Әйтсе де бір шайқастың тағдыры тұтас бір елдің даму жолын айқындап бере алмақ емес. Тан империясын Батысқа қытай мәдениетін емес, ал өзінің саяси үстемдігін алып барды. Бірақ онысы жүзеге асыруға болмайтын үміт еді. Көшпелі хандықтардың — ұйғырлар мен қарлұқтардың өшпенділігі жеңілмейтін өшпенділік болатын. Империяның соғыстық қуаты 751 ж. барлық жерде де соққы алды: қидандар имперліктерді шығыста, тибеттіктер мен жаңадан пайда болған мемлекет Наньчжао — оңтүстікте талқандады, ал ішкі қарама-қайшылықтар көп кешікпей Қытайды өз шекарасының ішінде томаға тұйық қалуға мәжбүр еткен астан-кестен өзгерістерге алып келді. Талас шайқасы оқиғалардың ұзын тізбегіндегі бір ғана буын болды.

	Қарлұқтар. Этюпсалық жағынан қарлұқтар түркіттерге неғұрлым жақын болғандығына қарамастан, олармен ешқашанда тату тұра алмады. 650 ж. төлес-түркіттердің алтай тарамы құртылған кезде қарлұқтар осы мейірімсіздік істі жүзеге асырған имперлік корпусқа қолдау көрсетті. Бұл қолдаушылық Қытайда олардың империя қол астына өтуі деп қабылданылды, бірақ іс жүзіңде қарлұқтар Тан империясының құрамына тек 657 ж, Батыстүркіт қағанатын жаулап алу кезінде ғана енді.

	Империяға тәуелділік қарлұқтар үшін ауыр болған жоқ. Олардың көсемдері қытай шендерін алды, ал өзгелерінің бәрі бұрынғысынша қалды. Екінші қағанат тұсында қарлұқтар өздерінің бостандығын өжеттікпен қорғады және ақырында толық жеңіске жетті. Гао Сянь-чжи әскерлерінің ту сыртынан берген дәл солардың сатқындық соққысы Талас шайқасының тағдырын шешкендігіне қарамастан, олар Империямен одағын сақтап қалғылары келді. Сондықтан, имперліктерге 744 ж. берілген түрік жабғысы Абусы 752 ж. көтеріліс жасап, Шофанды күйреткен кезде қарлұқтар 753 ж. оларға қарсы шығып, батыстан берген соққысы арқылы түрік көтерілісшілерін толық жеңіліске ұшыратқан болатын. Абусы қарлұқтардың қолына тұтқынға түсті, қытайға жөнелтіліп, олар оны зынданға тастаған-ды. Қарлұқ жабғысы "Алтайдың патшасы" деп танылды. Осыдан былай қарлұқтардың тасы жоғары өрмеледі. Олардың бірден-бір бақталасы — түркеш хандығы ыдырай бастады. 756 ж. сары және қара тұқымдар арасында қанды жанжал бұрқ ете қалды . Бұл араздық түркештерді біратала қансыратып тастады, содан 759 ж. қарлұқтардың шабуылы басталғанда түркештер оларға қарсылық көрсете алмай қалды. 766 ж. дейін қарлұқтар Жетісуды, Таласты, Шу өзені аңғарын бағындыруды аяқтап, Батыс Тянь-Шаньға жетті. Түркештердің бір бөлігі қарлұқтарға бағынды, бір бөлігі шығысқа қоныс аударып, ұйғырларға берілді. Осы уақыттан бастап қарлұқтар Орта Азиядағы далалық мәдениетті бірден-бір сақтаушы болып қалды. Олар 960 ж. өздері мұсылман дініне өтіп кеткенше 200 жыл бойы исламның тегеурінін тоқтатып тұрды. Сірә, қажет деп санамаған болар, қарлұқтар Қытаймен қарым-қатынас жасауын қойды.

	Алайда қытайлықтар Батыс өлкесіндегі "Төрт бекіністі"— Құшаны, Қарашарды, Хотанды және Қашғарды, сондай-ақ Бәйтін мен Жоңғарияны ұстап қалды. Шато императорға адалдығын сақтады, бірақ Қытаймен екі аралығын ұйғырлар кесіп тастап, солардың жинайтын алым-салығынан жапа шеккен олар ақыр аяғында жеңімпаз Тибетке бағынумен тынды.

	Тан империясының батыстағы саясаты сәтсіздікке ұшырады. VIII ғ-дың екінші жартысында Қытай мен Ұлы дала жауласушы екі дүние тәрізді қайтадан бір-біріне қарама-қарсы тұрды.





ҰЙҒЫР ҚАҒАНАТЫНЫҢ ҚҰРЫЛУЫ

	XXVII тарау

	Ұйғырлар. Түріктерге қарағанда ұйғырлар өз елін мүлде басқа принципте құрды. Тоғыз ру шыныңда тоғыз-оғуздар тайпасын біріктіретін. Бұл — жетекші тайпа болғанымен, үстемдік етуші тайпа болған жоқ. Басмалдар мен шығыс қарлұқтарын өзіне бағындырып, ұйғырлар оларды орталарына тең праволы етіп қабылдады. Өзге алты телестік тайпалар — бугу, хунь, байырқу, тонгра, сыге және киби — праволары мен міндеттері жөнінен тоғыз-оғуздарға теңестірілді. Хан қосыны Ханғай мен Орхон өзені аралығыңда болды. Олардың шекаралары шығыста Батыс Маньчжурияны, ал батыста — Жоңғарияны қамтыды. Қарлұқтар мен ұйғырлардың аралығындағы шекара 745 ж. әскери қақтығыстар нәтижесінде белгіленген болатын. Түріктерді талқандағаннан кейін қарлұқтар ұйғырларға қарсы түркештермен одақтасты, бірақ жеңіліп қалды. Осының салдарынан қарлұқтардың Қара Ертістегі қоныстары Ұйғыр қағанатының құрамында қалып қойды.

	Гобидің оңтүстігіне таманғы далаларды ұйғырлар Империяға қалдырды. Кейінірек олар өздерінің иеліктерін солтүстік-батысқа қарай кеңейтті, әйтсе де жалпы алғанда олар территориялық иеленушілікке табынбады. Тайпалардың бірлесуіне негізделген Ұйғыр қағанатының бүкіл құрылымы хандарға көп әскер жинауға және оларды бақылаусыз пайдалануға рұқсат еткен жоқ. Тайпалар болса тыныштық сақтауды дұрыс көрді. Олар түріктер туғызған күйзелістерден шаршады, енді бүліксіз тыныштық рахатына бөленгілері келді. Осы көңіл-күйге сәйкес әрі қажетсіз шиеленістер туғызбас үшін Пэйло өзін империяға тәуелдімін деп мойындады. 747 ж. таққа мирасқор болған оның ұлы Моянчур Гзлэхан Чаньаньға жыл сайын елшілер жіберіп, ол жақтан сыйлар алып тұрды, сөйтіп Империяға адалдығын танытып отырды.

	Азаматтық соғыс. Ұйғырияның тағына заңды мұрагер, ханзада, шад Моянчурдың отыруы, неге екені белгісіз, халықтың күтпеген қарсылығына килікті. Көтеріліске шыққандарды басқарушы жабғы Тай Білгі-түтік болып шықты. Ол бұл құрметті атақты марқұм ханның қолынан таяуда ғана алған болатын. "Қара халық беріліп кетті, бірақ кейбіреулер Тай Білгі-түтіктің жағында болып. оны қаған деп жариялады". Көтерілісшілерге қидандармен татарлар қосылды; ханның жағында, басқаша ойлауға болмайтынындай, оның әкесінің ұйғыр жасақтары соғысты, бірақ көптеген ақсүйектер оның жауы болып шықты. Таяуда ғана түріктерді талқандаған ардагерлер тіпті шығыстағы көршілері қолдаған халық бұқарасынан да неғұрлым қаһарлы күш болған еді. Бюкегюктегі (?) екі күндік соғыста Моянчур қидандар мен татарларды тым-тырақай қашуға мәжбүр етті, онан соң руластарын толық бағындырды. Ақсүйектер ауыр жаза алды, дәлірек айтқанда өлтірілді. Қарапайым халыққа кешірімділік жасалды. Соған қарамастан хан көшіп кетісімен көтеріліс қайтадан бұрқ ете қалды және де көтерілісшілер қидандар мен татарларды тағы да көмекке шақырды. Алайда, олар бір айға кешігіп қалды. Хан өзінің қайсар қол астындағыларды жеңіп үлгерді әрі жазалау үшін олардың малдары мен әйелдерін тартып алды.

	Ұйғыр әскерлері қидан және татарлармен Селенгінің солтүстік-батысында соқтығысты. Ұйғырлар дұшпандарын қысып, өзен жағасына қарай ығыстырды. Ұйғырлардың өкшелеп қууымен қидандар мен татарлар шегіне бастады. Қашып бара жатып олар екіге бөлініп кетті: қидандар аман-есен шегініп үлгерді, ал татарларға ұйғырлар "Кэйре бұлағы мен Три-Биркю (?) шағын өзендері" маңында қуып жетіп, әскерлерінің жартысын тұтқынға алды.

	Осы жорықпен бірге ханға өз халқының жаңа көтерілісін басып-жаншуға тура келді. Ханның әрдайым ымыраға келуге тырысып отырғанын атап көрсету керек. Ол тұтқынға алынған көтерілісшілерді босатып, оларға жансезімдеріне әсер етерліктей үндеу тастады: "Тай Білгі-түтіктің опасыздығының кесірінен, бір-екі атақтыларының ұждансыздығының кесірінен сен, менің қара халқым, өлім мен бақытсыздыққа ұшырадың, алайда сен өлуге тиісті емессің, азап шегуге тиісті емессің!— дедім мен.— Сен маған қайтадан өз күшіңді, өз қолдауыңды бер!" Бірақ одан әрі қайғылана: "Олар келген жоқ" дейді.

	Көтерілісшілер Тұзды Алтыр (?) көлі маңында тағы да талқандалып, азаматтық тыныштық орнатылған болатын.

	Бұл ішкі соғыстың мәні мен себептері мейлінше көмескі, дегенмен азаматтық соғыстардың білгірі Фарината делли Уберти мұндай жағдайда "ұрысқа себепсіз бірде-бір жауынгер бара қояр ма екен" деп сендірген еді ; қайталама көтерілістер кезінде көрінген мейірімсіздік бұл арада халық бұқарасының ең бір көкейтесті мүдделері таразы басына салынғандығын көрсетеді.

	Біз бұл соғысты жай халықтың ақсүйектерге қарсы күресі ретінде қарай алмаймыз, өйткені жазу ақсүйектердің көтеріліске басшылық рөлі жайында екі peт айқын атап көрсетеді. Осымен бірге хан әскерлері де, сірә, тек ақсүйектерден құралмаған болар. Сондықтан оқиғалар барысының өзге себептерін іздестіру керек.

	VII және VIII ғғ. бүкіл Азия жаңа діндерді тарататын аймаққа айналды. Батыста ислам діні тасқынды дамып жатты, шығыста — буддизм қанат жайды, ал солтүстікте Ираннан ығыстырылған несториандық христиан діні мен желіге әуестенушілік (манихейство) орын тепті.

	Түрік қағанатында христиан дінін насихаттау болмашы ғана нәтиже берді. Өйткені түріктер өздерінің төл дүниетанымын мемлекеттік принципке дейін көтерген еді. Бірақ қағанаттың құлауы және қырғыннан аман қалған рулар арасындағы соғыс пен жеңіс идеологиясынан түңілушілік христиандықты уағыздауда табысқа жетудің бірден-бір себепшісі болды. Түріктердің даладағы мұрагерлері енді қарлұқтар мен басмалдар болып қалған еді және де мұның соңғысы өзінің құрамына қағанат жұрнақтарының көп бөлігін енгізген болатын. Дәл соларда христиан діні неғұрлым табысқа жетіп, басмалдар, арғындар ұрпақтары арасында XIII ғ. дейін сақталып қалды. Кейіннен байқалатынындай, шығыста ұйғырлар арасынан да христиандар шықты.

	Шекара проблемасы және оның шешілуі. Азаматтық соғысты жеңіспен аяқтаған хан Моянчур екінші бір саяси міндеттің алдында тұрды: өзінің еліне қайсы тайпаларды қосуы керек және қайсы тайпаларды елінің сыртында қалдыруы керек? Далалық жер бедері және көшпелі тұрмыс жағдайында бұл міндет ерекше қиыншылық туғызған болатын. Өйткені, елдің қорғаныстық қабілеті мықтырақ болуы үшін табиғи шептер, - айталық, тау жоталары қажет еді. Ал ол үшін Саянның оңтүстігі мен Алтайдың батысына қарайғы жерлерде өмір сүретін тайпаларды өзіне бағындыруы керек болатын. Бұлай болмаған күнде өткен соғыс көрсеткеніндей, ұйғырлардың қоныстары көршілердің шапқыншылық жасауы үшін ыңғайлы болып, ашық-жадағай қалып қояр еді.

	Моянчур іске өзіне тән жігерлілікпен кірісті. 750 ж. көктемінде ол Кем өзенінде, яғни Енисейдің жоғарғы сағасында чиктерді жеңіліске ұшыратып, оларды өзіне бағынатын етті. Сол жылдың күзінде ол солтүстік-батыс Маньчжуриядағы татарларды жаулап алды. Бірақ келесі жылдың өзінде-ақ солтүстік-батыстағы белгісіз бір тайпа" ұйғырларға қарсы күресу үшін қырғыздармен және чиктермен бірлескен. Ең басты қауіп қарлұқтардың қырғыздар мен чиктерге қолдау көрсетуге ниет білдіргенінде еді, бірақ, ұйғырлардың бақытына қарай олар шабуылын бастаудан кешігіп қалды. Моянчур чиктерге бір мыңдық отряд жіберіп, олар көтерілісшілерді тез-ақ тыныштандырды. Ұйғырлардың аз адамдық тосқауылы қырғыздардың жеңіл отрядтарын кері қуып тастады. Ал ханның өзі негізгі күшпен бірге Қара Ертіс арқылы салмен жүзіп өтіп, қарлұқтарға соққы берді. Сөйтіп, оларды Болчу (Ұрынғы) өзені маңында, бір кездері Күлтегін мен Тоныкөк түркештерді жеңіліске ұшыратқан жерде талқандады. Әйтсе де мұнымен соғыс біте қойған жоқ. Себебі, көтерілістің бастамашылары болған бізге белгісіз топ құртылмаған еді.

	Жазуда жеңіс күні: он бірінші айдың 18-күні деп көрсетілген. Ұйғырлар айды қалай есептеді? Қытайша да емес, европаша да емес, себебі екі жағдайда да Ертісті он бірінші айда мұз құрсаған. Бұл текст В. В. Бартольд пен П. М. Мелиоранскийдің болжамдарын теріске шығаруға мүмкіндік береді. Ал олар "ежелгі ұйғырлардың айларды есептеуі қытайдыкімен сәйкес келген тәрізді" деп жазған. Уақытты түріктік есептеу сандық атауы бар тек он айды ғана білген және де түріктердің бірінші айы қытайдың үшінші айына сәйкес келген, ал алғашқы екі айдың: улуг ай және кичиг ай — үлкен ай және кіші ай деген арнайы атауы болған. Демек, бұл да жарамайды.

	Парсы календары бар Йездигердтік дәуір де келмейді, себебі мұнда жыл 15-наурыздан басталады; ал он бірінші ай — бахман — 9-қаңтардан бастап есептелінеді.

	Манихейлер (желіге әуестенушілер) вавилон күнтізбесін қолданатын, ол бойынша жылдың алғашқы айы — нисан — 3- сәуірден басталады, ал он бірінші ай — шубат — ақпанға сәйкес келеді; демек, бұл күнтізбе де жарамайды. Алайда, шығыс христиандары, несториандар пайдаланатын сирийлік күнтізбе жыл басын 1-қазан деп есептейді, ал он бірінші ай — аб — тамызға сәйкес келеді. Тек осы күнтізбе ғана біз атап көрсеткен фактіге сәйкес шығады. Егер осылай десек, онда Моянчур жазуын құрастырушының христиан болғаны, ал ол сөзсіз ұйғыр болғандықтан да осы арада, ұйғыр халқының арасында христиан қауымдастығы болған деген пікір туады.

	Бұл ой-пікірде ақылға сыймайтындай еш нәрсе жоқ. Мерв пен Гераттағы несториандық эпископтар V ғ-дан белгілі. 635 ж. христиан дінін уағыздаушы Алопянъ қытайға келіп, онда қоғам құрды. Христиан саудагерлері ақыр соңында Қытай мен Прованс арасындағы сауданы өз қолдарына жаулап алған еврей саудагерлерімен біразға дейін бәсекелесіп тұрды. Сауданың қызу жүргізілгені соншалық, тіпті қытай тілі Хазарияда да әйгілі болып кетті. Идеологиялық және саяси ілімдері қисынды жүйеге қойылған түрік қағанатында бөтен жердің діні үшін орын болмады. Әйтсе де керуен жолдарымен және сауда-саттықты қалалармен тығыз байланысты болған көшпелі жоңғар түріктерінде бүкіл жер жүзіне товарлармен бірге таратылатын идеялар шөгіп қалып отырды.

	Бұл болжал оқиғалардың барысында ойда болмаған қуаттаушылық тапты. Келесі 752 ж. соғыс қайта басталғанда ұйғырларға қарсы бірлікте басмалдар, түркештер және "үш әулие" бар болып шықты. Бұл түсініксіз, тым этникалық атауды тек бір тәсілмен түсіндіруге болады: бұл Троицаны құрметтеуші христиандық қауым. 751 ж. чиктер мен қырғыздарды көтеріліске дәл осылар шығарды және пұтқа табынушы ханға соншалықты табан тірескен қарсылық көрсете алды деп ойлағың келеді. Тек осы жағдайда ғана жазудың: "қарлұқтарға ол өзінің адамдарын жіберді... Жасырын түрде мен бүлік шығарамын деді ол, ал сіздер сырттан "менің сіздермен қосылғым келеді, деді ол" — деген сөздері түсінікті болады.

	Жағдай өте күрделі еді, әйтсе де Моянчурдың ардагерлерден жасақталған әскерлері болды. Араб тарихшысы Кудама тоғыз- оғуздың он адамы шайқаста жүздеген қарлұқтарға татыр еді деп хабарлайды.

	Шайқас Отукен жай халықтарында, яғни Ханғайда, Ұйғырияның дәл ортасында болды. Одақтастар күйрей жеңілді. Ұйғырлар қарлұқтар мен түркештерді өкшелей қуалады, қуып жетіп, олардың барлық дүние-мүліктерін тартып алды. Түпкі материал бұдан әрі "үш әулие" туралы еске алмайды; сірә, бұл жолы олардың шаруасын бітірген болар.

	Жазудың бұдан арғы тексті қатты бүлінген. Тек 753 ж. басмалдармен және қарлұқтармен кескілескен шайқастардың одан әрі жалғасқандығы, оларға қандай да бір түріктердің, мүмкін 650 ж. Алтайда жасырынып қалғандарының арасынан келіп қосылғандығы ғана аңғарылады. 755 ж. қара соғыс ұйғырлардың толық жеңісімен аяқталды. Ұйғырлар қарлұқтардың Сауыр мен Тарбағатайға дейінгі шығыс қоныстарын басып алды. Бұл кезде қоныстары Төменгі Еділ бойына дейін жайылған печенегтер ұйғырларды батысқа қарай одан әрі жібермеді. Аталмыш жауынгер халық көршілерінің бәрімен: хазарлармен, қыпшақтармен және гуздармен жанжалдасып қалған еді. Соңдықтан олардың арасындағы қиян-кескі соғыс бір минут та тынбады. Мұның өзі ұйғырлар үшін пайдалы болды, оларға батыс шекараларын орнықтырып алуға мүмкіндік берді.

	Қидандардың өз еріктерімен бағынуы Ұйғыр қағанатының шығыс шекарасын нығайта түсті, ал Ань Лушаньнің көтерілісі және одан кейін Қытайға жасалған жорықтар оңтүстіктегі шеткергі жерлерді соғыс олжалары есебінен байытты. Қырғыздар 758 ж. дейін қарсылық көрсеткен солтүстік қана қалды. Жеңіліске ұшырап, бағынғандарымен қырғыздар өздерін-өздері басқаруын жоғалтпады. Олардың басшысы ұйғыр ханынан "Кэхань" деген қосымшасыз "Білгі-тонг-еркін" құрметті атағын алды. Сірә, бұл арада кіріптарлықтың қандай да бір түрі болған тәрізді, қауымдардың (оғуздардың) және соғыс тұтқындары — құлдардың ерікті мүшелерінен құралған қоғамда феодалдық қатынастарды іздестіруге сылтауратпау үшін оны тәуелділік деп атауға болмайтын еді.

	Табиғи шекараларға жеткеннен кейін солтүстік пен батысқа қарайғы жаңа территорияларды басып алушылық тоқтатылды. Ұйғырлардың өздері елдеріне қосылып алынған тайпаларды "қонақтар" деп атады; түріктерді жеңулерін өз елдерінің екінші рет көтерілуі деп қарады, "тақта отырған хан халықты өз балаларындай басқарды" немесе ол "өз жұмыртқаларынан балапандар шығаратын ұябасар тауық сияқты" деп есептеді. Олардың көз алдымызға елестеткен гүлдену және рахат-береке суреттерінің бояңқыралып жіберілгендігі сөзсіз. Бірақ,мұнда идеал ретінде барлығын жаулап алатын орда орнына, патриархалдық тұрмыстың алға тартылғаны маңызды.

	Ұйғырлар және олардың көршілері. Тайпалардың ұйғырлық бірлестігі басмалдар мен шығыс қарлұқтарын, заңды түрде тең праволы есептелетін телестік алты тайпаны (булу, хунь, байырқу, токгра, сыге және киби), сондай-ақ өздері туралы кейінірек сөз болатын бірнеше жаулап алынған тайпаларды бір құрамда біріктірген үстемдік етуші, дәлірек айтқанда, басшылық жасаушы тоғыз-оғуздар тайпасынан тұратындығы жоғарыда айтылды. Жаулап алынған тайпалар тоғыз-оғуздар тайпасынан шыққан Яглакар есімді хан фамилиясының пайдасына алым-салық төлеп тұрды. Бұл тайпа тек одақтас тайпалармен салыстырғанда ғана емес, сонымен бірге, тіпті "шайқастарда әрдайым алғы сапта жүретін" басмалдар мен қарлұқтарға қарағанда да, өйткені оларды онша аямайтын әрі сақтамайтын, ерекше пұрсатты жағдайда болатын.

	Ең маңызды мәселе — ұйғырлардың бірлестікке кірмеген тайпалармен қарым-қатынасы — тап өзіміз бірнеше peт үзінді келтірген тибеттің YIII ғ-дағы географиялық құжаттары арқасында айқындала түседі.

	Осы ескерткішке қарағанда Нонни жағалауларында (Ұйғырияның солтүстік-шығысына таман) өмір сүрген қидандар белгілі дәрежеде дербестігін сақтап қалған. Олардың көсемдері қағандар деп атала бастаған және кей кездері ұйғырлармен дауласып қалып отырған, бірақ көбінесе қытайлықтармен ескі жауластықтары себепті ұйғырлармен одақтастықта тұрған. Татаптар мен кара-кибилер де, яши киби тайпасының ұйғыр бірлестігіне кірмеген бөлігі өздерін осылай ұстаған. Бұл тайпалардан солтүстікке таман, Амурда, ол кездері көбінесе балық аулаумен шұғылданатын татарлар, ал Забайкальеде — мал өсіретін долемань тайпасы (түсіндіруге келмейтін атау) өмір сүрді. Ұйғырияның солтүстік шекарасында ұйғырларға бұлыңғыр терісінен алым-салық төлеп тұратын Қырғыз хандығы болды. 711 ж. талқандалғаннан кейін қырғыздар, сірә, бірнеше тайпаға ыдырап кеткен болса керек, мұның өзі ұйғырлардың олармен қарым-қатынас орнықтыруын жеңілдетті. Алайда, Оңтүстік Сібірде қырғыздардан басқа ұйғырлармен үнемі соғысумен болған тағы да бірнеше ірі тайпалар мекендеді [йедренің жеті тайпасы (сірә, шорлықтардың ата-бабалары саян-алтай угрлары болар) және кучугур тайпасы — ку-кижи — алтай аққулықтары].

	Бұл соғыс Ұйғырияны қалжыратты және ұйғыр хандарына жаздайлары осыншалықты қысылшаң болған шекараларының басқа учаскелеріне назар аударуларына мүмкіндік бермеді. Сібір жақтан төнетін қауіп-қатердің көлемі жайлы солтүстікте тұратын бұқааяқты адамжегіштер жөніндегі, өлмейтін алыптар туралы және адамға шабуылдайтын қорқынышты аюандар жайындағы фантастикалық әңгімелер мол түсінік береді. Бұл әңгімелердің жалпы мәні біреу ғана: солтүстіктен туатын қатерді көрсету және осы жөнінде ұйғырлар шындықтан шалғай тұрмаған еді.

	Тибет географы Алтай мен оның оңтүстігіне қарай екі халықты орналастырады. Оның біреуі тым жабық елде тұратындығы соншалық, қарлұқтар оған ене де алмайды. Ол Ики иль кур эркин деген құрметті атағы бар көсемге бағынады, яғни бұл екі тайпалық бірлестіктің көсемі. Мұның Оңтүстік Алтай тауларында жасырынып қалып, онда өздері үшін әдеттегі "төлістардуш" жүйесін құрған түріктердің қалдықтары екендігі күмәнсіз. Телен көлі маңы мен Чуй алқабында тұрған төліс пен тодош сүйектері солардың кескіні болды.

	Екінші халық — Кюлюг-кюльчура түріктерінен шыққан ибилькур ,— бұл — қарлұқтар мен түркештер аралығында тұрғанына қарамастан VIII ғ. ортасында өзінің дербестігін сақтап қалған чумугунь. Бұл тайпаның иеліктері Тарбағатайдың батыс жағында орналасқан. Жоңғарияда бізге жақсы мәлім басмалдар мен қарлұқтардан басқа байырқулар да тұрды. Сірә, бұл көп адамдық тайпаның 747 ж. ұйғырларға қарсы басмалдар жағында шайқасқан бір бөлігі өздерінің достарымен бірге осында қоныстанып қалған болуы керек. Екінші тайпа — түркештердің оңтүстігіне таман өмір сүрген ортақ — Жоңғарияның тіпті біздің жыл санауымыздан бұрынғы I ғ-да уге деген атымен мәлім болған ең байырғы тайпалардың бірі. Осы халықтың жұрнағы түркештер де Орта Азияның көгалды алқаптарында үстемдік құрған арабтарға деген зығырданды жауластығын сақтай отырып, ұйғырлардың адал одақтасы болды. Батыс жағында ұйғырларға дұшпан тайпалар: печенегтер мен "қара салтаттылар" орналасты. Сірә, соңғысын қара түркештер, дәлірек айтсақ, ұйғырларға өз еріктерімен бағынбаған түркештер деп түсіну керек сияқты.

	VIII ғ-да барлық жерде де — шығыста, солтүстікте және батыста тайпалар бөлшектеліп, ыдырап, жаңа қисында бірлесіп жатты. Өйткені, далаға Иран арқылы күшпен кірген мәдениет жаңа міндеттер қойды және адамдарды біріктіру үшін басқа принципті алға тартты. Бұл принцип дін тұту болып шықты.

	Сенімнің алмасуы. Ұйғыр қағанатының пайда болуына жеткізген оқиғалар, мен идеологиядағы өзгерістер етене байланысты деп жорамалдауымызға болады. Өйткені, бұл дәуірде Ұйғырияда ішкі Азия үшін жаңалық саналған мемлекеттік дін дүниеге келді. Хунндар, түріктер және ежелгі моңғолдар материалдық "Көк аспаннан" айыра және оған табынуды ата-баба әруағына табынумен бірдей санамай, тіршіліктің әділетті қайнары, әлемдік тәртіптің иесі —"Мәңгілік аспанды" құрметтеді. Бұл екі діннің екеуі де өздерінің табиғаты жағынан жаңа дін ретінде көрінуі мүмкін емес еді: Мәңгі аспан — жалпыадамзаттық және оған деген наным барлық халықтарға тән, ал ата-бабалар — әркімдердің өздерінікі, сондықтан бөтендер оларды құрметтеуге тиісті емес. Осыған ұқсас дін — Аспан мен Жерге табынушылық ұйғырларда да болды, бірақ Идиганьхан тұсында ол манихейлікпен (желіге әуестенушілікпен) алмастырылды.

	Азамат соғысы кезінде ханның дұшпандары жағыңда болып ұйғыр христиандары шеменді қателік жасады. Содан олардың ықпалы кеми бастады, мұның өзі желіге әуестенушілерге жол ашып берді.

	Моянчурханның өзі ескі дінді тұтты. Бұл оның жазуының текстінен көрінеді: "Мен жазды өзімнің чытымда өткердім, онда мен яка атқардым (яка якаладым)". Рамстедт "яка" сөзін аударусыз қалдырған, бірақ бұл —"төлем", кейде "жалға алу" дегенді білдіреді деп, оның мәнінің түрлерін С. Е. Малов ашып берді. Осы сөйлем құрамында ол сәтті жорық үшін алғыс айтып жалбарынғандық болып табылады.

	Орхондық қытай тіліндегі жазуда желіге әуестенушілікті қабылдау хан "Дэнли логу [юй] Момишисйеду Дэн миши хэ Гюй-луге тіркелген әрі ол 763 ж. кейінгі Ши Чао-идің көтерілісін басу дерегінен соң берілген. Бұл Хуай Эннің көтерілісі кезінде қытай-ұйғыр одағының үзілуі тұсымен дөп келеді. Қытайда желіге әуестенушілік жексұрын ілім саналып, ал христиандыққа шыдауға болғандықтан да, діни және саяси бұрылыстардың бір-бірімен үйлесуі тегіннен тегін емес. Сонымен біз ұйғырлардың өзге дінді қабылдауын 766-767 жж, жатқыза аламыз. Ал VII-VIII ғғ. желіге әуестенушілік бүкіл Азия бойынша уағыздалғанымен, ол тек ұйғырларда бекініп қалды, және де ұйғыр хандары өздерінің Қытай мен Орта Азиядағы діндестерін жігерлі түрде қолдап отырды.

	Сөйтіп, Ұйғыриядағы идеологияның негізінен өзгергендік фактісі ешбір шүбәсіз анықталады. Өкінішке орай, қытай және араб авторларының мәліметтері бұл өзгерістердің қалайша, қай кездері және қандай жағдайларда болғандығын біздің қанығырақ білуіміз үшін тым байланыссыз. Әйтсе де жаңа діннің енгізілгені жөнінде Орхон өзені алқабындағы қытай тіліндік ұйғыр ескерткіші едәуір көбірек әрі қызықтырақ айтып бере алады. Өзінің нашар сақталғандығына қарамастан ол ескерткіш бізді қызықтырып отырған мәселе бойынша аса бағалы мағлұматтар береді, өйткені оның тиісті жолдары бастапқы қалпына келтіруге ырық берді. Сөйтсек, Идигянь дін уағыздаушыларын өзіне шақырып алып, солардың жоғары заң үйретушісіне шенеуніктер алдында уағызын айтуға мүмкіндік берген екен. Ол ағып тұрған сөз шешені болса керек: "оның айтқан әңгімесі тоғаны ағытылған өзен суындай құйылыпты, сондықтан да ол ұйғырлардың нағыз ілімін таба алса керек".

	Ұйғыр ақсүйектері "бұрынғы адасқандықтарына өкініп, осы ілімді халыққа жариялауға, бөтендердің әдет-ғұрпын азық-түлік еліне (тамақ саласына) айналдыруға; өлтірушілік иелігін жақсылыққа мегзейтін патшалықпен алмастыруға жарлық алды".

	Діни реформаның жолы болды. "Жоғарғы адамдар қалай әрекет жасаса, төменгілер [соған ] еліктейді". "Наным патшасы" деп түсінілетін Вавилондағы манихейлік патриарх болған оқиғаны мақұлдап, "барлық діндарлар мен монах әйелдердің мемлекетке осы дінді уағыздау үшін кіруіне әмір етті".

	Ұйғырлардың осы дінге берілуін Жувейни де жазу текстіне толық сай етіп суреттейді. Ол ұйғырларда "сиқыршылық ілімінің" бар болғандығын көрсетіп, бұл саладағы мамандардың "камамдар" деп аталғандығын келтіреді. Ол ұйғырлардың көзқарас жүйесін дін деп санамайды, ал тек жын-шайтан рухтармен (инкубалармен және суккубалармен) қарым-қатынасты білдіретін "нақты іс-қаракет" деп есептейді. Мұны біз де дін емес, ал сиқыршылық деп атар едік. Камдардың ықпалы өте зор болды, өйткені олар әрі ауруларды емдеді әрі балгерлік етті, және де мұның соңғысы оларды хандар мен кінәз-сұлтандардың кеңесшілеріне айналдырды. Бұл шаманизмнің жақсы үйренілген, әйтсе де соны емес классикалық түрі болатын.

	Жувейни желіге әуестенушілерді "тұйындар", яғни, заң кітаптары —"номды" ажырата алатын адамдар деп атайды. "Ном"— парсы сөзі және моңғол тілінде қасиетті кітаптардың аты ретінде осы уақытқа дейін сақталып қалған. Біле-білсек, желіге әуестенушілікті уағыздаушы Хатайдан келген екен, ал Жувейни уақытында Хатай деп Жетісу аталыпты.

	Жувейниде камдар мен желіге әуестенушілер арасындағы айтыс барынша егжей-тегжейлі суреттелген: "...жеңіске жететін барлық діни ілімдерін оқып шығулары үшін екі партия да адамдарын бір-бірлеріне қарама-қарсы орналастырды. Номдықтар өздерінің "Ном" кітабын оқи бастады. "Ном" саңдырақты аңыздар мен әңгімелерден тұратын олардың білімі мен діни қағидалары және оның өзінде де осыларының мазмұныңда барлық әулиелердің тапсырмалары мен ілімдеріне деп келетін, зәбірленушілік пен әділетсіздіктен және соған ұқсас келеңсіздіктерден тартыну, жамандыққа қайырымдылықпен жауап беру; малдарды азаптаудан сақтану және тағы басқа деген сияқты жақсы өсиеттер бар. Олардың діни ілімдері мен нанымдары сан түрлі, әйтсе де бәрінен бұрын оларға адам жақының қоныс аударушылығын жақтайтындардың ілімі көп ұқсас. Олар "Номды" біраз оқысымен-ақ камдар қайранға отырып қалды. Осы себепті [ұйғырлар ] пұтқа табынушылықты меңгеріп алды (желіге әуестенушілікті немесе шаманизмді Жувейни тіпті мәжусилік дін деп те есептемейді) және тайпалардың көп бөлігі солардың жолына түсті.

	Жувейни мен жазудың текстері өзара тым ұқсас әрі шүбәсіз бір оқиға туралы баяндайтын болғанымен, XIII ғ. тарихшысының өз тұсында Орталық Азияда толық өшкен желіге әуестенушілік пен салтанат құрған буддизмді біріктіре араластырып жібергендігі мүлде айқын. Желіге әуестенушілердің "жетілгендерін" ол қытайдың tao-jen дегенінен шыққан түрік сөзі —"тұйындар" деп атайды, сөзбе-сөз алсақ бұл "Жолдағы адам [буддалық мүлде жетілдіру ]" дегенді білдіреді. Мұнан соң ол өзіне замандас буддашы-ұйғырларды ежелгі желіге әуестенушілерден айыра танымайды, баяндалған үндеудің салдарынан олар шығыстағы ісләмнің неғұрлым жеккөретін қас-дұпшанына айналды деп сендіреді. Алайда ежелгі ескерткіштік түпкі материалдардың өзге мәліметтері бұл үндеу буддизмге емес, ал желіге әуестенушілерге арналғандығын айқындауға мүмкіндік береді.

	Өзге дінге көшудің соншалықты жылдам өткендігін 768 ж. өзінде-ақ ұйғырлардың қытайлардан желіге әуестенушілердің табынатын орындарын төрт облысында салып берулерін сұраған фактісінен аңғаруға болады, ал олардың бұл тілегін қытайлықтар мейлінше зауықсыз орындаған еді. Барлық өзге дінге қарағанда желіге әуестенушілік қытайлықтарды бәрінен бұрын қалаулылар семьяларына тиым салса да, басқалардың коллективтік жезөкшелік жолымен тәнді қажытуларына рұқсат еткендігімен қатты састырды. Бірақ мұнымен бірге желіге әуестенушілердің өздері де басқа жұрттың бұларға қатуланып қарсы шығуларына тізгін берді: тіпті сол қайырымсыздық уақыттың өзіңде де олар діни төзуге болмайтындықтың үлгісін көрсетті.

	Бұл жайында ең алдымен жазу текстінің өзі айтады: "Дінге сенбейтіндер білмегендіктен де шайтанды будда деп атады". Буддашыларды әйтеуір шайтанға табынушылар емес, ал мәжусилер деп есептейтін христиандардың немесе мұсылмандардың түсініктеріне қарағанда бұл неғұрлым шеткері көзқарас еді. Мұнан соң желіге әуестенушілердің табынатын орындарында Будда аяғын жуған шайтан бейнеленілетін деген мағлұматтар да бар. Әрине, буддашылардың мұны құлақ естіп көрмеген қорлаушылық ретінде қабылдағандығы сөзсіз.

	Бірақ ол-ол ма, мерейлері үстем болып желіге әуестенушілер жеңілген қарсыластарына олар жақында ғана өздеріне қолданған шараларды қолдана бастады. "Жын-шайтандардың ағаштан қашалып жасалған, суреті салынған бейнелерін, рухтарға табынушылықтың, жын-шайтандарға бас июшіліктің бәрін бірге өртеп жіберуге әмір беру қажет...". Ұйғыриядағы буддашылардың тағдырлары оңайға соқпаған деуге болады.

	Желіге әуестенушіліктің салтанат құруы ұйғырларды барлық көршілерімен жанжалдастырды: Орта Азиядағы мұсылмандар, Тибеттегі буддашылар, қытайдағы конфуциандықтар, Қырғыз хандығындағы шаманшылар — бәр-бәрі жаңа ілімді қалыптан тыс жабайы бұзылғандық іске әуес болушылық ретінде қабылдады. Ұйғыр хандығының өзінде қалжырататын төзімділік таныту және төменгі бұқара топтарын соншалықты қалжырататын азғындыққа жол беру орын алған тұста өз денесіндегі мұндай індетке қарсы күрес жүргізу шаралары, сірә, қолданыла қойды дермісің. Алайда "тарих былай дейді: хуйхусь кэхань Монимен бірге жалпы мемлекет", яғни ұйғыр ханының өзін желіге әуестенушілер қауымымен байланыстырғаны соншалық, тіпті оның елі тақ пен діннің одағына айналып кетті.

	Ұйғырияға желіге әуестенушілікті енгізу оның жазуының өзгеруіне әкеліп соқтырды — ұйғыр алфабиті дейтін жаңа алфавит пайда болды. Ол жаңа соғдылық жазудан негіз алады және өзінің қарапайымдылығымен әрі ыңғайлылығымен ерекшеленеді. Текст жолдары жоғарыдан төмен қарай және солдан оңға қарай тізіледі. Осы алфабитпен желіге әуестенушіліктік, христиандық және мұсылмандық текстер, сондай-ақ Турфаннан табылған юристік құжаттар жазылған; бұлардың неғұрлым байырғысы манихейлік (желіге әуестенушілік) текстер, өйткені олардың тілінің фонетикасы мен грамматикасы буддалық-ұйғырлық және ұйғырлық-мұсылмандықтан гөрі орхон-енесейлік руникалық ескерткіштердікіне жақын. Мерзімін анықтауға мүмкіндік беретін ең ертеректе жазылған текст 795 ж. орхондық қытайтіліндік ескерткіштегі төрт жол. Жазудың сақталып қалған түрі өте нашар, дегенмен оның жоғарыда талданған қытай текстімен байланысты екендігі күмәнсіз, себебі ол да сол тасқа қашалып жазылған.

	Біздің қолымызда ортапарсылық — Хуастуанифт деген атпен аталатын өкініш дұғасының тексті, дәлірек айтқанда, соның манихейлік-сириялықтан ұйғыр тіліне аударылған түрі бар. С. Е. Малов оның аудармасы V ғ. өзінде-ақ жасалған деп жорамалдайды, бірақ тарихтың бүкіл барысында олай болуы мүмкін емес. Ұйғырлардағы желіге әуестенушілік тек VIII ғ. орын алғандығы белгіленген, ал түріктерде мүлде болған жоқ. Сондықтан ол Ұлы далаға арабтар соғдылықтардың қарсылық көрсетуін басып-жаншып, желіге әуестенушілер құлпырған көгерішті өңірлерден жабайы далаларға жандарын сақтау үшін қашып келуге мәжбүр болған VIII ғ-дың екінші жартысында ғана енген. Өкініш дұғасы жазуының аяқ жағынан: "Бетюрмиштархан тыңдаушыларының күнәлары туралы дұғасын — Хуастуанифтін аяқтады" деп қол қойылған. Сірә, Бетюрмиш-тархан "жетілген" болуы керек (желіге әуестенушілік иерархиясының жоғарғы шені), және желіге әуестенушілікті уағыздаудың аристократия өкілдері арқылы жүргізілуі де аса есте қаларлық құбылыс.

	Дегенмен, қарапайым ұйғырлар да жаңа діннің күшін өз мойындарымен сынап керді. Желіге әуестенушілік ережелері тіпті май жеп, сүт ішуге де тиым салынатын жеңіл-желпі тамақтану күндерін қамтиды. Сондықтан ұйғыр малшылары мен аңшыларына аштықтан, өлмеу үшін бау-бақшалар өсіруге тура келді. Дала төскейлерінде егіншілікпен айналысу, міне осылайша тарай бастады.

	Желіге әуестенушілікті уағыздаушылардың өздері қол жеткізген табыстарына қанағаттанушылықтарын мынадай сөздермен білдірді: "Буы бұрқыраған қанға толы жабайы әдет-ғұрыптардың елі төсіндегі тұрғындары көкөніспен тамақтанатын елге, кісі өлтірушілік елі — жақсылықты істерге талпынушылық еліне айналды". Бұл кең уәдешілдік декламацияның істің нақты жағдайын бейнелеуі күмәнды-ақ. Ұйғырлардың табиғи жаугершілігі ораза тұтудан және дұға оқудан жойылып кете қойған жоқ, сөйтіп, Ұйғырияның сыртқы саясаты бұрынғы белсенділік қалпында қала берді.

	Дамудың басталуы. Даладағы жаңа тәртіп сауданың дамуына қолайлы ықпал етті. Бізге жеткен хабарларда мұны тікелей көрсете алатын ешнәрсе болмағанымен, ескі ақша, медальдартты зерттеу ғылымының мағлұматтары көп жәйттерге нандырады. Минусин шұңқырынан Тан уақытынан қалған қытай теңгелері көп табылған. 621 ж. соғылған 45 теңге, сірә, 630-680 жж. аралығындағы түріктер тан империясына бағынған кезде Сібірге әкелінген болуы керек. Бұдан кейін Екінші қағанат дәуіріне тұспа-тұс келетін үзіліс кетеді және сонан соң 758-759 жж. жататын 12 теңге бар, одан кейін IX ғ. дейінгі аралыққа жататын не бары 6 теңге ғана табылған.

	VIII ғ. соңында сауда-саттық тоқтатылған екен деп ойлау дұрыс болмас еді. Қайта оған керісінше, бұл аралықта сауда кеңейе түсіп, араб пен турфан саудагерлері қытай бәсекелестерін ығыстырып шығарған еді. Халифаттан Минусин шатқалына әр үш жыл сайын өрнекті маталар тиеген 20-24 түйе керуені келіп тұрған. Егер Ұйғырия облыстарының біріне ғана осыншама дүние-мүлік келіп жатса, онда оның орталығына қанша тауар түсіп тұрды екен десеңізші!

	Ұйғырлар астанасы енді түрік хандарының қосыны тәрізді киіз үйлердегі лагерь болудан қалды. Түріктерден бір ерекшелігі ұйғырлар қалалар салуды кеңінен өрістете бастады және де бұл іс соғдылықтар мен қытайлықтарға тапсырылып отырды. 758 ж. шамасында-ақ Селенгі жағалауынан Байбалық қаласы бой көтерді. Осы мерзімге таяу тұстары Ұйғырияның астанасы — Қарақорымда қытайша жазуы бар қабірлік ескерткіш тұрғызылды. Ұйғырия аса шапшаңдықпен мәдениетті елге айналып келе жатты.





АНЬ ЛУШАНЬНІҢ КӨТЕРІЛІСІ

	XXVIII тарау

	Ұлы Қытай. 751 ж. шығыстағы және батыстағы сәтсіздіктер Империяға өте күшті әсер етті. Алым-салықтардың артуына және 754 ж. жаңбыр көп жауып, су тасқыны тудырған стихиялы апат салдарынан болған ашаршылыққа байланысты өрбіген бүкіл елдегі наразылықтан гөрі, армияны қамтыған наразылық үкіметті қатты алаңдатпай қалмады. Имперлік армия сандақ әскери топ-аттылы атқыштар мен сауыт киген жауынгерлерден, сондай-ақ көптеген көмекші командалардан: жаяу әскерлерден, арбалы керуендерден, қызмет көрсетушілерден, жабдықтаушылардан және басқалардан құрылды. Әскерлердің мейлінше көп болуы олардың құрамына барлық осы жауынгерлік күші кем жиынның енгізілуінен еді. Алайда көмекші командаларсыз салтатты садақшылар мен сауыт киген жауынгерлер соғыса алмас та еді, себебі, егер олар өз аттарын өздері күтсе, қару-саймандарын тазалап отырса, отын жинап, тамақтарын өздері пісірсе, онда ұрыс үстінде садақтың қатты керілген керме бауын құлағына жеткізе тартуы үшін немесе ауыр семсермен әрекет жасауы үшін ол жеткілікті тынықпаған болып шығар еді. VIII ғ. тактикасы жағдайында ұрыс тағдыры белгілі бір сәт аралығында шешіліп жататын, сондықтан ондай сәтке армияның саңдақ бөлімдерінің бүкіл күші жинақталатын. Осы саңдақ топтың үлкен бөлігі жастайынан атқа отырып, садақ тартуға дағдыланған көшпелілерден құралатындығы өзінен өзі түсінікті еді. Бұл әскерлердің бір бөлігі 682 ж. Құтлуғпен бірге Ордостан кетіп қалған болатын, бірақ солардың орнын алмастырушылар да далалықтар еді, соңдықтан оларды да содан 75 жыл бұрынғы түріктердің лажсыздық сезімі билейтін. Жеңістерге, сыйлар мен олжаларға үміт артқан кезде олар адал ниеттерімен шайқасатын, бірақ жеңіске қол жетпейтіндігі айқындалған сәтте соған кінәлілерді іздестіре бастайтын және де жиі ұшырасатынындай үкіметті кінәлайтын. Қытай шенеуніктері мен Чаньань сарайы маңындағылар шекара әскерлері үшін бөтен әрі жағымсыз адамдар болды, ал әскер бастықтары көшпелілерден, яғни өз адамдарынан еді. Олар ұзақ уақыттар бойы өздерінің қызметтік мансаптарымен ғана шектеліп қалды: бұларға провинциялардағы әскерлерді басқаруға сенім көрсетілмеді, мұның өзі бұлардың намыстарына ауыр тиетін. Соңдықтан шекаралық армия тұтасымен сарайға қарсы әрекет жасаушылар болып шықты.

	Шекаралық армиядан басқа астананың айналасына Тан әулетіне дер кезінде қосылған аристократтық семьялардан шыққан өңшең қытайлықтар әскери қызмет атқарған гвардия шоғырландырылған болатын, Бұл гвардия барынша көп адамды әрі жақсы қаруланған, бірақ ұрысқа түсіп көрмеген гвардия еді. Оған әуел баста император Тайцзунды жақтаушылардан құралып, соның көмегімен ол 619 ж. таққа жеткен Солтүстік армиясы деп аталатын армия жанасқан-ды. Кейіннен бұл армияның қатары ардагерлердің балаларымен толықтырылды, сол себепті ол "Әкелері мен ұлдарының армиясы" деп атала бастады. Кез келген сарайлық астыртын сөз байласулардың немесе төңкеріс жасау әрекетінің табысты болып шығуын да, не әйтпесе сәтсіздікке ұшырауын да осы армия айқындайтын. Солтүстік армиясынан бөлек Ли фамилиясына жататын, жоғары лауазым иесін қорғаушылардың әскери тұтқындар мен үй құлдарынан құрастырылған арнайы атты әскер корпусы бар болатын. Сонымен, ішкі армия аса зор болды, бірақ оның саяси адалдығы әрдайым күдік туғызатын еді. Бұл армия сарайға және оның қастық әрекеттеріне өте жақын болды және кей кездері мысалы, айталық, 731 ж. өкімет көзқарасы тұрғысынан жоғарылатуға лайықсыз деп табылғандарға жақтасқан бірқатар офицерлерге өзін-өзі өлтіруге үкім шығарылғандығына байланысты императордың өзімен де тату тұра алмады.

	Тибет майданындағы қиыншылықтар императорды Солтүстік армиясын сыртқы жауға қарсы соғысу үшін жіберуге мәжбүр етті, бірақ оның табыстары шамалы болды. Осыған байланысты екі әскердің VIII ғ-дағы қытай поэзиясында өз көрінісін тапқан сыйпаттамаларын салыстырып көрген орынды болмақ.

	Генерал Ань Лушаньнің командованиесінде болған тұрақты бөтен халықтық армияға 751 ж-ғы әскерлердің тәртібі мен жауынгерлік рухын суреттеген Ду Фудың өлең жолдары арналған:

	ҰЛЫ ҚОРҒАН ҮШІН ЖОРЫҚҚА

	(қидандарға)

	Лоянның қақпасы маңынан — лагерьден, біз шықтық ертемен,

	Хэян көпірін ымыртта жайладық, еш көзге түспестен.

	Кестесі жібектен-байрақты батар күн шапағы қызартты,

	Әскери аттардың кісінескен — дабыры тарады желменен.

	Теп-тегіс құм үстін әр тұстан тігілген шатырлар қаптады,

	Сап түзеп сарбаздар, естілді қатарды түгендеу ақпары.

	Өтсін деп түн тыныш әскери торуыл дамылсыз күзетте,

	Соларды бақылап сұлу ай аспаннан нұр сәуле шашты әне.

	Сырнайлар әр жерден күрсінді, үнімен қайғы сап көңілге,

	Күрсінді жүректі батылдар, көз тастап түнгі аспан көгіне.

	Егерде олардан сұрасаң — кім басшы жауынгер сендерге,

	Сірә, айтар қолбасшы ол — Хо Кюй-бинь — жететін жауының түбіне.

	Өлең осы әскерлердің көтеріліске шығуынан бірнеше ай бұрын, 755 ж. жазылған. Олардың басшысы хунндарды жеңген ханьдік даңқты қолбасшымен теңестіріледі, ал екінші өлеңде:

	Бейнебір көңілсіз тағыдай қарайды қабағын қарс түйіп,

	Қомданып қояды, бұйырған құсын ол бассалмақ ұмтылып.

	Даусыңды шығарсаң тәрізді — зымырар жемтігін ұстауға,

	Сол кезде-ақ жауынгерлік рухы берердей бір белгі бұлқынып.

	Қашан сол кіріспек шайқасқа — қыруға тобырын құстардың

	Тастайтын бөктіріп даланы қаны мен қауырсынына солардың,—

	делініп, ол сұңқарға баламаланады.

	Және де ол Ду Фу суреттеген, 749 ж. тибеттіктерге қарсы қимыл жасаған, Гэ Шу-линнің армиясы қатарына тартылған қытай жауынгерлерінің сезімі мен көңіл күйі бұған мүлде ұқсамайды десеңізші.

	Онда қарапайым әскерлер "туған жерлерімен қайғыра қоштасады, ал шенеуніктер әскерден қашқандарды өлтіре соққылайды. Жаттығу кезінде қытай атты әскері "аты зымырап шауып бара жатқанда" өзінің садақты да қолына дұрыстап ұстай алмайтындығын менмендікпен мәлімдейді. Мұның өзі тек далалық үшін ғана емес, тіпті біз үшін де күлкілі жайт. Не деген табыс десеңізші! Бұдан соң қолбасшыға ақыл айтылады: "Ол білуі керек: біз мал емеспіз, адамдармыз... сондықтан мұнда қамшылар әрекет жасамауы керек". Осыдан былай тау өткелдерінің қиындығына айтылған шағымдар кетеді және ақыр соңында қажыған солдаттар аттылы жаудың тегеурініне төтеп бергенін баяндайтын қас-дұшпандарымен қақтығысу сәті суреттеледі. Бірақ содан кейін ащы түңілу алға тартылады:

	Он жыл өтті әскерде жүргеніме,

	Он жыл бойы солдат боп қалдым мүлде,

	Сонда қалай, шынымен жиналмағаны ма,

	Сіңірілген еңбек, қызмет мына менде.

	Әдеттегі жағдай! Шен мен сый үшін шайқаста солдат қашаңда жеңіліс табады. Қарама-қарсылық ғажап-ақ. Жоқ, VIII ғ-да қытайлықтар қорқақ болған екен деп ойламау керек, бірақ оңтүстіктіктер болса, олар аса қызба келді, соңдықтан қытайлықтарға түріктер, қидандар және таулық-тибеттіктер бойына дарыған төзімділік жетіспеді. Қытайлықтар бекіністерде қорғана білулерін жоғалтқан жоқ, бірақ орын ауыстырып жүріп соғысу олардың мінез-құлқына келмейтін. Мейлі мейлінше адал болсын, тақ пен сарай өзінің куаттылылығын сақтауда қытайлық әскерлерге арқа сүйей алмайтын.

	Ал сарай ішіндегі хал жақсы емес еді. Кәрілігі жеткен Сюань-цзун Ян" деген таңғажайып қытай қызына ғашық болды. Император ашынасы ол мемлекеттік қызметтерге өзінің қытай туыстарын орналастырып, соның айналасында жауынгер генералдарды тақтан бұратала ығыстырған сыбайластар тобы пайда болды. Билік штабтардан кеңселерге, қолбасшылардан әтектерге көшті. Алым-салық пен жеңілістерге, парақорлық пен зорлық-зомбылыққа, өзінің сіңірген еңбегін елемеушілікке және ашына әйел туыстарының сән-салтанатты өмір сүргеніне наразылардың бәрі Ян гуй-фэйді бірауыздан қарғады. Алайда қатерлі түйінді бөлшектеп кесуге әзір тұрған тек бір адам ғана табылды, ол — Ань Лушань еді.

	Шама шегінде. Ань Лушань Қытайға берілген көшпелілерден шықты. 736 ж. ол дивизияны басқарып, қидандармен шайқаста жеңіліп қалды. Осы үшін өлім жазасына кесілген ол император алдында ақталып шықты. Ань Лушань өз бойына түріктік қайсарлықты қытайлық қулықпен бірге сыйыстырды, ол жарамсақтана да, шайқаса да білді, екіжүздене де, бұйыра да алды. Сарай маңының жағымпазданып, тамақ асырайтындарының сатқындар екенін біліп, ол пара беруге ақшасын аямады және сондықтан да оның қызметте жоғарылауы тез жүріп отырды.

	Осы кезде сарай ішінде "аристократтар" арасындағы күрес жүріп жатты, яғни жоғары қызметтегілер семьялары мен емтихандар тапсыру жолымен шен алған "оқымыстылар" өзара тартысумен болды. Соңғыларының көсемі үкімет басшысы Ли Лин-фу өз бақталастарын жеңіп, әскери қызметтерге мүлде сауатсыз көшпелілерді қауіпсіз деп есептеп жоғарылата бастады. Осы толқын Ань Лушаньді де көтерді. 742 ж. әскери қайта құру жүргізілген кезде ол Маньчжуриядағы Пинлуден басқаруға бір корпус әскер алды; 744 ж. оған Ордостың орталық бөлігіндегі Фаньяннен тағы бір корпус әскер алудың сәті түсті, ал 751 ж.— Ордостың солтүстігіндегі Хэдунде орналасқан корпус те осы қолбасшының қарамағына тиді. 754 ж. ол өзіне атты әскерлердің мініс аттарын алмастыратын қазыналық жылқы үйірлеріне жеке өзі иелік ету правосын сұрап алды. Өзіне бағынышты облыстардың мол табыстарына билік жүргізе отырып Ань Лушань қидандардан, татаптардан және тонгра тайпасынан ең таңдаулы деген сегіз мың жауынгерді өзіне алды, сондай-ақ жоғарыда атап көрсетілгеніндей 753 ж. қытайдың жер асты зынданында қаза тапқан түрік ағаманы Абусаның аман қалған серіктерін де өз армиясына қосты.

	Ань Лушаньға адал берілген соғды саудагерлерін ол "барлық жолдар бойында сауда-саттық жасауға" жан-жаққа жөнелтті, ал жол-жөнекей өзі үшін ақша әкеп беруді және жағдайды барлап келуді тапсырды. Тіпті қытайдың шенеуніктік бюрократтарының арасынан да Ань Лушань өзіне қолдау көрсетушілер мен жаны ашушыларды таба алды.

	Тым белсенді іс-әрекет, әскерлерін көбейту, шекаралық иеліктерді бір қолға шоғырландыру, ал мүмкін бізге жете қоймаған агентуралық мағлұматтар министр Ян Го-чжунды Ань Лушаньге қарсы сот процесін қозғауға мәжбүр етті. Ань Лушань істі тергеттіруден бас тартқан жоқ астанаға тікелей өзі келіп, тамаша ақтала білді және 2500 офицерге төтенше сый-наградалар сұрап алды, ал бұл оның ойлап жүрген көтерілісі алдыңда оған өте қажет еді. 755 ж. ол жоғары шенді қытайлық 32 офицерді өзі ұсынған көшпелілермен ауыстыруды сұрады. Ян Гочжунның қарсылық жасағанына қарамастан император оның бұл өтінішін қағанаттандырды. Әйтсе де Ань Лушань бұдан әрі соза беруге болмайтынын түсініп, 755 ж-ғы қараша айыңда Хэбай провинциясындағы Юйян деген жерде барабандардың дабылымен Ян тұқымының ықпалын құлату үшін көтеріліске шақырған үндеуін хабарлады. Солдаттар мен офицерлердің толық бірауыздылығы жағдайында 150 мың шекаралық әскерлер көтеріліске шықты. Ань Лушань кеңесшілерінің арасында тіпті Ашиннің түрік ханзадасы да болды. Ян гуй-фэйді тайдыру жөніндегі сыпайы бағдарлама ешкімді де алдаған жоқ деп ойлау керек. Солдаттар өкіметті басып алуға өздерінің құқықтарын қорғау үшін бара жатқанын білді, қытайлықтар өздеріне қарсы шетінен қыру керек болып отырған ху тағылары келе жатқанын білді. Империяның бірлігі тігісінен қақырай сөгілді.

	Бұл көтеріліске үкімет Ань Лушаньнің Чаньаньде тұрған ұлын өлтірумен және бүліншілікті басып-жаншуға бірі — 60 мың адамдық, екіншісі — 110 мың адамдық екі армияны жіберумен жауап берді. Екі армия да талқандалды Ань Лушань дереу астаналарға шабуыл бастады. Шығыс астанасы — Лоян — бірден оның қолына етті. Чаньаньге апаратын Шаньсидегі жолды Тунгуань таулы өткеліндегі застава қорғап тұрды, ал шығыстағы Хэбэ мен Хэдунде қидан кінәзінің ұлы Ли Гуань-би бүлікшілерге қарсы белсенді қорғаныс шебін ұйымдастырды. 756 жылдың жазында оған бүлікшіл дуан басы Ши Сыминге соққы берудің сәті түсті, әне сол кезде Хэбэнің жартысы Ань Лушаньге қарсы көтерілді.

	Алайда, қытай үкіметтік әскерлері быт-шыты шыға жеңіліске ұшыраған Ланбао маңындағы шайқас Тунгуань гарнизоны әскерлері арасында үрейлі дүрбелең туғызды. Өткелді қорғап тұрған солдаттар кейін шегініп, көтерілісшілер 756 ж. 10-шілдеде Шэньсиге басып кірді.

	Бірақ осы кәсіпқой солдаттардың аюандықтары қытай жұртшылығын әулетті құлшына қорғауға мәжбүр етті, ал көтеріліске дейін олар бұл әулетке сенбестік және тіпті теріс ниеттілік көзқараста болатын. 756 ж-ғы қыстың қарама-қарсылық қайшылықтарын Ду Фу данышпандықпен әрі ықшамды суреттеген:

	ЧАНЬТАО ТҮБІНДЕГІ ЖЕҢІЛІСТІ ЖОҚТАЙМЫН

	Батырлар шықты қыста қарлы,

	Жасауға ерлік заяға кеткен.

	Чантао көлінің суы қызарды,

	Қанынан, сірә, солардың төккен.

	Аспанда шалғай көгілдір түтін,

	Алақы майдан қалыпты тылсым.

	Жатыр-ау мұнда жастанып жерді,

	Жауынгерлері Қытайдың — қырық мың.

	Жебесін жуып мұнтаз ақ қармен,

	Тындырып ісін тағылар кеткен.

	Барады әне, өз әндеріне басып,

	Мастық пен бұзықтық теңселткен.

	Ал қайғырған астаналық ел-жұрт,

	Солтүстікке бұрылып жылайды.

	Басталса екен деп үкіметтік жорық,

	Тағдырдан күндіз-түні сұрайды.

	Өзі жаңа ғана мадақтап жырлаған армияға ақынның қатынасы қалай шұғыл өзгерген десеңізші! Енді ол сол армияның солдаттарын ху тағылары деп атайды; олар енді бірден қас дұшпан бола қалды, сөйтіп "500 сөздік... өлеңде" көрінісін тапқан, сарай мен үкіметке деген жақтырмаушылық лезде ғайып болды. Мұндай бетбұрыс император мен сарайлық сыбайластар тобының қабілетсіздігін көріп, көтерілісшілермен күресу бастамашылдығын өз қолдарына алған бүкіл қытай қоғамында көрініс берді. Алайда, қытай патриоттарының Ань Лушаньның шайқастарда шыңдалған және өз жеңістерімен рухтанған ардагерлеріне қарама-қарсы қоюға жарайтындай ешқандай нақты күштері болмады.

	Император өзінің ашына әйелімен астананы тастап кетті, бірақ оның өз гвардияшылары, бұл кісіні қорғайтындар оған бағынудан бас тартты. Оқиғалардың барысына қарағанда олардың әулетте реформа жасағылары немесе оны ауыстырғылары келмеді, бірақ бұдан да гөрі өздері барлық бәленің себепкері деп есептеген Ян гуй-фэй үшін мерт болуды қаламады.

	Императормен бірге еріп жүрген жоғары мәртебелі адамдардың ұсынуы бойынша наразылық жалынын басу үшін, министр Ян Го-чжун өзін-өзі өлтіруге жарлық алды. Борышына адал ол жолда асылып өлді. Жоғары мәртебелілер бұған қанағаттанған-ақ еді, бірақ солдаттар Ян гуй-фэйдің өмірін өз қолдарына беруді талап етті. Осылайша оны император күймесінен түсіріп алып, жіңішке жібек жіппен буындырып өлтірді. Кәрілігі жеткен императордың өзін ұлы Ли Хэннің (өлгеннен кейінгі құрметті атағы — Суцзун) пайдасына тақтан бас тартуға мәжбүр етті. Тек осындай бағамен ғана император өз өмірін сақтап қалды.

	Тақтан бас тартқан императорды Сычуаиьға әкеліп, тау басындағы берік қорғанға жасырып тастады, ал Чаньань шайқассыз Ань Лушань көтерілісшілерінің қолына көшті. Астананың қытай халқы зәресі ұша бастары ауған жаққа қашты.

	Тіпті Чаньаньда тұратын түріктер мен тонгралар да көтерілісшілерден қашты. Ашин бегі Цзун-ли бастаған олар Ордосқа бет алып, оңдағы көшпелілерді көтерді, оларды шабуыл жасап келе жатқан көтерілісшілердің тылы жағынан Шэньсиге лап қоюға көндірді. Бұл диверсия көтерілісшілер шабуылын кідіртіп, шын мәнісінде соғысқа жаңа күштерді әкеп салуға мүмкіндік туғызуы арқылы науқанның барысын шешті.

	Батыс корпустары таққа адал күйінде қалды. Шофандағы командашы Го Цзы-и, Батыс өлкедегі командашы Ли Сы-йе және тақ мұрагері Ли Хэн қарсыласу күресін басқарды. Бірақ олардың күші аз еді, сондықтан тез арада көмек көрсетуді сұрап, көрші елдерге елшіліктер жіберді. 756 ж. қыркүйекте ұйғырлар мен тибеттіктер көтерілісті басу үшін өздерінің көмегін ұсынды. Бұл арада саяси мәселе өздерінің жеке мүддесімен тоғысты. Көтерілісшілерді жою император армиясын жойғандықты білдіретін еді, ал қытайдың ішкі жеріндегі соғыс бай олжаға дәмелендірді. Ли сы-йе өзінің тұрақты әскерлерімен бірге 5 мың хотандықтарды, шато түріктерін және "қара-көйлекті дашистіктерді" яғни аббасидтік арабтарды алып келді. Суцзун оңтүстіктен жартылай тағы мандарды тартты. 756 ж. қазан айыңда ұйғырлар жорыққа аттанды. Моянчурхан әуелі көмек беруге келіскендегі шарттарын ескертті: ол тату көршілік және туыстық келісімін жасасуды талап етті. Бұл келісім оның жалған тәуелділігін жойып, оны тең праволы одақтасы жағдайына қойды. Жаңа император Суцзун барлық шартты қабылдап, өзі ұйғыр бегінің қызына үйленді және оны "патшаның ақылды [білгі] әйелі" дәрежесіне көтерді. Осыдан кейін Моянчурхан Ань Лушаньға қосылған тонгра тайпасын талқандады, сөйтіп, 756 ж. желтоқсанда ХуЯнгу алқабында Го Цзы-имен қосылды.

	Тонгра тайпасы арасындағы бөліну көтеріліс жаңғырығы далаға да жеткендігін көрсетеді. Тонгра көтерілісшілерінің басында империя генералы Пугу Хуай-эннің ұлы Пугу Бин тұрды. Генерал өзінің ұлын тұтқынға түсіріп, оны сатқындық жасағаны үшін өлтірді: азаматтық соғыстың мейірімсіздік сипат алуы оған қатысушылардың сезімін шегіне жеткізе қыздырды. Әйтсе де тонгра көтерілісінің сәтсіздікке ұшырауы тектен-тек емес: империяның далалық армиясын жою ұйғыр хандығын толық тәуелсіздікке жетуге дәмелендірді, ал осы мақсатқа жету үшін Тан әулетін аман сақтап қалып, көтерілісті жаншып тастау керек еді. Ұйғыр хандары мұны түсініп, мақсаттарын жүзеге асырды да.

	Хан қытай қолбасшысын алдымен "қасқыр байрағына" тағзым өткіздіріп, тек осы әдет-ғұрыпты атқарғаннан кейін ғана оны өзіне жіберттірді. Қабылдау салтанатында өзіне берілген орынға риза болмаған ұйғыр елшісін император тақтық залға алып келуге әмір беріп, оны әлпештеп дәріптеді. Осыдан кейін ұйғыр тағының мұрагері — жабғы 4 мың іріктелген атты әскер алып келді. Қытай тағының мұрагері онымен бауырласты. Ақкөңіл ұйғырлар өздеріне көрсетілген мұндай құрметке көңілдері елжірей масаттанып, жарқын жүзді үй иесіне алғыстарын білдіруге асықты. Ұйғырлық атты әскерлер қимылына басшылық жасау үшін атты әскерлер генералы Пугу Хуай-энь тағайындалды. Хуай-энъ қытайшылдығы үшін туыстары өлтіріп тастаған бугу тайпасы агаманының ұлы болатын. Оны өлтірген адам өлтіріліп, марқұмның ұлына шен мен қытайлық тәрбие берілген-ді; ол өте талантты әрі сенімді адам болып шықты.

	Алайда жатжерлік көмек қытай халқы үшін қымбатқа түсті. Бұл жөнінде Ду Фу былай деп жазды:

	Имперлік гвардия — ретінде сөздік,

	Тым батыл да шығар соғыста мүмкін.

	Тек нағыз тағылығы сол солдаттардың

	Туфандармен теңесе аларын ұқтым.

	Естимін мен қытай халқы шырсуын,

	Өліктер Ұлы өзенмен барады ағып.

	Ал олардың тұтқындалған әйел, қызын,

	Солдаттар жатыр, әне, азапқа алып.

	Жалдамалы одақтастар жауларын да, достарын да аямады. Олар Қытайға баю үшін келді және осы мақсаттарына өздеріне белгілі бірден-бір тәсіл — тонаушылықпен дәйекті түрде жетіп отырды. Бақытсыз тұрғындар одақтастардан гөрі көтерілісшілерді артық көре бастады.

	Сол аралықта көтерілісшілер қосында жаман хал орын алды. Ань Лушаньнің көзі көрмейтін болып қалды және содан ол ашуланшақ әрі мейірімсіз болып кетті. Өз бетімен титтей де бір әрекет жасауға барған қол астындағыларын ол балағаттап, ұрып-соқты, ал кейде тіпті өлім жазасына да тартты. Алайда өз беттерімен әрекет жасауды сүйетіндер батыл адамдар еді, сондықтан 757 ж. қаңтардың 30-на қараған түні кеңесші Янь Чжуан мен әтек Ли Чжу-эр қолбасшының шатырына кіріп, оны өлтіріп тастады. Кісі өлтірушілерге бұл өлімді қысқа мерзім ішінде жасыра салудың сәті түсті. Тіпті осы аралықта олар Ань Лушаньді император деп, ал оның ақылы кем ұлын соның мұрагері деп жариялап үлгерді. Бұдан соң императордың қаза тапқандығы туралы хабарлап, таққа оның ұлын отырғызды. Янь Чжуан жағдайдың қожасы болып қалды.

	Осы уақыт ішінде үкімет армия құрып үлгерді: ұйғырлар, арабтар, хотандықтар, шато түріктері және бирмалықтар Қытайды қорғау үшін империяның тұрақты армиясына қарсы шықты. 757 ж. қыркүйек айында Фыншуй өзенінің жағалауында қарсыластар бір-бірлерімен кездесті. Ұйғырларға қолбасшылық жасаған Хуай-энь көтерілісшілер армиясын айналып өтті. Орағыту кезінде ол торуылшыларға кезігіп қалып, оларды соңғы салтаттысына дейін шапқылап тастады, сонан соң тыл жақтан соққы берді. Сол уақытта Ли Сы-йе хотандықтарға, арабтарға және шатолықтарға қолбасшылық жасап, көтерілісшілерді қақ маңдайдан соқты. Соңғылар тас-талқан етілді, олардың шығыны 60 мың адам деп есептелінді. Әрине, мұның өзі кәдімгі асыра айтушылық екендігі сөзсіз. Өйткені бұл науқан әлі біте қоймаған-ды. Егер бүлік шығарушы армия жеке құрамының шынында да 40 процентінен айрылған десек, онда бұлай болуы мүмкін емес. Бұл ретте оның өз тылын ұйғырлар мен қидандардан қорғау керек болғандығын да ескеру қажет.

	Ши Сымин шығыс армиясын басқарып, Хэбэйді басып алды және имперлік қолбасшы-қидан кінәзі Ли Гуань-биді Тайюань бекінісінде қоршауға алды. Бекіністі қоршау оған көп адамға түсті, әйтсе де ол оны ала алмады. Сондықтан бүлікшілер астанасы әрі көтеріліс ордасы Фаньянға қарай шегінді Оның дербестігі мен тәуелсіздік әрекеттері Янь Чжуанның күдіктенушілігін туғызды. Янь Чжуан Ши Сыминді бақылап жүру үшін бірнеше офицерді жіберді. Бірақ шпиондарды оның жаны жек көретін. Сондықтан ол өзіне жіберілген бақылаушыларды қамауға алып, Фаньянмен және 80 мың жауынгерімен бірге өзіне берілетінін Суцзунге ұсынды. Ол бұл ұсынысты қуана қабылдап, Ши Сыминге көптеген құрметті атақтар берді, оны қолбасшы етіп бекітті. Хэнаньдегі көтерілісшілерді бір жола құрту ғана қалды. Фыншуй маңында жеңіске жеткен Хуай-энь ұйғыр, араб және бирма әскерлерімен Чаньаньді алды, сонан соң Шеньчжоуға кетіп, Синь-дяньнің керуен сарайы маңында бүлікшілермен шайқасқа түсті. Осы шайқастың нәтижелері жайында түпкі материалдар ұялып ләм демейді.

	Бұл уақыттары ұйғырлардың дербес отряды Наныпаньнің оңтүстік беткейіндегі (сірә, Синин маңы) көтерілісшілер әскерлерін құртуға тапсырма алып; оны орындаған соң қайтадан солтүстікке қарай бұрылып кетті. Осы кезде онда Го Цзы-и армиясы қимыл жасап жүрді. Көтерілісшілер оны ығыстыра бастаған еді. Осыны білген ұйғырлар олардың тылына етіп, ту сыртынан соққы берді. Күтпегендік жағдай көтерілісшілер арасында дүрбелең туғызып, олар тым-тырақай қаша бастады. Янь Чжуан Лоянды тастап, Ань Лушаньнің ақылы кем ұлымен бірге Сары өзеннің сыртына шегінді. Осы арада ұйғырлар Қытайға не үшін келгендігін көрсетті: жаппай тонау мен зорлық-зомбылық басталды. Тұрғындар өздерінің "құтқарушыларынан" буддалық монастырьлерге барып жасырынды. Ұйғырлар екі монастырьді өртеп, 10 мыңға жуық адамды жусатып салды. Оларға жолсерік болып қызмет еткен қытайлықтар да табылды. Тек кәриелер ұйғырлардың көсемдеріне 10 мың кез жібек матаны алып барғаннан кейін ғана олар халықты тонауларын тоқтатып, елдеріне қайтып кетті. 757 ж. соғыс науқаны міне, осылай аяқталды.

	Жеңіске жеткен Суцзун өзінің әкесін астанаға қайтарды, өкімет билігі мен тақты соның өзіне берді. Бірақ тағы да бірден таққа мұрагерлік төңірегіндегі сарай маңының қастық әрекеттері, даттау мен өсек-аяңдары қайтадан басталды. Жүріс-тұрысы жөнінде сөз жеткізіп тұру үшін Ши Сыминге де жансыздар жіберілді. Ши Сымин бұған шыдамай, олардың бәрін өлтіріп тастады. Ал мұның өзі үкіметпен қарым-қатынастың үзілгенін және көтерілістің қайтадан басталатынын білдіретін еді.

	Бұл факті көтеріліс жасаудың түпкі негіздері қолбасшылардың атақ құмарлығында жатпағандығын көрсетеді, өйткені мұндай жағдайда олардың бірнеше жылдар бойына қол астындағы әскерлерді кескілескен қанды шайқастарға еліктіріп әкетуі мүмкін емес-ті. Сірә, тек Ши Сымин ғана емес, оның барлық жауынгерлері де қолдарына қару ұстап, ұрыс алаңында болғаннан гөрі сөз жеткізушілер мен бюрократтардың шеңгеліне түсіп қалудан әлдеқайда қатты қорыққан болар. Олар кешірім жасаймыз деген уәделеріне сенбеген-ау, сөйтіп, өзгермелі әскери бақытқа тағы бір рет ұмсынып көруді артық санаған-ау деп ойлауға болғандай. Сонымен, соғыс жаңа адуынды күшпен бұрқ ете қалды.

	758 ж. ұйғырлардың қырғыздарға жортуылдаудан қолдары босамады және де оларды бір соғыс науқанында-ақ бағындырып алды. Осы уақытта көтерілісшілер қайтадан шабуылға шығып, соғыс қимылдары Хэнаньда өрістетілді. Императорға тағы да ұйғырлардан жәрдем сұрауға тура келді, әйтсе де ол бұл одақтастарының халыққа "көтерілісшілерден де асып түсетін адамгершілікке жатпайтын мінез көрсететінін" жақсы білетін.

	Қытайды қорлау. Оқиғалар ұйғырлар үшін барынша қолайлы болып қалыптаса бастады. Қытайлықтарға жеңіс алып бергені үшін ұйғырларға жыл сайын 20 мың кез жібек мата беріп тұру керек еді. 758 ж. император өзінің кәмелетке толмаған қызын ұйғырдың қартайған ханына тұрмысқа шығарды, сөйтіп оның хандық құрметті атағын, яғни Ұйғырияның Қытаймен теңдігін мойындады. Император мен хан — немере аға-інілер деп жазылды. Бұған риза болған хан императорға 500 жылқы, бұлыңғыр терісін және ақ жүн мата сыйлады және мұнымен бірге көтерілісшілерге қарсы күресу үшін 3 мың салтаттысын жөнелтті.

	759 ж-дың көктемінде Го Цзы-и және тағы сегіз қолбасшы Ань Лушаньнің ұлын Хэнаньдағы Иечэн қаласында қоршауға алды. Көтерілісшілер өздеріне келетін көмекті күтіп, мықты қорғанды және оларды құтқаруға Ши Сымин келді. Оның атты әскерлері жаудың тылын мазалады, арбалы керуендерін басып алып отырды, сөйтіп император армиясының біржолата діңкесін құртуға қол жеткізді. Ақырында қолма-қол шайқас басталды. Шайқастың қызған кезінде ұрыс алаңында ағаштарды тамырымен қопарған қатты дауыл — тайфун соғып, екі армия да басқарылусыз қалды. Солдаттар қаша бастады: көтерілісшілер солтүстікке, ал император армиясы оңтүстікке қарай қашты. Тәжірибелі қолбасшы Ши Сымин әскерлердегі тәртіпті бірінші болып қалпына келтірді, сөйтіп жауды өкшелей қуды. Го Цзы-и өзінің жан-жаққа бытырап кетіп, тонаушылықпен айналысқан солдаттарын жинай алмады. Ол Лоянды тастап шығып, батысқа қарай кетті. Ши Сымин Ань Лушаньнің ақылы кем ұлын өлтіртіп, 759 ж-дың мамыр айыңда өзін императормын деп жариялады.

	Имперлік күштердің шығыстағы командашысы Ли Гуанъ-би Хэян түбінде көтерілісшілердің тоз-тозын шығарған еді. Алайда Ши Сымин оны талқандап, Хэян мен Хуайчжоу қалаларын басып алды. Онсыз да қалжыраған елдің барлық күшін тағы да қайтадан жұмылдыру керек болды.

	Қытайлықтардың жағдайы мұның үстіне тағынан бас тартқан император Сюаньцзунның Чаньаньге оралып, өзінің ұлы, даңқты Суцзунды өкімет билігінен ығыстыруы салдарынан бұрынғысынан да қиындай түсті. Сюаньцзун патша-әке құрметті атағын қабылдап, алдымен Лоянда қоныс тепті, ал сонан соң Чаньань маңындағы батыс сарайына кешіп алды. Ол елді басқару ісіне белсене араласты және мұны негізінен өзін және әулетті аман сақтаймыз деп Ян гуй-фэйді өлтірген өзінің жақтастарымен есеп айырысу үшін істеді. Қартайған шағында ол мейлінше мейірімсіз болып кетті. Үш ұлын өз қолымен өлтірттірді. Мұның үстіне замандастарының пікірінше ол ақылынан алжасқан еді. "Барлығын өлтіріп, тек өзі ғана өмір сүргісі келді". Азамат соғысының сөне бастаған жалынын қайта лаулатуға Ши Сыминге бұдан артық, сірә, кім көмектесе қояр еді.

	Бірақ әйткенмен де көтерілісшілердің шабуылы булығып қалды. Қытайлықтар Сычуаньда жатпай әскерге шақыру ісін қолға алды. Ду Фу жасөспірімдерді, мүлде дерлік балаларды майданға аттандырудың және соғысқа қызмет көрсетуші ретінде өз еріктерімен бара бастаған әйелдердің патриоттық танытуының жан түршіктіретін көріністерін өз өлеңдерінде қайғыра суреттеп жазады. Генерал Го Цзы-и әскерге жаңадан алынғандарды енді қамшының жәрдемінсіз үйрете бастады, сол себепті ол солдаттардың әкеміз әрі ағамыз деген сүйіспеншілігіне бөленді. Көтеріліс шығарушылардың отрядтары халық еріктілері бұқарасының қорғаныстық қимылдарымен маталып қалды, сондықтан соғыс тек Хзнаньда ғана ертіп, Шэньсяге өте қойған жоқ.

	759 ж-дың жазында ұйғыр ханы Моянчур дүние салды. Тақ мұрагері — ханның үлкен ұлы қандай да бір теріс қылығы үшін өлтіріліп тасталды, сондықтан таққа оның екінші ұлы Идигань Мэуюйхан отырды. Ол Пугу Хуай-эннің қызына үйленген болатын, бірақ, тұтасынан екі жыл бойына ол Тан әулеті үшін күресте әлсіреген өзінің қайын атасын құтқаруға асықпады. Бұл кезде Ши Сымин қарап жатпады. Йечэндегі жеңісінен кейін ол сол кездері тибеттіктер бекіністі және Шань-чжоу қаласын (Ганьсудағы) басып алған батысқа қарай шабуылдады. 761 ж. сәуір айында оны астыртын әрекет жасаушылар өлтірді, ал көтерілісшілер әскерлерін оның үлкен ұлы Ши Чао-и басқарды. Ол ұйғыр ханына императордың қайтыс болғанын пайдаланып, қазына мен тақтың асыл байлықтарын оның иеленуі, ал өзіне елдің жері мен халқын қалдыру жөнінде ұсыныс жасады. Хан бұл ұсынысқа елігіп, оңтүстікке шабуылдауға дайын-ақ тұрған еді. Бірақ сол кезде Қытайдан елші келіп, оған таққа жаңа императордың, ұйғырлармен бірге 757 ж. көтерілісшілерді талқандаған Дай-цзунның отырғандығын сендіре хабарлағанда, ол бұл шешімінен дереу бас тартты.

	762 ж-дың көктемінде ұйғыр әскерлері жорыққа аттанды және оның құрбаны енді кім болатынын ешкім де білмеді. Қытайда 100 мың ұйғыр шекараға келе жатыр екен деген қорқынышты қауесет тарап кетті. Ал шын мәнісінде ұйғырлар небары 4 мың саңдақ және 10 мың көмекші әскерлерден тұрды әрі әскер аттарын алмастыратын жылқы үйірлері болды. Олармен келіссөз жүргізу үшін Пугу Хуай-энь жіберілді және ол өзінің күйеу баласын көтерілісшілерге қарсы аттануға көндірді. Қытайлықтарға тақ мұрагері басшылық жасады , сөйтіп 762 ж-дың жазында ол Шаньчжоудан оңтүстікке таман ұйғыр әскерлерімен түйісті.

	Хан өзін диктатор тәрізді ұстады. Тақ мұрагері оның алдында тағзым етудің ұйғырлық әдет-ғұрпын жасаудан бас тартқанда ол қытайдың екі мырзасын таяқпен өлтіре сабап тастауға бұйрық берді. Қытайлықтар бұл қорлағандықты іштеріне түйіп қалды. Ұйғыр-қытай әскерлері 762 ж-дың күзінде көтерілісшілерге дүрсе қойып, олардың армиясын күйрете жеңді. Ганмаға жүгінсек, көтерілісшілердің 60 мың адамы өліп, 20 мың адамы тұтқынға түскен. Қарашаның 20-да ұйғырлар Лоянға баса-көктеп кірді. Ши Чао-и Мочжоуда бекініп қалды, бірақ кейіннен онда комендантын қалдырып, өзі қосымша күш жинап әкелуге кетті. Комендант бекіністі Пугу Хуай-энге қолдан беріп қойды. Бұдан соң Фаньянның коменданты да берілді, сөйтіп, көтерілісшілердің ісі ұтылған іс болып қалды. Аңша қудаланған Ши Чао-и орманда жүріп асылып өлді, сонымен азамат соғысы тәмамдалды.

	Қытай қирап-қаусаған күйде қалды. Ұйғырлар халықты тонап, селолардағы үйлерді қиратты, ал өлімнен аман қалған тұрғындар бүкіл киім-кешектерінен айрылып, үсті-басын қағазбен жапты. Халық санының кемуі мейлінше зор болды: жүргізілген санақ бойынша 754 ж. Империяда 52 880 488 жан, ал 764 ж. 16 900 000 жан тұрады деп есептелінді, әйтсе де бұл арада қорғаннан сыртқарғы иеліктердің үлкен бөлігі Қытайдан бөлініп кеткенін ескеру керек. Тан әулетінің мақтанышы — армия тұтастай қырылды, халық жасақтары мен жалдамалы отрядтар ғана қалды. Империяның идеясы толығымен күйреді: оны жүзеге асыру үшін енді күш те, қаржы да, ерік-жігер де болмай қалды. Азамат соғысының нәтижелері туралы қытайдың ұлы ақыны Бо Цзюй-и тамаша айтып берді:

	Басталғалы сұм соғыс, тоғызыншы айда, бүкіл Сюйчжоуда,

	Ұлыған жел сарнайды өлім әнін өзендер мен тауларда.

	Тек көрем бір ғана Люгоудан, храмға кіре берістен,

	Мүлде баяғыдай ақшаңқан бұлттарды төнген төбеден

	Тибеттіктер шығысқа аттанды.

	Ань Лушанънің көтерілісі тибеттіктердің іздегеніне айтары жоқ дөп келді. Өзінің таққа келуін кісі өлтірумен әйгілеген жаңа монарх Тиерондедан әуел баста қалжыратқан соғысты құрметті бітім жасаумен аяқтағысы келген еді, бірақ 755 ж. оның осы жөніндегі ұсынысын Империя қабыл алмады.

	Алайда бұл — императордың қателігі еді және де оның өзі Қытайға қымбатқа түсті. Көтеріліс бұрқ етісімен азаматтық соғыс жүргізу үшін тибет шекарасында тұрған таңдаулы әскерлерді кері алып кетуге тура келді. Сондықтан тибеттіктер оп-оңай ғана Қытайдан Хэси мен Лунью батыс облыстарын жеті жыл бойына күшпен тартып алды.

	763 ж. олар шабуылын жалғастырып жатқан еді. Тибеттіктерден, тогондықтардан (моңғолдардан) және дансяндерден (танғұттардан) құралған әскер Шэньсиге кіріп, өздерін ешкім күтпеген тура астананың өзіне жақындады. Екі күндік шайқастан кейін тибеттіктер өздерінің одақтастарымен қытай әскерлерін қашуға мәжбүр етіп, император тастап кеткен қалаға енді. Чаньань тонау мен қиратылуға душар етілді; ал оның шеткейлерінде жеңілістен кейін тым-тырақай қашқан қытай әскерлері халыққа тибеттіктердікінен де кем соқпайтын мейірімсіздіктер істеді. Әйтсе де тибеттіктер астананы тонап болысымен кейін қайтты, міне, бұл шығыстан келген қытай әскерлеріне тәртіпті қалпына келтіруге мүмкіндік берді. Тибеттіктердің шегінуіне өздерінің ежелгі жауларынан Фян-сянь қаласын қорғай алған, сөйтіп тибет армиясының тылында қалып қойған шекаралық жауынгер қытайлықтар себепші болып, басты роль атқарды. Жергілікті халықтың қарсылығын тез арада басуға күші жетпеген тибеттіктер басып алушылығын енді Сычуаньға ауыстырды. Әуелгі кезде олар табысқа жетті, алайда 764 ж. оңтүстік қытай әскерлері тибеттіктерді жеңіліске ұшыратып, оларды шегінуге күштеп көндірді.

	Майдандардағы жағдай тағы да тұрақтануға жақын сияқты еді, бірақ жаңа көтеріліс Қытайды тітіретіп, оны қайтадан шыңыраудың шетіне апарып қойды.

	Батырдың тағдыры. Тан әулетін қолбасшы Пугу Хуай-энь сақтап қалғандығы Қытайдағы жұрттың бәріне анық еді. Бұл тағы кінәз әулетке адал қызмет етті, ал күші, батылдығы және таланты жөнінен оған ешкім тең келмеді. Оның өзі әрдайым алғы шепте шайқасты. Осындай шайқастарда оның қырық алты туысы қаза тапты. Жауға беріліп кеткені үшін ол өзінің ұлын әскери саптың алдына тұрғызып қойып өлтірді, өзінің екі қызын шалғай өлкелерге ханшалар орнына тұрмысқа берді және өзінің күйеу баласы — ұйғыр ханын астананы екі рет жаудан қайтарып алып беруге көндірді. Бірақ әр кімнің өз жауы бар дегендей, бірде Тайюань бекінісінің коменданты Хуай-эньнің басшылығында болған ұйғыр әскерлерін қабылдап, сый-құрмет көрсетуден бас тартты. Далалықтың көзқарасы бойынша ол осы нысымен мұны өлтіре қорлады. Өйткені шақжайлылықтың қасиетті әдет-ғұрпы бұзылды: өзі осы жердің қожасы бола тұрып, Хуай-энь ұйғырларды тамақ беріп сыйлай алмайтын болып шықты. Хуай-энь шағым әкелді, астанадан істі тергеуге әтек келді. Әтек пара алып, Хуай-эньнің сатқындық ниеті айқын деп сөз жеткізді. Өзіне жабылған жала туралы біліп, Хуай-энь әтек пен комендантты өліммен жазалауды талап етіп, бірақ іс соғыс аяқталғанша стол суырмасына салынып қойылды, ал сонан соң соттау үшін қолбасшы тергеуге шақыртылды. Алайда, Хуай-энь қытайдың мұңдай кездерді іс-әрекетін жете білетін, сондықтан бүлік көтеруді артық санады. (764 ж. мамырда).

	Бастапқы кезде ол табысқа жете алмады: кенеттен шабуыл жасау арқылы Тайюаньды басып алу әрекеті тойтарыс тапты, ал оның әскеріндегі қытайлық бөлімдер Го Цзы-и жағына өтіп кетті. Дегенмен, Пугу Хуай-энь Хуанхэден өтіп, далалықтармен түйісуі мұң екен, оған еріктілерден көп әскер жиналды, ал 765 ж. ол тибеттіктер мен ұйғырларды өзіне көмекке шақырды. Олардың екеуі де шақыруға үн қатты. Пугу Хуай-энь өз одақтастарының мінез-құлқын жақсы білді, оларды біріктірмеді, сонда да Чаньаньге үш сапқа бөліп жіберді: солтүстіктен — дансяндар, батыстан — тибеттіктер, ал оңтүстік-батыстан — тогондықтар шабуылдады; ұйғырлар резервте болды, әне солардың соңынан Хуай-энь ордос әскерлерімен келе жатты.

	Ұрысқа ең алдымен тибеттіктер кірді, бірақ .қытайлықтардың тас лақтырғыш машиналары мен қатты керілген садақтары олардың тегеурінін тоқтатып тастады. Көп адамынан айрылған тибеттіктер шегініп, ұйғырлармен қосылды. Келесі қысым түпкілікті болуға тиіс еді. Астана тұрғындары шетінен еріктілер болуы керек деп жарияланды, бірақ солардың қатарына алынғандардың оннан сегізі жан-жаққа қашып кетті, сондықтан тағылардан қорғанатын ешкім қалмады. Осы кезде Пугу Хуай-энь қайтыс болды.

	Оның өлімі Қытайды сақтап қалды, өйткені тек есімінің жарқындығы ғана осыншама бір-бірлеріне мүлде ұқсамайтын тайпаларды біріктіріп ұстап тұрды. Тибеттіктер мен ұйғырлардың арасындағы жауластық жаңа күшпен бұрқ ете қалды. Көшпелілердің сыйлауына өзі де лайық болып үлгерген Го Цзы-и мұны оңды пайдалана білді. Ол қорықпастан ұйғырлардың қосына келіп, қытай императорымен одақтастығын үзбеуге олардың көзін жеткізді, бұл үшін сыйлар мен артықшылықтар болатынына уәде берді. Осы келіссөз жөнінде білген тибеттіктер арты жақсы емес бір нәрсені сезіп қалды, солайша ұйғырлардан бөлініп, батысқа бет алды. Ал мұның өзі өз кезегінде ұйғырларға ұнамады. Олар қытай қолбасшысының ұсынысын қабылдап, түнде жасаған шабуылдары кезінде тибеттіктерді талқандап жеңді. Хуай-эньнің жиені Пугу Минь-чень бағынып, кешірім мен шен алды. Хуай-эньнің қызы сарайға алынып, сонда хан қызы ретінде тәрбиеленді де, сонан соң оны ұйғыр ханына тұрмысқа берді. Хуай-эньнің өмірбаяны қытай тарихына сарай маңы жанжалдарының айыпталу үлгісі ретінде енгізілді. Әйтсе де бізді басқа нәрсе: қытайлықтар мен далалықтардың бір-бірлерін түсінбегендіктері мен бір-бірлерін жек көретіндіктері қызықтырады. Хуай-эньнің ісінен көрінген нәрсе парасаттылық емес, ал стихиялық құбылыс болды. Бір жағынан теңдесі жоқ еңбек сіңіргендік орын алса, екінші жағынан императордың ерік-жігері тұрды, бірақ осы екеуінің арасында аттап кетуге болмайтын жауластық тізбегі жатты. Осының салдарынан Тан әулетін жоғары дәрежеге көтерген далалықтар көтерілісшілер сапында бастарын өлімге тікті немесе далаға қашып, өздерінің күні кешегі жаулары — ұйғырлар мен қидандардан пана тапты.

	Шайқалған су мен май өзінің сыбаға салмағы бойынша қабаттарға бөлінетіні тәрізді Тан империясы да солай жіктелді, сөйтіп Қытай өзімен-өзі болғысы келетін барлық бөтен қоспаларды жойып жіберді.

	Бұрындары көне замандардың ұлы империялары қалай құлағаны және VIII ғ-дан соң жүз жылдан кейін Европада Ұлы Карлдың империясы қалай ыдырағаны сияқты "дүниежүзілік империя" тағы бір рет күйреді. Ань Лушань мен Хуай-эньнің көтерілістері Құтлуғтың көтерілісімен басталған кезеңді тұйықтайды. Бұл кезеңді ортаға тартқыш күштер мен сыртқа тепкіш күштердің арасындағы күрес уақыты деп атауға болады. Бұлардың соңғылары жеңіп шықты, бірақ, сірә, дәл осының өзі Шыңғысханның серіктері мінген, тағаланбаған женіл аттардың тұяқтары таптап тастағанша Орталық Азия бастан кешірген мәдени өсу мен гүлденуге зор мүмкіндіктер берген болар. Әйтсе де ол өзге ерекшеліктері мен өзге ырғағы бар жаңа дәуір және оны түсіну үшін жаңа кілт керек.

	Тарихи панорама. Дәуір аяқталды! Тан империясының темір құрсауы қирады, сөйтіп, жүз елу жыл бойы сонымен құрсалған халықтар тарқап, әрқайсысы өздерінің даму жолына түсті. Қытайда "қайта өркендеу"41 және өзінің соны мәдениетінің орнығуы басталды. Тибет салтанат құрған буддизмді игеріп, оны өздерінің көзқарастары мен қажеттіктеріне бейімдеп жатты. Ұйғырлар желіге әуестенушілер "жетілгендерінің", несториан поптарының, будда монақтарының және мұсылман молдаларының уағыздарына құлақ түріп, өзгелердің мәдениеттерін қомағайлана бойларына сіңірумен болды. Өткен соғыстардың заулап аққан қандарымен жуылған дала тыныштықпен және қауқарсыз хандардың әлсіз үстемдігі астында біршама емін-еркіндікпен рахаттана бастады.

	Соғдиана өле бастаған едігжеңген арабтар оның қайталанбас мәдениетін күл-талқан етіп, ешнәрсесін қалдырмады. Әйтсе де өртенген орнынан зор болашағы бар тәжік халқы құрала бастады. Батыс далалары қыпшақ пен қарлұқ семсерлерінің жарқылы алдында бас иді, ал Еділде батыстүрік хандарының ұрпақтары қуатты Хазар патшалығын құрды. Көшпелілік дәстүрлерін сақтай отырып, хазарлар мен қарлұқтар ісләмнің тегеурінін тоқтатты.

	Мансурдың күшті қолымен сығымдалған халифат жаңа күшке ие болды; арабтардың тайпалық көсемдерінің озбырлығы аяқталды, сөйтіп, үстемдікке қолы жеткен парсылар Бағдат халифатының мәдениетін дамыту үшін жаңа көкжиектер ашты. 756 ж. бөлініп шыққан Испаниядан басқа орталықтандырылған жүйе Гибралтардан Памирге дейінгі жерлерді біріктірді және оның болашақтағы ыдыраушылығын ешкім де алдын ала болжай алмады.

	Жеңімпаз Византия арабтар мен болгарлардың тегеурінін тоқтатып, иконға табынушылыққа қарсы күреспен тынышы кетушілікке душар болды. Кішіазиялық мәдениет пен әскери дәстүрлерге сүйеніп, Константин Копроним эллиндіктің соңғы іздерін қырып-жойды және оған ешнәрсе қарсы тұра алмайтын сияқты болып көрінді.

	Батыс Европа даму жолына түсті: онда рим папасымен бірлесіп франктық король гегемон болды. Халықтардың ұлы қоныс аударушылығының жұрнақтары — лангобардтар, аварлар мен сакстар құр бекер қарсыласты; олардың күндері бітіп қалған еді, сондықтан Ұлы Карл 768 ж. таққа отырғаннан кейін өзіне дейінгі 140 ж. бұрын Тайцзун Ли Ши-минь әрекеттенгеніндей түрлі тайпалы империя құруға қам жасады. Ұлы Карлдың бұл әрекеті жеміссіз-ақ болсын, бірақ ол Европаның тағылықтан — соны мәдениеттің кең жолына шығуын белгіледі. Ал Лабтан Днепр мен Окаға дейінгі мүлгіген ормандарда дабылды күндері әлі алда тұрған славян тайпалары күштерін жинақтап жатты. Гүлденіп келе жатқан Ұйғырияны қоршаған дүниежүзілік жағдай, міне осындай болды.





VIII ҒАСЫРДАҒЫ ТИБЕТ

	 XXIX тарау

	767-781 жж. соғыс. Әрбір жеке дәуірді зерттеу үшін ерекше кілт қажет. Егер VIII ғ-дың бірінші жартысындағы Азияның саяси тарихын айқындайтын сәт Тан империясының алды-артын орап алатын негізгі ой-мақсатына түрік қағанатының қарсы шығуы болды десек, түріктердің апатқа ұшырауы мен Ань Лушань көтерілісінен кейін Тибеттің арта түскен белсенділігі саяси басымдылыққа жетті.

	Империя армиясы Хэбэй мен Хэнань далаларында жер жастанып, түрік ордасы ыдырап кеткеннен кейін тибет әскерлері өздеріне қарсы қытай шаруаларының әскерге жұмылдырылған тобыры да, ұйғырлардың көп санды отрядтары да төтеп бере алмаған ең айбатты күш болып шықты. Оның үстіне 765 ж. уақытша бітім жасасқаннан кейін Қытай мен ұйғырия тіпті де бір-бірлеріне адал одақтастар бола қойған жоқ.

	Осындай хал-ахуалды талантты әрі жігерлі цэнпо Тисрондедан өз мақсатына пайдаланып, батыс өлкесін жаулап алуын қайтадан бастады. Табысқа жеткен жағдайда ол керуен жолдарын өз қолына алып, Шығыс пен Батыстың бүкіл саудасының қожасы болатындығына үміт артты. Бұл пайдалы жағдайдан түсетін материалдық мүмкіндіктер Тибетті бұрын түрік қағанаты кеш жеткізгеніндей, Орталық Азияның гегемоны болуға жеткізер еді.

	Тибеттіктер оңтүстікке де бұдан кем соқпайтын белсенділікпен ұмтылды. Ол жақтан бұлар өздерімен қандас және Қытайдан өзінің тәуелсіздігін сақтап қалуға талпынған Наньч-жао патшалығынан қолдау тауып отырды. Бұл онша үлкен емес, бірақ мықты мемлекет болатын және оның басқарушыларының ұстанған бағыты не тибеттіктердің табысты түрде алға жылжуын, не оңтүстік-қытайлық провинциялардың толық тыныштықта сақталуын қамтамасыз етер еді. Бұл арада бар мәселе дипломатияға байланысты болды.

	767 ж-дың күзінде тибеттің жиырма мың адамдық армиясы Хуанхэ өзенінің ағысымен төмен қарай солтүстікке бет алып, Линчжоу бекінісін қоршады. 30 мың іріктелген әскері бар Го Цзы-и тибеттіктерді серпіп тастады. Алайда тибеттіктер болмашы шығынмен шегініп, келесі жылы Линчжоуды қоршап қамауын қайтадан бастады. Тек тибет бас қолбасшысының "кәрілігіне байланысты" отставкаға жіберілуі ғана қытайлықтарды сақтап қалды. Бұл жағдайда бас қолбасшының кәрілігі тек сылтау еді деп ойлауға болады, ал мұңда шешуші роль атқарған Тисрондедан сарайы маңындағы партиялардың өзара күресі еді. Бірақ, қалай болғанда да жаңа бас қолбасшы шабуыл бағытын өзгертіп жіберді. Даламен орағытып өтудің орнына, ол майданның орталық бөлігіне, яғни Шэньси провинциясына (Хачжоу, Лунси, Биньчжоу және Нинчжоу) барып килікті. Алайда ондағы халық шекаралық қытайлықтардан, тибеттіктердің қас жауы Цинь патшалығы баскесерлерінің ұрпақтарынан құралды. Солардың көмегімен қытай тұрақты әскерлері халық арасында сүйеніші болмаған тибеттіктерді екі рет талқандады. Тибеттің он мыңдық армиясының Оңтүстік Қытайға басып кіруі де сәтсіз болды. Қақ маңдайдан соғу стратегиясы өзін ақтамады.

	773 ж. тибеттің 60 мың атты әскері солтүстік Ганьсуга басып кіріп, егіндіктердегі астықты таптап тастады. Сонан соң олар қайтадан орталық майданға лап қойды. Қытайдың екі армиясының қатты дал-далы шығарылғанымен, тез оңалып кетті әрі қарсы шабуыл ұйымдастырып, тибеттіктерді ығыстырып тастады. Сол шегіну кезінде тибеттіктер қолға түсірген өртенген орнынан зор болашағы бар тәжік халқы құрала бастады. Батыс далалары қыпшақ пен қарлұқ семсерлерінің жарқылы алдында бас иді, ал Еділде батыстүрік хандарының ұрпақтары қуатты Хазар патшалығын құрды. Көшпелілік дәстүрлерін сақтай отырып, хазарлар мен қарлұқтар ісләмнің тегеурінін тоқтатты.

	Мансурдың күшті қолымен сығымдалған халифат жаңа күшке ие болды; арабтардың тайпалық көсемдерінің озбырлығы аяқталды, сөйтіп, үстемдікке қолы жеткен парсылар Бағдат халифатының мәдениетін дамыту үшін жаңа көкжиектер ашты. 756 ж. бөлініп шыққан Испаниядан басқа орталықтандырылған жүйе Гибралтардан Памирге дейінгі жерлерді біріктірді және оның болашақтағы ыдыраушылығын ешкім де алдын ала болжай алмады.

	Жеңімпаз Византия арабтар мен болгарлардың тегеурінін тоқтатып, иканға табынушылыққа қарсы күреспен тынышы кетушілікке душар болды. Кішіазиялық мәдениет пен әскери дәстүрлерге сүйеніп, Константин Копроним эллиндіктің соңғы іздерін қырып-жойды және оған ешнәрсе қарсы тұра алмайтын сияқты болып көрінді.

	Батыс Европа даму жолына түсті: оңда рим папасымен бірлесіп франктық король гегемон болды. Халықтардың ұлы қоныс аударушылығының жұрнақтары — лангобардтар, аварлар мен сакстар құр бекер қарсыласты; олардың күндері бітіп қалған еді, сондықтан Ұлы Карл 768 ж. таққа отырғаннан кейін өзіне дейінгі 140 ж. бұрын Тайцзун Ли Ши-минь әрекеттенгеніндей түрлі тайпалы империя құруға қам жасады. Ұлы Карлдың бұл әрекеті жеміссіз-ақ болсын, бірақ ол Европаның тағылықтан — соны мәдениеттің кең жолына шығуын белгіледі. Ал Лабтан Днепр мен Окаға дейінгі мүлгіген ормандарда дабылды күндері әлі алда тұрған славян тайпалары күштерін жинақтап жатты. Гүлденіп келе жатқан Ұйғырияны қоршаған дүниежүзілік жағдай, міне осындай болды.

	Сол шегіну кезінде тибеттіктер ығыстырып тас-тұтқындарын қоса барлық олжаларынан айрылды. Өткен азаматтық соғыстан сілесі қатқан Қытай бітім жасағысы келді. 774 ж. соғысушы жақтар бір-бірлеріне елшіліктер жіберісті, мұның өзі әскери қимылдарды уақытша тоқтатты. Алайда келіссөздер табыссыз аяқталып, 775 ж. соғыс қайтадан басталды.

	Қытайлықтар мен тибеттіктер бес жыл бойы бір-бірлеріне қатты соққы берумен болды, әйтсе де жеңістер мен жеңілістердің өзара тепе-теңдігі сол бойы сақталып қалы. Наньчжао кінәздігі алғашында қытайды қолдады, бірақ 778 ж. Тибет жағына шығып кетті. 779 ж. қытайлықтар оңтүстікте тибеттіктерді талқандады, сөйтіп, олардың шабуылының берекесін қашырды. Дегенмен, қытайдың Ұйғыриямен дауласуы тибеттіктерге солтүстіктегі шабуылдарын өрістетуге мүмкіндік берді. Ұйғырлар Солтүстік Қытайға басып кіріп, қытай армиясын бөгеп қалған кезде тибеттіктер Наньшанның солтүстік баурайы бойымен батысқа өтіп, Дуньхуанды қоршап қамады. Ұйғырлар кері қайтты, ал тибеттіктер сонда қалды, сөйтіп 780 ж. Дуньхуан тізе бүкті.

	Шын мәнісіңде Қытай соғыста ұтылыс тапты, міне осыны жаңа император Дэцзун жақсы түсінді. Ол тибет тұтқындарын, турасын айтқанда әскери тұтқындарды емес, ал елшіліктің ұсталып қалған мүшелерін жинап алып, оларға киім-кешектен сый тартқаннан кейін, бәрін үйлеріне қайтарды. Солардың қасына қосылып жіберілген шенеунік Тисрондеданға императордың бітім жасасу жөніндегі ұсынысын жеткізді.

	Тибет үкіметі әуелінде бастарына қона қалған мұндай бақытқа сене қоймады, әйтсе де соңынан бітім шарттарын алға тартты. Тибеттіктердің талабы территориясына жер қосып алуды және Тибет Қытаймен тең екендігін оған мойындаттыруды көздеді. Бітім шарттары Қытай үшін масқаралық болды, бірақ Дэцзун оларды қабылдады. Иә, ол басқаша ешнәрсе істей де алмас еді: 780 ж. шекара шенеуніктерінің бірінің ұйғыр саудагерлерін сабауы бүкіл Ұйғырияны атқа қондырды. Хан соғыс ашамын деп қорқытты, ал батыс шекара жақ жалмап жатқандықтан солтүстік шекарада әскер жетіспеді. Ол аз дегендей 781 ж-ғы ақпанда Хэбэде көтеріліс бұрқ ете қалды. Оны жасаған өз ұрпақтарына лауазымдарын бекітіп беруді талап етуші шенеуніктер болатын. Тақ тағы да шайқала түсті, әне сондықтан түптеп келгенде жеңілмейтін тибеттіктермен бітімнің қандай шартын болса да қабылдау әбден дұрыс еді.

	Бітім шарты Цин өзенінің жағалауында жасасылды. Ол құрбандыққа шалынған иттердің, шошқалардың және қойлардың қанымен, сонан соң құрбан шалатын жердің қасынан салынған будда ғибадатханасында ант берумен жалғанды. Шартты император Чаньаньдағы "Батыс өлкесінің Ұлы Храмында" бекітті. Бұл тек бітім ғана емес, сонымен бірге одақтасу еді.

	Тибеттің жеңісі шын мәнісінде де зор болды: керуен жолының маңызды бөлігі және Хотан мен Құша жаққа қарай кеңеюдің бар мүмкіндіктері тибеттіктердің қолында қалған болып шықты. Қытай мен Ұйғырия арасындағы жауластық бұл екі елді де әлсіздендіре түсті, ал хэбейлік көтеріліс пен Наньчжаоның берілгендігі Тисрондецанға шекарасын одан әрі кеңейте беру болашағын ашты. Тибеттің күш-қуаты өзінің шырқау биігіне жетті.

	Ұйғырия. Моянчурдың жорықтары арқасында Ұйғырия мейлінше қолайлы жағдайда болып шықты: оның төңірегіңде күшті жаулары болмады. Шығыста қидандар, солтүстікте қырғыздар ұйғыр ханына бағынды. Батыста 766 ж-дан бастап қарлұқтар күшейді, бірақ олар өздерінің бүкіл назарын оңтүстік-батысқа аударды, сөйтіп Тарбағатайдың табиғаттық шекарасынан өтпеді. Оңтүстікте қаусаған Қытай жатты, әйтсе де сонысына қарамастан қытай гарнизондары Құшада, Қарашарда, Хотанда, Қашғарда және Бәйтінде тұрды. Бұл бекіністер ұйғырлар мен 755-760 жж. қытайдың солтүстік-батыс бұрышын (Ганьсу мен Шэньсу провинцияларын) басып алған, енді батыс өлкесін жаулауға кіріскен тибеттіктер арасындағы буфер (аралық мемлекет) болған еді.

	Қытайлықтар мен тибеттіктер бір-бірлерімен қас дұшпандар болатын, сондықтан ұйғырларға осылардың біреуін таңдау керек еді. Ұйғырлар Қытайға бейнебір сауын сиырдай қарап, олардан қажеттісін мүмкіндігінше көбірек сорып алуға тырысатын, бірақ Тибетпен ешқашанда одақтаспады. Себебі желіге әуестенушілік пен буддизм арасындағы идеологиялық қарама-қайшылық мейлінше зор болды; олардың манихейлік ұстаздарының сөзімен айтсақ, тибеттіктердің "сайтанды будда деуі" тегіннен-тегін емес.

	Кезектегі соғыстарда екі жақтың да ақылға сыймастықтай қаталдық танытуларының тамыры тереңде жатыр. Орталық Азиядағы діни соғыстардың діни күреске айналған әлеуметтік-саяси қозғалыспен емес, ал шіркеулердің жарыла бөлініп, сонан кейінгі крест жорықтары дәуірімен ұқсастығы бар. Ол тұста латындықтар, гректер, қарматтар және мұсылмандар, кейде тіпті саяси одақтар құра отырып, психологиялық жағынан бір-бірлеріне жат әрі өзара жаулас болғандығы соншалық, дәуір сипатын ешбір айқындай алмайтын жекелеген сатылушылық оқиғаларын айтпағанда, тіпті олардың арасында ешқандай да бір ымыраға келушілік мүмкін болмады. Кейбір жағынан алғанда Азия Европадан 300 жылға озып кетті: Тибет VII ғ-дың өзінде-ақ саяси өкімет дін басыларының қолында содан мемлекет болды, ал Ұйғырия сондай мемлекетке VIII ғ-дың екінші жартысында айналды.

	Желіге әуестенушілік насихатшыларының белсенділігіне қарамастан Ұйғырия жаңа саяси бағытты бірден ала қойған жоқ. Ұйғыр мемлекетін құрушы алғашқы хандар Пэйло (744-745), Моянчур (745-759) және Идигань (759-780) өз тайпаларына сүйеніп, көк түріктердің хандарына еліктеуге тырысты. Азаматтық соғыс уақытында Қытайды тонап, олар оңда солардың қожаларындай өздерін жоғары ұстады. Чаньаньға келіп, олар базардағы қыздарды аулады, қазына аттарын тартып алумен болды және басқа ойларына келген бұзақылықтарын жасады. 762 ж-ғы келісім бойынша ұйғырлар бүркемеленген алым-салықтар алып тұрды: мұнда айдап әкелінген әрбір жылқы үшін 40 кез жібек мата төленді. Бірде ұйғырлар 6 мың жақсы жылқыларының орнына 10 мың көтерем аттарын алып келді, бірақ қытайлықтар оларға құн телеуден бас тартты. 775 ж. ұйғыр саудагерлері қытайлықтардың шыдам шегінен асып кетті. Ұйғырлар базарда бір шенеунікті өлтірді: қытайлықтар оларды ұстап алып, өмір бойы түрмеде отыруға соттады; сол-ақ екен ұйғыр агаманы әскермен келіп, түрмеге лап қойған бойда өз отандастарын босатып алды, ал түрме күзетшілерін ұрып-соғып, жарақаттап тастады. Тек астана халқына ғана емес, сонымен бірге қытай үкіметіне де енді бұлайша созыла беруі тиісті еместігі айдан анық нәрсеге айналды.

	778 ж. Қытайда Дэцзун таққа отырды. Бұл баяғыда ұйғыр ханына тағзым етуден бас тартқаны үшін хан мұның жанындағы екі кеңесшісін таяққа жықтырғанына шыдап баққан Дэцзун еді. Оның ұйғырларға ықыласты еместігі түсінікті болатын. Осыны білетін Илиганьхан жаңа императорды тіл алғыштыққа күштеп көндіргісі келіп, 778 ж. Солтүстік Қытайға шабуыл жасады. Ян-кюй түбіндегі бірінші шайқаста ұйғырлар жеңді. Қытайлықтар өлідей 10 мың адамынан айрылды. Дегенмен, Дайчжоудың (Шэньсидегі) уәлиі оларды талқандап, шегінуге мәжбүр етті. Ұйғырлар бар болғаны "жол бойында түгел қырылған бірнеше он мың қойды" ғана айдап әкетті. Хан қытайдың нығайып қалғанын, онымен бұрынғы болып келген жағдайын сақтау үшін үлкен соғысқа әзірленуі керектігін түсінді. Шынында да 764-тен 780 ж-ға дейін Қытайдың халқы жарты миллион жанға көбейді (дәлірек айтқанда 85 мың семьяға — 485 мың адамға)", бұл оған 768 мың адамдық жаңа армия құруға мүмкіндік берді.

	Өзінің күш-қуаты өсе түскенін ескеріп, Дэцзун тағы бір ауыр міндеттемесінен құтылды. Тоғыз-оғуздар астанада меймандар ретінде қазына есебінен тұрып жататын. Осының өзінен олар тым байып кеткен-ді. 780 ж. Дэцзун оларды Қытайдан жер аударды. Шекарада олардың қытай қыздарын жүк қаптарына салып әкетіп бара жатқандығы байқалып қалды. Шекарадағы әскери бастық тінту жүргізуге құқы болмағандықтан бір шенеунікті солардың біреуін балағаттауға жіберді. Ол ашуланып, әдепсізді қамшымен сабай бастады. Қытайлыққа осы жетіп жатыр еді. Әскерлер тоғыз-оғуздардың көшін қоршауға алып, тінту жүргізді, қыздарды тауып, "меймандардың" бәрін сөзге келтірмей, сол арада өлтірді.

	Осы жөнінде білген император шекара бастығын басқа лауазымға ауыстырумен шектелді, сөйтіп, ұйғыр ханына істің мәнін түсіндіруге елші жіберді. Өз туыстарының қаны үшін ұйғырлар қытай қанын талап ететінін ол тамаша түсінді; олардың қытай үшін қорлықты саналатын сауда шарты берген пайдалардан бас тартпайтындығын білді. Бірақ сонда да Дэцзун сірә, қарсылық көрсетуге күшім жетеді деп есептеп, осы қадамға барды.

	Бұл уақыт ішіңде Ұйғырияда төтенше елеулі өзгерістер болып өтті. 779 ж. Қытаймен арадағы қарым-қатынастары ушыққан кезде, олардың алдағы болатын соғыс жөніндегі пікірлері екіге жарылды. Олжаның көп бөлігі өздеріне тиетін болғандықтан тоғыз-оғуздардың соғысқылары келді. Одақтас тайпалар болса соғыс өздері үшін пайда келтірмейтінін, ал тек қауіп-қатер төндіретінін білді. Хан кетапіліктің пікірін қуаттамағандықтан ақсүйек Дуньмага-тархан көтеріліс ұйымдастырды. Хан, оның кеңесшілері және тоғыз-оғуз ақсүйектерінің 2 мың адамы көтерілісшілермен шайқаста қаза тапты, сөйтіп хан правосын заңсыз тартып алушы Кат Құтлуғ Білгі-хан деген құрметті атақпен таққа отырды. Аудармасында бұл атақ "өте бақытты кемеңгер хан" дегенді білдіреді.

	Әрине, бұл оқиға қытай дипломатиясының араласуынсыз өткен жоқ. Хан орнын заңсыз иеленуші көтеріліс шығару үшін қытай елшісінен ақша алды. Бірақ осымен бірге ұйғырлардың қалың бұқарасы арасында хан сарайының сән-салтанаттылығына, кәдімгі киіз үйлердің орнына, хан әйелдері үшін гарем сарайларының салынуына және бөтеннің тамаша тұруы үшін алым-салық төлеудің қажеттілігіне наразылықтар күшейе түскен еді. Тоғыз-оғуздардың гегемондығына деген наразылық нағыз кескілесуге ұласты; сондықтан қытайлықтардың "меймандарға" көрсеткен зәбірі де ескерілусіз қалды.

	Жаңа ханның Қытаймен берік түрде бітім жасасқысы келді. "Меймандардың" өлтірілгені үшін ол 781 ж. төлем алды. 783 ж. мынадай шартпен бейбітшілік бітімі жасалды: 1) хан Қытайдың вассалы (тәуелдісі) деп аталды; 2) ұйғырлар елшілігінің құрамы 200 адамнан аспайтын болып келісілді; 3) ықтиярсыз сауда үшін бір мыңнан аспайтын жылқы әкелуіне рұқсат етілді; 4) қытайлықтарды шет елге алып кетуге тыйым салынды. Келісім шарт 788 ж. некелесу жолымен және Тибетке қарсы одақ құру арқылы бекітілді. Жағдай тұрақтанды6.

	Дуньмаға ел ішін берік те қатал басқарды. Оның әмірімен бұрынғы әулет ханзадаларының бірінің екі ұлы бірдей өлтірілді. Жазу Дуньмағаны ержүрек адам ретінде сипаттайды. Сірә, ол өз елінде әйгілі болған болуы керек, өйткені 789 ж. ол қайтыс болғаннан кейін оның ұлы Долосы мұрагерлік тәртібінсіз-ақ таққа көтерілді. Жаңа ханды таққа ақсүйектер отырғызған болатын және ол солардан "Айдынлық улуг Куч-мунмыш Кучлук Білгі-хан", яғни "тамаша, еңселі, күші кемеліне келген қуатты данышпан хан" деген құрметті атақ алды. Ұйғырия сайланып қойылатын монархия болды.

	Соғыстың қайтадан басталуы. Тез арада-ақ басып-жаншылғанымен хэбэй феодалдарының көтерілісі Қытайды сыртқы соғыстардан да гөрі қатты қалжыратты. Өкіметке ешкімнің де бағынғысы келмеді, соңдықтан 783 ж. Дэцзун Чаньаньнен қашуға мәжбүр болды.

	Тисрондецан мұндай абыржушылықты ел ісіне қол сұғу үшін пайдаланып, қытай императорына көмек көрсетуге әскер жіберді. 784 ж. үкіметтік және тибеттік әскерлердің біріккен күштері Утинчуани маңында көтерілісшілер күштерін күл-талқан етіп, астанаға оралуға әзірлене бастаған еді, бірақ соры қайнаған Қытайда бұрқ ете қалған оба індетінің эпидемиясы тибеттіктердің табысты баянды етпей кері қайтып кетулеріне сылтау болды. Ал Қытайдағылар тибеттіктер көтерілісшілермен сөз байласты деп есептеді.

	Императордың бақытына орай көтеріліске шыққан феодалдардың басшысын 786 ж. өзінің дәрігері у беріп өлтіргендіктен бүліншілік өзінен өзі басылды.

	Әуел бастапқы келісім бойынша астананы қайтартып берген жағдайда көрсеткен көмектері үшін тибеттіктерге жаңа территориялар сыйға тартылатындығына уәде берілген болатын. Қытай үкіметі олардың уақытынан бұрын кетіп қалуын уәделерін орындаудан бас тартқандық деп қарады, ал тибеттіктер Утинчуани маңында көтерілісшілерді қиратып, жеткілікті еңбек сіңірдік деп есептеді. Қытайлықтардың уәделерінен айнығандығын олар өздерін алдағандық деп қабылдады және осыған ашуланып, солардың шекаралық облыстарына лап қойды, адамдары мен малдарын алып кетіп, егіндерін таптап тастады. Кенеттен бассалу арқасында бұл жолы оларға өздерінің қас жаулары — шекаралық қытайлықтардың үлкен бөлігін жойып жіберудің, сондай-ақ сол уақытқа дейін тибеттің солтүстік пен батысқа ұмтылуына кедергі болып келген Янчжоу, Линчжоу және Сячжоу бекіністерін басып алуларының сәті түсті.

	Өздеріне қажетті нәрсесін алып, тибеттіктер қайтадан бітім жасасуды ұсынды. Тибет қолбасшысы пара беріп өзіне тартқан қытай генералы Ma Суй бітім жасасуға келісіп, баяндамамен астанаға жол тартты. Тибеттің бас командашысы Шан Гецзан бұл аралықтағы уақыттан ұтуды титықтаған бөлімдерін тылға жіберіп, олардың орнына жаңа күштерін әкеп қою үшін пайдаланды.

	Чаньаньдегілер келіссөздер жүргізуге келісті, сөйтіп бітімнің өздеріне қолайлы шарттарын саудаласып алу үшін және тибеттіктердің басып алған жерлерін қайтаруына қол жеткізу үшін ең ірі шенеуніктер мен қолбасшылардан комиссия жіберді. Осы комиссияның мүшелері арасында бүлікті жуасытқан әскер басы Хуань Сянь де болған-ды: шарттың бұзылғаны үшін тибеттіктер дәл соны кінәлаған еді тағылармен келіссөздер жүргізуге олардың жеке жауын жіберу император тарапынан кешірілмес қате болды, міне осының өзі оқиғалардың барысына күшті ықпал жасады.

	Өш алуға тырысып. Шан Гецзан опасыздыққа барды: атты әскерлер торылуы қытай депутатциясына тиісіп, оларды тұтқынға алды.Алайда Хуань Сянь жүгенделмеген бір атты ұстап алып, бекемделген лагерьге қашып жетіп үлгерді; оны соңынан қуды, бірақ бір де бір жебе оның денесіне дарымады. Осыдан кейін бітім жайында сөздің болуы да мүмкін емес еді.

	Шан Гецзан талантты қолбасшы болды. Қол жеткен табыстарын ол енді Қытайға шабуыл жасауын барлық майдан бойынша кеңінен өрістету үшін пайдаланды. Қытай әскерлері тек шегінумен немесе тұтқынға берілумен болды, ал тибет атты әскерлері барлық жерде де тонаушылықпен айналысты. Шэньсидің батыс шеткейінің тұрғындары түгел дерлік жойылып жіберілді немесе Тибетке айдалып әкетілді, ал сол уақытқа дейін дәл солар тибет шапқыншылығына тосқауыл жасап келген болатын.

	Қытайдың соғыста тағы да ұтылғандығы айқын еді. Бірақ осы арада қытай дипломатиясы іске кірісті. 788 ж. Қытай Тибеттің күшейгенінен және оның солтүстік-батысқа көз алартуынан өздері сияқты қауіптенген Ұйғыриямен қорғаныстық одақ құрды. Оңтүстіктегі Сычуаньда екі майданда күрес жүріп жатты: батыстан тибеттіктер жабылды, оңтүстіктен Тибетпен одақтас Наньчжао әскерлерін қарсы қойды. Одақтастар осылай қысқан қытай қолбасшысы Вэй Гао жауға теріс хабар тарату тәсілін қолданды. Ол Наньчжао патшасына оның "адал іш тартқандығына" алғыс айтқан хат жазып, оны тибеттіктердің қолына түсетіндей есеппен сонда жөнелтті. Олар өз одақтастары сатқындық жасаған екен ғой деп күдіктене бастады және оның Сычуаньға баратын жолын кесіп тастау үшін әскер корпусын жіберді. Бұл одақтастар арасына араздық ұрығын септі. Наньчжао әскерлері кері қайтты, ал тибеттіктер жалғыз өздері ғана қалып, 789 ж. жеңіліске ұшырады. Сычуань аман сақталды.

	Вэй Гао мұнымен тынған жоқ: кіші-гірім бекіністерді қоршап қамаудан тұратын шағын соғыстарды жалғастыра отырып, ол Наньчжао патшасы Имосунға елші жіберді. Елші Имосунды Қытай жағына шығуға және оңтүстікте қимыл жасап жүрген тибет армиясының тылынан соққы беруге көндірді. Жон арқасынан соққы берулерін күтпеген тибеттіктер 793 ж. күйрей жеңілді әрі келесі жылы жаңа сәтсіздіктерден соң өз территорияларына шегініп кетті. Ұйғырияның соғысқа кірісуі солтүстіктегі оқиғаларға да жаңа сипат берді.

	Соғыстың қызған кезі. Ұйғырия өзінің бағыныштылық жағдайын мойындаудан ұтылыс тапқаннан гөрі әлдеқайда көп ұтысқа жетті. Іс жүзінде қытайлықтарға ұйғырлар емес, ал ұйғырларға қытайлықтар тәуелді болды. Батыс өлке иеліктерінің Қытай астанасымен хат-хабарлар алысуы тибет әскерлерін орағытып, ұйғыр жерлері арқылы өтті. Батыстағы соғыс үшін Қытайдың атты әскерлері жеткілікті болмады. Міне, бұл жағдайдан тек ұйғырлар ғана құтқара алар еді және олар көмектесуге дайын тұрды, бірақ соның бәріне төлем берулерін талап етті. "Көшпелілердің талабында шек болмады". Әскерлеріне қытай төлем бергеннен кейін ұйғырлар тибеттіктермен соғысқа кірісті. Бірақ тибет дипломатиясы да неғұрлым белсенді болып шықты: тибеттіктер одақтастар тапты. Олардың жағында ұйғырлардың ежелгі бақталастары қарлұқтар, сондай-ақ Оңтүстік Жоңғарияда көшіп-қонып жүретін, ауыр алым-салықтардан азап шеккен шато тайпасы соғысуға шықты.

	Ұйғырлар жаулап алған түріктер, шығыс қарлұқтары және баянь тайпасы бұдан да бетер азапты болды; бұлардың бәрі де тибеттіктерді құтқарушылар ретінде күтті. Ақырында тибетшілдік ой-мақсаттар хан Моянчур жаулап алған, бірақ жігерлері жасымаған қырғыздар арасында да өрбіп жатты. Ұйғыр езгісін серпіп тастауға ұмтылып олар да қарлұқтармен және арабтармен достық қатынас орнатуды көздеді. Бірақ, арабтар алыста, қарлұқтар әлсіз болатын. Сондықтан тек тибетке бағыт ұстау ғана ұйғыр езгісін төңкеріп тастауға сенім туғызды. Тибет эмиссарлары Енесейге қарлұқ жерлері арқылы өтті.

	Осымен бірге тибеттіктер өздеріне Гибинь мен эфталиттерді бағындырып, Памирдің батыс беткейлерінде гегемондығын орнатқан еді. Олардың тибеттіктерге төлейтін алым-салығы дәрі-дәрмектерден және азық-түлік қорынан тұрды және бұлар, сірә, тибет армиясын жабдықтауға жұмсалған болуы керек.

	Оңтүстік-батысында тибеттіктер өздерінің діндестеріне айналған Кашмир патшасымен достық қатынас орнатты. Бұл уақытта Кашмир Солтүстік Үндіде жаулап алушылық белсенді саясат жүргізіп жатты, мұның өзі Тибет тылының тыныштықта болуын қамтамасыз етті.

	789 ж-дың аяғында тибет әскерлері Бесбалыққа (Бәйтін) бет алды. "Гйегяньгяс" деген құрметті атағы бар ұйғыр әскер басы қаланы құтқаруға келіп, толық жеңіліске ұшырады, бұл оқиғада шатолықтардың опасыздық жасауы шешуші роль атқарды. Бәйтін 790 ж. тізе бүкті. Бұл — қытайлықтар жергілікті халықтармен бірлесіп кеткен Құшаның, Қарашардың, Хотанның және Қашғардың тағдырын шешті. Арасы кесіліп тасталған аталмыш иеліктерден Қытайда бұдан былай ешбір хабар-ошар болмады, сірә, олар өздерін өздері қорғауды ұйымдастыра алған сияқты, әне содан тибеттіктер оңтүстік Тянь-шань маңының қожасы бола алмай қалған шығар. Мұның есесіне Турфан көгалды алқабын өзіне қосатын Сичжоу облысы метрополиеге (орталыққа) өзінің адалдығын сақтап қалды. Бұл — қытайлықтар V ғ-дан Турфанға қоныстанып, жергілікті халықты қытайландырып жібергендігімен оп-оңай түсіндіріледі. Әйтсе де, Сичжоу көшпелілердің буырқанған теңізіндегі шағын арал болды, сөйтіп, ондағы қытай гарнизонының шешуші маңызы жоқ еді.

	Келесі жылы тибеттіктер өздерінің қатынас жолдарын қамтамасыз етуге тырысып, Хуанхэ өзені бойымен төмен қарай солтүстік-шығыс бағытта шабуылдауын жалғастырды, бірақ Лин-чжоу маңында оларды ұйғыр әскерлері талқандап жіберді. Ұйғырлар кеткеннен кейін тибеттіктер соғыс науқанын қайтадан бастады, Шүйкеучжай бекінісін жаулап алып, төңірегін тонағандығы соншалық, тіпті ол бұдан әрі қарсы шабуылға шығу үшін плацдарм ретінде қытайлықтарға қызмет етуден қалды. Шекаралық соғыс шапқыншылыққа тойтарыс берумен және талқандалған бекіністерді қалпына келтірумен тұйықталды.

	Құрбандыққа ұшырағандардың арасында Гэсэр ұрпақтарының патшалығы да болды, неге екені белгісіз, тибеттік түпкі материалдар оны түріктік деп атайды. "Тибеттің қызылбетті пері тәрізді әскерлері түріктік өш патшалыққа басып кіріп, өздерінің қара шатырларын соның жеріне тікті. Жұрдай болған тұрғындарды мондардың еліне алып кетіп, сонда оларға үй-жай берді". Осыдан кейін Батыс Тибетте өздерінің шығу тегін Гэсэрден бастаған кінәздердің әулеттері пайда болды.

	Сол 791 ж. тибеттің басқа армиясы Хотанды бағындырды, осы арқылы Жоңғарияда қимыл жасап жүрген әскерлердің тылда қамтамасыз етті. Сол кезде қытайлықтар өз күштеріне сенуден қалып, арабтардан көмек сұрады. Харун-ар-Рашид мейлінше күшейіп бара жатқан тибеттіктерге қарсы соғыс қимылдарын бастауға келісім берді, сөйтіп, оның әскерлері тибет күштерінің жартысынан астамын тұсап тастады. Ал мұның өзі оқиғалардың одан әрі өрбуіне барынша ықпал жасады.

	Солтүстіктегі соғыс.Сол шақта Жоңғарияның кілті — Бәйтін бекінісі үшін кескілескен соғыс қайтадан басталды. 790 ж. талқандалған қытай генералы әрі Бәйтіннің уәлиі Ян Си-гу өз жерімен Чичжоуға (?! — мүмкін бұл Ыстықкөл маңындағы Тянь-Шань тауларына орын тепкен "Қызыл алқап"— Чигу шығар) қашты. Гйегянь-гэс Ян Си-гуге күш біріктіріп, тибеттіктерді қуып шығуға ұсыныс жасады, бірақ тибеттіктер толық жеңіске жетті.

	Ұйғыр-қытай әскерлерінің үштен екі бөлігі шайқас даласында жер жастанды. Гйегяньгэс басқа әскерін жинап алып Сичжоудағы қытай бекінісін тонамақ болды, ал қытай уәлиіне Қытайға кетуді ұсынды. Адал ниетті шенеунік Ян Сигу жағдайдың түзелмейтінін көріп, өзін-өзі өлтірді, ал тибеттіктердің одақтастары — шығыс қарлұқтары жоңғарияны жаулап алды. Ұйғырлар қытайдың "төрт бекінісі" әлі де тізе бүге қоймаған оңтүстікке шегіндіріліп тасталды. Соларға сүйеніп, ұйғырлардың саңдақ отрядтары тибет армиясының тылдарына соққы беріп отырды және үш жыл бойына олардың солтүстікке шабуыл жасауына кедергі келтірумен болды. Бугур маңында олар тибет армиясының атты әскер құрамын толықтыруға арналған жылқы үйірлерін барымталап алды, ал соның артынша Циктам мен Чонга түбінде тибет отрядтарын талқандады. Хотан бағытындағы сәтті диверсиясымен тибеттіктердің оңтүстіктен қосымша күш жеткізуіне бөгет жасады. Ақырында 795 ж. қатары толықтырылған ұйғыр әскерлері Бәйтін маңында тибеттіктерді жеңіліске ұшыратып, осы арқылы тибеттің шабуылдауын бұратала тоқтатты".

	Туған далалары кеңістігіне шыққан ұйғырлар өз қағанат құрамына кіретін қарлұқтар мен түркештер арасындағы тибеттік көңіл-күйді басып-жаншу қажеттігімен кезікті. Тибеттің басып кіруі бұл тайпаларға бостандық әкелген еді, сондықтан ұйғыр әскерлерінің қайтып оралғанын олардың қуанышпен қарсы ала қоюы мүмкін емес-ті. Сірә, олар тибеттіктерге қолдау көрсетуге тырысып-ақ баққан, бірақ солар сияқты бұлар да Болчу өзені маңында талқандалған. Ұйғырлар үш жылдық соғыс науқанында ұтысқа жетті.

	Тіпті соғысушы екі мемлекетте болған өзгерістердің өзі де соғысты тоқтата алмады. Тибетте 796 ж. ұлы қолбасшы Шан Гецзан және 797 ж. Тисрондедан қайтыс болды; Ұйғырияда Иологэ әулеті қиылды, сөйтіп 795 ж. ақсүйектер талантты қолбасшы Құтлуғты, билігін шектеуге оның келісімін ала отырып, хан көтерді. Таққа отырысымен ол жеңіп шығу оңайға соқпайтын қиыншылықтарға тап болды.

	Тибет дипломатиясы өзінің көздегенін жүзеге асырды: ұйғырлардың тылында 758 ж. оған бағынған кезде автономиясын сақтап қалған қырғыздар көтеріліс жасады. "Құтлуғ қырғыздарды басып-жаншып алды, олардың елін талқандады, сөйтіп олардың мемлекеттік істері доғарылды, олардың жерінде тірі адамдар қалған жоқ". Мұның соңғысы, сірә, көп асыра айтылғандық болар , бірақ қалай дегенмен сол талқандаудан кейін тұтас 20 жыл бойына, яғни, жаңа ұрпақ өсіп жетілгенше, қырғыздар жөнінде ешнәрсе есітілмеді. Қазір Минусинск музейінде 22-нөмірмен сақтаулы тұрған құлыптастың Тувада орнатылуы үшін кезінде міне, осы оқиға себепші болмады ма екен? Бұл құлыптас ұзындығы 3,4 метрлік құмтастан қашалып жасалған төрт қырлы бағана. Оның жалпақ қырының біріне тікеден-тік түсіріле үш қатар етіліп руна жазуы жазылған. Солардың астынан ұшы төмен қарай түсірілген доға тәрізді имек сызық тартылған да, оның орта шенінен жоғары жақтан крест жанастырылған (С. В. Киселевтің суреттеуі). Жазудың мазмұны мынадай:

	"Сіздерден, менің жүз таныс жамағайындарым, менің халқымның алты руынан, Сіздерден мен бөліндім [яғни, өлдім]. Менің батырлық есімім Акбаш-ат-ых. Мен жетпіс жастағы Ынал-огя.

	Менің ерлік айбыным зор! Менің белдігімнің әшекей-қапсырмасы болды. Жауларымның арасынан мен 30 батырды өлтірдім!"

	Және де құлыптастың бір бүйірінен осы жазуға мынадай қосымша жазылған:

	"Менің халқымның алты руының күшімен ол осында тас орнатты..." Егер төменде ұсынылып отырған болжамды қабылдасақ, онда ескерткіштің мазмұны айқын бола түседі. Алты-бағ-будун, яғни, алты бектің халқы — бұл 780 ж. кейінгі ұйғырлар. Ак-баш-атык, сірә, жүз басы болып, ұрыста қаза тапқан тәрізді, ал алты бек халқының жеңіске жеткен ханы, яғни ұйғырлардың ханы оны мәңгі есте қалдырған. Жеңіске жеткен жағдайда ғана осылай болар еді, ал IX ғ-да қырғыздар ұйғырларды жеңіп отырды. Біздің болжамымызға құлыптастағы крес те қайшы келмейді, себебі желіге әуестенушілер (манихейлер) Христі еске түсіріп құрметтейтін, тіпті манидің өзі де көріп шегеленіп тасталған болатын. Жазу жолдарының тікеден-тік түсуі де осыған тән нәрсе, өйткені кейінгі уақыттардағы (Х-ХІ ғғ.) ұйғырлардың манихейлік жазуы дәл осылай болған. "Ескерткіш әріптерінің орхондық емес екендігі кәдімгідей білініп тұр". Егер жоғарыда баяндалған көзқарасты қабылдасақ, онда орнынан алынып минуетин музейіне әкелінбеген жағдайда құлыптас бізге шайқас орнын көрсете алар еді.

	Мұнан соң әскерлер қайтадан тибеттіктер мен шығыс қарлұқтары әрекет жасап жүрген Бәйтіннің төңірегіне өтті. Жазу тым бұлыңғыр баяндайтын ұзақ әрі қиын ұрыстардан кейін ұйғырлар жеңіске жетті және Бәйтін бекінісінің қалдықтары солардың қолына көшті, ол қайтадан Бесбалық қаласы болды. Шабуылға шығу үшін тірек тауып, ұйғыр ханы сол кезде тибеттіктер қамап қоршаған Құшаны құтқаруға аттанды. Ұйғырлар жауды алдап торуыл қойылған жерге әкеліп, бүкіл корпусты тас-талқан етті. Бірақ, құтқарылған құшалық қытайлықтар жақсылық істегенді білмейтіндер болып шықты, сөйтіп, айбынды құтқарушы өздерінен талап еткен алым-салықтың мөлшері жөнінде олармен саудаласа бастады. Мұндай сараң одақтастарына қарсы әскери экспедицияны ханның жеке өзі басқарды. Олар қарсыласып көрген еді, бірақ талқандалып, батысқа қарай тура Ферғананың өзіне дейін қашты. Онда, Нарын жағалауыңда қашқындарды ұйғырлар қуып жетіп, түгін қалдырмай тонап алды. Осыдан соң аман қалғандары өздерінен алым-салық қабылдауды "көз "жастарын төге, жалбарынып" сұрады, ұйғыр ханы бұған қайырымдылықпен келісті. Осылайша батыстағы қытай иеліктерінің қалдықтары Ұйғыр хандығының құрамына енді.

	Көп кешікпей оған батыс қарлұқтарымен қақтығысуға тура келді , әйтсе де ол қақтығысу ұйғырлардың пайдасына шешілді. Құтлуғ ханның соңғы ерлігіне шығыс қарлұқтарын жуасытуы және оларды қолдаған тибет армиясын талқандауы жатады. Шығыс қарлұқтарының жабғысы билік жүргізуден шеттетіліп, елінен қуылды. Бұл шайқастар Тянь-Шаньнің оңтүстігінде өтті, себебі қашқандардың соңынан қуып, ханның Ферғанаға жеткендігі керсетілген7.

	Бұл оқиғалардың бәрі 795-805 жж. аралығындағы бір он жылдықтың ішіңде өтті. Жазу толық хронология үшін деректер бермейді, ал қытай хабарлары бұл фактілер жөнінде үндемей қалған. Жазу тарихтың ақтаңдақ беттерін толықтырады58, сөйтіп, енді бізге ұйғырлар тибеттіктердің батысқа шабуылын тек тоқтатып қана қоймай, сонымен бірге оларды Жоңғариядан ығыстырып шығара алғандығы да айқын бола түсуде. Тибеттіктер шегініп бара жатып одақтастары шато түріктерін бірге ала кетті, сөйтіп, оларды Ганьчжоу облысындағы Наньшань тауы бөктерлеріне қоныстандырды. Бұл — шатолықтарды қырып-жоюдан сақтап қалды, өйткені ұйғырлар Бәйтіннің құлауын әділетті түрде солардың сатқындығынан көрді.

	Сонымен, қантөгісті соғыстар мен жан қинар жорықтардың нәтижесінде жауластардың күштері тепе-тең екендігі: ұйғырлар Құша мен Қарашарды сақтап, ал тибеттіктер Хотан мен Қашғарды ұстап қалғандығы айқындалды60.

	Шығыс пен батыстағы соғыс. Тибеттіктердің едәуір күші батыста байланып қалғандығын пайдаланып, қытайлықтар олардың жаңа патшасы Муни Дзенбоның бітім жасасу жөніндегі ұсынысын қабылдамай, бүкіл майдан бойынша қарсы шабуыл бастады.

	798 ж. тибеттіктер солтүстікте, Яньчжоудағы Хуамачи түбінде, ал 800 ж.— Линчжоуда жеңіліске ұшырады. Оңтүстіктегі Сычуаниде Вэй Гао тибеттің екі бекінісін басып алды. Тибеттіктер бұған 801 ж. қиратарлық шабуылмен жауап қайтарып, соның нәтижесінде Линчжоу бекінісін басып алды, сөйтіп қытайлықтар шабуыл жасайтын базасынан айрылды.

	Жаудың ел ішіне ендеп кіріп кетуінен қорыққан қытай үкіметі Вэй Гаога Оңтүстік Тибетке диверсия жасау жөнінде бұйрық берді; бұл операцияның бір ғана мақсаты болды, ол — жаудың күшін шешуші бағыттан аударып әкету еді. Вэй Гао жиырма мыңдық армиясымен Тибеттің Сычуаньдағы иеліктеріне басып кіріп, тосқауылын талқандады, сөйтіп жеті қаласы мен бес бекіністі жаулап алды, бірақ Вэйчжоу мен Куньмин қамалдары оларды ілгері бастырмады. Тибет қолбасшысы Мединдэ жеңілгені үшін қуғындалатынынан қорқып қытайлықтарға сатылып кетті, ал Лунь-манжо шығыс армиясының командашысы кызметіндегі оның орнын басқан Мулун-си-симе қытайлықтар қойған торуылға түсіп қалып толық жеңіліске ұшырады әрі тұтқынға алыңды. Әйткенмен бекіністер жаудың қоршап қамағанына төтеп беріп, содан қытайдың оңтүстіктегі шабуылы сәтсіздікке ұшырады.

	Соған қарамастан 802 ж-дан бастап тибеттіктер Қытаймен бітім жасасуға барынша тырысты. 806 ж., тіпті, тұтқындар алмасылды. Әңгіме мынада: тибеттіктердің арабтармен қарым- қатынасы бұзылды. Егер 777 ж. тибет патшасы халифті таныған болса, 785 ж-дан бастап Орта Азияда араб-тибет шекаралық соғысы жүріп жатты, ал 806 ж. тибеттіктер мен қарлұқтар Самарқандтағы Рафи ибн-Ляйстің көтерілісін әскери күшпен қолдады.

	Осыдан әрі не болғаны айқын емес, бірақ 811 ж. Мамун азамат соғысы басталар алдында өзінің ағасы Аминмен ашына шағымдасты: "Қарлұқ жабғысы бағынудан кетті, дәл осындай бағынбаушылықты Тибет қожасы хакан да танытуда; Кабул патшасы шапқыншылық әзірлеуде; Отырар патшасы алым-салық төлеуден бас тартуда". Қарлұқ жабғысы, ұйғыр ханы, тибет патшасы және қытай императоры сияқты құрметтілерге қатысты "бас июшілік" термині арқылы жай ғана дипломатиялық қатынастардың орнатылғандығы түсінілген болса, онда "бас имеушілік" термині бойынша әлгіндей қатынастардың үзілгендігін және соғыстың әзірленіп жатқандығын түсіну қажет. Келтірілген текст тибеттің сыртқы саясатының құлаш сілтемі жөнінде түсінік береді, өйткені мұнда арабқа қарсы бірлестік мүшелері атап көрсетілген. Алайда, шығыстағы оқиғалар тибет экспансиясының (жаңа территорияларды басып алуға ұмтылушылығы) қайтадан басталуын мүмкін емес етіп тастады.

	806 ж. шамасында ұйғырлар шабуылдарын жалғастыра отырып, Ляньчжоу бекінісін алды және осы арқылы тибеттіктерді матап қойды. Тибеттіктер өздері сүйенген шатолықтардың бұларға адал емес екендіктеріне секем алып, бұл тайпаны Цайдам таулы өлкесіне ауыстырмақшы болған еді. Шато өзінің бір кездері Қытайға қызмет еткендерін, онда өздері құрметті болғандарын естеріне түсіріп, басқыншыларға қарсы көтерілді. 808 ж. бүкіл халық — 30 мың киіз үй иелері Наныпань тауының солтүстік бөктері және онан соң Таошуй өзені бойымен Қытайға қарай ағылды. Тибеттіктер оларға килігіп, тура қытай шекарасына жеткенше соңдарынан қалмай қойды. Әр күн сайын аяусыз шайқастар жүріп жатты. Қытайға бар-жоғы 2 мың ғана салтатты мен аздаған мал аман жетті. Қытайлықтар сау қалған батырларды қабылдап, оларды азық-түлікпен және малмен жабдықтады, сөйтіп олардан ерекше шекаралық корпус жасақтады.

	Шатоның қолдауынан айрылып, тибеттіктер өзінің агрессиясын доғарды. Сол аралықта ұйғырлар Қытаймен жанжалдасып үлгерді. Соғыс өрті өзінен өзі сөнді.

	Ұйғырлар мен қытайлықтардың арасына от жаққан татаптар еді. 788 ж. олар татарлармен (шивэйліктермен) бірге Қытайға шапқыншылық жасады. 795 ж. қытайлықтар "60 мыңдай адамын" қырып-жойып, олармен есеп айырысты. Бұл жағдай татаптарды ұйғырлардың құшағына итерді, сөйтіп, 806 ж-ғы келесі шапқыншылықтарын олар енді солармен бірлесіп жасады. Татаптардың ұйғырлар қол астына қарауы 830 ж. дейін созылды. Сол жылы татаптар кезекті шапқыншылығын жасаған кезде, қытай әскерлері оларды тас-талқан етіп, көсемін қолға түсірді. Император тұтқынға қалпақ, белдік және әскери шен сыйлады. Осы арқылы тұтқыннан босатылған көсем қытайдың тәуелдісіне айналды. Ұйғырлар мұны қалай болса солай парықсыз қабылдады, өйткені олардың назары бүтіндей ішкі істеріне ауған еді.

	809 ж. тибет-қытай келіссөздері қайтадан басталды. Алайда тибеттіктер Ұйғыриямен де бітімге келуді қалап, жортуыл ұйымдастырды, яғни Қытайда ұсталып отырған ұйғырларды олардан тартып алып, сол босатылғандарды туған отанына қайтарды. Ұйғырлар тибеттіктерге алғыс айтып, 813 ж. Батыс қорған маңындағы "Үйеңкі алқабына диверсия жасады, мұның өзі ұзаққа созылып кеткен келіссөздер кезінде Қытайды тым көнгіш етіп, жіберді. Сол жолы Қытай шекарада айырбас сауда жасасу жөніндегі Тибет ұсынысын қабылдады. Айырбас сауда тибеттіктерге пайдалы еді. Өйткені, олар енді өздеріне қажетті товарларды қытай шенеуніктері арқылы емес, ал тікелей халықтың өзінен, яғни арзан бағамен сатып алу мүмкіндігіне ие болды. Әйтсе де қытайлықтар үшін бұдан да ұнамсыз жағдай — Шофан маңында тибеттіктердің Хуанхэ өзенінен өтетін көпір салып алуы еді. Олар бұл көпірді үймектермен нығайтып, сол арқылы кез келген уақытта Ордосқа, ал одан Қытайдың қорғансыз облыстарына өтуге мүмкіндік алды. Алайда қытайлықтарға бұған көнуге тура келді, өйткені провинциялық губернаторлардың жылдан-жылға жиілеп кеткен көтерілістері олардан әскерге адам шақырудың да, соғысты жалғастыра берудің де мүмкіндіктерінен айырды.

	Соғыстың соңы. Тибет армиясы ұйғыр-қытай бірлігін күйрете алмады, бірақ тибет дипломатиясы көмектесті: ол жауласушы екі мемлекетті бөліп, Тибетке оларды бір-бірлеп соғуға мүмкіндік әперді. Тибеттіктер өздерін шығыс жақтан қауіптенбейтін етіп және ұйғырлардың көмегімен Қытайды бітім жасасуға көндіріп, 816 ж. солтүстікке, тұпа-тура ұйғырлар астанасы Қарақорымға тап берді. Дәл сол уақытта ұйғырлар тылында қырғыздардың жаңа көтерілісі бұрқ ете қалды және ол жолы сәтті болды. Одақтастардың іс-қимылдары үйлестірілмеді деуге келмейді.

	Жорық тек ойда болмаған жағдай салдарынан ғана толық табысты аяқталмады: 816 ж. тибеттің "есімсіз гамбосы" қайтыс болды, сондықтан қолбасшы Шан Шацзанның таққа өзіне ұнамды ханзаданы отырғызуға қатысу үшін Тибетке қайтып оралуына тура келді. Алайда, ұйғырлар бұл жағдайды өз мақсаттарына пайдалана алмады, себебі олар қырғыздармен соғысып жатқан еді, ал ол соғыс 20 жылға созылды.

	Қытайдағылар Ұйғырияның кемсітілуін онымен одақ құрудағы ауыртпалықты зардаптардан құтылу үшін пайдаланып қалды. 806 ж. Чаньаньға бірінші рет ұйғырлардың жай адамдардан емес, ал желіге әуестенушілер діндарларынан құралған елшілігі келді. Бұл дінге және оның "жетілгендерінің" уағыздаушылық қызметіне теріс көзқараста болғандарына қарамастан қытайлықтар Ұйғыриямен қарым-қатынасын бұзбау үшін олардың астанада жүріп-тұруына амалсыз шыдауға мәжбүр болды. Ал ұйғырлар қуатының әлсірегені, Тибетпен бітім жасалғаны анықталысымен қытай үкіметі желіге әуестенушілерді ұйғыр саудагерлерінің қолтығына су бүркесіңдер және сауда-саттықта қиянатшылыққа жол бересіңдер деп айыптап, 817 ж. оларды елдеріне қуып жіберді. Тіпті ойдан шығарылмағанның мұндай айыптау істің нақты жағдайын бейнелей алмас еді. Конфуциандықтар мистикаға да және көшпелілер мәдениетіне де қарсы белсенді күрес жүргізді, ал бұл арада осы екеуінің өзара үйлесуі көзге бадырая көрініп тұрған еді. Елшілікті кері қайтару қытай-ұйғыр одағының ажырағанын дәйекті етті.

	Тибеттіктер тек осыны ғана күтті. Сол жылы тіпті Чаньаньнан өздерінің елшілігі оралып үлгерместен, олар Қытайға тарпа бас салды. Қайтадан бүкіл шекара бойынша шайқастар қыза түсті, бірақ қытай әскерлері тибеттіктердің шабуылын тежей алды. Қытай мен ұйғыр басқарушылары қатерлі жау алдында бірлесу керек деген ұйғарымға келді. 821 ж. екі елдің одағы қайтадан қалпына келтіріліп, некелесу арқылы бекітілді. Тибет қолбасшысы Шан Цисир Орхон алқабына шабуыл бастағанымен, ол нәтижесіз аяқталды, себебі тибеттің одақтасы — қарлұқтар бұл уақыттары Ферғанада арабтармен соғысып жатқан еді, сондықтан ұйғырлар тибет шабуылын тойтара алды.

	Бұдан әрі соғысудың мәні болмады, сондықтан тибеттіктер жаңадан жаулап алған барлық территорияларды өздерінде қалдыру шартымен Қытайға бітім жасасуды ұсынды. Атты әскерлері болмауы себепті қарсы шабуылға шығуы үшін ешбір мүмкіндігі қалмағандықтан Қытай мұндай шартты қабылдап, 821 ж. соңында соғыс аяқталды.

	821 жылғы Тибет Қытай бейбітшілік келісімі. Бұл келісім Лхастағы ескерткіш құлыптас жазуында сақталып қалған. Соның мазмұнын келтірейік. "Оқымысты, жауынгер әрі әке сыйлаушы Ұлы-Тхан императоры, асқан дана әрі құдай берген Ұлы Тибет кябу, екі патша; нағашысы мен жиені екі елді қосу туралы ойлап, ұлы әрі мәңгі бейбітшілік жөнінде ант-су ішкен келісімге келді.

	Рухтар мен адамдар осы ісіміздің куәсі болды, болашақ ұрпақтар оны мадақтап әкетеді. Сондықтан да мұны келешек ұрпақтарымызға жеткізу үшін міне, осы жазуы бар құлыптасты орнаттық. Оқымысты, жауынгер әрі әке сыйлаушы император, асқан дана әрі құдай берген кябу, осы екі патша өздерінің шынайы көрегендік және ақылдылық қасиеттерімен халықтардың берік ынтымақтастығын басқарады; өкініш сезімін таратып, барлық елдерге қайырымдылық рухын шашады, халықтарға тыныштық пен бақыт беруге бір пікірлестікпен келісіп, көрсететін осы жақсылығымен ұзақ мерзімді береке-рахатқа негіз қалайтындарына сенеді. Көршілестік достықты орнықтыруға деген бұл ынтымақты талпыныс оларды шынайы даңққа бөлейді. Осыдан келіп, алдағы уақытта екі мемлекет — Қытай мен Тибеттің тиісті шептеріңде Тхаочжеу мен Миньчжеу қалаларынан шығысқа қарайғы жерлер Ұлы-Тхан патшалығына, сол шекарадан батысқа қарайғы жерлер — Ұлы Тибет еліне жатуға тиіс.

	Бұл екі мемлекет қантөгісті жауластықты тоқтатуға, қару көтермеуге, бір-бірлеріне шабуыл жасамауға міндеттенеді. Егер қандай бір жағдаймен біреу өзгенің аймағында болып қалса, ондай адамды тірідей тұтқындап, жауап алып біткенше оны киіммен және тамақпен жабдықтау керек, және өз елінің тыныштығын бұзбау үшін рухтарға құрмет, адамдарға сүйіспеншіліқ көрсетіп, оны өз отанына қайтару қажет. Нағашысы мен жиені арасында осындай өзара достық қалыптасқандықтан қиыншылықты жағдай кездескен сәтте олар бір-бірлеріне қол ұшын беріп (қарайласып — Л. Г.), көмек көрсетуге тиіс. Екі мемлекеттің арасында әрдайым тұрақты байланыс болуы ескеріліп, екі жақтан да жөнелтілетін елшілердің Цзянцзюньчу алқабында аттарын алмастырып отыруларына жағдай туғызу керек. Тхаочжеу мен Миньчжеуден шығысқа қарай Ұлы-Тхан сарайы, батысқа қарай Ұлы-Тибет сарайы почта ұстауға міндетті. Шекараларда от пен шаң аспанға көтерілмеуі үшін, екі жақтың да (патшалардың) қайырымдылығын ардақтап, елдегі тыныштық жайында үнемі қам жеуі үшін; саяхатшылар сақтанымпаздықтан арылып, тұрғындар тыныштықпен рахаттанып, өзара шапқыншылық болмауы үшін нағашы мен жиен арасындағы жақындасушылықты толық дәрежеде көре білген жөн. Осындай жақсылықтарды болашақ ұрпақ құлағына құйғандықтан бұл даңқтың үні күн мен ай жарық сәуле түсірген жердің бәріне тарайды. Тибеттік Тибетте тыныштық дәмін татсын қытайлық көңілділік желігіне бөленсін; осы ант-су ішіліп жасалған келісімді сақтап, әркім оны мәңгілікке үзбеуге тиіс. Осы антымызды құдайлар мен ақылмандар алдында, күннің, айдың және жұлдыздардың нұр сәулелері астында, құрбандыққа шалынған малдың үстінде тұрып бекітеміз.

	Бұл келісімді сақтамағанды ант ұрсын, соның әкелер апаты оны күйрететін болсын. Тибет патшасы мен қытай елшілері бастарын жерге дейін иіп, осында дәлме-дәл бейнеленген келісімді бекітеді. Екі патшаның бұл рақымшыл ізгілікті істері ұрпақтар арасына кеңінен жайылып, даңқы мәңгіге кетеді, сөйтіп олардың қол астындағылар өз бастарына төгілген игілікті шексіз дәріптейтін болады".

	821 ж. Қашғарда қытай өкіметі қайта қалпына келтіріліп, онда генерал-губернатор тағайындалғаны туралы қысқа хабар келісім мазмұнына аса маңызды қосымша болып табылады. Бұл Тибеттің батыс шекарасында орын алған оқиғаларды білуге жарық сәуле түсіреді. Ол уақыттары қытайлықтардың өз күшімен болсын, қырғыздардың көтеріліс жасауына байланысты бар назары солтүстікке ауған ұйғырлардың көмегі арқылы да Қашғарды жаулап алуы мүмкін болмағандығы барынша айқын. Соған қарамастан тибеттіктерге ту сыртынан әрі қатты соққы берілгендігі соншалық, олар Қашғарда өз үстемдігін қайта қалпына келтіре алмады. Бұл арада жағдайды түсіндіретін бір ғана мүмкіндік сол — тибеттіктерді қашғарлықтардың өздері қуып шығып, ұйғыр жері арқылы Қытаймен байланыс орнатқан. Мұнда бұрындары ұйғыр ханынан қашқан Батыс өлкесіндегі қытай колонистері аз роль атқармаған шығар деп те ойлауға болады. 821 ж-ғы Хотанның жағдайы да мүлде белгісіз, бірақ тибеттіктер онда да бекіне алмады. Сірә, Хотан соғысушы жақтардың аралығында амалдай жүріп, сол арқылы өзінің тәуелсіздігін сақтап қалған тәрізді. Әйтсе де азын-аулақ мұңдай шығындар Тибет үшін бейбітшілік бітімінің маңызын кеміте қойған жоқ.

	Бұл бітімге буддалық-бағыттағы тибет тарихшысы қысқа болса да толық баға береді. "Қиянға созылған ақ пердеге ұқсас тау тізбегі қоршаған жер ортасы нүктесінде жадап-жүдеген қытайлықтар тізерлеп тұрып бітім жасасуды сұрады, сөйтіп, сол жерге ескерткіш құлыптас орнатуға асықты әрі онда тасты қашап жазу жазды. Оңтүстікте Тибеттің күш-қуатына Үнді (Бихар мен Бенгалия) бағынды, солтүстікте бүкіл моңғол мемлекеттері тізе бүктіріліп жеңіп алынды" (бұл арада оңтүстік моңғолдар — хорлар сөз болып отыр.— Л. Г.).

	Шынында да осынау орасан зор соғыста жеңіс Тибеттің үлесіне тиген еді. Керуен жолы, түпкілікті жаулап алынды, бұрынғы Цинь кінәздігінің шекаралық жаугершіл қытайлықтары түгел құртылды, ал одан әрі қытайдың ішкі жағына қарай шабуылдаудың мәні болмады, себебі Қытаймен күресуші елге қытайлық элементтерді енгізу тек оның ішкі күш-қуатын әлсіретуі мүмкін еді. Қырғыздармен соғысудан Ұйғырияның қол-аяғы байлаулы болды. Қырғыздардың көсемі Ажо өзін хан жариялап, өз жеңістеріне масаттанған ол менмендікпен ұйғыр ханына былай деп мәлімдеген: "Сенің тағдырың бітті. Жуық арада мен сенің алтын ордаңды жаулап аламын, оның алдына өзімнің атымды байлап, ордаңның төбесінен өз туымды желбіретем. Егер менімен "жекпе-жекке шыға алатын болсаң, онда тез арада жет, егер шыға алмайтын болсаң, онда тез арада тайып тұр". Тибет патшасының екінші одақтасы — қарлұқ жабғысы арабтарды ығыстырып, исләмнің далаға тарауын тоқтатты. Тибет өзі арқылы Шығыс пен Батысты бөлді, сөйтіп, солардың арасынан тең дәрежедегі үшінші болып орнығып қалды. Оның төңірегіңде енді қауіпті жау қалмады, әйтсе де шынайы қауіп-қатер елдің өз ішіңде жасырынып жатты.

	Бон және буддизм. Тисрондецан мен оның ұрпақтары басқарған уақыттары Тибетте не болып өткеніне көз жүгіртейікші. Әлсіз басқарушылар (Цэнпо) өз қол астындағыларға қарсы күресу үшін өздерінен басқа ешкім де ұнатпаған әрі сыйламаған буддалық қауымнан көмек іздестіргенін еске түсірейік. Соғыс кезінде күш қашанда жеңімпаз қолбасшылардың қолында болады, ал армия қатарында монахтар емес, тек бон дінін ұстанған қаруланған халық жаумен шайқасты емес пе. Цэнпо Мэагцом тірі болған кезде ол будда монахтарының қауіпсіздігін сақтап қала алды және оларға бірқатар қолдаушылық көрсете білді. Бірақ 755 ж. ол қайтыс болғаннан соң, таққа жасөспірім Тисрондецан отырған кезде, нақты өкімет билігін ақсүйек Мажан тікелей өз қолына алды. Ал ол буддизмнің ымыраға келмейтін нағыз қас жауы болатын.

	Мажан буддалық әдебиеттердің таратылуына дәйекті түрде кедергі жасап бақты және патша негізін қалаған екі монастырьді таратып жіберді. Ұлы Лавран кумириясы қырғын орнына айналдырылды. Сол кезде буддалық ақсүйектер астыртын сөз байласып, оған патшаның өзі қатысты; Мажан ұстап алынып, діншіл буддашылар ешкімді өлтірмеуге тиісті болғандықтан да ол жер асты лақытына салынып қамауға алынды, ал мұндай шара жағдайында Мажан өзінен өзі өлді. Патша билікті қайтадан өз қолына алды, сөйтіп Тибетте буддизмнің гүлденуі қайтадан басталды. Пұтқа табыну орындары қайтадан ашылды, Лхас алаңында қара дін (бон) мен буддизм жақтастарының араларында айтыс ұйымдастырылды және де соңғылары, әрине, жеңіп шықты. Бірақ жеңілгендердің тағдыры тым қайырымдылықпен шешілді: бон кітаптарының бір бөлігі ғана отқа жағылды, ал екінші бөлігін буддашылар өздеріне қабылдады.

	Қол жеткен келісім Тисрондецанға бір жағынан шығысқа, солтүстік пен батысқа қарай кеңею ісін өрістетуіне, екінші жағынан — енді қауіпсіз болатындарына кепілдік беріп, будда насихатшыларының жаңа тобын шақыруына мүмкіндік берді.

	Көп кешікпей әр түрлі қауымға жататын будда монахтарының өздері басымдыққа жету үшін күрес бастап, соның нәтижесінде қытайлық үнділіктен жеңіліп, Тибетті тастап кетуге мәжбүр болды. Алайда, содан бірнеше жылдан кейін жеңімпазды жеңілгеннің шәкірттері өлтірді.

	Ральпачан ценпоның (816-839) тұсындағы ұзаққа созылған күрестің нәтижесінде сарвастивадиндердің хинаянилік қауымы жеңіп шықты210. Бұл жеңістің толық болғандығы соншалық, тіпті патша өзге діни қауымдар шығармаларының аударылуына және махаяндық немесе тантриктік буддизмнің уағыздалуына тиым салды. Мұндай саясаттың салдары айтарлықтай болды.

	Тибетте басымдыққа жету үшін күрескен үш діни қауымнан сарвастивадиндер онша әйгілі емес еді. Ашулы рухтар мен дуалаудың күшіне сену барлық жерде орын алғандықтан тибеттіктер ашулы рухтарды қуушы тантриктік дуалаушылар пайдалы болуы мүмкін екендігімен келісті. Махаяндықтардың тездеп құтқару деп аталатын ілімінің мәні мүлде әрекетсіздікке —"ешнәрсе істемеуге" бағышталатын. Тибеттік үшін мұндай монахтар зарарсыз саналды, өйткені тақуаны асырау түкке тұрмайтын еді. Сарвастивадиндер мән-мағынасы "игілікті істерді" атқарудан тұратын "баяу құтқаруды" уағыздады. Яғни, бұл — храмдар, монастырьлер, пұтқа табынатын орындар салу және заңды уағыздау деген сөз еді. Әрине, оларға кететін шығындар халық бұқарасының мойнына салынып, жаңа діннің гүлденуінен олар кедейленіп, қайыршылана түсті. Тибеттіктер бұған күңкілдей бастады. "Біздің кедейленуіміз бен қаналуымыздан кімдер пайда түсіреді?"— деген сұрақтарын алға тартып, "Міне, мыналар" деп ламаларды көрсетті. Патша дін адамдарына жек көрініштілікпен қарауға және оларды саусағымен нұсқап көрсетуге тиым салды; бұл үшін ондайлардың көздерін ағызу және сұқ саусақтарын кесу жазасы қолданылды, әйтсе де бұл шара көмектеспеді. Ал патша өзінің әйелімен байланысты болды деп айыпталған бірінші министрін өлтіруге бұйрық бергенде тіпті сарай маңындағылар да шыдай алмай, патшаның ұйықтайтын бөлмесіне кіріп барып, оның мойын омыртқасын үзіп жіберді.

	Өлтірілгеннің таққа отырған інісі Лангдарма буддизмнің жауы болды. Елге келген аштықты, малдың өлім-жітімге ұшырауын және басқа апаттарды пайдаланған ол осы бақытсыздықтардың бәріне деген кінаны Будда дініне жауып, оған қуғын ұйымдастыра бастады. Пұтқа табынатын орыңдар қиратылды, кітаптар мен икондар не отқа жағылды, не суға таралды, ламалар аңшыларға және қасапшыларға айналдырылды, ал мұндай бақытсыз кәсіптен бас тартқандар өліммен жазаланды. Осылайша Тибеттегі буддизм қысқа мерзімнің ішінде жойылды.

	842 ж. Лангдарманы буддалық дәруіш өлтірді. Ұрыс-таластар мен көтерілістер туды, ішкі соғыстың 20 жылға созылып, оның елді толық титықтатып аяқталғаны соншалық, Тіпті қытайлықтар тибет істеріне көңіл бөлуін доғарды. Осының салдарынан Тибеттің Х-ХІ ғғ-дағы тарихы жөніндегі мәліметтер мейлінше жартымсыз болып қалды. Бірақ, қалай дегенде де жалпы нұсқа айқын: патша өкіметі жойылып жіберілді, ал тайпа көсемдері майда кінәздіктер құрып, олар үнемі өзара соғыс жағдайыңда өмір сүрді211.





VIIX-IX ҒҒ-ДАҒЫ ҰЙҒЫРИЯ

	XXX тарау

	Жаңа тәртіп. 780 ж. төңкеріс тоғыз-оғуз тайпасының артықшылық жағдайын жойды. Жеңіп шыққан алты тайпа бәрінен бұрын жойылған осы артықшылық жағдайдың қайта қалпына келтірілуін қаламады. Соңдықтан олар өздерінің бостандығына қысым жасарлық мүмкіндігі болмайтын әлсіз өкіметтің тұрғанын дұрыс көрді және олар осы мақсаттарына жетті де. Шын мәнісінде ұйғыр хандығы монархия болудан қалды, тек басқарушысы өмір бойына болатын республика сияқты бір нәрсеге айналды. Билік іс жүзінде хандарды сайлайтын тайпалар көсемдерінің қолына шоғырланды. Бұл хандардың тұрлаусыз болғандығы соншалық, тіпті тарих оларға мінездеме беруді де лайық көрмеген. 789 ж-дан 794 ж. дейін елді узурпатордың (басқаның праволарын заңсыз тартып алушы адам) ұлы Пангу-ань басқарды. Алайда ол тақты мұрагерлік арқылы алған жоқ, ал оны таққа "ақсүйектер отырғызды". 794 ж. оны өз әйелі у беріп өлтірді, сөйтіп таққа "өзі", яғни у беріп өлтірілгеннің осылай етуге ешқандай правосы жоқ інісі отырды. Бұл саясидан гөрі семьялық драма еді, бірақ ақсүйектер іске араласып, тақты басып алушыны өлтірді де, оның сәби ұлын мұрагер деп жариялады.

	Өкімет күшпен бөлшектелінді; ал күш бізге есімі белгісіз, түпкі материалда "гйегяньгэс" деп аталған, сол кездері тибеттіктермен соғысып жүрген қолбасшының қолында болды. Ол әскерлерімен қайтып келгенде хан мен ақсүйектер оның алдынан шығып, өздерін өлтірмеуі үшін жалбарына етпеттерінен түсіп жата қалған. Гйегяньгэстің ықыласына бөленгісі келіп хан оған Тибетке қарсы соғысқа қатысқаны үшін Ұйғырияның қытайдан алған барлық дүние-мүліктерін бере салған. Мұнысына масайрап, көңілі босап кеткен гйегяньгэс жас ханды құшақтап, оған қолдау көрсетуге уәде береді де, әлгі дүние-мүліктерді әскерлеріне бөліп таратады, сөйтіп, бұл іске барлығы да риза болып тарасады. Алайда бір жылдан соң хан өледі (әрине, қарттықтан емес); гйегяньгэс тарих бетінен ғайып болып кетеді, ал хандыққа ақсүйектердің бірінің асырап алған ұлы, бұрынғы ханның тұсында әскери мансапқа қолы жеткен — Құтлуғ сайланады.

	Бұл тек мұрагерліктің орнына, таққа ханды сайлау арқылы отырғызу дәуірі басталғандығының салтанаты ғана болған жоқ, сонымен бірге осы жолы конституция да қисындап мазмұндалды: "Ақсүйектер, шенеуніктер және басқалар айтты: "Сен аспан падишасысың, қымбатты тақта қол қусырып отыра бер, ал көмекшіні теңіз бен тау деңгейінде басқара алатын қабылеті бар адамдардан таңдап алуың керек; мемлекеттік жағдайға [түйсіну?]; заңдар мен жарлықтар берілуі тиіс; аспанның мейірімі мен жарылқаушылығына үміт артқан абзал. Міне, біз шенеуніктер осыны өтініп сұраймыз".

	Бұл текст өте маңызды. Мұнда хан билігінің шектеулі екендігі атап көрсетілген, себебі ханға үкімет басшысы қосылып берілген — арабтарда ол — уәзір, ал қытайлықтарда — чэнсян деп аталған. Екінші талап сот билігіне қатысты; заңдарды қатаң белгілеу зорлық-зомбылыққа жол бермеуге тиіс еді: Ақырында мемлекеттік істерді шіркеулік істермен үйлестіріп отырудың, яғни желіге әуестенушілер қауымының басшыларымен санасудың үзілді-кесілді талап етілгендігі атап көрсетілді. Ханға тек соғыс жүргізу ғана қалған және шынында да біз Құтлуғты әрдайым әскерлерге бас болып жүрген жерінен көреміз.

	Әйтсе де оны мұнда да тыныш қалдырмаған. Ханнан ненің талап етілгенін жазу былайша түсіндіреді: "Бүкіл жер бетінде қарапайым адамдар мен таза әрі мейірман тірі жәндіктер қорғаушылыққа алынып, жауыздары жойылатын болған". Терминология тұтасынан желіге әуестенушілер лексиконынан алынған; "Хуастанифт" авторы Бетюрмиш-тархан да сөзін дәл осылай саптайды. Желіге әуестенушілер рақымдылық пен жауыздықты қалай түсінетінін біз біліп отырғандықтан, бұл текст Құтлуғ өзі жаулап алған облыстарда діни қудалаушылықтар жүргізген деп топшылауға негіз қалайды және Құшада болсын әрі Чаньаньда болсын мұның өзі қытайлықтардың ұйғырларға деген теріс көзқарасын туғызған да шығар, сірә.

	Алайда, арабтар қытайлықтардың соңынан қалмады. Хорасан әміршісі өзінің жерінде бірнеше жүздеген зандиктер, яғни желіге әуестенушілер тұратынын біліп, соларды өлтірмек болды. Ол осы ісіне кіріскенше оған тоғыз-оғуздар ханынан елші келіп, мына сөздерді жеткізді: "Менің иелігімде мұсылмандар сендегі зиндиктерден үш есе көп: егер сен сол зиндиктердің біреуіне тиетін болсаң, онда мен барлық мұсылмандарды жусатып салам". Содан бұлардың қай-қайсысы да аман қалды.

	Сонымен біз бір-біріне тәуелсіз түпкі екі материалдан ұйғыр ханының христиан; мұсылман және ежелгі халықтар елдерінде қуғынға ұшыратылып әрі қырып-жойыла бастаған желіге әуестенушілерді қорғаушы ретінде көрінетінін байқаймыз; мұның есесіне, Ұйғырияда желіге әуестенушілер өзге діндегілерді қудалауды ұйымдастырып, өз ықпалын пайдаланып қалды.

	Тек Тибет пен араб халифатында ғана емес, сонымен бірге Үндістанда да, Қытайда да және Ұйғырияда да төзуге болмайтындық дәуір туына айналды. Сірә, сондықтан ұйғырлар түріктерге қарағанда көрші тайпалардың әлдеқайда аса күшті қарсылығына кездескен тәрізді. Түріктер тек бағыну мен алым-салық, төлеуді ғана талап етті, ал ұйғырлар жеңілгендерді өздерінің бүкіл психикалық сана-сезімі мен өмірлік әдет-ғұрыптарын өзгертуге мәжбүр қылды; олар көшпелілерге өздері түсіне де, қабылдай да алмайтын түсініксіз бір нәрселерді күштеп таңды. Сондықтан да Ұйғырия өзімен келісімге келе алмайтын жауларымен қоршалып қалды.

	Желіге әуестенушілік және ұйғырлар. Ұйғыриядағы желіге әуестенушілер шіркеуінің апатқа ұшырауы тарихи кездейсоқтық еді деп қорытынды жасауға ешбір болмайды. Манихейлік дін тәндік, материалдық негіздерге қарсы жүйелі түрде күресті және оның жеңісі іс жүзінде соның жолын қуушылардың тәндік өмір сүруін тоқтатуына жеткізер еді. Өзін-өзі жою жасанды түрде баяулатылғанымен, қалай дегенде де бұл нақты көріністі өзін-өзі өлтірушілік болатын.

	Желіге әуестенушілердің жоғарғы ізгілікті тіршілікті қабылдамау, өмірге қанағаттанбаушылық болды, мұның өзі сөзсіз сарыуайымдылық туғызды.

	Екінші ізгілік — тән атаулының бәрімен ымыраға келмеушілік — мұның өзі аяушылық білдіру мен қайырымдылық жасауды жоққа шығарды, демек, қатыгездікке кен жол ашты, оны өз принципіне айналдырды.

	Үшінші мақсат — нәпсіден тиылушылық пен азғындықты қатарынан қолдану жолымен тәнді қалжырату — семьяның өмір сүруін мүмкін етпеді, яғни олар тек шыдауға болатын, бірақ жақсы халде тұрмаған семья құрды.

	Бұл үш принцип — сарыуайымдылық — өліммен тек күнә, қайырымдылық — адамгершілік, ал бір некелі семья құру — сенімділік пен құпиялықтың белгісі саналатын христиандыққа мүлде қарама-қарсы еді. Демек, желіге әуестенушілер шіркеуіне бағынған манихейлік доктринаны қоғамда жүйелі түрде қолдану қандай нәтижелерге жеткізетінін көз алдымызға елестету қиын емес-ті.

	Ең алдымен нағыз желіге әуестенушілер тек аздаған топтар, негізінен ақсүйектерден шыққандар ғана бола алғандығын атап өту керек. Сауатсыз батыл жауынгер ұйғыр бақташысына оның жұпар иісті туған даласы, сүйікті әйелі мен беттерінен қан тамған көңілді балалары — ол безінуге тиісті өте қорқынышты жамандық нәрсе деп ұғындыру мүмкін бола қояр ма екен? Ол өзінің садақ жебесін құлағына дейін жеткізе тарта алатын мықты қолдарын және көңілді де азат-еркін талай рет сақтап қалған өзінің жансерік атын жек көріп кете алар ма еді? Ол жарық Сәуле мен қараңғыланған Түнектің күрес абстракциясын (дерексіз түсінікті) көз алдына қалай елестетпек? Ұйғыр көпшелілерінің үлкен бөлігі тек аты жағынан ғана желіге әуестенушілер болғандығы мүлде айқын, әйтпесе олар әдеттегі тұрмыстарын жалғастырып, үйреншікті әдет-ғұрыптарын ғана басшылыққа алды. Желіге әуестенушіліктің ірітіп-шірітетін сұрапылы оларды сәл ғана жанап өтті.

	Әйтсе де осы жағдайдың салдары ақсүйектер мен халық арасының ажырауына әкеп соғуға тиіс еді; халық өздерінің көсемдерін түсінуден қалды, ал хандар мен бектерге білімсіз бұқарамен сөйлесер ешнәрсе қалмады. Мұның өзі елді нығайтуға қол жеткізбес еді. Ұйғыр қоғамының жетекші бөлігі жаңа нанымды неофиттердің (қандай да бір діннің жаңадан шыққан жақтаушылары) құмарлығымен қарсы алды және де оларға бәрінен бұрын ұйғырлардың табиғи жаугершілігіне жол ашатын ымыраға келмеушілікті уағыздаушылығы қатты ұнады.

	Тибеттіктермен, қарлұқтармен және қырғыздармен соғыстар ендігі жерде ұйғырлар үшін ең жоғарғы мақсат болып қалған-ды: ол соғыстар діни нанымдар үшін күресетін соғыстарға айналды. Осының нәтижесінде сыртқы саясаттың барлық проблемалары мейлінше шиеленісе түсті. Соғысты өзгенің діні өзіне жат халықтың күшімен жүргізу керек еді. Кейіннен келген апат көп жағдайда сыртқы және ішкі саясаттың осы бағытына байланысты өрбіді.

	Дегенмен, желіге әуестенушіліктің ең бір бүлдіргіштік салдары семьяларды бұзып, тоз-тоз етуінен көрінді. Негізінен ол ұйғыр қоғамының басқарушы топтарын — әлеуметтік себептерге байланысты Иран мен Жерорта теңізі аймағының жоғары мәдениетін қабылдап, өздеріне бейімдеп өзгерткен адамдарын қамтыды. Некесіздік кезеңдерін үзетін зікір салу мен жын-ойнақтар дені түзу ұрпақ алуға жеткізбеді. Бұл мәдениетке неғұрлым нақты тартылған ұйғырлардың бір бөлігі тек сапасы кем ұрпақ бере алатын еді. Қысқасын айтқанда ұрпақ азғындай бастады.

	Ұрпақтың азғындау процесі тез өтпейді; оның салдары көзге түсерлік болуы үшін ең кемі үш ұрпақ, яғни 80 жыл керек. Манихейлік Ұйғырия, міне дәл осынша уақыт бойы сақталды.

	Әйтсе де желіге әуестенушілікті қабылдаудың мұндай теріс жақтары біліне бастағанша оның оңды жақтары да — батыс мәдениетіне тартылуы көзге көрінді.

	Қытайдың рухани мәдениетінің өзгеше болғандығы соншалық, көшпелілер оны қабылдағылары келмеді және оны қабылдай да алмас еді. Тоныкөктің мысалынан біз тіпті қытайша білім алған түріктер де өздерінің дүниетанымдарын қытайдікіне қарсы қоюға талпынғанын көреміз. Тибеттіктер де өздерін осылай ұстады; сол сияқты ұйғырлар да алабөтен бола қоймады. Бірақ мұның өзі оларды мәдени алмасушылықтың болмауына душар етті және тек Соғды мен Ираннан шыққандардың толқыны ғана оларға қытайдікінен кем жетілмеген мәдениетке кең жол ашты.

	Ибн Хордадбек Ұйғырияны түрік елдері арасындағы ең көлемдісі деп суреттейді. "Тоғыз-оғуз хақаны 12 темір қақпасы бар үлкен қалада тұрады, қала тұрғындары желіге әуестенушілік жолын ұстанады; қыратта, өзінің кремліңде оның алтын шатыры тұр, оған 900-ге дейін адам сияды; ол шатыр алыстан бес фарсах жерден көрінеді". Бұл сән-салтанатты сарайда әлсіз, қабілетсіз хандар отырды, олардан тек көпірме құрметті атақтардан басқа ешнәрсе қалған жоқ. Елді тайпа ағамандары немесе желіге әуестенушілердің "жетілгендері" басқарды, олардың есімдері тарихта сақталмады.

	839 ж. дейін Ұйғырияда қырғыздардың көтерілісінен (815 ж. шамасында) және татар тайпасының Амурдан Иныпаньға өтуінен (820 ж. шамасында) басқа ешқандай ірі оқиғалар. болған жоқ". Жанама тұрғыдан алсақ бұл — ел қуатының әлсірей бастағанын көрсетеді. Сондықтан әдетте әлсіз басқарушы кезінде болатынындай ел ішінде қандай да бір жік-топтар күрескен-ау деп болжаған жөн. Бірақ олар қандай жік-топтар болғанын біз тіпті шамалай да алмаймыз, 832 ж. Геса деген ханды "өзінің қол астындағылар өлтірді", сөйтіп оны Ху деген немере жиені алмастырды. Әне соның тұсында елге апат келді.

	Ұйғыр хандығының жойылуы. IX ғ-дың ортасына таман Ұйғырияның бұрынғы күш-қуаты енді келмеске кеткен еді. Аристократияның іріп-шіруі өз жемісін берді. Ақсүйектер бір-бірлерімен бақталастыққа түсті, ал жауланып алынған тайпалар бөлініп шыға бастады. Жоғарыда шатоның 794 ж. бөлініп шыққаны атап көрсетілген болатын. 835 ж. татаптар бөлініп кетті. Әйтсе де Ұйғырия үшін қырғыздардың көтерілісі неғұрлым қорқынышты болып шықты. Қырғыз бегі тәуелсіздікті армандап арабтармен, тибеттіктермен және қарлұқтармен достық байланыстар жасап тұрды. 818 ж. шамасында қырғыз бегі Ажо өзін хан жариялады. Оның анасы түркеш бегінің қызы еді, ал әйелі — тибет қолбасшысының қызы болды; демек оның осы екі халықпен де туыстық байланысы бар еді. Ұйғырдың Бао-и-ханының көтерілісті басып-жаншуға тырысқан әрекеті табысты бола қоймады. Шетелдік тепкіден құтылғанымен қанағаттанбай Ажо жауының сөзсіз тізе бүгуін талап етті, "Сенің тағдырың бітті,— деді ол ұйғыр ханына— Мен жуық арада сенің Алтын ордаңды жаулап аламын, оның алдына өзімнің атымды байлап, ордаңның төбесінен өзімнің туымды желбіретемін. Егер менімен жекпе-жекке шыға алсаң — кел; егер шыға алмасаң, онда тез арада тайып тұр". Ал дәл, сол кезде оңтүстікте жаугершіл шато өз күштерін қайта қалпына келтіріп, олар да ұйғырларға қауіп төндіре бастаған еді.

	Ұйғырлардың осыншалықты қиын-қыстау Жағдайға ұшырап қалуының себебі олардың өздерінде жатты. Олар өздерінің бостандығы жолында көк түріктерге қарсы орасан күш-жігермен күресті, бірақ сол бостандыққа жеткеннен кейін оны қалай пайдалануды білмеді. Олардың бостандық сүйгіштігі диалектикалық түрде дами отырып, кез келген ұйымдастырушылық бастаманы жоққа шығарушылыққа айналып кетті. Олар хан билігін шектегілері келгендігі соншалық, көздеген осы мақсаттарына жеткен кезде бұл билік бүкіл мән-мағынасынан айрылып қалды. Тіпті тікелей төнген қауіп-қатердің алдында да ұйғырлардың өз күштерін біріктіруге мүлде қабілетсіз болғандығы да, міне, осыдан Солтүстік пен оңтүстіктегі жауларына тойтарыс берудің орнына ұйғыр ақсүйектерінің арасында қырғыздар мен шатоны ұнатушылық сезім пайда болды.

	832 ж. Қарақорымда алтын таққа Айдынлық улуг Мунмиш Қюлюг Білге Чжан-син хан деген құрметті атағы бар Күлтегін (қытайша Ху-дэлэ; парсыша Хутуглан-хакан ) отырды. Алдындағылардан мұраға ол ханшалыққа қытай патшасының қызын және шешілмейтін қарама-қайшылықтардың шумағын алды. Бұдан соңғы оқиғалардың "Таншуда" сараң суреттелгендігі соншалық, одан оқиғалардың туу себептерін емес, ал тек жалпы өрбу барысын ғана саралауға болады.

	839 ж. ақсүйек Кюлюг-бек (қыт. Гюйлофу) өзіне көмекке келген шатоға сүйеніп, Қарақорымға шабуыл жасады. Хан өзін-өзі өлтірді, сөйтіп, көтеріліске ниеттес ақсүйектер хан етіп жап-жас Кэси-тегінді қойған.

	Ол қыс қар көп жауды, содан қойлар мен жылқылар көптеп қырылды, аштыққа оба келіп қосылды, сөйтіп 840 ж. көктеміне қарай ұйғырлар аштықтан, эпидемиядан және төңкеріс тудырған абыржушылықтан әлсіреп қалды. Кюлюг-бектің жауы агаман Клюг-бага көмекке қырғыздарды шақырып, Қарақорымды басып алды. Хан мен Кюлюг-бек өлтірілді, олардың жақтастарының үйлері өртеліп жіберілді. Үрейленген ұйғырлар тым-тырақай болды. Бір бөлігі оңтүстікке қашып, тибеттіктерге бағынды; ақсүйек Пан Төре 15 аймақты Жоңғарияға алып кетіп, қарлұқтарға берілді, ал хан аймағының 13 руы (сірә, тоғыз-оғуздардың қатарлары толтырылған ұрпақтары болуы керек) 841 ж. наурыз айында Үгетегінді хан жариялап, қырғыздарға қарсы күрестерін жалғастыра беруді ұйғарды. Алайда бүкіл Халха, Қарақорым, сондай-ақ ұйғырлардың бүкіл қазна-байлықтары жаудың қолыңда қалған еді, соңдықтан тек табиғи жаугершілігі мен соғысуға ұмтылысы ғана ұйғырларды одан әрі қарсыласуға итерді.

	Қырғыздардың Қарақорымнан қолға түсірген олжаларының арасында ұйғырлардың үш ханының әйелі — қытай патшасының қызы бар болып шықты. Қытаймен қарым-қатынасын бұзғылары келмей қырғыздар ол ханымды әжептәуір күзетпен және үрен- жаранымен үйіне қайтарды. Үге-тегін осы керуенге шабуыл жасап, барлық қырғыздарды қырып салу арқылы патша қызын босатып алды, сөйтіп оны өзінің ханшасы етті. Алайда, Халхада тұрақтап қалатынына үміт артпай Үге Гобиді басып өтіп, аумақты, аш әрі рухы түскен ордаға бас болып, Хуанхэ өзенінің жағалауынан бірақ шықты. Қытай үкіметі бұлар соғыс іздеп жүрмеген шығар деп ұйғыр командованиесімен бір келісімге келмек еді. Бірақ ашыққан көшпелілер келісімнің соңын күтпей, өздеріне ас-суды қытайлықтарды тонау арқылы таба бастады. Ақсүйектер бұл істің аяғы насырға шабатынын біліп, Үге-тегіннің ағасы Умус барлық кінәні соған жабу үшін өздерімен одақ құрған шатоның көсемі Чисинді өлтірді. Сол кезде оның екінші бір көсемі Насечур Чисиннің әскерін — 7 мың үйді басқарып, өзінің жақтастарын Маньчжурияға алып кетті. Онда оны қытайлықтар талқандаған соң ол қайтадан Үгеге қашып келіп, мұнда оны Үге өлтірді. Ұйғырлардың өзге ақсүйектері қытай императорына бас иетіндіктерін білдірді.

	Өзінің қол астындағыларды асырау үшін қаражаты болмағандықтан Үге олардың Шаньсиге шабуыл жасауына (841 ж.) рұқсат етті. Қытай әскерлері жеңіліске ұшырап, солтүстік Шаньси мен Ордос талқандалды. Бұл ұрыншақтық ұйғырлардың тағдырын шешті — қытай үкіметі оларды қолдаудан бас тартты әрі оларға қарсы бір армиясын жұмылдырды. 842 ж. ұйғырлар талқандалып, Ордостың солтүстік-шығыс бұрыннан Маньчжурияға қуылып тасталды. Сол уақытқа дейін ұйғыр ханына адалдығын. сақтап келген қидандар қарсы ұшырасқанның бәрін тонап келе жатқан қашқындардың аш-жалаңаш тобырларын көріп, көтеріліске шыққан бойы Қытайға берілді. 843 ж. басында ұйғырлар тағы да талқандалып, жараланған Үге өзінің жақтастарымен бірге "қара арба" тайпасына қашты, бірақ олар ұйғырларды ұстап берді: Үге өлтірілді, ал оның қол астындағыларының көпшілігі жан-жаққа бытырап кетті.

	Үгенің ағасы Энянь-тегін ұйғырлардың қалғандарына басшылық жасады. Ол татап ағаманының ерікті көмекшісі болып өмір сүрді, дегенмен 847 ж. қытай әскерлері татаптарды талқандап, содан Әнянь татарларға (шивэй) қашты. Қытайлықтар оны өздеріне беруді талап етті, сондықтан ұйғырлардың соңғы басшысы әйелімен, ұлымен және тоғыз салтатты нөкерлерімен бірге бір жаққа жол тартып сол бойы хабарсыз кетті.

	Соңғы ұйғырлар татарларда тығылып жүргенін қырғыз ханы біліп қойып, Маньчжурияға он мыңдық әскерімен келген бойда қашқындарды аулап ұстауға кірісті. Содан аман қалған аз ғана бөлігі "ормандар мен тауларда тығылып, тонаушылықпен тамақтарын асырай жүріп", батысқа, Пан Төреге жете алды.

	Зардаптар. Ұйғыр мемлекетін жою тек әскери-саяси шара ғана болып қойған жоқ. Ұйғыр әскерлерін талқандағаннан кейін бірден қытай "үкіметінің монилердің [манихейлердің немесе желіге әуестенушілердің ] кітаптары мен пұттарын жинап алып, бәрін жол бойында отқа жағуы, ал мүліктерін қазынаға алуы" тегіннен тегін емес. Дінге төзімді қытайлықтар тарапынан мұндай батылдықтың орын алуы бұл шараның әбден ойластырылып істелгендігін көрсетеді. Әйтсе де бізде қытайлықтардың желіге әуестенушілікке мұншалықты қаталдықпен қарауының себептері жөніндегі мағлұматтардың осынша аз болуы өте өкінішті-ақ. Қалай болғанда да манихейлік қауымның талқандалып, мұның өзі буддалық насихатқа жол ашқандығы анық.

	X ғ-да "Алтын жарқыл" діни кітабы ұйғыр тіліне аударылды, бұл жағдай мұндай әдебиетке қызығушы оқырмандардың көптеп шыға бастағандығын көрсетеді. Содан былай буддизм желіге әуестенушілікті толық ығыстырып шығарады.

	Ұйғырлар талқандалғаннан кейін Қытай мен Қырғыздар арасындағы қарым-қатынас бұзылды, себебі қытайлықтар қырғыз хандығының күшеюіне мүмкіндік туғызудан бас тартты. Бірақ соғыс шыққан жоқ.

	Қырғыздар өздерінің ұйғырларды жеңгендіктерін қабір үстіне орнатылған белгі тасқа екі жолға жазған, "Енисей ескерткіші" деген атпен белгілі жазуымен атап өтті. Онда былай делінген: "Сендерден, менің елім, менің ханымым, менің ұлдарым, менің халқым; сендердің бәріңмен 60 жасымда [мен бөліндім — өлген]. Менің есімім Ел-Туған-түтік. Мен құдай берген тамаша елге жіберілген едім. Алты бектің халқына мен бек болдым".

	"Алты бектің халқы" немесе "алтықұрамды халық" дегеніміз 780 ж-дан кейінгі ұйғырлар. Олардың үстінен Ел-Туған-түтік бек және «айсі»болды. "Айсі" сөзі жалпы "елші" дегенді білдіреді, бірақ бұл арада ол, сірә, "уәкіл" мағынасында қолданылған, және де мұндай түсінікте оның бір мезгілде бір ғана халыққа қатысты әрі бастық (bay), әрі елші болғандығына қарама-қайшылық келтірмейді. Ол айтар сөзін ханға емес, ал quncui-ханымға айтады (қыт. тілінен алынған; бұл терминді көк түріктер қолданған. Мерзімді белгілеу үшін мұның маңызы зор: Ажо 847 ж. қайтыс болды, демек Ел-Туған-түтік одан көбірек өмір сүрген және сөзін соның мұрагер әйеліне арнап тұр. Сонымен біз Халхада қалған ұйғырлардың қандай жағдайға душар болғанын білеміз; олар қырғыз еліне бағындырылған халық ретінде кірді, өйткені тек осындайларды басқару үшін түтік деген құрметті атағы бар шенеуніктер тағайындалып отырды.

	Ұйғырлар мемлекетінің "құдай берген тамаша ел" аталуы аса маңызды, қырғыз жазуы Ұйғыр хандығының жоғарыда суреттелген теократиялық (өкімет дін басыларының қолында болған) сипатын атап көрсетеді.

	Пан Төре батыс шеткейге алып кеткен ұйғырлардың басқа бір тобының жағдайлары әлдеқайда сәттірек қалыптасты. Қарлұқтарға барып тығылған ұйғырлар көп кешікпей екі топқа бөлінді: үлкен бөлігі Құшада орын тепті, кезінде оны өздері тибеттіктерден қорғап қала алды, ал екінші бөлігі — Тибетпен шекарада, Бесбалық маңында тұрақтап қалды.

	Тибетті боршалаған ішкі соғыстар оның қуатты кезіңде тибеттіктердің бағындырып алған облыстарына әсер етпей қоймады. 848 ж. Дуньхуанда жергілікті халықтың (яғни қытайлықтардың) көтерілісі бұрқ ете түсті. Көтерілісшілерді қабілетті офицер Чжан И-чао басқарды. Ол өзінің жақтастарын "парызына бас ұрушы әскер" деп атады және 850 ж. қарай ұйғырлардың көмегімен Хами мен Турфанды басып алды. Алайда оған Ганьчжоуды ұстап тұрған тибеттіктерді түпкілікті қуып шығудың сәті түспеді, сөйтіп, қырқыс 10 жылдан аса созылды.

	Бұл кезеңде ұйғырлар күштерін жинап жатты. Қытайға келіп түскен мәліметтер өзара байланыссыздығына қарамастан жаңа ұйғыр хандығының өмірге бейімді болып шыққанын белгілеуге мүмкіндік береді. 856 ж. Құшада Қытаймен одағын жаңғыртуды қалаған жаңа хан Манли отырды. Бірақ бір жылдан кейін-ақ Ұйғырияға апарар жол кесіліп тасталған болып шықты, сірә, тибеттіктер қарсы шабуыл бастаған болуы керек. Сол кезде іске жоңғарлық ұйғырлар араласты. Бесбалыққа бекініп алған бек Буту Цзунь қытайлықтарға көмектесіп, тибет буддашыларының көсемі — Тан Бибидің сыйбайласы, төнген қолбасшысы Тоба Хуай Гуан басқарған бон дінін қолдаушы тибет үкіметінің жауына айналды. Белсенді бон дінінің алдында желіге әуестенушілер, буддашылар және конфуциандықтар екендерінің алауыздықтарын ұмытып, бірлесіп кетті, сөйтіп, тек батылдық жасау әрекеттерімен жарыққа түсті. Тибет диктаторы, қолбасшы Шан Кунжо қай кездегіден болсын жауларының сағын күшпен сындыруға әрекеттеніп көрді, бірақ "тайпалар оның соңынан ермеш", сөйтіп, тибет шабуылы сәттілікке ұшырады. Буту Цзунь Сичжоудағы (Турфан алқабы), Бэйтіндегі (сірә, Бесбалық маңындағы шекаралық қамал болуы керек), Луантайдағы (Үрімші жанында), Цзинчзндегі (Үрімштен батысқа қарай 250 ли жерде) тибет бекіністерін басып алды және сол арқылы Тянь-шань маңында тибеттің басымдылыққа ие болуын жойды.

	Қытай қолбасшысы Чжан Ки-юн Ганьсуда Шан Кунжоның өзін жеңіліске ұшыратты, көптеген тұтқындарды және сол кездері ташпы жабдық саналған сауыт-саймандарды көп мөлшерде қолға түсірді: Шан Кунжо Хуанхэнің жоғарғы сағаларынан оңтүстікке қарай шегінді, әйтсе де оның жаулары, сірә, жергілікті тұрғындар арасынан болса керек, Тоба Хуай Гуанды узурпатордың қиыншылықты жағдайы туралы хабардар етіп, содан тогон қолбасшысы оның ішкі Тибетке шегініп кетуіне мүмкіндік бермеді. Ұйғырлар мен қытайлықтар асығыс түрде оңтүстікке, Хухунорға жетіп, Гуо қалашығында (Сининнің оңтүстігіне таман) шешуші шайқасқа түсті. Шан Кунжо әскерлері быт-шыты шығарыла талқандалып, өзі тұтқынға алынды. Оның ең алдымен аяқтары кесіліп, барлық кіналары бетіне басылды, сонан соң басы кесілді. 866 ж. желтоқсанда Чаньаньға Тибеттің түбегейлі талқандалғандығы жөніндегі хабармен бірге, Шан Кунжоның басы да жеткізілді.

	Сонымен, Тибет пен Қытайдың екі ғасырлық күресі тәмамдалды, бірақ Қытай осы жеңісінің қызығын көре алмаған еді. Тан монархиясының ішкі іріп-шірушінің асқынып кеткені соншалық, енді оның бетін қайтару мүмкін болмай қалды. Осының салдарынан Танның соңғы императорларының сыртқы саясаты шетелдіктердің Қытай ішкі істеріне араласуына жіберілмеуіне келіп сайды. Бұдан ұйғырлар ұтысқа жетті. Бугу Цзунь қарамағына Бесбалық пен Турфан алқабынан басқа Құшаны, Лобнор көлінің солтүстік жағалауын және Манас өзеніне дейін Жоңғарияны біріктірген шағын, бірақ мықты султанат құрды. Бұл кішігірім иелік хандық деп атауға келмеді, сондықтан оның иесінің "иды- кут" деген құрметті атағы болды. Алайда осы бір ұрықтан ортағасырлық Ұйғырия өсіп жетілді.





ҚОСЫМШАЛАР



	СИНХРОНИСТІК КЕСТЕ



Жылы



Қиыр Шығыс





Орталық Азия





Таяу Шығыс





		 			 1

			 2

			 3

			 4



		 			 545





546





547





548

549

550





551





552





553





554





555





556





557





558





559





560





561





562





563





564





565





566





567





568





569





571





572





573





574



575





576





577





578





579





580





581





582





583





584





585





586





587





588





589





590





591





592

593





594





595

596

597





598





599





600





601





602





603





604





605





606





607





608





609





610





611





612





613





614

615





616





617





618





619





620





621





622





623





624





625





626





627





628





629





630





631





632





633





634





635





636



637





638





639





640





641





642





643





644





645





646





647





648





649





650





651





652





653





654





655





656





657





658





659





660





661





662





663





664





665



666





667





668





669





670





671





672





673





674





675





676





677





678





679





680





681





682





683





684





685





686





687





688





689





690





691





692





693





694





695





696





697





698





699





700



701





702





703





704





705





706





707





708





709





710





711





712





713





714





715





716





717





718





719





720





721



722





723



724



725





726





727





728





729





730





731





732





733





734





735





736





737





738





739





740





741





742





743





744





745





746





747





748





749



750



751





752





753





754





755





756





757





758





759





760





761





762





763





764





765





766





767





768





769

770

771

772





773





774

775





776





777





778





779





780





781



782



783





784





785



786





787





788





789





790





791





792





793





794





795





796





797





798





799





800





801





802





803



804





805





806





807





808





809





810





811

812





813





814



815



816





817





818





819





820





821





822





823



824





825

826

827





828

829

830





831



832





833

834



835



836

837

838

839





840





841





842





843



844



845





846





847





848

849

850

851





852





853

854

855

856

857

858

859

860

861

			 Вэй империясындағы Шығыс пен Батыс империялары арасындағы соғыс.





Батыс Вэйге эфталиттер елшілігі келді.





Бэй-Ци империясының негізделуі.





Қидандарды цисцалар талқандады. Эфталиттердің Батыс Вэйге елшілігі.





Жужандар Циде тонаушылық бастады, бірақ қытайлықтар оларды талқандады.





Жужандар Бэй-Циден қуылды, Батыс Вэйге қашты, түркіттерге өткізілді, сөйтіп, қырып-жойылды. Ляннің Бэй-Циге шабуыл жасауы.





Тогонға шабуыл жасау





Батыс Вэй орнында Бэй-Чжоу империясының негізін қалауы.





Бэй-Чжоулықтар тогондарды талқандады. Гаочаннан Бэй-Чжоуға келген елшілік.



Иранға барар жолда түркітелшілерін эфталиттердің жусатып салуы.



Құшадан Бэй-Чжоуға елшілік жіберілуі.





Бэй-Чжоу мен Бэй-Цидің соғысы.





Қарашардан Бэй-Чжоуға елшілік. Бэй-чжоулық әскерлерді цистіктердің талқандауы.





Бэй-Цидің түркіттермен бітімі.





Хотаннан Бэй-Чжоуға елшілік.





Чжоулықтардың Бэй-Циді талқандауы.





Бэй-Цидің құлауы.





Гао Бао-нин Чахарда.





Бэй-Чжоудың Қағанатпен бітімі.





Ян Цзянның төңкерісі. Суй әулетінің негіз қалауы: Тогондар шапқыны тойтарылды.





Гао Баониннің Суйге қарсы көтерілісі.



Линтао маңында тогондарды талқандау.





Қидандар қытайға беріліп кетті.





Суй Хоу-Лян империясын жаулап алады.





Түркіттермен сауда жасасу үшін базарлар ашылды.



Суй империясының Чэнь империясын өзіне қаратуы.





Тогон ханы Қуалюй дүние салды.





Қытайдағы аштық.





Қытайдың оңтүстігіндегі шаруалар көтерілісі. Тогон Қытайдың бейтараптылығына кепілдік береді.





Көгірестер (корейліктер) Ляосиді басып алды. Қытайлықтар талқандалды.



Ордостағысәтті ұрыстар.





Аньхойдағы шаруалар көтерілісі басып-жаншылды.





Янь Цзяннің кенеттен қайтыс болуы. Ян-дидің таққа отыруы.





Қидандар көтерілісінің басып-жаншылуы.





Түркіттермен еркін сауда жасасуды тыю жөніндегі жарлық.

Тибеттің біріктірілуі.



Гаочан қожасы Бо-я Қытайменкеліссөз жүргізді. Қытай әскерлерінің Тогонға басып кіруі.





Ян-ди Тогонды, Гаочанды және 27 майда иеліктерді бағындырды.



Лояндағы халық көтерілісі басып-жаншылды. Гибиниден елші келді.





Ян-дидің Когуриоға жорығы.





Қытай әскерлерінің Когуриода жеңіліске ұшырауы.





Когуриоға екінші жорық. Ян Когуриоға Сюаньганьнің солдаттық бүліншілігі. Шаруалардың жаппай көтерілісі.





Когуриомен бітім жасалды.

Қытайда халықтық көтерілістердің құлаш сермеуі. Тогон азат болды.





Ян-ди оңтүстікке қашып, Цзянду қорғанына бекініп алды.



Лян Ши-дудың, Лю У-чжоудың, Ли Юаньнің т. б. әскери көтерілісі.





Тан әулетінің орнығуы.





Танның түркіттермен одағы ажырады. Хэсиді бағындыру. Танға қарсы Шаньсиде Ван Шичунның және Хэбэде Доу Гэнь-дэнің көтерілісі.





Түркіттердің қолдауымен лян Ши-ду мен Лю У-чжоудың Солтүстік Қытайға басып кіруі.





Лю У-чжоуды Ли Ши-миннің талқандауы және оның өлуі.





Ли Ши-миннің Лоян түбінде Ван Ши-чун мен Доу Гянь-дэні талқандауы. Лю

Хэй-даның Хэбэдегі көтерілісі.



ЛюХэй-даның түркіттермен одақ құруы.





Лю Хэй-да талқандалды. Қытайлықтардың тогондықтарды жеңуі.



Қытайдың Тан әулеті билігінің астына бірігуі аяқталды.





Ли Ши-миннің төңкерісі. Вэй өзенінде түркіттермен бітім жасалды.



Түн-жабғыханға бара жатқан елшілікті Кат Ильхан тоқтатты.





Лян Ши-дуды жою.





ОрдостағыМай бекінісін алу. Барлық майданда түркіттерге қарсы шабуыл. Тибет тағына Сронцангамбоның отыруы.





Хами Тан империясына бағынды.





Түркіттерде тұрған 80 мың қытайлық ұстап алынды.





Қарашар мен Хотаннан елшіліктердің келуі.





ТибеттенҚытайға елшілік келді және дау-жанжал.





Тибет пен Тан империясы арасында соғыс туды.





Империя атты әскерлерінің Тогон мен тибеттіктерді талқандауы.





Ираннан елшілік.





Сронцангамбоның непал кінәзінің қызына үйленуі.





Гаочан алынды.





Тан империясының Тибетпен шарты және Сронцангамбоның қытай кінәзі қызына үйленуі.





Хамидегіимперия гарнизоны Ирбис Дулуханның батыс түріктерін талқандады.





Когурё мен Пэкчэ Силлаға қарсы соғыс бастады.



Сронцангамбо Батыс Тибеттегі шаншунгтер тайпаларын жаулап алды.



Когурёға жорық.





Батыс түркіттік қағанатпен қарым-қатынастың үзілуі.





Когурёге қарсы соғыс қайтадан жанданды.





Тибеттіктердің Үндіге жорығы. Ашин Шэнидің Батыс өлкесіне жорығы. Құшаны жаулап алу.



Хотан жауланып алынды. Тайцзун Ли Ши-минь қайтыс болды. Таққа Гао-цзун отырды.





Батыс түріктері Тинчжоуды (Бесбалық) алды.





Имперліктер чуюэ мен чумиді талқандады.





Имперліктер Бесбалықты қайтарып алды.





Имперліктердің қарлұқтар мен чумугуньдерге шапқыншылығы.





Имперліктердің Батыстүркіттік қағанатқа шабуылы. Байырқу, сиге, бугу және тонгра тайпаларының Тан империясына қарсы көтерілісі.





Когурё мен Пэкчэ Силлаға шабуылдады.





Империяармиясы Когурёге басып кірді. Пхеньянды қоршау табыссыз аяқталды.





Көтеріліс жасаған түріктерді қолдау үшін тибеттіктердің Батыс өлкесіне енуі.





Тибеттіктердің Тогоны жаулап алуы. Имперліктердің Пэкчэ мен жапон флотын күйретуі.





Тибет-қытай соғысы.



Когурёдегі өзара тартыс.





Тибеттіктер көшпелі кяндарды бағындырды.



Когурёні имперліктердің жаулап алуы.



Когурёдегі көтерілісті басып-жаншу.



Бухайн көлі маңында тибеттіктер империя әскерлерін талқандады.





Тибет империяға бітім жасасуды ұсынды. Ұсыныс қабылданбады.





Когурёдегі халықтық көтеріліс





Тибет империяға бейбіт бітім ұсынды. Ұсыныс қабылданбады.





Тибеттің Қытайға шабуылы.





Тибеттіктер империядан Құшаны тартып алды.





Манроманцан қайтыс болды. Таққа Дудсрон отырды. Империя әскерлері Хухунор түбінде талқандалды.





Тибеттіктердің Юннаниді жаулап алуы.





Тибетте Вян-чэн дүние салды.





Император Гао-цзун қайтыс болды.





Мемлекеттік төңкеріс: Чжунцзунның тақтан түсіріліп, жер аударылуы. Император әйел У-дың елді уақытша басқаруы.





Қандас ханзадалардың астыртын сөз байласуы ашылды.





Қытайлықтардың Тибетке басып кіруі және оларды талқандау.





Император әйел У император құрметті атағын алды, Тан әулетін таратты.





Дансяндар мен манилер Қытайға беріліп кетті.





Батыс өлкесінде тибеттіктерді имперліктер талқандады.





Имперліктер тибеттіктерді батыс өлкесінен қуып шықты.





Қытайға құрықандардан елшілік келді. Ашин Суй-цзыйдың көтерілісі және оның тибеттіктермен одақ құруы. Империя әскерлері тибеттіктерді, түркештерді және батыс түріктерін талқандады.



Тибеттіктердің Ганьсуға басып кіруі.





Тибеттіктер Лянчжоуды алды. Империя мен Тибет келіссөзі.





Бохай мемлекеті құрылды.





Чжунцзунның айдаудан оралуы.





Тибеттегі төңкеріс. Имперліктер қидандарды талқандады.





Имперліктер тибеттіктерді талқаңдады.





Бэйтінде (Жоңғария) әскери облыс құру.



Тибет патшасы Непалға жорықта қаза тапты. Оның жеті жасар ұлы Мэагцом жоғарылатылды. Чжунцзун таққа отырды.





Ашин Хинь империя үшін Жетісуды жаулады. Шато соғыссыз бағынды. Батыс түріктері бағындырылды және қарлұқтар, хиву мен шүніштер де берілді.





Қытайдағы төңкеріс: император әйел У-дың өлуі. Тан әулетінің қалпына келтірілуі.





Түріктермен келіссөз үзіліп қалды. Чаньаньдағы төңкеріс сәтсіз болды.





Тибет елшілігі Қытайға келді. Имперліктер мандарды жуасытты.





Хуанхэнің солтүстігіне таман түріктерден қорғану үшін үш бекініс салынды.





Император әйелінің қастандығы, Чжунцзунның уландырылуы, Тан жақтастарының өліммен жазалауы және әскерлердің астыртын сөз байласушыларды ұрып- соғуы. Мандардың көтерілісі жусатылды.





Империяның тибетпен бейбіт бітімі және некелестік шарты.





Жойцзунның безінуі. Сюаньцзунның таққа отыруы.





Болюй мен Кашмирден елшіліктер келді.





Буддизмге қарсы заң. Бесбалық түбінде түріктер талқандалды. Шато Тан империясына бағынды. Тибеттіктердің басып кіруі тойтарылды.





Түріктердің Бэйтінге, ал арабтар мен тибеттіктердің Ферғанаға шапқыншылықтары тойтарылды.





Қидандардан Лючэн алынды. Түркештер империяға қарсы көтеріліп, қытайлықтар мен қарлұқтарды талқандады.





Сұлу Империяға бітім жасасуды ұсынды. Арабтар мен тибеттіктер Қашғарға шабуыл жасады.



Тибет пен Танның бітімге келуі.





Қарашарды қосып алу.





Түріктердің имперліктерді жеңуі. Кашмир раджасына ван құрметті атағы берілді.





Тибеттіктердің Болюйге шабуыл жасауы. Тан имперясымен соғыстың қайта басталуы.





Имперліктер Тибетке басып кірді.





Тибеттіктердің Ганьчжоуға басып кіруі.





Тибеттіктердің шегінуі.





Тибеттіктердің Луньюдегі жеңілісі.





Имперліктер Хуанхэдегі тибет бекінісін алды.



Қытай мен Тибет бейбіт бітімі.





Тибеттіктер Болюйды бағындырды.





Қытай мен Кашмирдің Тибетке қарсы одақ құруы.





Имперліктердің Тибетке, ал түркештердің Құшаға шабуылы.





Тибеттіктердің Хэсиге басып кіруі тойтарылды. Имперліктердің Тибетке басып кіруі тойтарылды.





Тибеттіктердің Қытайға басып кіруі.





Ашин Синь он жебенің басқарушысы болып тағайындалды, батысқа жөнелтіліп, сонда өлтірілді.





Ол өлісімен үш ру жабғысы Думожи тағайындалды.





Шекаралық әскерлерді қайта құру. Ұйғырлар Тан империясына берілді.





Имперліктердің Тибетке басып кіруі. Алма кезек табыс.





Тибеттіктердің жеңілісі.





Қидандар Империяға бағынды, көтеріліс жасады, жуасытылды.





Имперліктер Болуйді жаулап алды.





Имперліктер Хухунорды, суябты және чачты басып алды.



Имперліктер Тибет бекінісін алды.



Тибеттіктер имперліктерді Хухнордан тойтарды,

сонан соң Юнаниндегі мандардың көтерілісінқолдады. Қидандар имперліктерді талқандады.





Мандардың көтерілісі басып жаншылыды.





Мэагцом қайтыс болды, таққа Тисрондацан отырды.





Ань Лушаньнің көтерілісі. Сюаньцзунның тақтан түсірілуі. Тибеттіктер Шығыс Ганьсуды, Сычуанидің бір бөлігін және Сининді басып алды.



Суцзун таққа отырды. Ұйғырлардан, тибеттіктерден және арабтардан көмек қабылданылды.





Көтерілісшілер Фын өзені маңында талқандалды. Ань Лушань өлтірілді. Таққа оның ақылы кем ұлы отырғызылды.



Тибеттіктер оңтүстік Шэньсиді басып алды. Араб қарақшылары Кантоңды өртеп жіберді.





Көтерілісшілердің Иечэн түбіндегі жеңісі. Олардың көсемі Ши Сымин билікті қолына алды.





Тибеттіктер Ганьсудағы Шаньчжоуды алды.



Ши Сымин өлтірілді. өкіметті оның ұлы Ши Чао-и қабылдады.



Көтерілісшілер талқандалып, Лояннан айрылды. Дайцзун таққа отырды.





Тибеттіктер Хэси мен Луньюді иеленді және Чаньаньді алды. Көтеріліс басып-жаншылды.



Қытайлықтар тибеттіктерді Цзянь-наньнен қуып шықты. Хуай-эннің көтерілісі.



Хуай-эннің көтерілісі басылып қалды, Лян- чжоу Тибетке берілді.





Тибеттіктердің Линчжоуға басып кіруі тойтарылды.



Тибеттіктердің Ганьсуға басып кіруі. Тибеттіктер Сычуаньда талқандалды.





Тибеттіктердің Ганьсуға басып кіруі тойтарылды.



Қытай мен Тибет келіссөздері.

Тибеттіктердің Сычуаньға басып кіруі.



Тибеттіктер Цзиньянді алды. Қытайлықтар мандарды талқандап Наньчжаомен одақ құрды.



Тибеттіктер барлық майдандарда тойтарылды.





Дэцзун таққа отырды. Тибеттіктердің Ганьсуға басып кіруі. Наньчжао қайтадан тибеттіктер жағына шықты.





Оңтүстікте Наньчжао мен Тибет әскерлері талқандалды.



Мүлікке бірыңғай салық енгізілді. Тибеттіктер Дуньхуанды алды. Қытай да тұрған " ұйғыр саудагерлері өлтірілді.



Қытай Тибетпен бітім жасасты.



Хэбэдегі көтеріліс.





Тибеттіктер Қытайдағы көтерілісті басуағ көмектесті.





Қытайдың Тибетпен соғысы. Тибеттіктердің Ганьсуға басып кіруі.



Тибеттіктердің Шэньсиге басып кіруі.



Тибеттіктердің Сычуаньға басып кіруі.



Тибеттіктер Сычуаниден тойтарылды, бірақ Бәй- тін түбінде ұйғырларды талқандады.



Шато Тибетке бағынды. Тибеттіктер Бәйтін мен Құшаны (Аньси) алды.



Тибеттіктер Хотаңды алды.





Тибеттіктер Ганьсуды тағы да талқандады.





Наньчжаоның Қытай жағына өтуі және тибеттіктердің оңтүстікте жеңіліске ұшырауы.



Тибеттіктер ұйғырларды талқандады.





Қытайлықтар татаптар мен татарларды талқандады.





Тибеттіктердің Қытайға басып кіруі.



Тисрондецан қайтыс болды, таққа оның ұлы Муни Дзенбо отырды.



Тибеттіктердің Яньчжоуға шапқыншылығы тойтарылды.

Муни Дзенбо өлді, таққа Мутуг Дзенбо отырды.





Линнчжоуда тибеттіктер талқандалды.



Тибеттіктердің Янь мен Линчжоуға басып кіруі.



Қытайлықтардың Сычуаньға басып кіруі.



Қытай мен Тибет келіссөздері.



Мутуг Дзенбо қайтыс болды, таққа оның інісі Тидэсронцан отырды.





Шунцзунөлді, таққа Сяньцзун отырды. Қытайдың Тибетпен келіссөздері.





Чаньаньғаұйғырлардан желіге әуестенушілер келді.





Шато тибеттіктерге қарсы көтеріліп, Қытайға өтті.





Қытай мен Тибеттің бітім жөніндегі келіссөздері.



Ван Чен-цзунның көтерілісі басып-жаншылды. Тибеттіктермен айырбас сауда ашылды.





Тибеттің халифатпен қарым-қатынасының шиеленісуі.



Тибеттіктер Хуанхэ өзені арқылы көпір салды.





Шато әскерлерімен Юаньцзи бүліншілігін басу.





"Есімсіз" Тидэсронцам- гамбо өлді; таққа Рапьпачан отырды.



Желiгe әуестенушілер насихатшылары Ұйғырияға қайтарылды. Тибеттіктердің Линчжоуға басып кіруі тойтарылды.



Тибеттіктердің Сячжоуға басып кіруі.





Тибеттіктер Янчжоуды қоршады, бірақ тойтарылды.



Тибеттіктердің Қытайға басып кіруі.





Муцзун таққа отырды. Хэбэдегі көтеріліс. Тибеттіктердің басып кіруі тойтарылды.





Қытайдың Тибетпен бітімге келуі.





Гаоцзун таққа отырды.





Қытайлықтар татапатарды талқандады.





Татаптар Қытайға бағынды.





Ральпачан қылқындырылып өлтірілді, таққа Лангдарма отырды.





Уцзун таққа отырды. Қырғыз елшісі Қытайға келді.



Лангдарма өлді.





Тибетте өзара соғыстар басталды: Биби мен Кунжо.





Буддалық монастырьлер мүлкін мемлекетке қарату.



Уцзун қайтыс болды; таққа

Сюаньцзун отырды. Желіге әуестенушілер кітаптары мен бейнелері өртелді.



Қытайлықтар татаптар көтерілісін басып- жаншыды.





Цзиньян тибеттіктерден тартып алынды. Тибет уәлиі Хэси Қытайға беріліп кетті.



Тибеттіктерден қорғанатын

бекініс салынды.





Қытайлықтар тибеттіктерден Линчжоуды

тартып алды.





			 Түркіттер жужандарға бағынған Батыс Вэй елшісі Бумынға келді.



Батыс Вэйге жауап елшілік жөнелтілді. Төлеуіттерді бағындыру.





Бумын әйелдікке Батыс Вэйден хан қызын алады.





Бумын жужандарға қарсы көтерілді. Талқандалған Анахуань өзін-өзі өлтіреді: Бумынның өлімі. Таққа Қара Ыссықхан отырды.



ҚараЬІссықхан жужандарды талқандап, қайтыс болды. Оның інісі Муганьхан жужандарды Циге қуып жіберді.



Истемидің батысқа жорығы.





Бэй-Циге қарсы қағанат пен батыс Вэй арасында одақ құрылуы. Абарларды түркіттердің талқандауы. Эфталиттермен алғашқы қақтығыс.

Тогонға шапқыншылық. Шудун қ. алынды.



Түркіттердің варларды, хунилерді және огорларды талқандауы.

Огорларды жаулап алу; варлар мен жалған аварлар-хунилердің Батысқа қашуы.





Түркіттердің Бэй-Циге қарсы Бэй-Чжоумен одағы.





Эфталиттердің түркіттерден алғашқы жеңілісі. Эфталиттерге қарсы Иранмен одақтасу.



Түркіттердің Византияға елшілік жіберуі. Түркіттердің Бэй-Циге жорығы.



Түркіттер Чачты басып алды.





Несеф жанында түркіттердің эфталиттерді талқандауы.



Эфталиттер мемлекетін Иран мен Қағанаттың өзара бөлісуі.



Түркіт елшілігі Иранда және елшілердің өлуі.



Маниахтың Византияға елшілігі.



Түркіттердің Иранға жорығы.





Иранның қағанатпен бітімге келуі.



Мунаьхан қайтыс болды. Таққа Тобохан отырды.



Византиядан Евтихияның, Иордионның және Килікилік Павлдың елшіліктері келеді.





Ұтырғылар түркіттермен одақта.





Түркіттердің Боспорды қоршауы және басып алуы. Валентин елшілігінің түркіттерге келуі. Истемидің қайтыс болуы.



Түркіттердің Қырымға басып кіруі.

Қағанаттың Бэй-чжоумен соғысы.



Түркіттердің Қытайға басып кіруі.



Түркіттердің Лазикаға басып кіруі.

Тобохан қайтыс болды. Тоременнің қарсылық білдіруі, Амрактың безінуі, Шаболионың таққа отыруы.



Қытайға басып кіру тойтарылды.



Торемен жеңіліске ұшырады, Шаболио жеңіске жетті, Чулохоу Қытайға сатылып кетті.



Қағанаттағыұрыс-талас. Шаболио мен Қарашүрін Қытаймен бітім жасасады.



Аварлардың көтерілісі. Шаболио аварлар мен Тоременді талқандайды.



Тоременнің Бухараға шегінуі.



Шаболиоқайтыс болды. Чулохоу таққа отырды. Торемен талқандалып, тұтқынға алынды және өлтірілді. Чулохоу "батыс жорығында" өлтірілді.



Юн ұлуғтың таққа отыруы.



Иранға жорық және Герат шайқасы. Пайкендті парсылар басып алды. Иранмен бітім.



Гаочанды түркіттердің бағындыруы.





Батыс және шығыс түркіттерінің арасындағы бітім және Қағанаттың қайта қосылуы.



Чжан-сунь Шэн елшілігінің түркіттерге келуі.





Жаңғардың сатқындығы және Чжоу үйінен ханшаның өлтірілуі. Қытаймен соғыстың басталуы. Көтеріліске шыққан угрларды түркіттердің жуасытуы.



Қытай әскерлерінің түркіттерге қарсы аттануы.



Жаңғарды талқандау. Юн ұлуғты өлтіру. Қара шүрін Түріктің "Бөкехан" құрметті атағымен таққа отыруы.



Түркіттердің Қытайға шапқыншылығы.



Қытайлықтарды Чань- ань маңында талқандау.



Қытайғасәтсіз шапқыншылық.





Телелік он тайпаның Қара-шүрінге қарсы көтерілісі. Нилиханның өлуі.





Қара-шүріннің Тогонға қашуы. Қағанаттың екіге бөлінуі: шығыс ханы — Жаңғар; батыс ханы — Таман. Басыл-тегін Қытайда ұсталды.



Жоңғарияда телес хандығын құру.



Батыс дулу-түріктерін телелік киби мен сеяньтоның талқандауы.

Жаңғарды Лоянда

қабылдау.





Хан Жаңғар қайтыс болды. Таққа Шибирхан отырды. Жоңғар телеліктерінің батыс түркіттерімен бітімі және бірлесіп Тогонға шабуыл жасауы.





Лоянда түркіттер үшін өткізілген салтанатты мерекелер.



Шегудің көтерілісі және Таманның Гаочанға қашуы.

Таманның жақтастары Қытайға бағынып, үш ордаға бөлшектелінді.



Шибирхан шекаралық әскер басылары Боюйсоның, Ван Сюбаның және Вэй Даоэрдің бүліктерін қолдады.





Шибирханның Яймыньге шапқыншылығы. Соғыс.





Қидан, Шивэй, Тогон және Гаочан Шибирханға бағынды.

Шегуйхан өлді, таққа Түн-жабғыхан отырды.

Шибирханның Ордосқа басып кіруі және өлуі. Таққа Чулохан отырды. Жоңғар теліліктері — сеяньто мен киби Тун-жабғыханға бағынды.





Шығыс телеліктері — ұйғырлар Чулоханға қарсы көтерілді.



Чулоханның Суй әулеті жақтастарымен одақ құруы.

Түркіттердің Дайчжоу мен Юаньчжоуға шапқыншылығы.



Түркіттердің Солтүстік-Шығыс Қытайға басып кіруі.



Шаньсиге басып кіру.





Шығыс түркіттерінің Қытайға шабуылы және шегінуі. Батыс түркіттік қағанаттың Қытаймен одақтасуы.



Шаньсиге басып кіру.





Батыс түркіттерінің Дербент арқылы Закавказьеге басып кіруі.

Сеяньто батыс түркіттерден шығыс түркіттеріне беріліп кетті. Қардың көп жауғаннан болған аштық.





Батыс түркіттері мен хазарлардың Тбилисиді алуы. Агванияны жаулау. Сеяньтоның, ұйғырлардың,байырқудың, қидандардың Кат Ильханға қарсы көтерілісі.



Ашин Шэни Бесбалықты алып, қарлұқтарды Түн-жабғыханға қарсы көтерді. Сеяньтос Инані "хан" атағын қабылдады. Байырқу, бугу және тонгра тайпалары Қытайға беріліп кетті. Кат Ильхан Линчжоу маңында талқандалды. Ханзадалардын сатқындық жасауы. Оянлын таулары түбіндегі жеңіліс.



Кат Ильхан талқандалып, тұтқынға алынды. Шығыс түркіттік қағанаттың құлауы. Түн жабғыханды Кюлюг-Сібір ханның өлтіруі. Оған қарсы нушибидің көтерілісі.



Сібірхан өлтірілді. Таққа Сы-жабғыхан отырғызылды. Хамиді талқандау. Чебихан Алтайға өтті.



Киби Тянь-Шаньнан Қытайға көшіп келді.



Чуюэ мен чуми Іледен Қытайға көшті. Сы-жабғы тақтан түсті. Таққа Ниша Дулухан отырды.



Нишу Дулухан өлді. Таққа Ыш-бара Төлісшадхан отырды. Ашин Шэниді ұйғылар талқандады.



Батыс түркіттік қағанаттағы реформа: дулу мен нушиби тайпалық одағының праволарын тану.



Ашин Шэни Тан империясына бағынды.





Юкук-шад түркіттері мен гаочандықтар Қарашарды талқандады. Батыс дулу-түріктері Юкукті Ирбис-Дулухан деп жариялады. Батыстүркіттік қағанаттағы азаматтық соғыс.



Тұтқынға алынған түркітттер арасындағы астыртын сөз байласу. Ашин Сымоның тұтқын түркіттердің ханы болып бекітілуі. Елден қуылған Ышбара Төлісшадхан өлді. Нушиби таққа Иль-кюллюг-шад Ирбисханды отырғызды.



Иль-кюллюг-шад Ирбисхан өлді. Таққа Ирбис Ышбара жабғыхан отырғызылды.



Ирбис Ышбара-жабғыханды Ирбис Дулухан өлтірді. Шығыс түркіттері далаларына қайта оралды. Оларға тиіскен сеяньтолықтар тамтығы қалдырылмай талқандалды.



Ирбис Шегуйханның басшылығымен Ирбис Дулуханга қарсы көтеріліс.



Ирбис Дулухан Тохаристанға шегінді.





Сеяньтолықтар-

дың Қытайға шапқыншылығы



Имперліктер мен ұйғырлардың сеяньто ордасын талқандауы.



Ұйғырлар, байырқу және құрықандар Тан империясына бағынды. Чебихан елші жіберді. Ашин Халдыг Тан империясына беріліп кетті.



Ашин Халдыг Тан империясына беріліп кетті.



Чебиханға әскер жіберілді.





Чебихан тұтқынға алынды.



Ирбис Шегуйханды өлтіріп Халлығ Ышбарахан құрметті атағын қабылдады.





Ышбараханның Махуй Суриді талқандауы және өлтіруі.



Юкук Ирбис Дулухан қайтыс болды.



Чжен-чудің сәтсіз бүлігі.





Ышбарахан империя әскерлерінің алға жылжуын тоқтатты.



Ышбараханның Іле өзеніндегі жеңілісі. Нушиби мен дулудың тізе бүгуі. Батыс түркіттерін талқандау.



Ышбараханның қашуы және тұтқынға алынуы.



Эбинор мен Құша түбінде қарсыласудың соңғы ошақтарын талқандау.



Чжен-чу талқандалды және өліммен жазаланды.



Орталық Тянь-Шань нушибилері империяға бағынды.





Телестік тайпалар көтерілісі басып-жаншылды. Мишені өлтіру. Гун-юэ мен ягманың көтерілісі.



Батыстүріктік көтерілісшілердің Турфан мен Хотанға шабуыл жасауы.



Батыс түріктерінің көтерілісін басып-жаншу.





Бучжень қайтыс болды.





Тибеттіктер мен хотандықтар Құшаны талқандады.



Досжи батыс түркіттеріне басшы етіліп қойылды.





Досжи Тибетпен одақ құрып, өзін хан жариялады.





Тибеттіктер мен Батыс түріктері Құшаны алды.





Досжиханды имперліктердің қамауға алуы Ашин Нишу-бектің көтерілісі.



Нишу-бектің көтерілісі басып-жаншылды. Фуняннің көтерілуі.



Фунян көтерілісі басып-жаншылды. Құтлуғтың ұйғырларға шабуылы.



Кибу-чурдың көтерілісі басып-жаншылды. Құтлуғтың көтерілісі сәтті шықты.



Құтлуғтың көтерілісі құлаш жайды.





Синьчжоуда қытай әскерлерін талқандау.



Құтлуғ талқандалып, Гобиге шегінді, онда оларды ізіне түсіп қуушы отряд қырып- жойды.



Түркештер түріктерді талқандады. Түріктер ұйғырларды бағындырды.





Құтлуғ қайтыс болды, Мочур таққа отырды. Ұйғырлар, сыгие және хунь Хэсиге көшті.



Мочурдың Линчжоуға шапқыншылығы.





Мочур Империяның қол астына қарауды ұсынды.



Қидандар мен Хидің Қытайға қарсы көтерілісі. Хи түріктермен одақ құрды.



Мочурдың Қытайға шабуылы. Қидандар түріктерге беріліп, Лючэн-ді алды.



Мочурдың Қытайға басып кіруі және империя әскерлерін күйрету. Түріктердің олжамен шегінуі.



Фогюдің кіші хан сайлануы. 70 мың батыс түріктері Қытайға көшті. Түркештер хандығының негіз қалауы.





Мочурдың Қытайға шапқыншылығы. Күлтегіннің Жоңғарияға жорығы, Ыдук-баш түбіндегі шайқас.



Мочурдың Қытайға шапқыншылығы.



Мочур өз қызын Чжунцзунға атастыруды ұсынды. Келіссөздер. Түріктер басмалдарды (Жоңғариядағы) бағындырды.





Империямен соғыс қайта басталды. Минша түбінде Күлтегін Шача Чжунді (Чача-сенгун) талқандады.



Түріктер байырқуды жаулап бағындырды.





Түркештер ханы Үшжеле қайтыс болды. Таққа оның ұлы Согэ отырды.





Түріктер қырғыздар мен аздарды талқандады, Жетісуда түркештер мен соғдылықтарды күйретіп, могэлерді, татаптарды және қидандарды бағындырды.



Қарлұқтардың, аздардың және ізгілердің түріктерге қарсы көтерілісі.





Татаптар империя әскерлерін талқандады.





Қидандар мен татаптар Тан империясына берілді. Мочур өз ұлын әскери қызметке Қытайға жіберді. Қағанаттың барлық тайпаларының көтерілістері.



Ұйғырлар мен қарлұқтар көтерілісінің тыныштандырылуы.



Байырқу жуасытылды, бірақ торуыл құрылып, Мочур өлтірілді. Біліхан таққа отырды. Күлтегін Мочурдың семьясын жойды. Аздар, Ізгілдер және ұйғырлар талқандалды.





Қидандар көтеріліп қытайлықтар мен хиді талқандады: Ымыраға келу.



Сұлу хан ретінде мойындалды.





Басмалдардың, имперліктердің, қидандар мен хидің бірлесуі. Басмалдарды талқандау.



Қытаймен бітім.





Тибеттіктер түріктерден Қытайға қарсы одақ құруды сұрады.Білгіхан бас тартты.



Ганьсуға қоныстандырыл-

ған ұйғырлар көтеріліп, Батыс өлкеге апаратын жолды кесіп тастады, онан соң түріктерге кетті.





Қидандар мен хи түріктерге берілді.





Күлтегін қайтыс болды.





Қидандар талқандалды, ал татаптарды имперліктер бағындырды.



Қидандар мен түріктер имперлікт ер мен татаптарды талқандады. Қидандарды Қытайлықтар талқандады.



Білгіхан уландырылып өлтірілді. Таққа Ижаньхан отырды.





Қидандар қытайлықтарды талқандады.





Қытайлықтар қидандарды екі рет талқандады.





Сұлу өлтірілді. Сары және қара түркештер өзара жауласуда. Имперліктер сарыларды қолдайды.



Ижаньхан өлді. Таққа Білгі- Құтлуғхан отырды.



Мұқырылық-

тардың тарханы —"сары түркештердің ханы болды. Көп кешікпей оны имперліктер өліммен жазалады.



Түрік қағанатындағы дау-жанжал. Азамат соғысы басталды. Білгі-Құтлуғ пен Сюань-хан өлтірілді.



Қара" түркештердің көтерілісі. Иль Итмиш Білгіхан. Ұйғырлар, қарлұқтар, басмалдар көтерілді. Қашқан Озмыш хан сайланды".



Басмалдар Озмышханды өлтірді. Баймэйхан таққа отырды.



Қытай корпусы туристерді талқандады. Ұйғырлар мен қарлұқтар басмалдарды талқандады.



Баймэйді ұйғырлар өлтірді. Түрік қағанатының құлауы. Ұйғыр қағанатының негіз қалауы.



Қарлұқтар мен түркештерді ұйғырлар талқандады.



Пэйло қайтыс болды, таққа Моянчур отырды. Қарлұқтардың бір бөлігі ұйғырларға бағынды.





Тоғыз-татарлар жаулап алынды.





Чиктермен, қырғыздармен, қарлұқтармен, басмалдармен күрес.





Қидандар өз еріктерімен ұйғырларға бағынды.



Қарлұқтар мен басмалдар жеңіп алынды.





Ұйғырлар Тан империясына Ань Лушаньға қарсы одақ құруды ұсынды. Түркеш хандығының "сарылар" және қаралар" болып екіге бөлінуі. Солардың арасындағы күрес.





Ұйғырлар қырғыздарды бағындырды. «Қара» түркештердің жеңісі.



Моянчур қайтыс болды, оған Идигянь мұрагерлік етті. Қарлұқтардың күшеюі, олардың оңтүстікке шабуылы.





Ши Чао и көтерілісін басып жаншуға ұйғырлардың қатысуы.





Тибетпен дау-жанжал және тибеттіктердің жеңілуі.



Қарлұқтар Жетісуды жаулап алды.





Ферғанада қарлұқтарды арабтар талқандады.





Қарлұқтар, Ұйғырия, Тибет, Қытай, Соғды, Ферғана, Усрушана жоне Чач халифатты таныды.



Ұйғырлардың Қытаймен дау-жанжалы: шапқыншылық және олжамен кері оралу.





Дуньмаға хан мен 2 мың ағаманды өлтіріп, өзін хан жариялады.





Ұйғырияның Қытаймен бейбіт келісімі





Татаптар мен тартарлар Қытайға шабуылдады.





Дуньмаға дүние салды; оның ұлы Пангуань хан қойылды.





Ганьсуда ұйғырлар тибеттіктерді талқандады.



Ферғанада арабтар қарлұқтарды күйретті.





Хан уландырылды, оның інісі өлтірілді, таққа оның жас ұлы Ачжо отырғызылды.



Ұйғырлар тибеттіктерді талқандады. Ачжохан өлді, таққа билігі шектелініп ақсүйек Құтлуғ отырғызылды. Ол қырғыздар көтерілісін басып-жаншыды; тибеттіктер мен қарлұқтардан Бесбалықты тартып алды, тибеттіктерді Құшадан айдап шықты. Құшадағы қытайлықтардың қарсыласуын басты.





Батыс қарлұқтарын ташилдер жеңді.





Си-юя Ферғанаға басып кіріп, оның солтүстік бөлігінен тибеттіктерді қуып шықты.





Құтлуғхан өлді; Кюлюг- Білгіхан сайланды. Ұйғырлар Ляньчжоуды алды.



Татаптар татарлармен және ұйрырлармен одақтасып, Қытайға шабуылдады.





Кюлюг-Білгіхан өлді. Бао-ихан отырды.





Қарлұқтар арабтарға қарсы аттанды.



Ұйғырлардың Ганьсудағы үйеңкі алқабына шапқыншылығы.





Ұйғырларға қарсы қырғыздар көтерілді; талқандалды.





Қытаймен бітім және некелік жекжаттық.



Бао-ихан өлді; Чиндэ хан болды. Тибеттіктердің Ұйғырияға басып кіруі.





Чин-дэ өлді; таққа оның інісі Чжаолихан отырды.





Чжаолихаңды астыртын сөз байласушылар өлтірді. Оның жиені Ху дэлэ таққа отырғызылды.





Көтеріліс: Кюлюг бек шатолықтарға арқа сүйеп, ханды өлтірді.



Гюйл атаманы Мохэ қырғыздардың көмегімен Қарақорымды алып, Кюлюг-бекті өлтірді. Пан дэлэ 15 аймақпен батысқа кетті, кейбіреулер Тибетке қашты, қалғандары Үгені хан етіп қойды, ол өзінің қашқындарын асырау үшін қытай шекарасы маңындағыларды тонады.





Үгеханды қытайлықтар талқандады.

Қидандар ұйғырларға қарсы көтерілді.





Үгехан өлтірілді. Энянь дэлэ хан болды.





Энянь дэлэ ұшты-күйді жоғалды, оның ұйғырлары бытырап кетті. Пан дэлэ Дуньхуанда жаңа хандық құрды. Қырғыз Ажосы қайтыс болды.





Ұйғырлық Бугу Цзунь тибет зорлықшысы Куньжоны талқандады. Атаман Бугу Цзунь тибеттіктерден Турфанды, Бэйтінді, Қарашарды және Бугурді тартып алып, Ұйғыр идыкуттігін құрды. Қарлұқтар Қашғарды жаулап алды.

			 Иранның Византиямен

соғысы.





Византияның

Солтүстік Африканы

жаулап

алуы.





Лаздардың Иранға қарсы Византия жағында соғысуы.



Құтырғырлардың Византияға және ұтырғырлардың құтырғырларға шапқыншылығы.



Ираннан Византияға өткенАгванияны сабирлердің жаулап алуы. Византияның Италияны бағындыруы.





Византияда жібек иірудің басталуы.





Парсылар Агваниядағы сабирлерді жеңіліске ұшыратты. Византияның Испанияны (Оңтүстік шығыс) жаулап алуы.



Ираннан Батыс Вэйге елшілік жіберілуі.





Аварлар елшілігінің Византияға келуі.Аварлардың сабирлер мен анттарды талқандауы.

Құтырғылардың Византияға шапқыншылығы.





Хосрой Нуширванның сабирлерді талқандауы.



Иранның Византиямен бітімге келуі. Аварлардың Византияға екінші елшілігі.



Парсылардың эфталиттерді талқандауы.





Сыйларын көбейтуді талап етіп Византияға Авар елшілігінің келуі.





Аврлардың лангобардалармен одағы.



Аварлар Паннонияны басып алды.

Земарх елшілігінің түркіттерге келуі. Парсылар Иеменді жаулап алды.

Армяндар Иранға қарсы көтерілді.



Армения үшін Византияның Иранмен соғысуы.





Византия мен Иранның келіссөздері.



Парсылардың Арменияға шабуылы.





Хосрой Ануширваның өлуі.





Аварлардың Сирмияны басып алуы.





Аварлардың Византияға шабуылдауы.





Византияның аварлармен бітімге келуі.





Византия Боспорды қайтарып берді.



Хазарлардың, гректердің және грузиндердің Агванияға басып кіруін парсылар тойтарды.

Бахрам Чубиннің көтерілісі.





Бахрам Чубиннің жеңілісі. Хосрой Парвиздің таққа отыруы.



Бистамның көтерілісі.





Бистамның өлуі.





Қара-шүрін Түріктің Константинопольге елші жіберуі.





Византиліктердің аварларды жеңуі. Фоки көтерілісі.



Маврикидің өлуі Византияның Иранмен соғысының басталуы.

Түркіттердің қолдауымен құшандардың Иранға қарсы көтерілісі. Тохаристанның Ираннан бөлініп шығуы.



Парсылардың Византияға шабуылы. Дара басып алынды.





Парсылар Марде мен Амиду бекіністерін алды.



Парсылар Сирияны жаулап алып, Халкедонға дейін жетті.





Ираклидің көтерілісі және Фокидің өлуі.





Парсылар Каппадокийлік Кесареяны басып алды.





Парсылар Иерусалимді басып алды.



Парсылар Мысырды жаулап алды.





"Гунн бегін" Константинопольде шоқындыру.





Аварлар Константинопольге дейін жетті.





Аварлардың шегінуі.





Ираклидің парсыларға қарсы шабуылы.



Ираклидің Атрпатаканға басып кіруі.



Ираклидің Киликияға шегінуі.





Византия мен Батыс- түркіттік қағанаттың елшіліктер алмасуы.



Гректер мен түркіттер Тбилисиді қоршауға алды.



Аварлар мен парсылар Константинопольді қоршап алды. Ниневия маңында гректердің парсыларды жеңуі.



Хосрой Парвизді өлтіру. Византия әскерлерінің Ктезифоннан шегінуі.





Византия Иранмен бітімге келді.





Батыс түркіттерінің Арменияға басып кіруі және парсылардың жеңілуі. Батыс түркіттері Закавказьені тазартты.





Құтырғырлардың аварларға қарсы көтерілісі және аварлардың құтырғырларды талқандауы.





Болғарлардың түркіттер қол астынан босануы және олардың тайпаларын Кубраттың біріктіруі.

Арабтардың Сирия мен Месопотамияға басып кіруі.





Арабтар Дамаскіні алды.





Ярмук түбіндегі шайқас.



Кадесия маңындағы шайқас. Иерусалимнің тізе бүгуі.

Арабтар Сириядағы Византия бекіністерін алды және Месопотамия мен Хузстанды бағындырды.





Арабтар Мысырға басып кірді.





Негавенд түбіндегі шайқас. Александрияның құлауы.





Арабтар Ыспағанды алды.





Агван Жеванширінің парсыларға қарсы көтерілісі.





Арабтар Солтүстік Африкаға басып кірді.





Арабтар Кипрді басып алды.





Арабтар Истахрды (Персеполь) алды.



Бижан мен Маху талқандаған Иездегерд Шапат болды. Арабтар Хорасанды басып алды.



Арабтар Жүздан мен Тохаристанға басып кірді.





Арабтардың Маймургке, Балхқа және Хорезмге шапқыншылығы.



Пируз арабтарды Сенстаннан қуып шығарды.



Османды өлтіру. Халифаттағы азамат соғысы. Хазар хандығының құрылуы.





Агван Жеванширі хазарларды талқандады.



Арабтар Агванияны жаулап алды. Омаядтар үстемдігінің орнауы.



Дербент үшін арабтардың хазарлармен соғысы. Арабтар Кабулды алды.





Арабтар Пенджабқа басып кірді.





Арабтар Халкедонды алды.





Хазарлардың болғарларды талқандауы.





Арабтар Мервті, Балхты және Гератты тыныштандырды.





Арабтар Константинопольді қоршауды бастады.



Арабтардың Пайкендке шапқыншылығы.



Аспарух болгарларының Дунайдан көрінуі.

Арабтардың Самарқанд пен Хорезмге шапқыншылығы.





Византия мен Халифаттың бітімге келуі.



Болгарлардың Фракиоға басып кіруі.





Салим ибн-Зиядтың Мауараннахрға шапқыншылығы.





Хазарлардың Арменияға шапқыншылығы.



Хазарлардың Закавказьеге шапқыншылығы.



Византия мен халифат арасында бітім жасалды.





Гректердің Закавказьені оккупациялауы.





Абдаллах ибн-Хазимнің халиф Абдаль-Меликке қарсы көтерілісі.



Абдаллах ибн-Хазим Хорасандағы түрік жиынын қуып таратты.



Абдаллах ибн Хазимнің Мауараннахрға өтуі. Хорасанда халиф үстемдігін қайта қалпына келтіру.



Арабтардың Дербентке басып кіруі.





Юстиниан И-ні тақтан құлату.





Арабтар Кешке шабуылдады.





Халиф әскерлерінің Термезді алуы және Абдаллах ибн Хазимнің өлуі. Кутейба ибн-Мүслімнің Хорасан уәлиі болып тағайындалуы.



Кутейба Балхты алды, бірақ Шағанианнан шегінді.



Кутейба Пайкендті алды.





Кутейба Рамитанды алды, бірақ соғдылықтар, ферғаналықтар мен түркештер оны кейін ығыстырды.



Мухаммад ибн Мерван Дербентті алды. Кутейба Бухарадан шегіндіріліп тасталды.



Кутейба Бухараны алды. Арабшылдығы үшін Ишхид Тархун тақтан түйрілді, таққа Гурек отырғызылды.



Кутейба ІІІоуманды, Нессф пен Кешті алды. Кенгерестер түркештерге тиісті.





Түріктердің түркештер көтерілісін тыныштандыруы. Хорезмдегі дау-жанжал.



Кутейба Хорезмді бағындырып; Самархандты алды. Император Самархандтың басқарушысы етіп Мохэдо түтікті тағайындады.



Кутейба Ходжент пен Ферғананы алды.



Кутейба Чачқа шабуыл жасады.





Бүлікшілік және Кутейбаны өлтіру.





Арабтардың Константинопольді қоршауға алуы.



Хазарлардың Әзербайжанға басқыншылығы.





Арабтардың Аквитаниеге басып кіруі.





Соғдыда арабтарға қарсы көтеріліс талқандалды. Диваштичтің апат болуы.





Асад ибн-Абдаллахты Хуттальянде таулықтар талқандады. Түркештердің араб отрядына шабуылы. Валхтың қалпына келтірілуі.





Хазарлардың Әзербайжанға басып кіруі. Масламның хазарларға қарсы жорығы.





Арабтарға қарсы Соғдыдағы көтерілісті түркештер қолдады.



Арабтар Бухараны алды.



Арабтардың Әзекрбайжанға хазарлар шабуылын тойтаруы.





Константин императорының хазар патшасы қызымен некелесуі.





Мерванның Беленжерге жорығы.





Хорасандағы Харистің көтерілісі.





Соғдылықтар мен түркештердің арабтармен жанқиярлық күресі.



Мерванның Аланияға жорығы. Мерванның лактіктерді бағындыруы.



Мерванның хазарларды Еділде күл-талқан етуі. Мерванның Серирге жорығы.



Наср ибн-Сейяр Самарқандтағы, Чачтағы және Фарабтағы көтерілістерді басып-жаншыды.





Мерван Закавказьені тастап кетті.





Абу Мүслімнің көтерілісі.





Зияд ибн - Салих Талас маңында қарлұқтардың қолдауымен Гао Сянь чжиді талқандады.



Бухар-худат және Усрушан шахы арабтарға қарсы көмек сұрады. Император көмек беруден бас тартты.



Ілміш Құтлуғ түркештердің «қара» ханы.





Абу Мүслімнің қаны үшін Сумбадтың көтерілісі.





Хазарлардың Закавказьеге басып кіруі.





Хазарлар Тибилисиді алды.





Гректердің болгарлармен соғысы.



Хазарияның Аланиямен біріктірілуі.





Соғдианадағы Мұқаннының көтерілісі.





Мұқаннының көтерілісі басып-жаншылды.





Ұлы Карлға тәж кигізу жорасы.





Франктар мен болгарлардың бірлескен күш- жігерімен азар қағанатын талқандау және жою.





Самарқандта халифке қарсы Рафи ибн-Ляйстің көтерілісі; тибеттіктер қолдаған.



Болгарлардың Византиямен соғысы.





Рафи ибн-Ляйстің көтерілісібасып-жаншылды.





Болгарлардың Византиямен соғысы.





Болгар-византия бейбітшілік шарты.





Тахиридтер Хорасан мен Мауараннахрды халифаттан бөлді.





Болгарлардың франктарға қарсы соғысы.





Болгарлардың франктармен бейбіт бітімі.





Афшин Хайдар процесі; ортаазиялық ежелгі халықтар дінінің ақыры. Исфиджабды Нух Саманидтің жаулап алды.





Верендік ант.





ГЕНЕАЛОГИЯЛЫҚ КЕСТЕЛЕР





	ОНОМАСТИКАЛЫҚ КЕСТЕ*



Қатар

Саны



Қытайша

Оқылуы

			 Грекше, арабша, парсыша, армянша, соғдыша оқылуы



Түрікше оқылуы



Аудармасы мен түсіндірмесі



		 			 1

			 2

			 3

			 4

			 5



		 			 1

			 Тумын Или-кэхань

			 -

-

			 Бумын (ор.)

Ильхан

			 Кұрметті атақ жужандарды жеңгеннен соң 552 ж. қабылданды. Оған дейін жабғы делінді.



		 			 2

			 Шидяньми//Шэ дими немесе Сэдими Мохеду шеху Шисин було- кэхань

			 Сильзивул\\ Диза вул (гр.) Синджибу (арм.) Хакан-и-чин(парс.) Стемби - хаган (гр.)

			 Истеми (ор.) баһадур - жабғу

			 Салыстырыңыз: угорлық «Истэн» - аталар әруақтары.

Батыр - ханның орынбасары (Құрамды құрметті атақ).

Он тайпа ханы (Қытайлық жалпы белгілеу).



		 			 3

			 Коло Исигикэхань

			 Аксель (гр.)

			 Қара Ыссық хан

			 «Қара Ыссық хан»



		 			 4

			 Мугань (Муюй) -кэхань

Сыгинь \\ кигинь





Цзушу \\ кушу

Яндуь

			 -

-

-

-

			 -



-





Кушу

Янды

			 ?; Муюи -дұрыс оқылмауы.

«Жиен, немере» - атақ.

«Құс»- есім

«Жеңімпаз» - жалған аты.



		 			 5

			 Тобо- кэхань





Арсила

			 Тапухань (?)



Арслан

			 «Патра» (Қайырсадақа жинауға арналған будда табағы)- жалған аты

«Арыстан»- есім



		 			 6

			 Жутань

Були- кэхань

			 -

Бо - хан (гр.)

			 Йодхан (?)

Бурихан

			 «марқұм, өлген».

«Қасқыр» (Бұл - әкесі мен ұлы болуы мүмкін)



		 			 7

			 Дяньгу \\Дяньгю

Дату- кэхань





Бугя- кэхань

Симянь- кэхан

			 Кара Журин

Тюрк (парс.)





Тарду (гр.)

Биягу (парс.)

			 Кара Чурин

Тюрк





Тардушхан

Бокехан

			 «Кемтар, алапес түрік».

«Елдің батыс қағанатының ханы».

«Батыр, құдіретті»

«Батыс шет аймақ ханы».



		 			 8

			 Таньхань- кэхань

			 Турксанф (гр.)

			 Тамганхан (?)

			 Бірдей деп асюшылық жанама мәліметтер негізінде жасалды, ал есімін қалпына келтіру жорамалды.



		 			 9

			 Шету\\ Нйету және Дитоу \\ Етоу

Эрфу- хан Шад

Или- гюйлу ше

Мохе Шаболо- кэхань



Шаболио

			 -





-

-



-

-

			 -





Эр бег шад

Иль кюлюг

Шад

Бага Ышбарахан

			 -

«Ержүректі» .

«Елдің атақты бегі».

«Әулиелі құдіретті хан».

«Тонаушы» жалған аты.



		 			 10

			 Чулохоу

Шеху - кэхань





Мохэ-кэхань

			 -

-





-

			 Чулу \\ Чоллиг

Жабгухан





Багахан

			 «Тау - асты шөл дала».

Хэу \\ хоу - екінші сатыдағы қытай кінәздік атағы.

Түріктік баламасы белгісіз.



		 			 11

			 Далобянь





Або- кэхань

			 Турум (гр.)





Абруй (парс.)

			 Торэмен





Апахан

			 Оның талабының көрінісі - «Мен заңдымын».

«Байырғы хан», бірақ аға \\ басты емес



		 			 12

			 Яньло \\ Аньло

Диэр – кэхань

			 -

-

			 Амрак

-

			 «Тыныш, момын».

«Екінші дәрежелі».



		 			 13

			 Дилеча\\ Дигинша



			 Тегин - шад

			 Құрметті атақ.



		 			 14

			 Моходу- хэу

-





Кюйли Сыби- кэхань

			 -

Органа (гр.) ?





-

			 -

Ураган немесе Ураг ?





Кюлюг Сибирхан

			 Баһадүр бек

«Дауыл» немесе «әйел жағынан байырғы жекжат» - жорамалды.

«Даңқты сібір ханы»



		 			 15

			 Янсодэлэ \\ тегин





Дулу- кэхань

			 Соух\\ сойа\\ Сав э (парс.)

Шаба (арм.)

-

Шири- кишвар

			 Янг Соух тегин



Дулухан



Иль - Арслан

			 «Жаңа \\ қатты суық».





«Халық арыстаны» - С.П. Толстовтың болжамы.



		 			 16

			 Юн Юйлюй

Дулань – хан

			 Хормиздің туысы болмаған хан

			 Юн улуг

			 «Көтерілген» (жоғары) тағдыр \\ үлес - жалған аты. (көтеріңкі жазмыш).



		 			 17

			 Дусилу \\ Дусулу

			 -

			 Тюзлюк

			 «Ымырашыл» -жалған аты; жеке өз есімі белгісіз.



		 			 18

			 Жаньган



Тули - кэхань

Кимин- кэхань

Кижин -кэхань



Или Мидоу...

			 -



-

-

-



-

			 Жангар



Толисхан



-

-

Иль бирды

			 «Жеңімпаз» құрметті атағы.

Шығыс қанат ханы.

-

-

«Ел берді…»



		 			 19

			 Шаболо Сунишише

			 -

			 Ышбара Сунишишад

			 «Шунидің (тайпа) құдіретті бегі».



		 			 20

			 Нили-кэхань

			 Иаль тегин (ар.)

Пармуда (парс.)

			 Иль -тегин

Буюрук

			 «Тақ мұрагері».

«Поручик»- шен.

Офицерлік шені бар оның әскерде өз әкесі болды, ал «мұрагер» аталу себебі әкесі өлгеннен кейін де тақ оның атасының иелігіне жатты.



		 			 21

			 Поши – дэлэ

			 -

			 Басыл - тегин

			 «Құрбан-ханзада».



		 			 22

			 Шегуй – кэхань

			 -

			 Шегуихан

			 Сяньбилік сөз және аударуға келмейді.



		 			 23

			 Тун –шеху- кэхань

			 «Солтүстік патшасы» (арм.)

			 Тонг- жабгухан

-

			 «Ұлы жабғы»-атақ.

Батыс өлкесінің гегемоны.



		 			 24

			 Мохэ – ше

-

			 -

Зигевил

			 Бага- шад

Эльтебер

			 «Әулие бек»

«Уәли»



		 			 25

			 Шиби- кэхань

Дуги \\ Токи- ше

			 -

-

			 Шибирхан

Тюрк -шад ()

			 «Сібір ханы» (дауыссыз дыбыстың өтуімен).

Өз ұлысындағы түрік бегі.



		 			 26

			 Чуло- кэхань



Чжиги -ше



Сылифо-ше

			 -



-



-

			 Чулу \\ Чоллиг

Хан

Жигит -шад



Силиг - бег - шад

			 Атақ (қара №10)



«Жарайсың бек» -жалған аты.

«Сұлу бек- шад» -атақ.



		 			 27

			 Хелли \\ Сели - кэх

Ань

Дуби

Мохэду – ше

			 -



-



-

			 Кат Ильхан



Тугбир (?)

Багадур- шад

			 Елдің қатал ханы.



Ту беруші?

Батыр- шад.



		 			 28

			 Дамань



Нигю - Чуло - хан

Гэсана

			 -



-

-

			 Таман \\ Тамган (?)



Арслан (?)

			 ?



?

Арыстан



		 			 29

			 Киу Дату - ше



Ту - у Гоба кюе- кэхань

			 -



-



			 Кюль Тардуш -шад

			 Атақ (қар. №7 )



		 			 30

			 Дату- ше

			 -

			 Тардуш -шад

			 Атақ (қар. № 7)



		 			 31

			 Шили дэлэ \\ Тел и -дэлэ

Иби Бололюй \\ (ше) болосы (дұрысы)

Шеху - кэхань

Сы - шеху - кэхань

			 -



-



-

-

			 Толис - тегин



Ирбис Ышбара



Сыжабғыхан

Сыжабғыхан

			 «Шығыс қанат қанзадасы».

«Құдіретті барыс».



Күштеумен \\ опасыздықпен таққа қолы жеткен жабғы хан.



		 			 32

			 Дулу- кэхань



Нишу

Гяна - ше

Туналэу балиби \\ сылиби

Дулу – хан

			 -



-

Кьана (парс.)





-

			 Дулухан



-

-



Тонг алып силиг бир (?)

			 Хандық атақ (қысқартылған).

Кінәздік атақ.

«Ұлы батыр, көрікті Дулубек» -хандық атақ (толық түрі).



		 			 33

			 Тунво \\ Тонга -ше

Шаболо Хилиши \\ Телиши-кэх ань

			 -

-

			 Тонг - шад

Ышбара Толисшадхан

			 «Ұлы бек» - атақ.

Атақ





		 			 34

			 Були - ше

И - були - ше

Шегуй - тэгин

Кюе

			 -

Шад (арм.)

-

-

			 Бури - шад

Иль Бури -шад

Шегуй -тегин

Кюль (ор.)

			 «Бөрі»

«Ел бөрісі»



		 			 35

			 Шибоби

Нибу- шад

Тули –кэхань

			 -

-

-

			 -

-

Толисхан

			 ?

?

«Шығыс қағанат ханы»



		 			 36

			 Юйше – ше

			 -

			 -

			 ?



		 			 37

			 Шэни \\ Шор

			 -

			 Шоно (монг.)

			 «Қасқыр»



		 			 38

			 Юйгу- ше

Иби Дулу- кэхань

			 -

-

			 Юкук -шад

Ирбис Дулухан

			 «Үкі»

«Барыс»



		 			 39

			 Чженчу чеху

Инань



Сыби- дату- шад

			 -

-



-

			 Женчу

Ынан



Сибир –тардуш-шад

			 «Інжу»

Атақ; тікелей мәні: «Жабайы жақын» (қыт.) және «Сенімді адам» (түрік.)

Шындыққа жатпайтын атақ. Іс жүзінде ол Тохаристанның жабғысы болды.



		 			 40

			 Ими Нишу Сыбили



Ли сымо шуай

			 -



-

			 ?? алып



-

			 ?? Батыр



Сый- құрметтен айрылған қытай фамилиясы, қолбасшысы.



		 			 41

			 Бихэду (дұрыс емес); (керек) [Нуши] би [мо] хэду шеху

Иби Шаболо шеху – кэхань

			 -





-



			 ?

Баһадүр -жабгу



Ирбис Ышбара жабгухан

			 «Нушибилік батыр» - жалған аты.



Атақ (қар. №31).



		 			 42

			 Икюйлиши

Иби кэхань



Мохэду Иби кэхань

			 -

-



-

			 Илькюлюг шад

Ирбисхан

Баһадүр Ирбисхан

			 «Елдің даңқты бегі» - атақ.



-



		 			 43

			 Хэлу





Шаболо-шеху

Шаболо- кэхань

			 -





Бижан (парс.) (Х ғ. Түпкі материалы болғандықтан негізделмеген атақ болуы мүмкін).

			 Халлыг (?)



Ышбара- жабгу

Ышбарахан

			 «Көтерілген»?- жалған аты, есімі белгісіз.

«Құдіретті хан» деген атақ.



		 			 44

			 Мише



Килиби \\ Сылиби

Дулу - кэхань

Хинисиван - кэхань

			 -



-

-

-



			 ?...мыш



Алып



-

			 Тек суффиксі ғана аман сақталып қалған.

Батыр (атақ).

«Жоғалтқан ұлылығын қалпынакелтірген хан» (қыт. Жалған аты).



		 			 45

			 Бучжень





Дулу-шеху

Гивангюе -кэхань

			 -





-

-

			 -





Дулу жабгу

-

			 «Шындыққа ұмтылушы, сөз жеткізуші» (қыт.).



Атақ

Қыт. Жалған аты.



		 			 46

			 Иби Шегуй -кэхань

			 -

			 Ирбис Шегуйхан

			 -



		 			 47

			 Деюнь \\ Хиюнь



Мохэду – шеху

			 -



-

			 Тьеин



Баһадур жабгу

			 «Ботахан» -еркелету есімі.

Атақ.



		 			 48

			 Юанькин

			 -

			 -

			 «Жоғалтқан ұлылығын қалпына келтіруші».



		 			 49

			 Хянь

			 -

			 -

			 ?



		 			 50

			 Хушэло

Були – ше

			 -

-

			 Кушрак

Бури -шад

			 «Шымшық

«Бөрі бек»



		 			 51

			 Хуай- дао

			 -



			 -

			 ?



		 			 52

			 Хинь (Синь)

			 -

			 -

			 ?



		 			 53

			 Хубо

Ичжу Чеби- хан



			 Ильчур

Кюбэхан

			 Алтай тармағы.



		 			 54

			 Нишуфу

			 -

			 Нишу бек

			 -



		 			 55

			 Фунянь

			 -

			 -

			 ?



		 			 56

			 Гудулу

			 -

			 Құтлұғ Ілтерісхан

			 «Бақытты».



		 			 57

			 Мочжо

			 Мочур

			 Қапағанхан

			 «Жыртқыш хан».



		 			 58

			 Фугюй

Кюси хан



-

			 Богю

			 -

Дұрысы: «Тоси» «Батысты билеуші» деген жалған ат (қыт.).



		 			 59

			 Яньвочжи

			 -

			 Ягычи

			 Дуан басы.



		 			 60

			 Иние-хан

			 -

			 Инэльхан

			 -



		 			 61

			 Мо-тегин

			 -

			 Бек-тегин

			 -



		 			 62

			 Дусифу

			 -

			 Тюзель-бек

			 «Дауласуды жайғастыратын бек, делдал».



		 			 63

			 Могилянь

			 -

			 Бильгехан

Богю

			 «Ақылдыхан; ер».



		 			 64

			 Кюе дэле

(Гюй дэле)

			 Кур - тегин (ар.)

			 Кюль - тегин

			 -



		 			 65

			 Ижань – хан

			 -

			 Иоллығтегин

			 -



		 			 66

			 Бигя (Бугя) Гудулу –хан

			 -

			 Бильге Құтлуғ -хан

			 «Ақылды, құтты хан».



		 			 67

			 Панькюэ – дэле

			 -

			 Пан Кюль-тегин

			 -



		 			 68

			 Усу – миши

			 -

			 Озмыш- тегин

Озмышхан

			 -



		 			 69

			 Баймэй - хан

Хулунфу

			 -



Кулун бек

			 «Аққас» «Құлын бек»



	 	* Ономастикалық кесте бірінші қағанат хандары есімдерінің әртүрлі оқылуын жүйелеуге жәрдемдеседі және түрік есімдерінің өзге тілді түпкі материалдардан белгілі естілуін қалпына келтіру жөнінде атқарылған жұмыс нәтижелерін нақты көрсете алады.

	Дәлелдеме кітап тексті мен жолма жол ескертулерде бар. М.Ф.Хван жұмыстың синологиялық бөлімін менімен бірлесіп орындады, бұл жәрдемі үшін оған өз алғысымды білдіремін. Қысқартулар: ар. - Арабша; арм. - Армянша; гр. - Грекше; ор. - Орхондық текстер; парс. - Парсыша; қыт.- Қытайша; (?) – бұдан әрі тексеруді қажет ететін дұдамалды жәйттер.





ПАЙДАЛАНЫЛҒАН ӘДЕБИЕТТЕР


	Алексеев В. М., Ежелгі қытайлықтар өз шекараларының күзетінде — "ССРО ҒА Хабарлары", әдебиет пен тіл бөл., IV том 1945, 5-шығ.

	Анохин А. В., Шығыс Азияны зерттеу үшін Орыс Комитетінің тапсыруы бойынша 1910-1912 жж. Алтайга саяхат кезінде жинастырылған алтайлықтардың шамандығы туралы материалдар.— "Ресей Ғылым академиясы жанындағы Антропология мен этнография музейінін жинағы", IV т., (б. м.), 1924, № 2.

	"Қытай поэзиясының антологиясы", 2-т., М., 1957.

	Анучин В. И., Енесей остяктары ишмандығының очеркі,— "Ғылым академиясы жанындағы Антропология мен этнография музейінің жинағы", II т., 2., СПб., 1914.

	Аристов Н. А., Түрік тайпалары мен халықтарының этникалық құрамы және олардың саны жөніндегі мәліметтер туралы мақалалар,— "Тірі ескілік", X, IV т., 1896 (жеке басылым).

	Артамонов М. И., Ежелгі Дербент,— Советтік археология, УШ, 1946.

	Артамонов М. И., Хазарлар тарихы, Л., 1962.

	Артамонов М. И., Хазарлардың ең ежелгі тарихының очерктері, Л., 1936.

	Балдаев С. П., Буряттардағы табылған археологиялық олжаларға табынушылық.—"Антропология мен этнография музейі Сібір бөліміндегі ИП баяндамалар", 1949.

	Балями, Тарихи Табари, готтық қолжазба (парсы тілінде).

	Банзаров Д., Қара сенім, СПб., 1891.

	Бартольд В. В., Иранды тарихи-географиялық шолу, СПб., 1903.

	Бартольд В. В., Қырғыздар, Фрунзе, 1943.

	Бартольд В. В., Орхон ескерткіштері туралы жаңа зерттеулер,— Халық ағарту министрлігінің журналы, 1889, 9-10 шығ.

	Бартольд В. В., Ғылыми мақсатпен Орта Азияға барған сонар туралы есеп, СПб., 1897.

	Бартольд В. В., Моңғолдыкқ дәуірге дейінгі Туркстандағы христиандық туралы,— Ресей Археологиялық қоғамы Шығыс бөлімінің жазбалары, 8-т., 1893.

	Бартольд В. В., Томсен және Орта Азия тарихы, II гр., 1926.

	Бартольд В. В., Моңғол басқыншылығы дәуіріндегі Түркістан, СПб., 1900.

	Баскаков Н. А., Алтай тілі, М., 1958.

	Баскаков Н. Түрік тілдері, М., 1960.

	Беленицкий А. М„ VI ғасырдағы Гераттың тарихи топографиясы. Әлішер Новаи, Мақалалар жинағы, М.— Л., 1946.

	Бердзенешвили Н., Джавахишвили И. және Джанашиа А., Грузия тарихы, Тбилиси, 1946&

	Березин И. Н., Абулғазы тарихы, I б., Казан, 1854.

	Бернштам А. Н., Солтүстік Қырғызияның археологиялық очеркі, Фрунзе, 1941.

	Бернштам А. Н., Б. з. VI-VIII ғғ. түріктерде таптар мен мемлекеттің пайда болуы туралы мәселеге—"Энгельстің "Семьяның, жеке меншік пен мемлекеттің шығуы" кітабынын 50 жылдыгғына арналған мақалалар жинағы", М.— Л., 1936.

	Бернштам А. Н. VIII ғ. ту-гюдің тектік құрылымы (Күлтегін ескерткішін зерттеу мәселесіне),— "Материалдық мәдениет тарихы мемлекеттік академиясының хабарлары", 103-шығ. 1934.

	Бернштам A. Н., VI-VIII ғғ. орхон-енесей туріктерінің әлеуметтік-экономикалық құрылысы, Л., 1946.

	Богословский В. А., Тибет халқы тарихының очеркі, М., 1962.

	Бо Цзю-и, Өлеңдер, Л. Эйдлиннің аудармасы, М., 1953.

	Бичурин Н. Я. (Иакинф), Моңғолия туралы жазбалар, III б., СПб., 1828.

	Бичурин Н. Я. (Иакинф), Ерте замандарда Орта Азияны мекендеген халықтар жөніндегі мәліметтер жинағы, І-ІІІ т., М.—Л., 1950-1953.

	Бичурин Н. Я., Орталық және Шығыс Азияның тарихи географиясы бойынша мәліметтер жинағы, Чебоксары, 1960.

	Васильев В. П., Буддизм, I, СПб., 1859—1869.

	Васильев В. П., Кошоцайдам мен Қарабалғасундағы орхон ескерткіштеріндегі қытай жазулары,—"Орхон экспедициясы енбектерінің жинағы", III т., СПб., 1897.

	Викторова Л. Л., Моңғол тайпаларының Қиыр Шығыста таралып орналасуы жөніндегі мәселеге,—"Ленинград мемлекеттік Университеті ғалымдарының жазбалары", № 256, 1958.

	Гаврилова А. А., Кудырге, кандидаттық диссертация авторефераты, М.— Л., 1951.

	Гафуров Б. Г., Тарихи мухтасари халки тацик, (Душанбе), 1947.

	Гелиодор, Эфиопика, Егуновтың аудармасы, М.— Л., 1932.

	Голубовский П., Татарлар басқыншылығына дейінгі пененегтер, торктар және қыпшақтар, СПб., 1884.

	Грач А. Д., Туваның көне түріктік сымбаттары, М., 1961.

	Граф А., Кучияк П., Алтай ертегілері, М., 1939.

	Григорьев В. В., Шығыс немесе Қытай Түркістаны, СПб., 1873.

	Грумм-Гржимайло А. Г., Григорий Ефимович Грумм-Гржимайлоның істері мен күндері, М., 1947.

	Грумм-Гржимайло Г. Е., Батыс Моңғолия мен Ұрынхай өлкесі, II т., Л., 1926.

	Грумм-Гржимайло Г. Е., Амдо мен Хухунор облысының Этнолоиясы жөніндегі материалдар, СПб., 1903.

	Грумм-Гржимайло Г. Е., Батыс Қытайга саяхатты суреттеу, I т., СПб., 1896.

	Грумм-Гржимайло Г. Е., Тарихи мерзім аралығында Орталықтағы Азияда шөл далалардың өсіп, жайылымдықтар мен мәдени егістік жерлердің құрып кетуі,—"Мемлекеттік географиялық қоғамның Хабарлары, 65-т., 1933, 5-шығ.

	Гумилев Л. Н., Тугю-туріктерінің алтайлық тармағы,— Совет археологиясы, 1959, № 1.

	Гумилев Л. Н., Бахрам Чубин,— "Шығыстану проблемалары", 1960, № 3.

	Гумилев Л. Н„Феофилакт Симокатт "Тарихындағы түрік ханының өмірбаяны және ол нақты шындығында,— Византийлік шежіре, XXVI т., 1965.

	Гумилев Л. Н., Византия түпкі материалдарының негізінде Бірінші түрік қағанатындағы уұы жанжал,— Византийлік шежіре, XX т., 1961.

	Гумилев Л. Н., Көне Тибеттің ұлылығы және құлауы,— академик В. В. Струвені еске түсіруге арналған (басылуда) "Шығыс елдері мен халықтары" жинағы.

	Гумилев Л. Н. 589 ж. соғыс және Герат шайқасы,—"Тәжік ССР Ғылым академиясы қоғамдық ғылымдар бөлімінің хабарлары", 1960, № 2 (23).

	Гумилев Л. Н. Дінлін проблемасы,— "Бүкілодақтық географиялық қоғамның хабарлары", 91-т., 1959, № 1.

	Гумилев Л. Н., Я. Я. Бичуриннің еңбектеріндегі Әлемдік тарих жағдайынан алғандағы қытайдың хронологиялық терминологиясы. — Н. Я. Бичуриннің Шығыс және Орталық Азияның тарихи географиясы бойынша мәліметтерінің жинағы кітабында, Чебоксары, 1960.

	Гумилев Л. Н., Тибеттің көне тарихындағы аңыздар және шындық, — "Әлем мәдениеті тарихының хабаршысы", 1960, № 3.

	Гумилев Л. Н., Көне түріктер мен ұйғырлардың ордалары мен тайпалары —"Бүкілодақтық географиялық қоғамның этнография жөніндегі материалдары", № 1, Л., 1961.

	Гумилев Л. Н. Бахрам Чубиннің ерлігі. Л., 1962.

	Гумилев Л. Н., Маршак Б. И., Хван М. Ф., Көне түріктер жөніндегі талос,—"Бүкілодақтық географиялық қоғамның этнография жөніндегі баяндамалары", № 1(4), Л., 1965.

	Гумилев Л. Н., Тұйық мазардан табылған жауынгерлер статуэткалары,— "Антропология мен этнография музейінің жинағы", 12-т., Л., 1949.

	Гумилев Л. Н. Жоқ болып кеткен үш халық,—"Шығыс елдері мен халықтары", II т., М., 1961.

	Гумилев Л. Н., Түріктердің VI-VIII ғасырлардағы үлесті-сатылы жүйесі (мемлекеттіліктің ерте түрлері жөніндегі мәселеге),— Советтік этнография, 1959, № 3.

	Гумилев Л. Н., Хунну, М., 1960.

	Гумилев Л. Н., IV ғасырдағы эфталиттер мен олардың көршілері,— Ежелгі тарих хабаршысы, 1959, N9 1.

	Дамдинсурэн Ц., Гэсэриаданың тарихи тамыры, М., 1957.

	Данте Алигьери, Тамұқ, Х-ән, 89-90-өлеңдер.

	Десгунис С., Византия тарихшылары, СПб., 1860.

	Джавахишвили И. А., Грузин халқының тарихы, I т., Тбилиси, 1951.

	Диль Ш., VI ғ. Юстиниан және византийлік цивилизация, СПб., 1908.

	Ду Фу, Өлеңдер, А. Гитовичтің аудармасы, М., 1955.

	Евтюхова Л. А., Солтүстік Алтайдың тac сымбаттаулары,—"Мемлекеттік тарих музейінің еңбектері", XVI т., М., 1945.

	Евтюхова Л. А., Киселев С. В., Көпені селосы маңындағы белгі тac,— "Мемлекеттік тарих музейінің еңбектері", XI т., М., 1940.

	Жирмунский В. М., Алпамыс туралы аңыз және батырлық ертегі, М., 1960.

	Иностранцев К. А., Сасанидтік суреттемелер, СПб., 1909.

	Иностранцев К. А., Хунну және ғунндар, Л., 1926.

	Иакинф, Қытай империясының жер бедерін суреттеу, Татар АССР Мемлекеттік архиві, 10-хор, 830-құжат.

	Иакинф Бичурин, Тибет пен Хухунордың тарихы, I т., СПб., 1833.

	Иакинф Бичурин, Қытай тарихы, қолжазба, ЛОИІІА, 7-ф. "X ғасыр жазушысы агваин Моисей Каганкатвацийдің тарихы", армян тілінен К. Паткановтың аудармасы, СПб., 1861.

	Кабанов С. Н., Кидариттер астанасы туралы мәселеге,— Ежелгі тарих хабаршысы, 1953, № 2.

	Кармышева Б. X., Өзбек құрамындағы "түріктер" этнографиялық тобы,— Советтік этнография, 1960, № 1.

	Катанов Н. Ф., Шығыс хронологиясы,—"Солтүстік-Шығыс археологиялық және этнографиялық институтының хабарлары", I т., Қазан, 1920.

	Кисилев С. В., Оңтүстік Сібірдің ежелгі тарихы, М., 1951.

	Клюкин И. Н., Төлістер мен тартуштар тайпасы жөніндегі жаңа деректер,— "ССРО Ғылым академиясы Қиыршығыстық бөлімінің хабаршысы", 1932, № 1-2.

	Кляшторный С. Г., Уланком жазуының тарихи бағалануына,—"Шығыс эпиграфикасы", XIV, 1961.

	Кляшторный С. Г., Жетісудағы соғдылықтар,— Советтік этнография, 1959, № 1.

	"Марко Поло кітабы", М., 1955.

	Козин С. А., Құпия шежіре, М.— Л., 1941.

	Козлов П. К., Моңғолия және Амдо, М.— Пг., 1923.

	Козьмин Н. Н., Орхон ескерткіштерінің авторы Иоллығ-Тегін атысының таптық келбеті,— "С. Ф. Ольденбургке", жинақ, Л., 1934.

	Кононов А. Н., "Түрік термінін талдау тәжірибесі,— Советтік этнография, 1947, № 1.

	Кононов А. Н., Түркмендердің шежіресі Хива ханы Әбілғазының шығармасы, М.—Л., 1958.

	Конрад Н. И., Қытай гуманизмінің басталуы,— Советтік Шығыстану, 1957. № 3.

	Константин Багрянородный, Фемалар туралы және Халықтар туралы, М., 1899.

	Корш Ф. Е., Түрік тайпаларының ең көне халықтық өлеңі, СПб., 1909.

	Кулаковский Ю., Византияның тарихы, III т., Киев, 1915.

	"Корей классикалық поэзиясы", М., 1956.

	Крачковский И. К., Араб поэзиясы,— Таңдамалы шығармалары, II т., М.— Л., 1956.

	Кузнецов Б. И., Тибеттің "Патшалар үрім-бұтақтарының жарқын айнасы шежіресі. Л., 1961.

	Кызласов Л. Р., Енесей жазуы ескерткіштерінің мерзімін жаңадан белгілеу,— Советтік археология, 1960, № 3.

	Кызласов Л. Р., Түрік қағанаты дәуіріндегі Тува (V—VIII ғ.),— "Москва университетінің хабаршысы", 1960, № 1.

	Кюнер Н. В., Оңтүстік Сібір, Орталық Азия және Қиыр Шығыс халықтары жөніндегі қытай хабарлары, М., 1961.

	Лессар П. М., Ашхабад тан Гератқа дейінгі 1882 ж. жолдар. "Азия жөніндегі географиялық және статистикалық материалдардың жинағы, VI шығарылуы; СПб., 1883.

	Лившиц В. А. Муқ тауынан табылған соғдылық екі құжат,— Ежелгі тарих хабаршысы, 1960, № 2.

	Малов С. Е. Түріктердің енесейлік жазуы, М.— Л., 1952.

	Малов С. Е., Көне түрік жазуының ескерткіштері, М.— Л., 1951.

	Малов С. Е., Моңғолия мен Қырғызияның көне түрік жазуының ескерткіштері, М.— Л., 1959.

	Малов С. В., Батыс Қытай түріктерінің "яда" шамандық тасы,— Советтік этнография, 1947, N9 1.

	Малшы-Мерген, Алтайдың ерлік дастаны, Ойрот облыстық ұлттық баспасы, 1947.

	Манандян Я. А., Ираклидің парсы жорығының желістері,— Византийлік шежіре, Ш т., 1950.

	Марғұлан А. X., Қазақ киіз үйі мен оның жабдықтары,—"Антропологиялық және этнографиялық ғылымдардың VII Халықаралық конгресі", М., 1964.

	"Марко Поло кітабы", М., 1955.

	Массой М. Е., Ертеде Bombix mori—"Белек" жібек құртын тарату тарихынан үзінді, С. Е. Маловтың құрметіне арналған жинақ, Фрунзе, 1946.

	Мелиоранский П. М., Күлтегінге арналған ескерткіш, СПб., 1899.

	Менандр, "Византия тарихшылары" кітабында, С. Дестунистің аудармасы, СПб., 1860.

	Месхиа Ш. А., Гвртишвили Д. В., Думбадзе М. К., Сургуладзе А. Н., Тбилиси тарихы, Тбилиси, 1958, (грузин тілінде).

	М. К., 1959 ж. археологиялық экспедициялар,—"Москва Университетінің хабаршысы", IX ер. 1960, № 3.

	Молнар Э., Венгр халқы этногенезі мен көне тарихының проблемалары, Будапешт, 1955.

	Наршахи, Бұхараның тарихы, Н. Лыкошиннің аудармасы, Ташкент, 1897.

	Окладников А. П., Якут АССР-інің тарихы, орыс мемлекетiне қосылғанға дейінгі Якутия, М.— Л., 1955.

	Окладников А. П., Приморьенің шалғай өткендегісі, Владивосток, 1959.

	Окладников А. П., Прибайкальенің неолиті мен Қола дәуірі, III т., M.— Л., 1955.

	Паллади Кафаров, Юан-чао-ми-ишге ескертпе,—"Пекиндегі Ресей діни миссиясы қызметкерлерінің енбектері", IV т., СПБ., 1872.

	Патканов К., Ван жазулары,— Халық ағарту министрлігінің журналы, 230- б., 2-т.

	Пигулевская Н. В., Византия дипломатиясы және жібекпен сауда жасау,— Византийлік шежіре, I/XXVI/-T., 1947.

	Пигулевская Н. В., VI-VIII ғғ. шебіндегі Византия мен Иран, М.— Л., 1946.

	Пигулевская Н. В., Үндіге барар жолдағы Византия, М.— Л., 1951.

	Пигулевская Н. В., Ерте ортағасырдағы Иран қалалары туралы мәселеге,— Советік Шығыстану, 1955, № 6.

	Пигулевская Н. В., СССР халықтарының тарихы жөніндегі сириялық түпкі материалдар,—"Ғылым академиясы Шығыстану институтының еңбектері", IV т., 1941.

	Плано Карпини, Моңғолдардың тарихы, А. И. Малеиннің аудармасы, СПб., 1911.

	Позднеев Д., Ұйғырлардың тарихи очеркі, СПб., 1899.

	Покотилов Д., Мин әулеті дәуіріндегі шығыс моңғолдарының тарихы, СПб., 1893.

	Попов А. А., Нганасандар, Л., 1948.

	Попов А. А., Тавғылықтар, М.— Л., 1936.

	Попов И., Тибеттегі ламаизм, оның тарихы, ілімі және мекемелері, Қазан, 1898.

	Потапов Л. П., Алтайлықтардың ерлік дастаны,— Советтік этнография, 1949, № 1.

	Потапов Л. П., Алтайдағы таулардың әулиелігі,— Советтік этнография, 1946, № 2.

	Потапов Л. П., Көшпелілердегі феодалдық қарым-қатынастың ертеректегі түрлері,— "Хакас тіл, тарих және әдебиет ғылыми-зерттеу институтының жазбалары", I шығарылуы, Абакан, 1952.

	Прокопий Кесарийский, Римдіктердің парсылармен соғысының тарихы, С. Дестунистің аудармасы, I бел., СПб., 1876.

	Птицын Г. В., "Шах-Намэ географиясы жөніндегі мәселеге,—"Мемлекеттік Эрмитаждың Шығыс бөлімінің еңбектері", IV т.; 1947.

	"Плано Карпини мен Вильгельм Рубриктің шығыс елдеріне саяхаты", М., 1957.

	Радлов В. В., Ежелгі Моңғолияның атласы, СПб., 1892-1899.

	Радлов В. В., Ұйғырлар жөніндегі мәселеге, СПб., 1893.

	Радлов В. В., Түріктік атаулар сөздігінің тәжірибесі, II т., СПб., 1899.

	Радлов В. В., Императорлық Ғылым академиясының мархабатты рұқсатымен Орхон өзені бассейнін археологиялық зерттеу үшін жабдықталған экспедицияның жұмыс нәтижелері жөніндегі алдын ала ecеп,—"Орхон экспедициясы енбектерінің жинағы", I т., СПб., 1892, № 7.

	Радлов В. В., Ұйғыр хандарының құрметті атақтары мен аттары,— Орыс археологиялық қоғамы Шығыс бөлімінің жазбалары, 1891, № 5.

	Рамстедг Г. И., "Селенгі тасы" жазуының аудармасы, —"Орыс императорлық географиялық қоғамы Приамур бөлімі Троицкосавск-Кяхтинск бөлімшесінің еңбектері", XV т., СПб., 1914, I шығарылуы.

	Ратцель Ф., Халықтану, II т., СПб., 1901.

	Рашид-ад-Дин, Шежірелер жинағы, И. Н. Березиннің аудармасы, Кіріспе, СПб., 1858.

	Рашид-ад-Дин, Шыңғысхан тарихы, И. Н. Березиннін аудармасы, СПб., 1868.

	Рашид-ад-Дин, Шежірелер жинағы, I т., М.— Л., 1952.

	Роборовский В. И., Шығыс Тянь-Шань мен Нань-Шаньға саяхат, М., 1949.

	Рубрук Г., Шығыс елдеріне саяхат, М., 1957.

	Руденко С. И., Скифтік дәуірдегі Таулы Алтай халықтарының мәдениеті, М.— Л., 1953.

	Руденко С. И., Скифтік дәуірдегі Орталық Алтай халықтарының мәдениеті, М.— Л., 1960.

	Себеос, Император Ираклдың тарихы, армян тілінен К. Патканьяннің аудармасы, СПб., 1862.

	Синха Н. К., Банерджи А. Ч., Индияның тарихы, М., 1954.

	Стеблева И. В., VI-XIII ғасырлардағы түріктердің поэзиясы, М., 1965.

	Струве В. В., Рецензия: К. В. Тревердің Очерктеріне,— Ежелгі тарих хабаршысы, 1960, № 3.

	Струве В. В., Зороастризм Отаны,—"Оңтүстік түрікмендік археологиялық комплексті экспедицияның еңбектері", I т., М.— Л., 1948.

	Такайшвили Е., Грузин шежірелерінің тарихшылары, II, Әмір және Багратидтер туралы хабарлар, "Кавказдың жер бедері мен тайпаларын суреттеуге арналған материалдар жинағы", 28-шығарылуы, Тифлис, 1900.

	Токарев С. А., Алтайлықтардағы тектік артықшылық сарқыншақтары, — "СССР FA Этнография институтының еңбектері, I т., М., 1947.

	Толстов С. П., Ежелгі Хорезм, М., 1949.

	Толстов С. П., Хорезмдік христиандардың жаңа жылдық «Каландас» мейрамы,— Советтік этнография, 1946, № 2.

	Толстов С. П., Абруйдың өр зорлығы,—"Тарихи жазбалар", 1933, № 3.

	Тревер К. В., Кавказ Албаниясының тарихы мен мәдениеті туралы очерктер, М.— Л, 1959.

	Улагашев И., Алтай-Бучай, Новосибирск, 1941.

	Умняков И., Фахреддин Мубаракшахтың тарихы,— Ежелгі тарих хабаршысы, 1938, № 1.

	Успенский В., Хухунор немесе Цин-хай елі,—Орыс императорлық географиялық қоғамының этнография бөлімі бойынша жазбалар", IV т., СПб., 1880 (жеке оттиск).

	Феофан Византийский, Византийлік Феофанның Диоклетианнан Михаил патшалар және оның ұлы Феофилактқа дейінгі шежіресі, В. И. Оболенский мен Ф. А. Терновскийдің аудармасы, М., 1890.

	Феофан Византийский —"Византия тарихшылары" кітабында, СПб., 1860.

	Феофилакт Симокатта, Тарих, М., 1957.

	Фирдоуси, Шах-наме, Бехар баспасы, Тегеран, 1934-1935 (парсы тілінде).

	Хенниг Р., Белгісіз жерлер, II т., М., 1961.

	Чарыков Н. В., Теджен-Герируд жағалауларымен жол-сапарды cypeттey,— "Азия бойынша географиялық жәпе статистикалық материалдардың жинағы", XIII шығарылуы, СПб., 1884.

	Чернецов В. П., Приобъедегі Усть-полуйлық уақыт,— СССР Археологиясы бойынша материалдар мен зерттеулер, 1953, № 35.

	Чэн Хун, Шексіз қайғы жөніндегі повесть,—"Тан новеллалары" кітабында, О. Л. Фишманның аудармасы, М., 1955.

	Шли Юэ, Қытай тарихының очерктері, М., 1959.

	Шер A. Я., Алтай-орхон түріктерінің Тянь-Шаньдағы ескерткіштері,— Советтік археология, 1963, № 4.

	Шмидт А. Н., Орта Азия мен Иран тарихы жөніндегі материалдар,— "Шығыстану институтының ғылыми жазбалары", XVI т., М.—Л., 1958.

	Штенберг Л. Я., Діндегі таңдамалылық —"Этнография тұрғысындағы ертедегі дін кітабында, Л., 1936.

	Штенберг Л. Я., Этнография тұрғысындағы алғашқы дін, Л., 1936.

	Щербак А. М., Моңғолиядан табылған көне ұйғыр тіліндегі жазу,— "Шығыс эпиграфикасы", XIV т., 1961.

	ІЦербак А. М., Түріктердің өлең шығаруындағы дыбыстардың қиысуы мен ырғақтардың арақатысы,—"Азия мен Африка халықтары", 1961, № 2.

	Энгельс Ф., Семьяның, жеке меншіктің және мемлекеттің пайда болуы,- К Маркс, Ф. Энгельс, Шығармалары, 2-басылымы, 21-т.

	Ядринцев Н. М., Археологиялық және этнографиялық мақсатпен Солтүстік Моңғолия мен Орхонның бас жағына барғанымыз туралы алдын ала есеп, "Орыс Географиялық қоғамы Шығыс-Сібір бөлімінің хабарлары", 20-т., 1889, № 4, I.

	Яковлев Е. К., Оңтүстік Енесей алқабындағы бөтен халықтардың этнографиялық шолуы және музейдің этнографиялық бөлімінің түсіндірме тізімі, Минусинск, 1900.

	Якубовский А. Ю., XI—XIII ғғ. аралығындағы моңғолдарды зерттеу тарихынан, "Орыс шығыстану тарихының очерктері", М., 1953.





	Оглавление

	АВТОРДАН

	КІРІСПЕ

	БІРІНШІ БӨЛІМ

	Екінші бөлім

	ПАЙДАЛАНЫЛҒАН ӘДЕБИЕТТЕР





