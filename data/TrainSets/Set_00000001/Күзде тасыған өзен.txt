	Алдан смайыл

	Күзде тасыған өзен



	Повесть



	Әлгінде ғана жылы жаңбыр жауып өткен, айналадан сыз топырақтың исі білінеді. Өзен жақтан салқын самал соқса, қою қараңғылықтың құшағында тоқымдай болып тарылған даланың тынысы кеңиді. Аспанды қалың бұлт тұтаса тұмшалап алған, аңдасанда дүниені дүрліктіре күн күркіреп тас меңіреу түннің түңлігін найзағай жарқжұрқ тілгілейді.

	Мана бір әзірде қабағынан қар жауған түнгі даланың күнбатысынан талмаураған өңсіз сәуле білінген тәрізді еді, енді ол да біржола сөнген, шудалана ұйысқан бұлттың тігісі сірә да сөгілмейтін тәрізді. Сыз тартып, бетке жұққандай болып қоюланған ауа уақыт өткен сайын салқындап барады.

	Аяғына шалыс өре салынған торы ат үйреншікті өрісін таба алмай біраз жерге дейін шоқалақтап барды да, қарсы алдында қарауытқан заттан үркіп тоқтады. Қос құлағын қайшылап үрейлене осқырынды, айналадан тың тыңдап түнгі даланың алыс қойнауына сескене көз тікті.

	Ол бүгін құлын күнінен үйреншікті өңірді мүлде танымай қалып еді, баяғыдан бауыр басқан өрісі мұны, бұл оны жатырқайтындай өгейсіген. Осы таяуда ғана мына ен жазықтың төсінде қырық жылғы көде төңкеріле ұйысып, қияқ пен тарлаудың жұпар исі бұрқырап жататын, бұлтсыз түнде ақ селеу ай сәулесіне шағылыса ажарланушы еді. Алысқа ұзамайақ ат арқан бойындай жерді айнала жайылғанда оты қанатын, біренсаран кезігетін өлең шөп пен шыралжыңды үзуге ерінетін.

	Енді тізерлігін соғатын көде де, қышқылтым қияқ та жоқ, түнгі дала қара барқынданып, топырағы қопсып жатыр. Әлдене қыртысты жердің қалың құйқасын егесе тілгілей берген секілді, ұлан өңірді дүрліктіре, таутасты қаңбақша домалатып, жандыжансызды торғайдай тоздырып, жолындағының бәрін астанкестен етіп сұрапыл дауыл соғып өткен тәрізді, бәрі жымжылас.

	Торы ат ішін тартты.

	Жеркөк тас керең, тылсым тыныштық тымырсықтанып тұрып үрейлендіреді. Қарсы алдында жұмбақ қарауытқан зат қозғалақтағандай болды, әлдеқайдан, бәлкім, алыстан, бәлкім, дәл жанынан бөрінің қоңырсық исі білінген тәрізденіп, осқырына секіріп түсті. Қос құлағын қайшылап, айналасына сезікті көз тіккен. Көңірсіген леп әлгі беймәлім зат жақтан шығатындай, енді одан аулақ кетуге асығып, дүркіндүркін пысқырынып алып алға жылжыды.

	Мұндайда оқыстан шыққан дыбыс шөп арасының қыбырқыбыр тірлігін жанынан түңілдіріп, көде түбінен шүйкедей бозторғай шырылдай ұшушы еді. Қырдың сужүрек қояны бұғып жатқан жерінен қос құлағы едірейе атып тұрып, басы ауған жаққа безе жөнелетін. Қураған ши сытырсытыр сынып, сарышұнақ бүлкбүлк жортар еді.

	Қазір соның бірі жоқ, бәрі жұмбақ, бәрі тылсым. Жер дүниені қара топырақ қаптай орап, қаумалап көміп келе жатқандай түршіктіреді. Бір жағынан шалыс өре адымын аштырмай зығырданын қайнатып біткен. Күзгі түн де қасарыс а түнеріп, маңайды тұншықтыра бүркемелеп, жүрер жолын жасыра еңсесін езіп барады.

	Ол қою қараңғылықтан әбден мезі болып еді, бұрынғы шүйгін өрісті жоқтап, айсыз меңіреу түнге егесе үздіге кісінеді, салбыраған делсал тыныштықты дардар айырмақ болды. Ал жылмиған реңсіз дала жаңғырықпай тұнжырап, меңзең талмаурап жата берді.

	Бұдан әрі тіске басар қылтанағы жоқ сүреңсіз өңірде жалғыз қалу тасқапқыр қамағаннан да ауырды. Көптен бері алғаш рет сонау есте жоқ ескі күндерде жоғалтқан үйірді қыстыға аңсады. Ол дәл қазір, мына безбүйрек түнде қай жерде жүр екен. Сірә, ойдымойдым тарлауы, биікбиік қияғы тұнған шүйгін өрісте пырпыр пысқырынып, таңдаған шөбін ғана үзіп, тайқұлыны байыз таппай желігіп, өз қызығы өзінде болып, мұның бұл дүниеде баржоғын қаперіне де ілмей алаңсыз жайылып жатқан шығар.

	Кезінде бұл да ен жайлауда талайталай дәуірлеп едіау. Құлын болған, енесінің уызына қанбаған. Тай болған, желмен жарысқан, ала құйын шабыстың қиқуына тоймаған. Дөнен күнінде ғана ет қызуы аздап басылғандай болып еді. Бүкіл үйірді бидайықтай қуыратын адуын құла айғырдың қасқабағын бағып, сондай бір биліктен дәмеленіп, өзінше жалқұйрығын түзеген. Ал дөненінде оған айбат шегуге жүрегі дауалағаны есінде. Құла айғырдың ығына жүргісі келіңкіремей, тіпті кейде құлағын жымита дөң айбат көрсеткенсіп, кесірлі мінез таныта бастағанды. Омырауы аяққаптай, жалы тізесіне түс кен, қос жанары үнемі қанталап, қаһарланып тұратын, шәңгірлеген үні естіген құлаққа түрпідей тиетін сол оспадар немені жылқы біткен неге есіртіп қойғанын білмей, жыны құрысатын еді. Бірақ тұрқы есік пен төрдей мама биелердің өздері ығатын айғырға бұл не істей алмақ, оның кәріне іліксең, шыбын жаныңнан күдеріңді үзе бер. Құдай оның бетін аулақ қылсын, қуып жүріп шайнайды.

	Бірде солай болды да. Онда бұл құтырынған құладан үйірдегі боз байталды қызғанып еді.

	Жылқы түсте бұлақтың басында үйездеп тұрған. Боз байтал құлынды биелерден бөлініп келіп, жанына тоқтады. «Дөнен дегеніміз осындай болады екен ғой» деп таңырқағандай бұған біраз қарап тұрды да таяла түсті. Әуелі жорта үркектегенсіп пысқырынып қойды. Содан кейін алқымымен сүйкеп өтіп, онысын бұлдағандай құлағын жымитты. Бәтшағардың түгі жылтырап жұтынып тұр, тұла бойынан даланың, күннің исі бұрқырайды.

	Бұл әлі енесінің сүтінен дәмелі ашық ауыз тай да, құлындармен жарыса жөнелуден именбейтін далаңдаған құнан да емес, жалқұйрығы төгілген, әр нәрсенің парқын пайымдап үлгерген әжептәуір дөнен ғой. Боздың мына қылығына кәдімгідей марқайып қалды, оны іш тартып, елжіреген тәрізденіп, өзі де жанаса сүйкенді.

	Байтал сырғақтамай, жанары тұманданып бара жатқан секілденіп тұра берді. Торы соны малданып, енді бұрынғысынан еркінси түсіп, жалын қасыған. Боз қытығы келгендей дір етіп барып тыншыды.

	Міне, осы кезде құла айғырдың шәңгірлеп жетіп келмесі бар ма. Бұлар ес жиып үлгерген жоқ, тарпа бас салды. Екеуі екі жаққа жырыла қашқанда, байталдың соңына түсті. Ол шұрқырап, бейберекеті шығып суырыла жөнелген, андасанда үрейлене кісінейді. Адуын құла алысқа ұзататын емес, қаһарына әбден мінген, саптыаяқтай төңкерілген тұяқтары қара жерді дүңкдүңк ұрғылап, таптап береді. Боздың жанұшыра үстіүстіне тепкілегеніне қарамай, омырауымен өршелене соққаңда, ұшырып жібере жаздайды.

	Жылқы біткен екеуіне үрке көз тігіп, едірейісіп тұр. Құланың тізесі батып, зәрезап болып қалған кейбір тайқұлын мама биелердің тасасынан шошына қарасады. Үйірге таяуда әкеліп қосылған арқасы жауыр күрең ат өзіненөзі үрейленіп, құладүзге безіп барады.

	Торы дөнен бас сауғалап тұра қашқанына қорланғандай болып, байталға қарай бұрылды, оны жанамалай шауып, айғырдың бетін бұрып әкеткісі келді. Бірақ құла мұны көзіне де ілген жоқ, боздың алдын орап барып, оқыс жалт бұрылды да, сауырына азуын көміп жіберді. Анау бөксесі шөмиіп сүрініп кетті, жанары жансызданып, бойын зорға тіктеді Үстіне қайтадан ызғар шаша төнген айғырға жүні жығыла, мүсәпірсіп қарап, қалшқалш етті.

	Сол кезде торының қаны басына шапқан, бүйткен күні құрысын, қолында өлмекке бекініп, зығырданы қайнап, ағызған күйі құланы алқыммен соқты да өтті. Соғып өткен бетте тілерсегі дірдір етті, омырауы қасқайған қара жартасқа тигендей қақырап, қақсап сала берді. Сонда да сыр бермегенсіп басын шұлғып тастап кері бұрылғанда, айғыр оқтай атылған. Оның ақсиған азу тістерін ғана көріп үлгерді, артынша шоқтығына удай ащы әрі өткір бірдемелер кіршкірш қадалды. Жанарының алдында қызылдыжасылды от ұшқындады, бел омыртқасын сықырлата езген зілдей салмақты көтере алмай жерге құлап бара жатты.

	Айғыр осы бетінде жанын жаһаннамға жібермей тынбас па еді, кім білсін, тәңір жар болғанда жылқышы сары шал келіп құтқарып қалған. Содан бері ол құланын тұяқ дүбірі естілгенненақ үрейлене бастайтын, ал боз байтал бұған қайтып жоламай қойды. Мұның итше таланып, бүкіл үйірдің алдында масқара болғаны аздай, күндізтүні әңгі айғырды сағалайды.

	Біраздан кейін дөнен осы сүреңсіз оқиғаны ұмыта бастаған, басқа саяқтармен емінеркін жайылып, бұрынғысынан да қоңдана түскен, тек енді құла айғырдың билігінен дәмеленуді қойып еді, боз байтал да алаңдата бермейтін, көзіне шалынғанда ғана өз ырқынан тыс оқыранатын да басылатын. Адуын айғырдың да мұнымен ісі болған емес, егер жазатайым жақындағандай болса, одырая қарап, сескендіре жер тарпитын. Оның сол сесті кейпінен: Батырым, қалай екен. Байтал түгілі бас қайғы болған шығар, деген жігерді құм қылатын кесірлі кекесіннің ызғары білініп тұрушы еді.

	Сол жылы жаз жайлы болды, араға төртбес күн салып жаңбыр жауады, жеркөк шаранасынан аршылған төлдей таз арып, алуан түрлі шөптің жұпар исі аңқиды да тұрады. Кең жайлаудың төскейі қоңыр салқын, түгі жылтыраған жылқылар қиқу естілсе, ойнақтап шыға келеді, ен даланың шүйгінді жазығында тасқын судай құйылып ағады. Тайға да, құлынға да ерекше желік біткен, кәрі сақа биелердің өздері әредік тасыртұсыр шапқан сияқтанып, кебеже қарындары шұрқшұрқ етіп, желге қарсы қасқая желетін. Ал арқасы жауыр арық күреңге жал бітіп қайдағы бір айғырсымақ қылық тауып, құланың көзін ала бере қулықтарға қырындайтын ерсі мінез шығарған.

	Ал мына қара топырағы көпсіген өңірде соның бірі жоқ, шашасына дейін малтығып, әрі шалыс өре адымын аштырмай ит әуреге түсірді. Әлгі көңірсіген исі бар қарайған зат оң жағында қалып барады, түн баласында сезікті деңкиіп алаңдата береді. Шіркін төрт аяғы бос болса, оған қайырылып та қарамай, баяғы ен жайлауды бетке алып құйындай құлдырар едіау. Бірақ оған дәрмен бар ма?

	Түн бұрышысынан да түнере түскен, денесін тітіркентіп жаңбыр себелей бастады. Аспанның астын шулатып күн күркіреді, жарқ еткен найзағайдың жарығы ұлан даланы көз алдына бар кескінкелбетімен жайып салып, сол заматта тастай қараңғылықпен шапшаң қымтай қойды. Әлгінде ғана жанарына сыйған ұлан өңірді көрдей үрейлі түн қылқ еткізіп жұта салғандай.

	Торы аттың дегбірі қашты, ол мұны да жалмап қоятын сияқты еді, аспанға қарғымақ, көсіле шаба жөнелмек болып аласұрды. Алға өршелене ұмтылғанда шалыс өре шалып жыға жаздап, омырауымен топырақ қауып барып зорға оңалды. Әттең дүниеай, құйынперен шабуға ғана жаратылған төрт аяқтың шырмалып тасталғанын көрмеймісің, бұдан өткен қорлық болар ма?

	Торы жеті түнде айдалада аласұрғаннан ештеңе шықп айтынын түйсінгендей саз балшықша иленген бос топырақтың үстінде бір сәт қыбырсыз тұрып қалды. Әлдеқайдан... ту... ту... алыстан жылқы кісінеген тәрізденеді. Елеңдеп солай қарай оқырана бет түзеді. Жанарының алдына тағы да мама биелердің желіні шалғынын сызған, саумал самалы тұла бойды сергіткен, кәусар бұлағының дәмі таңдайдан кетпеген, бұл күнде көзден балбұл ұшқан жайлау елестеді.

	Ол мына тас керең түнде таптырар ма. Сол бір жаймашуақ күндерде бұл құла айғырдан ығыр болып, тауы шағылып жүргенде, одан кейінгі тірлігінің бәрі сор татыған бейнет екенін қайдан білген. Оған өзі де, боз байтал да, жаздың күні шілдеде қамысты бұлақты жалдап барып, құйрығымен суды шапаттап, үйездеп тұратын көп жылқы да, әпербақан құла да кінәлі еместі. Мұның тыныш, беймарал күндерін судай сапырып, астанкестенін шығарған даусы ащы, қолынан ұзын құрығы түспейтін денелі сары шал еді.

	Ол бір күні жылқыдан оқшауырақ жайылатын саяқтардың арасында қанненқаперсіз тұрған бұған бұғалық салды.

	Міне, содан бері сары шал мұның үстінен түскен емес. Бұл мініске әбден үйреніп, ерге арқасын өзі тосатын көнбіс күйге жеткенде, ол жылқыны колхозға біржола тапсырып, Жаңаталаптағы ауылына келген. Торы өзінің ел Садақ, Сәке, кейде Шатақ деп атайтын, осы жылы жетпіске іліккен қарттың, ортаның жұмысынан қол үзерде сыйға алған малы екенін қайдан білсін. Күндіз соның астында сар желіп жүріп, түнде арқандалып тұрып құлын күнінен үйірсек болған жылқыларды аңсаумен болатын. Қалғып кетсе, соларды түсінде көреді, кейде боз байталмен қапталдаса шауып, табақтай күнді бетке алып, құйындай құлдырап шауып бара жатады. Енді бірде екеуін құла айғыр шыбыншіркейін шығарып қуып ала жөнеледі де, ен жайлау жау шапқандай дүрлігеді. Әредік қыл арқан аузынан қанды көбік ағызып буындырып тұрып алады. Қайсыбір кезде сары шалдың ащы айғайын естігендей шошып оянады.

	Ал арқаннан аяғы босаса, үстіне ер салынады дей бер. Иесі үйде байыз тауып отыра алмайды, не бітіретінін, кімді іздейтінін құдай білсін, әйтеуір бұл маңайда ат ізін салмайтын жері кем де кем. Таң атса өрістен сауып отырған екіүш биені айдап әкеледі, содан үйдің жанында күйбеңдеп біраз жүрген соң, қымыз аңқыған торсықты қанжығаға байлап алып, өзен бойын арылтады. Көбіне ауылдан недәуір жердегі ескі тоғанға баратын. Оған жеткенде торының арқасы босайды, шал аяғын тұсап қоя береді де, жалғыз өзі жаяу сенделеді де жүреді. Әуелі бөгеттің етек жағыңдағы түйедейтүйедей тарғыл тастарды жағалайды, одан жоғары өрлеп, су ағатын қылтаның ернеуіндегі шоқыға шығады. Сол жерден тоғанға таяу жерде салынып жатқан үйлерге ұзақ үңіледі.

	Ол жақтан тарылдаған, гүрілдеген мазасыз үн үзілмейтін. Оны торы ат ұнатпаушы еді, ен даланың тыныштығы бұзылмай, жерінде аңы, көгінде құсы үрікпей, өз қызығымен өзі болып жатқанына не жетсін. Бәлкім, иесі де беймаза дауысты жақтырмайтын шығар, қайтар кезде ердің үстінде отырып, төменге күрсіне қарайтын да: Осының бәрі бекер, – деп қынжылатын.

	* * *

	Себелеп басталған жаңбыр күшейіп барады, ірі тамшылар қара топыраққа сырсыр құйылады. Манағы жұмбақ қарауытқан зат жақтан білінген күлімсі иіс енді жоғалған. Торыға оның не екенін білудің қажеті шамалы еді, жер жыртып жүргенде сынып қалған ескі трактордың атқа қатысы қанша, оған қазір өзінің аяқ астынан жоғалған үйреншікті өрісі керек. Тісің тиертиместен үзілетін көде, аузыңа салғанда быртбырт бөлінетін қияқ, жылқы малы қанша шалса да тоймайтын тарлау тұнып тұрса, одан артығының керегі не. Түн баласында шегіртке шырылдап, маңайында бозторғай мен сары шымшық ұшып жүрсе, таяу жерде жапалақ тышқан алып жатса, қандай рахат.

	Ал қазір жердүние жылан жалағандай, жаңбырдың астында иленген топырақтан басқаның бәрі ізтүссіз жоғалған. Торы мұндай сұмдыққа алғаш рет душар болып, бір зобалаңн ың болғанын сезіл, үстіүстіне пысқырды. Мына қу тақырдың үңірейген үрейлі көмейі бардай, маңына жолап кеткенді таңдапталғамастан қорққорқ жұта беретіндей шошынып тағы да аласұрды. Аяғына салынған өреден құтылғанша асықты. Ол әлденеге ілінді ме екен, бір кезде тапжылтпай сіресті де қалды. Бұлқынса қыр жіліншігіне батып, удай ашытады.

	Торыға оның жанына батқанынан тіске басар сынық шиі жоқ жыпжылмағай көсе даланың сұсты кейпі қорқынышты еді. Жанталаса тартына берді, амалы таусылғандай болған бір сәтте қыстыға шұрқыраған. Соған ілесе, тас төбеден құйқаны шымырлата шатыршұтыр күн күркіреп, қара жерді қақ айырғандай зәрені алды. Қапсағай қара жартастар бірбіріне гүрсгүрс соғылыса құлап келе жатқандай есі шыға тулады. Барын сала жұлқына берді, қайыс өренің ағаш тиегі қыр жіліншігіне шегедей қадалып, шытынағандай болғанына да қараған жоқ, аспанға өршелене қарғыды. Сол бір сәтте алға ұмсынып барып, саз топыраққа омақа аса құлаған. Жалмажан атып тұрғанда, өре үзіліп кеткен бе, төрт аяғының бірдей босағанын біліп дүрдүр сілкінді.

	* * *

	Садақ қанына сіңген дағдысымен құлқын сәреде оянды. Далаға шыққанда сарша тамыздың таңы жаңа белгі беріп келеді екен, ауылдың желкесіндегі тастақ төбе мұнарлана бастапты. Шығыстан көтерілген көгілдір алау күмбездене қалған, төмендегі талды өзеннің үстінде тұман шөгіп жатыр, аспанда кіршең бұлттар шудалана жалбырайды. Жаңбыр таң әулетінде ғана басылған сияқты, ауа әлі сыз татып тұр, аяқ басқан жердің бәрі шылқшылқ етеді. Ауыл ұйқыдан тұрмаған, айнала жымжырт, ит екеш итке дейін таңғы салқында жылы орнынан қозғалғысы келмей, бұйығып жатыр, қыбыр еткен жан жоқ. Біренсаран торғай ғана үйдің алдындағы жазғы пештің жанында секектеп жүр. Дәл төбесінен ауа суылдағандай болды, бір топ дарқоңыр үйрек өзенді бетке алып ұшыпа барады. Қораның бұрышында жатқан қаздар қозғалақтады, көрші үйдің әтеші шақырып еді, оған басқалары жарыса қосылды.

	Ауылдың кейпі жүдеу, әркім өзіне қолайлы деген жерге салған, іркестіркес орналасқан шым үйлердің сыртқы сылағы әр тұсынан жарылып түсіп, ағалжағал. Іргелері шөгіп аласарып кеткен, кейбіреулерінің төбесіне алабота қаптап өскен. Әне бір шеткі жақтағысының қос терезесі қу бастағы көздің орнында қалған қуысы тәрізді үңірейіп, суық қарауытады. Иесіз қалған шаңырақ оңушы ма еді, айналасында арбаның сынған дөңгелегі, ортасынан қақ бөлінген жетек, майысқан мосы, бүйірі ішіне кіріп кеткен жез самаурын, теміртерсек шашылып жатыр. Үйдің бұрышында жүндес ала мысық үрпиіп отыр.

	– О тоба! – деп күрсінді Садақ. – Күні кешегіге дейін бұл атырапта осы ауылдан ажарлы қоныс болмаушы еді. Өмір қызқыз қайнап жататын. Мына көріп тұрғаным шын ба, өтірік пе?!

	Қазір Жаңаталапта өзі секілді селкілдеген төрт шал мен совхоз орталығынан жұмыс таба алмаған дәрігер, ондағы орысша мектептен орын жетпеген мұғалім ғана қалған. Басқаларының бәрі қоныс аударды.

	– Адыра қалғаны да, – деді тағы да күрсініп. – Біткені де!

	Таңғы көгілдір алау сұйыла бастады, шығыс кемерден тамыздың күні көтеріліп келеді. Ауылдың желкесіндегі төбе биіктеп бара жатқандай, кіршең бұлттар сәл жеңіл тартқан. Бұзауының жанында жатқан қызыл сиыр ыңырана тұрып, азынай мөңіреді. Жалпақ қораның төбесінен секіріп түскен төбет ит жанжағына қарап алып, еріне маңқ етті де, иесіне қарап құйрығын бұлғаңдатты.

	Садақ әлгі қаңырап бос қалған үйге қайта көз салған. Ол осындағы шөпшілердің бригадирі Шаяхметтің мекенжайы болатын. Әкесі Ысқақ өзімен құрдас, тете өскен сыралғы жан еді, алты атадан қосылатын жегжаттығы да бар. Екеуінің ту баяғыдан осы Жаңаталап колхозы шаңырақ көтергеннен бері жұбы жазылмай келді, күні кешегіге дейін ат үстінен түскен жоқ. Ортаның жылқысын бақты, өлеөлгенше шаруадан қалған емес. «Мен жылқыдан кетсем, ұзаққа бармаймын, – деуші еді марқұм. – Қол қусырып қарап отыру біздің мандайымызға жазылмаған. Не қыбырлап жүру керек, не көз жұму керек. Екінің бірі ғана».

	Байғұстың аузы дуалы ма, айтқаны келді, былтыр колхоз жаңадан ашылған тың совхозының құрамына еніп, жылқыны басқа бөлімшеге бергенде, амалсыз үйде отырып қалған. Содан арада ай өткенде ауырмайсырқамай дүние салды. Мар құмның денесін қара жердің қойнына бергеннен кейін екі жұмадан соң өзі де ауырды. Әуелде бойының ауырлап, ұнжырғасы түсіп бара жатқанын мойындағысы келмей бағып еді, келекеле жүріптұру мұң болды. Денесінде қақсамайтын жері жоқ, сүйексүйегі сырқырағанда жаны көзіне көрінеді. Қыстың ызғарлы желі буынбуынын қуалай соғып, жаздың аптабы қақтағандай түсініксіз бір дерт жайлап алған. Ат үстінде жүргенде ауырғандай болса, бір бусанғаннан қалмай айығып кететін. Ендігі сырқаттың беталысы жаман сияқты, күн өткен сайын меңдеп барады.

	Бір күні жаны қыстығып жатып Ысқақтың сөзін есіне алды, оның айтқаны келетін болса, мұның да ажалы жеткен шығар, жарық дүниеден баз кешейін дегені де.

	Осы ой шыныменақ үрейлендірді, өлім табалдырығында аңдып тұрғандай, жастықтан басын көтеріп алды. «Қол қусырып қарап отыру біздің маңдайымызға жазылмаған. Не қыбырлап жүре беру керек, не көз жұму керек. Екінің бірі ғана» деп күңіренді.

	Осы суық сөзді қайталаған сайын тұла бойы түршікті. Тәубәсіне келіп, оңсолына көз салса, бұған дейін өлім жайлы ойланбаған екен. Оның баржоғын ұмытып кеткендей, жылқының соңында, күнделікті күйбеңкүйбең шаруаның жетегінде салпаңдап жүре беріпті. Енді ажал деген жалмауыз үнтүнсіз келіп тарпа бас салғандай шошынған.

	Алакөлеңке үйде жалғыз өзі аласұрып, басын тауға да, тасқа да соқты. «Екінің бірі! – деді тістеніп. – Не бар, не жоқ болайын!»

	Сүйретіліп есік алдына шықты, дала жапжарық екен, басы айналып, құлап түсе жаздады. Өзінеөзі келгенше қабырғаға сүйеніп, тұла бойын ұсақ діріл буып едәуір тұрды.

	Жанарының алды айқындалып, буыны сәл бекігеннен кейін, немересі Артықты шақырды. Дәтке қуат болғанда ол үйдің маңында жүр екен.

	– Не, ата? – деді жүгіріп келіп.

	– Торы атты ертте!

	Ол мұрны шуылдап жүріп айтқанын істегенше жаным шығып кетер ме екен деп үрейленген. Дәл қазір даланың ен жазығын дүрліктіріп, соңғы рет шауып өтуден басқа ешқан дай тілегі жоқ болатын.

	Өлдімталдым дегенде, тағаты таусылып барып торы да ерттелдіау. Аттың үстіне немересінің демеуімен зорға көтерілді. Әуелде бойын тіктеп отыра алмай, екі жағына алмакезек ауған, жоғарыдан қарағанда жер шыңыраудың түбінде жатқандай қарауытты, тақымы босап, торының жалына жабыса кетті.

	– Екінің бірі! – деді кіжініп. – Өлсем аттан құлап өлейін! –Жақ еті жиырыла тістенді, кеудесін зорлана көтеріп, тізгінді жинады да ауладан шықты. Артық бірдеме деп дауыстап еді, айтқанын ұққан жоқ, сөйтсе қамшыны ұмытып кеткен екен, жүгіре басып келіп қолына ұстатты. Маңайда бөгде жан жоқ, ал қарсы алдында көделі жазық шалқиды. Соған іліккен соң, басымен алысып келе жатқан торыны еркіне жіберді. Әуелі ауылдан таяқ тастам жердегі өзенге қарай төтелей салған, оған жете бере талды арнаны қуалай шапты. Бастапқыдай емес, тақымы біртебірте бекіген тәрізденіп, денесін буған діріл басылайын деген. Аттың жалына жабысқанды қойып, түзеліңкіреп отырды. Ал торы еркін көсіліп келеді: ойдымойдым қара су, тікенді шағын алаңқайлар бірінен соң бірі кейіндеп қалып жатыр. Біраздан соң шөбі шабылып, шөмелешөмеле болып үйілген шабындықтар кездесе бастады. Өзен нің жағасына төндіре салынған тас бейіттерді де артқа тастады. Одан әрі сайжыралы болып келеді, аттың басын оң жақ қапталдағы биік тауға барып тірелетін жалпақ жазыққа қарай бұрды.

	Ол жердің табаны құмдақ еді, төрт тұяқтың дүбірі күшейе түсті. Қарсы беттен салқын самал соқты ма, бойы сергіген тәрізденіп, денесін тіктеді. Шапанының етегін жинап, айдалада жападан жалғыз атой салды.

	Иесінің талайдан бері естілмей кеткен ащы айғайы шыққанда, торы құлағын жымып алып бүктетіле шапты. Ол да бойын еркін жазып, ащы терден бір арылғысы келгендей құтырына құлдыраған, жалқұйрығын жел шайған.

	– Аянбаймын, ерден сыпырылып түсіп қалғанша сілтеймін! – деп тістенді Садақ. – Бәлкім, бұл менің соңғы шабысым шығар. – Торының сыры мәлім, осылай бір сарын сыдыртып отырады да, қозы көш жерден соң екпіні күшейіп, қолтығы сөгіледі. Содан түйе сойым уақытқа дейін алқынбайды, соңында сұйық шаң қалдырып, төрт аяғын тең тастап, жолай кезіккен қарағайтобылғыдан жепжеңіл қарғып өтіп соза тартады, көпке шейін айызыңды қандырады.

	Мұнартқан таудың алқымына алақұйын іліккенде Садақтың денесі жіпсіді, маңдайынан шыпшып тер шығып, жанарының алдында бұлдыраған сағым ыдырай бастады. Тауды бөктерлей отырып, көз ұшындағы Қарауылтөбеге жеткенде, көйлегі етіне жабысып, қан сорпасы шыққан.

	– Сілтей түс, жануарым, шабысыңнан жаңыла көрме! – деді айғайлап, – Тасырлатып тауға шығып, құлдырап жазықты жалдайық! Маған таялған ажал айдалада адасып қалсын!

	Қарауылтөбеден еңіске қарай құлдилағанда торының алқымы көбіктенді, тізгінді кере тартып үстіүстіне пысқырды. Бұл жануардың бүгінгі шабыс ұзаққа кететінін сезгені еді. Ал Садақ бірнеше күн қатарынан дерттің тұтқыны болғанын ұмыта бастаған, қос тізесінің үзіліп ауырғанын, белінің ат соққан сайын сықырлап мазасын кетіргенін аңғармауға тырысты. Дүниеде желмен жарысқан жылқы барда, жылқының жігітті жындандырып, кәріні есіртетін желігі барда, қас тұлпар айлап шапса таусылмайтын көлкөсір дала барда сырқат деген немене, тәйірі.

	– Құйындай құтырын, жануарым! Тұяғың тиген көк тастан от ұшқындасын! – деп елірді Садақ. – Дүбірің жеті қырдың астынан естілсін! Уай, құйғытайықшы! Түбі бір өлер болсақ, кібіртіктемей ағып өтейік!

	Торы онсыз да ағызып келе жатқан, иесінің айызы сонда да қанбаған екен. Ал мынасы несі, бұған ауыр болмасын дегені ме. Шапанын шешіп, жалбырата лақтырып жіберді. Оның артынан қамзолы да кетті, енді басындағы пұшпақ тақиясын қолына алып әуелете бұлғап келеді. Ауықауық айғай салады, даусы бұрынғыдай шырылдап шықпайды, ащы да емес, өжет те өктем.

	– Заулайықшы бір! Сүйекті жасытқан кәрілікке егесе заулайық. Тез өте шыққан, баянсыз жастыққа ерегісе жүйткиік! Өткінші өмірдің басын айналдыра құйғытайық!

	Аттың көзіне тер құйылды, жасауратып, удай ашытып барады, бірақ шабысын бәсеңдеткен жоқ. Үстінде қырық жыл жылқы баққан иесі отырғанда, оны қай құдай алсын, қарсы бетті шала көрсе де аянбай сілтеді. Енді манағы бір салқын самал ұштыкүйлі жоғалған, маңдай тұсынан аңызақ жел азынайды, омырауынан мошнақмоншақ үзіліп түскен терді жылтжылт еткізіп іліп әкетіп жатыр.

	Әуелде иесінің тақымы бос еді, енді әредік кеудесін бүре қысып, қарсы кезіккен бұтатүбірден жалтжұлт жалтартады. Еңкейе беріп жанарын сүртті, ат жаратып, жүйрік баптап өскен шал мұны қалай ұмытсын. Ол қазір торының құрбандығы болуға дайынтын, көрден сүйретіліп шыққандай болып, үзеңгіге аяғын зорға тірегеңде, дәл осылай сергіп, желігіп сала беремін деп ойлап па еді. Осы сәтте барша дүниенің билігі өз қолында тұрғандай аруақтанған.

	Жүйткіп келе жатып ұлан жазықтың таусылмауын тіледі, ол тарылмай, шапқан атқа апшысын қуыртпай шалқи берсе болғаны. Тұла бойын қыжылы тарқамаған ыза мен беймәлім кек, құрып кеткір кәріліктің қыжылымен қоса шегіне жақындаған өмірге деген егестің гөйгөйі кернеп бара жатыр еді. Атқа үстіүстіне қамшы басты. Сол бетінде қиыстай бұрылып барып, ескі тоғанға қарай құлдилады.

	Енді ол осынау құйынперін шабыстың үстінде мандайдан азынап соққан желдің де бойға дәру екенін сезген. Денесіне жабысқан, тер сіңген көйлегін дардар айырғысы, әлі де сыздауын қоймаған тізесін, сырқыраған белін аттың көріктей қызған деміне қақтағысы келді. Жанарына жиналған жас бұршақбұршақ болып үзіліп, көкірегін жалын жалағандай күйіпжанды.

	Ескі тоғанға жетіп қайтты ма, жоқ па, есінде жоқ, торының қара жерге дікдік қадалған төрт тұяғының дүрсілін ғана естіген, шыр айналған даламен бірге дөңгеленген.

	Міне, осы күннен бастап Садақ торының терін кептірген жоқ, айдалада атойлап шабатын да жүретін. Ерден түссе еңсесі езіліп, атқа қонса, өзінөзі танымай қалады. Иен өңірде дертін ұмытып желігіп шыға келеді. Ен жазықта үйірүйір жөңкілген киікпен жарысады, қиялай қашқан қарсақ пен түлкінің ұзатпай алдын тосады. Бауырынан жараған торы қай қиянға салса да аузымен құс тістейді. Сар далада аттың алқымы ақкөбіктенсе, мұның сүйексүйегі қорғасындай балқиды.

	* * *

	Күн таяқ бойы көтерілгенше үй маңының күйбеңінен босаған жоқ. Бірліжарым ұсақтүйегін өріске айдап салды, азынап мөңірей берген сиырдың бұзауын ағытты.

	Екіүш күннен бері осындай берекесіз шаруаны өзі жайғастырып жүр. Жетпістегі шалға лайықты іс емес, бірақ лаж қайсы, осы күнде құдай жалғыз, бұл жалғыз. Кемпірі таяуда түс шайысып қалып, жаңа совхозда тұратын ұлға кеткен. Бала болса, былтырдан бері өкпелі, орталыққа қолыма көшіп келмейсің деп жазғырады. Келіннің де, былайғы елдің де айтатыны сол, бірінің аузына бірі түкіріп қойғандай.

	– Жарайды, бір жөні болар. Торыны тауып алайын, – деді күрсініп.

	Содан кейін атты іздеп таппаса, осы өңірде шын жалғыз қалатынын сезді. Дәл қазір оны мініп жүріп тындыратын шаруасы да жоқ, торы есіктің алдында көлденең байлаулы тұрса, қоңылтақсыған көңіл сәл де болса сабасына түсер еді.

	Жайшылықтың өзінде атты ерттеп қойып, соның төңірегінде күйбеңдеп жүретін әдеті бар. Бұл жылқы малына үйірсектігінен бе, әлде осы жасқа жеткенше тақымы ерден босамағандықтан ба, кім білсін, әйтеуір торысыз күні күн емес.

	Қолындағы жүгені сылдырлап, ауылдың шетіне қарай жүрді. Қарсы алдынан мектептің шатырлы үйі көрінді. Бүгінде ол да қаңырап бос қалған, есік пен терезеден жұрдай, ауласына алабота қаптай өсіпті. Бір кезде көк сырмен боялғ ан, биіктігі кісі бойындай, кең етіп қоршаған шарбағы әр тұста құлап, сиқын одан әрі кетіріп тұр.

	Жақындап келгенде мектептің кіре берісінде біреудің күйбеңдеп жүргенін байқады. Осы ауылда түтін түтетіп қалған төрт шалдың бірі Қабылға ұқсайды. «Ол мұнда таң атпай неге келді екен» деп ойлады да, солай қарай бұрылды.

	Қабыл бұған дәл жанына келгенше назар аударған жоқ, тоқымдай тақтайды шүберекпен ысқылап сүртіп жатыр.

	– Ау, батырекесі, бармысың? – деді ту сыртынан.

	Ол оқыс жалт қарап, танымаған адамдай тұрып қалды.

	– Құлқынсәріден бұл жерде не іздеп жүрсің?

	– Е, сен бе едің. Амансың ба? – деді Қабыл жерге шыртшырт түкіріп. – Мынаны орнына қағып қоймақ болып жатқаным ғой.

	Садақ құрдасының қолындағы тақтайға қарап, ондағы ірі етіп жазылған әріптерге көз тоқтатты. «Арыстан Жұмасейітов атындағы Жаңаталап жетіжылдық мектебі» деген сөзді ежіктеп оқып шықты.

	– Кеше кешке қой іздеп жүріп осында келсем, жерде жатыр, – деді Қабыл ерніндегі насыбайды сұқ саусағымен іліп алып тастап. Содан үйге алып барып, қиюы қашқан жерлерін бүтіндедім. Енді қайта түспейтіндей етіп бекітіп тастаймын.

	– Ол қиын болып па, бірақ енді бұған кімнің назары ауады дейсің. Маңдайшаға ілінген қу тақтай түгілі, мектептің өзін бұзып әкетеді әлі, – деп Садақ шым топыраққа жабыса өскен жоңышқаның үстіне отырды.

	– Солайы солай шығар, алайда көзім көріп тұрып, қалайша күлқоқысқа көмдіріп тастаймын, – деді Қабыл тақтайды бұрынғы орнына бекітіп жатып. Арыстан марқұмның бұл мектепке еңбегі сіңіп бағып еді ғой. Есіңде шығар, осының қабырғасын қалайтын тасты таудан жалғыз тасыған болатын.

	– Неге ұмытайын, – деді Садақ, – осы дәл қазіргідей көз алдымда.

	Қабыл жөткірініп, кеудесі сырылдап булығып қалды.

	– Ол кезде Жаңаталап әлі колхоз болып құрылмаған еді ғой, – деді Садақ күрсініп. Ал көз алдына сонау отызыншы жылдардың жүдеу кескіні елестеп еді, төртбес үйлі артель дің сұлбасы қылаң берген.

	Үй дегеннен осы Қабыл мен ЬІсқақтың, Арыстанның, өзінің жеркепесі ғана бар болатын, былайғы екіүш шаңырақ әлі баспана салып үлгермеген. Марқұм сөйте тұра мектеп ашамын деп отырып алды, оған шама жоқ екендігіне қарады ма. «Бұл осы өңірдегі алғашқы мектеп болады, тездетіп салып алсақ, жұрт артельге өзіненөзі жиналады», – деп күбірлеп қоймады. Сонда бұлар да қасарысып бағып еді, оның ойына алғаны мүлде қисыны келмейтін шаруа сияқты болып көрінген. Ел ашжалаңаш, тіске басар сынық бидай үшін кісінің құнын бересің. Ал артельде мал дегеннен жиырмаға тарта құлынды бие, азынаулақ қойешкі ғана бар. Былайғы жұрт болса, қыс қатты болып жұтап қалды ғой. Әсіресе сол жылы ел азып кетіп еді, мамыр ортасынан ауғанша қарлы жаңбыр үзілмеді, ал содан түу сарыала күзге дейін жерге нәр тамбай діңкені және құртқан. Ана ескі тоғанның алдына салған азынаулақ егін болмағанда, бұлар қырылып қалар ма еді, кім білсін. Ал Арыстан мектеп саламын деп дігерлеуін қой майды. «Ау, осы сенің есің дұрыс па? Қыс болса, қыр астында, он екі де бір ұсқыны жоқ шаруаны кім реттейді. Жаздай шөп шауып, егін жинап, бір тыным жоқ, сіңірімізге ілініп отырғанымыз мынау. Одан да өлмес қамымызды ойлайық, ең құрыса басымызға күрке тұрғызып алайық. Тіпті осының бәріне уақыт жеткенмен, алдында асы, үстінде бүтін киімі жоқ өң кей ашарықтың шамасы келе ме?» – деп жөнін айтсаң, жатып кеп ренжиді.

	Сондай күндердің бірінде мұның жер кепесіне бас сұққан. Екі кештің арасы еді, онымұны шаруа жайын сөз етіп біраз отырды.

	Арғыбергіні арылтып келіп, әңгіменің бетін мектепке қарай аударды.»Садақ, сені көзі ашық, көкірегі ояу азамат деп білгендіктен ғана тағы да қолқа салып отырмын. Ертең менімен бірге тауға жүр, екеуміз іске кіріссек, қалған ел қарап қалмайды», – деген. Сонда мұның терісіне сыймай, шатынап шыға келгені. Ал кеп жер тепкілесін, ал кеп абаласын.

	– Сен елдің қамын жемейсің, көзіңді шел басқан, – деді. – Осыны жұртты одан әрі тұралату үшін істемексің. Барып тұрған зиянкессің, контрдің дәл өзісің, – деді.

	Қойшы, әйтеуір айтпағаны жоқ. Ақыр соңында енді осы сөзін қайтып естісе, артельге қосқан құлынды биесін жетелеп тайып тұратынын ұқтырды.

	Арыстанның өңі құпқу болып кетті, тамағына тас тұрып қалғандай, әлде тынысы тарылғандай булығып, ерні көгістеніп бара жатты. Бірақ сыр білдірген жоқ, үнтүнсіз отырыпотырып, бір кезде үйден шыға жөнелді.

	Әй, ит еді ау бұл да, дүлейдің нақ өзі еді ғой.

	Содан кейін Арыстан тірі жанға тіс жаруды қойды. Артельдің сынық мүйіз қызыл өгізін арбаға сыңар жегіп, таудан тас тасуға жалғыз кірісті. Күніне екі рет қатынайды, тыным жоқ. Қай уақытта дамылдайтынын кім білсін, елеңалаңда қа раңдап кетіп бара жатады, түнде сықырлап қайтып келе жатады, он шақты күнде өгіз де, өзі де әбден арыды. Ал бұл болса, оның осы бейнетін көрмеуге тырысқан.

	Бірде оған айдалада жолығып қалды. Кешке жылқыны өрістетіп бара жатқан. Арыстан құла дүзде арбаның жанында күйбеңдеп жүр екен. Жылқыны әдейі солай қарай айдап, таялып келгенде, қолындағы қыл арқанды жетектің түбіне байлап жатқанын көрді. Сынық мүйіз қызыл өгіздің тілі салақтап кеткен, бүйірін соғып барыпкеліп тұр.

	Арыстанға сонда не айтқаны есінде жоқ, сірә, сәлем бер ген шығар, бірақ ол тіл қатпай шаруасын істей берді. Арқанды мықтап байлаған соң, бір ұшын иығына асып, арбаға өгізбен қатар жегілді. «Шу, шу!» деп шірене тартқанда, күре тамыры білеуленіп шыға келді. Арба сықырсықыр етіп алға жылжыды, тасты тым көп салған ба, төрт дөңгелегі жерге батып барады.

	Ол солай ілбіп ілгерілей берді, дөңгелектің шиқылына қосылып, андасанда «шушулеген» қарлығыңқы даусы ест іледі. Бұл өз ырқынан тыс соңынан ілесіп, ат үстінде салбырап жүріп келеді. Қыл арқан Арыстанның жалаңаш иығына батып қажаған жерінен шыпшып қан шығып, тілерсегі майысып дірдір етеді, қабырғалары санап алғандай, ал өгіз одан да арық.

	– Мынандай да жанкешті болады екен ғой, – деді салы суға кетіп.

	Арыстанның қанталаған иығына, күтіркүтір еткендей болып майысқан омыртқасына, тілімтілімі шыққан жалаң аяғына көзі түссе, жүрегі өрекпіп аузына тығылады.

	– Тоқта! – деп ышқына айғайлап жіберуге шақ қалды.

	Ал арбаның шиқылы жүйкеге тиіп, төбе құйқасын шымырлатып барады. Ол осылай жүз қадамдай жер жүргенде, бұл ат үстінде келе жатып, атпайшаппай қара терге малшынды. Ерден қарғып түсіп арбаға Арыстанмен қатар жегіле кеткісі келді, бірақ дәті жетпеген. Оның сіңіріне ілінген, сүйексүйегі шодырайған денесінен адамды еріксіз ықтыратын уытты ызбар тарайтындай қаймыққан еді.

	Бір кезде сынық мүйіз өгіз басы кегжең етіп барып, кілт тоқтады. Арбаның алдыңғы дөңгелегі жыраға түсіп кетіпті. Арыстан оны шушулеп айдап, өзі де сіресе тартқанмен, түк бітіре алмады. Бірақ оған қарайтын түрі жоқ, алға қарай ыш қына ұмтылады, жерге дізерлеп отыра қалып, тістене жұлқынады. «Тағы бір қимылдап көр, жырадан өте шықпасақ қара да тұр» деп қырылдайды. Алайда зілдей арба қозғалмақ түгілі, сықырламайды да.

	Арыстан енді қыл арқанды тастай салып, алдыңғы дөңгелекке жабысты, оны көтермек болып барын салып жатыр. Күре тамыры білеуленіп, жанары қанталап кеткен, ерні тілімтілім.

	Бұдан әрі шыдап тұра алмады, атты тебініп жіберіп, жерде жатқан қыл арқанды қамшының сабымен іліп алды да, тақымға салып тарта жөнелді. Тың жылқы қойсын ба, арбаны жырадан жұлқа шығарып, өгізді қоса дедектетіп келеді. Осы бетінде тоқтамай ауылға дейін жеткізбек еді. Ал Арыстан қапталдаса жүгіріп келеді, әлден соң озыңқырап барып қарсы алдына қалт тұра қалды.

	– Әкел арқанды! – деді ақырып.

	Жүзі өрт сөндіргендей түтігіп кетіпті, жанары мұндай зәрлі болар ма, өңменінен өтеді. Бұл түкке түсінбей, оны естімеген болып атын тебіне бергенде тізгіннен ұстай алды.

	– Әрі кет! – деді қадала қарап. – Бар, жолыңнан қалма! – Өңі суық, ал өзі теңселіп зорға тұр, әбден қажыған.

	Көрден шыққан аруақ сияқты жанары жансызданып кетіпті, жүзі қансөлсіз құпқу.

	– Әкіреңдеме, былай тұр! – деді сыр бергісі келмей.

	Ол райынан қайтатын емес.

	– Жөніңе кет! – деп шаңқ етті. – Жоғал!

	Марқұмның сондағы түрін көрсең, тұптура тірі өліктің өзі дерсің, көзіне тіке қарау мүмкін емес. Ызадан қалшқалш етеді, егер айтқанына көнбесең, аянатын түрі жоқ. Ырқына қалай жығылғанын өзі білмей қалды, атты қамшымен сауыр ға бір тартып, жылқыға қарай шаба жөнелді. Арыстан, міне осындай адам еді.

	* * *

	Қабыл тақтайшаны орнына қағып болған, насыбай атып тұр. Оның, сірә, манадан бері аузы дамыл таппаған сияқты, бұл өз ойымен болып естімеген де.

	– Ол кезде дүлей едік қой біз, – дейді тісінің арасынан сыздықтата түкіріп. – Қатыгез болатынбыз.

	Содан кейін Садақтың жанына келіп отырды да, төс қалтасынан көзілдірігін алып киді. Тақтайшаға тесіле қарап, ондағы жазуды асықпай оқып шықты. Ал Садақтың көз ал дында марқұмның бейнесі тұрды. Атжақты, қой көзді, жасы отыздан енді ғана асқан ұзын бойлы жігіт өзіне ойлана қарайды. Ол бұған қазір де риза емес сияқты, әлденеге ренішті еді. Бәлкім: Садақау, Қабыл екеуіңе не қара көрінді, ұлан өңірдің сонау қиынқыстау жылдардағы азыптозған еліне пана болған, басын құрап жұрт қатарына қосқан ауылды қаңыратып қойғандарың қалай, – дегісі келген шығар.

	Садақ көзін жұма қойды.

	– Біз оған бәрібір қол ұшын бердік қой, – деді әлден соң. Мұнысы Арыстанның әлгі елесінің алдында ақталғаны сияқты болып көрінді.

	– Мектепті көп болып салғанбыз, – деп қосты іле. – Қар бір жауғанша бітірдікау әйтеуір.

	– Әуелде бір бөлмелі үй еді, артынан жыл өткен сайын кеңейте бердік қой, – деді Қабыл. – Марқұмның айтқаны келді. Ел мектебі бар жерге алдымен біренсарандап, кейін топтанып жинала бастады. Ал енді мұның ешкімге қажеті жоқ, Арыстан жайлы да тірі пенде жұмған аузын ашпайды, сөйтесөйте бәрі де ұмытылады.

	Аспанды бұлт торлап ала қойыпты, тағы да жаңбырлатайын деп тұрған шығар. Бұл өңірде күз кей жылдары әдеттен тыс жауынды болатын, ылғал көп түскендіктен өзеннің арнасы кәдімгідей толып, өткел бермей кетуші еді. Ал ескі тоғанға келіп құятын, таудан тасып ағатын Сарқырама гүргүр етіп құтырынып, бөгетті талай рет бұзып өткенді. Сол себепті оны байлауды бұл ел ертедеақ қойған болатын. Ал совхоз жаз бойы ескі тоғанды қайта көтеріп әуре.

	Садақ орнынан тұрды.

	– Қайда барасың? – деді Қабыл оған.

	– Әлгі торы атты тауып алайын.

	– Мынадай салқында жаяуға жылқы таптырушы ма еді Онан да үйге жүр, шай іш. Содан кейін менің күреңімді ерттеп мін де іздей бер.

	Осы тұста мектепті қоршаған кең шарбақтың дала жақ бүйірі ойсырап ойылып қалғанын көрді. Сынып құлаған емес, әлдекім бұзып алып кеткен.

	– Кім болды екен, ә! Қандай ит екен? – деп құлазыды.

	– Нені айтып тұрсың? – деді Қабыл.

	– Ананы.

	Садақ шарбақтың кетілген тұсын нұсқады.

	– Ә, ол әлгі Тұрғанбектің ісі ғой.

	– Қашан әкетіп жүр?

	– Алдыңғы күні бұзып жатқан. Тиіспе дегеніме қарады ма? Қолды бірақ сілтеді.

	Садақ ызадан қалшқалш етті. Қаны басына шауып, Тұрғанбектің үйіне қарай алқына басып жөнелді. «Әй, төбетай! Құмның қи домалатқан сасық қоңызы», – деп тістенді.

	Ол осында қоныс аудармай қалған төрт шалдың бірі. Бұрындары терітерсек жинайтын, бертін келе демалысқа шыққан соң пошта таситын болған. Соңғы екі жылда одан да қол үзіп, өз шаруасын дөңгелетіп әкетіп еді. Жиырма шақты жылқысы, жүзге тарта қойы бар, қазүйректе есеп жоқ.

	Жаңаталаптан бақ тайғаннан бері иесіз қалған үйлердің қорақопсысын бұзып, керекжарағын тасиды да жатады. Оны не істейтінін кім білсін. Мына құдайға да, адамға да көк тиын құны қалмаған ауылда елден жырақ отырып отаротар қой, үйірүйір жылқы өргізбек болар. Дәл қазір Тұрғанбек не істесе де, қолынан қағатын тірі пенде жоқ.

	Үйге зығырданы қайнап ентелей енді. Іздеген кісісі төрде қос жастықты шынтақтап шалжиып жатыр. Келе тиіскен. Ол әуелде айылын да жинамады. Садақпен жастықтан басын көтермей қитықты.

	– Өзім алғалы жүр едім, алдыңды орап кетіпсің демейсің бе.

	Неменеге алқынасың, – деп кергіді.

	Онсыз да терісіне сыймай тұрған Садақ сабырын сарықты.

	– Тұр! – деген ақырып. – Бар! Апар орнына!

	Тұрғанбек теріс аунап түсті. Сол сәт әлдемді қол жауыры нына сарт етіп тиген. Бүріп ұстап үйіре сілкіп қалғанда, басындағы тақиясы ұшып кетті. Сасқалақтап әрі қорланып қарсыласпақ болған, бірақ Садақ одан әлдеқайда әлуетті еді, қаңбақша көтеріп алып, еденге дік еткізіп қоя салды.

	– Дәл қазір орнына жеткізесің! Осыны екі етіп көр! Оңдырмаспын! Оныма өкінбеспін! – деп төнді.

	Тұрғанбек жұлқынып барып босап, сазара қалды.

	– Ал апармадым! Ал көнбедім!.. – деп шақшақ етті. Төрде ілулі тұрған мылтықты жұлып алып, кезеніп тұра қалды.

	– Кәне таялшы! – дегенде бетаузы жиырыла жырт қыштанған.

	Садақ жанына екіақ аттап жетті. Қос ауызды суық қаруды қолынан жұлып алып, лақтырып жіберді.

	– Айтқаным айтқан! Егер илікпесең, ана жиғантерген боқтығыңмен қоса өртеймін! – деп нығарлады.

	Содан кейін есікті бір теуіп шығып кеткен.

	– Оңбаған! – деді ұзай бере. – Өз бойында қасиет болмаған соң басқаның қадірін қайдан білсін.

	* * *

	Қабылдың даңғарадай төрт бөлмелі үйінен шыққанда, жаңбыр шелектеп құйып тұр еді. Биыл жаз бойы осылай, күн көзі әредікте ғана жылтырап ашылады да, жер дегдіп үлгермей қайта түнеріп, зілмауыр бұлттар түйдектүйдек жөңкіледі. Мұндай ылғалды жазды бұл өңір талайдан бері көрмеген, әдетте маусым мен шілдеде аспаннан нәр тамбай, табақтай күн шақырайып алып, Арқаның онсыз да қуаң даласын қақтайтын да жататын. Ақселеу мен көде көгеріп үлгермей сарғаюшы еді.

	Соңын ала Қабыл да тысқа шығып, қорада тұрған күреңді есіктің алдына әкеліп байлады.

	– Мына жаңбырда қайда барасың, онан да жылы жерде тыныш жатсаң қайтеді, – деді атын ерттеп жүріп.

	Садақ жауап бере қойған жоқ, үйіне барып байыз таба алмасын ойлаған. Қарақан басы қалқайып уақытты қалай өткізеді. Кейінгі кезде жалғыздықтан зәрезап болған. Өз қатарының селдіреп бара жатқаны мынау, осы күнде Қабылдан басқа сыр ашысып, көкейдегісін алдына алаңсыз ақтарып салатын ешкім жоқ, бәрі о дүниелік болып кетгі. Ал кейінгілермен тіл табысу қиын, тіпті өз балаң да айтқаныңды жүре тыңдайды.

	Ауыл болса, ол да қамкөңіл, біраздан бері қабағы ашылмаған жаңбырлы күзбен бірге жабырқап, еңсесі езіледі де тұрады. Есіктерезелері үңірейіп, төбелеріне алабота ұйыса өскен, іргелері іри бастаған үйлерді көрсе, өзінің кескінін танығандай болады, солармен бірге қаусапқұлап түсетіндей күйзеле ді. Жоқ, дәл қазір жалғыз қалу мүмкін емес.

	* * *

	Атқа қонған бетте өзенге қарай шоқыта жөнелген, оны кесіп өтіп, содан арғы бұйратты даланы сүзіп шықпақ. Бұрын мал үй іргесінен ұзамай жайылушы еді, алдыңғы күні өңкей соқалы тракторлар қаптап кетті де, өзеннің екі жағын жосылта жыртты. Көз жетер жердің бәрі қапқара.

	– Бұлар барабара үйүйдің арасын да айғыздап тастайтын шығар, – деп күрсінді Садақ.

	Даланың жон арқасына шаншудай қадалатын соқаның тісі ұлан өңірдің қалың құйқасын емес, өзінің бетін айғыздап тастағандай қынжылды. Өзеннің сырты тұяқты мал бас көтермей жайылатын от еді, оны осы маңайдағы ел Қоңыр өлең деп атайтын. Шалғыны белден келетін, жусаны, өлеңшөбі мен жоңышқасы айқаса өскен жазық мал баққан жұрттың құты еді ғой. Қыс қатты болған жылдары осы төңіректегі колхоздар өзара пәтуаласып, жылқыны сол жерге қаптата айдайтын, мың сан тұяқ күртік қарды күрпкүрп теуіп жатпаушы ма еді. Енді сөйткен Қоңырөлең жоқ, Садақтың жабығыңқы көңілі одан сайын құлазыды.

	Жаңбыр басылатын емес, әлі жауып тұр, сайжыралар жылап аға бастаған. Жер лайсаң, күрең шоқытып келе жатып тайғанақтайды, өзенге жете бере бір бүйіріне сүріне ауып барып зорға оңалды.

	– Иттің малы! – деді ұрынарға қара таппаған Садақ.

	Біраз күнгі жауын Тоқыраудың арнасын толтыруға жақындатыпты, лайлана ағып жатыр. Күңгірт түстеніп, әр же рінде иірім дөңгелеп сұстанып алған, бірбірін қуалаған толқындар жағадағы қоғаны алмакезек жапырып, суға батырыпбатырып жібереді де, алға жиырыла ұмтылады.

	Осы тұс қылтамойын еді, енді арнасы тас лақтырым кеңейіп, өткел бермейтін сыңай танытады. Су бетінде құстың түтетүтесі шыққан ұясы, қу ағаш ағып барады, жаңбырдың майда тамшылары сырсыр құйылғанда, өзеннің айдыны шымыршымыр қайнайды.

	«Торы ат бұл арадан өтпесе керек, – деп ойлады Садақ. – Өзенді өрлеп кеткен шығар». Осы байламмен талды жағаны бойлай жүрген, біраздан соң Қырсықтың қос шұңқырына ілікті. Бірбірінен таяқ тастам жерде қайдан пайда болғаны, кім қазғаны белгісіз, екі терең ор үңірейіп жатыр. Жиегіне аласа тікен, жалғызжарым қурай өскен. Елдің айтуынша, баяғыда оларды егіз айдаһар мекендепті. Тағы бір жорамал бойынша бұл жеті қат жердің астына алып баратын жол екен. Оған кімнің көзі жеткен, әйтеуір қараған сайын шошындыратын түпсіз бір шыңырау, көктемде өзен арнасынан шыға тасығанда талай рет су астында қалса да, ернеуі, сірә да, толған емес. Маңайдағы елге ауықауық қырсығы да тиіп тұрады. Жиегіне шығып ойнап, қозылақ құлайды, қыста некенсаяқ мал жығылады, әйтеуір жырып алып, жұтып жатады.

	Осы араға келгенде Қарауылтөбе жақтан жел тұрды, әуел де көде басын қозғауға ғана жарап, жайлап соғып еді, біртебірте күшейе түсті. Аспанды торлап алған қорғасын бұлттар көктемде сарқырай тасыған өзеннің бетінде жөңкіле, аударылыптөңкеріле аққан сеңдей сапырылысып, іркестіркес көше бастады. Әр жерлерінен жыртылып айрылғанда, күзгі күн теңбілтеңбіл көктің ұшар биігінен жетімсірей қарайды.

	– Жаңбыр енді басылатын шығар, – деді Садақ өзіменөзі сөйлесіп.

	Содан кейін аттың басын Қырсықтың қос шұңқырының желке тұсындағы жалғыз терекке қарай бұрды. Ол бір зәулім ағаш еді, діңгегі кісінің беліндей, жуан бұтақтары қанатын кең жайып жіберген, арсаарса тамырлары әр жерде адырайып шығып жатады.

	Соған жетіп барып күреңнен түсті, атты байлап, үстінің суын сілікті. Күйбеңдеп жүріп, осы араға талайдан бері аялдамағанын есіне алды. Тіпті ол жалғыз ағашты әдейі айналып өтетін еді ғой, аса жақындай қойғысы келмейтін.

	Теректің түбі құрғақ екен, жуан діңгегіне сүйене бере әлдекім өзіне тесіле көз салған секілденіп, жоғарыға жалт қарады. Буынтықбуынтық бұтақтар дәл төбесінде самұрық құстың салалы тырнақтары тәрізді төне тарбияды. Салқын жел жұлмалаған жапырақтар дамылсыз судырлап, құлағын тұндырғандай, қайқайдағыны қоздатқандай мазасын кетірд і. Ал көз алдына сүйегі баяғыда қурап қалған Тоқабай марқұмның бейнесі елестеген.

	Ол өзі қай жыл еді, қара басын соны да ұмытайын дегені ме.

	Өзіненөзі қысылып, құдай аманаты саудырлаған сулығының қалталарын ақтарды. Саусағы тигенін суырып алып еді, жіңішкелеп өрілген шылбырдың үзігі екен, аяғының астына тастай салды да, жыланша иіріліпжазылғанын көріп, жанарын алып қашты.

	– Иә, енді есіме түсті, – деді күбірлеп. Жаңаталапта мектеп ашылған жыл еді ғой.

	Қара бұлты қаптай жөңкілген аспанның асты тарылып бара жатқандай кеудесі қысылды. Мұнысы несі екен, айда лада ауа жетпегені сұмдық та, сырт киімінің түймелерін ағытып, суық тер шыпшып шыққан маңдайын сүртті.

	– Сол бір келмеске кеткір қиын жыл болатын, – деді дауыстап. Ал көз алдында сапырылысқан көп елес: Артельге қараша туа топтоп болып келе бастаған ашжалаңаш ел, өңкей сіңірі шыққан, өлуге қолы тимеген, азыптозған жұрт. Қолына ұстатқан бір үзім нанды бұғынып жеген бала, он екі де бір гүлі ашылмай солған бойжеткен, жасына жетпей семген бозбала, тірі аруаққа айналған кәріқұртаң, жансыз, үмітсіз өлі жанарлар.

	Садақ соның бәрін көз алдынан үркітіп жіберуге тырысты, күзгі жабырқау далаға қарады, саябырлай бастаған жаңбырдың әлсіз сырылына құлақ тосты, жапырақтың сыбдырын аулады, тозтоз болып жөңкілген кіршең бұлттарды түгенд еді, бәрібір әлгі сұрқай көріністен құтыла алған жоқ. Бірбіріне июқию араласып, сағымдай бұлдырап, басын айналдырып бара жатыр. Аратұра Тоқабай марқұмның сұлбасы қылаң берген.

	Ол ауып келген елдің ішіндегі сақалы ұйысып, сүрініпқабынып жүретін ілмиген шал еді. Кемпірі өзінен өткен, арсаарса, құдды көрден шыққандай. Екеуінің соңына ерген жалғыз немересі бар, төртбестің шамасында. Айтуларына қарағанда, баласы мен келіні Қарағандыға кәсіп іздеп кеткеннен қайтып оралмапты, өлітірісін білмейді.

	Арыстан оларды мектепке орналастырған, ал мұнда түпкі бөлмеде астық сақталатын, кілтші – Садақтың өзі.

	– Сен абайла, – деп еді Арыстан оған қамбаны тапсырып тұрып. – Көзі қарауытқан ел бір үзім нан үшін ештеңеден аянбайды.

	Астық дегенде баржоғы жиырма шақты қанар бидай ғана. Содан күн сайын орта қазан ботқа пісіріледі де, жұртқа қасықтап таратылады.

	Садақ қолына әртелдегі елдің алдағы алты ай қыстағы талшығы тиген соң мазасы кетті. Үйінде не күндіз, не түнде байыз тауып отыра алмайды. Жұрт ақкөзденіп алып, мектептің үйін тасталқан етіп жатқандай болады да тұрады.

	Сөйтіп, төрт көз болып жүргенде бір күні астықтың ұрланатынын байқап, жүрегі тас тобесіне шықты. Оны кімнің қалай алып жүргеніне басы жетпей әбден дағдарды. Құлып бұзылмайды, есік сынбайды, терезе де бүтін, қолға ұстап көзбен көретін айғақ жоқ.

	Үйге қайтып келе жатып, мұны әзірге өзінің ғана білгенін жөн көрді, ұрыны ұстамай ешкімге тіс жармауы керек. Жалғанның жазымы көп деген, біреуміреу мұның өзінен көріп, ел оған сенер болса, тұқымы құрыды дей бер.

	Сол күні сенделіп жүріпжүріп, бір амалын тапқандай болған. Тоқабай мен кемпірін жорта бір шаруаға жұмсады да, әйелін ертіп мектепке келді. Алдынала кесіппішкендей өзі қамбаның ішіне еніп, сыртынан құлып салдырды.

	Бұл екі кештің арасы еді, содан бидай исі аңқыған суық болмеде түн ортасы ауғанша жатты. Сандалып жүріп жылы киінуді ұмытып кетіпті, әбден тоңды, тісітісіне тимей сақылдағанда, аңдыған ұрысы естіп қоя ма деп тістеніп баққан.

	Сәт санап шыдамы таусылып барады, әріберіден соң осы қарекеті ақымақтың ісі секілденіп, жыны құрысқан. Ойына алмағаны жоқ, бір сәт бұл ұрлық өзіне қасақана жасалған айлашарғы тәрізді болып көрінді де, төбе шашы тік тұрды. Бұған өштескен, не қамбаның кілтіне ие болуға ынтыққан әлдек ім бидайды білдірмей қымқырып, мұның үйінің бір қалтарысына үйе берсе, артынан елді жинап көрсетсе, қалай ақталады?

	– Атасына нәлет! – деді іштей күйзеліп. – Арыстанның айтқанына бекер көнген екенмін. Азынаулақ жылқыны бағып жүре берсем ғой, түк пәле жоқ.

	Сөйтіп әрі тоңып, әрі қайқайдағы күдік жүйкесін тоздырып, өзіменөзі арпалысып жатқанда сырттан тықыр естілді. Демін ішіне тарта қойды, үйден ала келген балтаның сабын қыса түсіп, аңысын аңдыды. Біреу тура есіктің алдына тоқтады да, қыбырсыз тұрып қалды. Сәлден соң барып әлдене шылдыршылдыр етті де сап тыйылды.

	Жүрегі аузына тығылып, бойын үрей билеп бара жатқандай болды. Айдалада ат үстінде қандай жау тап келсе де, қасқая қарсы шабар еді, барымта еті өлген атысшабыс қой, ал мына қарақшының қандай қаныпезер екенін бұл қайдан білсін. Ол да қамсыз емес шығар, қаруы да бар болар. Ашжалаңаш елдің аузындағысын жырып жеген залым кімді аясын.

	Тұла бойы бір ысынып, бір суынды, балтаның сабын сығымдайсығымдай саусағы қарысып қалды. Сол екі ортада әлгі шылдыр қайта естілген, ұры құлыпты ашып жатыр.

	Орнынан атып тұрып, есікті бір тепсе, ананы қоса шалқасынан түсірер еді, оған күші жетеді. Бірақ бір тылсым құдірет екі иығынан нығырлай басып, тырп еткізетін емес. Әлде қандай әзәзіл сыбыр: Әліптің артын бақ, қозғалма! – деп бұйырады.

	Сөйткенше есік сықырлап ашыла бастады, әуелі ұрының қолы қараңдады, іле өзі де көрінген. Ішке енісімен босағадағы қанардың аузын шешіп, әлденеге бидайды уыстап салуға кірісті. Өзі пері соққан адамдай күбіркүбір етеді.

	– Уһ, Аллаай, енді қайтейін, – деп міңгірлейді. Екі иінінен дем алып тұр.

	Қойманың іші бұрынғысынан да қараңғыланып кеткен сияқты, мына адамның кім екенін айыру мүмкін емес. Әлгі күмілжіл шыққан даусына қарағанда мосқал тартқан жан тәрізді, қимыл да баяу, алқына дем алғанда, кеудесі сырсыр етеді.

	– Тәңірім, кеше гөр! – дейді тұншыға күбірлеп. Садақ оның енді әуелде көрінген кездегідей үрейлендірмейтінін аңғара бастады. Ұрының қарасы да қомақты емес, қапелімде бас салса, қару жұмсатып үлгертпей, додадодасын шығармай ма.

	Осы шешіміне әбден бекініп, бой тасалаған жерінен ақыра атып шықты.

	– Тыпыр етпе! Өлтіремін! – деп тарпа бас салған.

	Ұры бұған бұрылып та қарай алмады, «Аһ!» деп шошына дауыстап, қолы тиертиместен еденге құлап түсті. Сол сәтте шапанының жағасынан шап беріп, жерден тік көтерген, әуелі көргені оның ақсиып кеткен күрек тісі болды, одан кейін өзін де танып еді.

	– Мынау Тоқабай ғой! – деп айғайлап жібергенін өзі де байқамады. Ол жансыз адамдай былқсылқ етеді, тіршіліктің белгісі жоқ. Қараңғы қоймада әлдене қаһар шаша тұра ұмтылғанда, қорыққанынан жүрегі жарылып кеткен секілді. Бұл шалда не қауһар бар дейсің. Жалмажан қанар қапқа сүйеп отырғызып, терезеге айқұшұйқыш қағылған ағаштарды жұлып тастады. Ішке айдың бозғылт сәулесі құйылғанда, оның жүзіне анықтап қараған. Бейшараның денесі бірақ уыс, аузы аңқиып ашылған қалпы қыбырсыз жатыр.

	– Әй, қорықпа, мен Садақпын! – деді дауыстап. – Кілтшімін!

	Шал біреу буындырып жатқандай қырылдады, ерні жыбырлайтын тәрізді, әлдене айтқандай болды. Аузына құлағ ын тосқанда: Лә... илла...һа.., – деген бірліжарым күбірін зорға естіді.

	Иманын айтқан түрі еді.

	– Мейлің, қалай сандырақтасаң да еркің, – деді Садақ, – тек өліп кете көрме, жалаңа қалармын. Маған өлі шал емес, тірі ұры керек.

	Бойын түзеп отырғызбақ болып еді, денесін билей алмай құлап түсе берді. Байғұстың өзінде де түк салмақ жоқ, мұндай да арық адам болады екенау.

	Бейшара үрейі ұшқан күйі өліп кетпесін деп, самбырлап сөйлей берді.

	– Мені жынпері екен деп қалма. Кілтшімін ғой, – деді даусын жұмсартуға тырысып. – Өзің осыншама сужүрек болармысың. Кәне, есіңді жый, тілге келсеңші.

	Шалдың күбірі күшейген тәрізденді, лә илла... һасын жиілете түскен. Сол иманын айтқан қалпы, әлден уақытта мұның жүзіне қарап азкем отырды да, арқасын сүйеген қапқа жабыса ысырылды. Бетін алақанымен көлегейлеп, сақалы ербиіп бұрынғыдан да құты қашты.

	– Сен... Садақ... кілтші... – деді үрейленіп.

	Содан кейін оқыстан зарлап қоя берді.

	– Қарағымай! Өлтір мені, тірі қалдырма! – деп аяғын құшақтай жығылды.

	– Ә, тірілдің бе? Мұның жөн, – деді Садақ. – Кәне, тұр! – Шал одан әрі жікжапар болды.

	– Құдай үшін қатыра салшы! – деп үздікті. – Елге ұстап бере көрме.

	Садақ оның дәл төбесінен төніп, шабынған бурадай күркіреді.

	– Қорқасың, ә? Онда неге қамбаға түстің?

	Тоқабай енді сұңқылдап жылап жіберді, кері ысырылған Садақтың соңынан еңбектеп еріп жүріп жалбарынумен болды:

	– Елге қарабет ете көрме. Қара басты ғой мені. Ана ауру немеремнің қамы үшін шатастым. Ол хал үстінде жатыр. Қамбадан азынаулақ ұрлаған бидай болмаса, әлдеқашан өліп қалар еді. Сен түсінші... тыңдашы мені!

	– Сандалма! – деді Садақ ақырып. – Сенбеймін сөзіңе!

	Шал енді қарғана бастады, даусы мұндай зарлы болар ма, ауыз жаппай сұңқылдағанда, қамбаның іші күңіреніп кетті. Айдың бозғылт сәулесі бұрышбұрышқа жетпеген, қаптардың үстін ғана қылауландырып тұр. Сыртта әлсінәлсін ит үреді, үйіріп соққан желдің ызылы естіледі, оған Тоқабайдың сарыны қосылады.

	– Бір атадан қалғаны мына төрінен көрі жақын сорлы қақпас пен ана әлжуаз бала ғана, – деп аһ ұрды. – Ол қыршынынан қиылса, аруақ кешпейді мені.

	Содан кейін қылғына ұзақ жөтелді, қақалыпшашалып үзіліп бара жатқандай ышқынды. Жүрелеп отырған жерінен тұрмақ болып еді, көтеріле бере қайтадан сылқ ете түсті.

	Садаққа мұның бірі де әсер еткен жоқ, дәл қазір әбден қатайып алып еді. Қаусаған шалдың түрі кісі аяйтындай болса да қаншалықты қорғансыз, мүсәпір көрінсе де жібімеген.

	– Сен тұқымсыз қалады екен деп, қазақ атаулы құрып кетпес, – деді зілдене. – Мен бірақ нәрсені білемін, оңбай адастың, шал. Бауырына тартып, қол ұшын берген елдің бетіне түкірдің.

	Тоқабай қанар қапқа сүйеніп, көзін жұмды. Жанында сымның кесіндісі жатыр. Садақ соны қолына алып, айналдыра қарады. Бір ұшы иілген, кілтке ұқсас, құлыпты осымен ашып жүрген ғой. Мына сүңкиген немеден мұндай өнер шығады деп кім ойлаған.

	– Тұр! – деді жекіріп.

	Шал селк ете қалды, орнынан жығыласүріне зорға көтерілді, безгек буған адамдай қалшылдайды. Түрі әлемтапырық, дәл қазір оның Тоқабай екенін бұдан басқа ешкім танымас па еді, кім білсін, қатты өзгерген. Шүңірек көзі сөнген оттың қоламтасындай күңгірт, шапанының жағасынан жұтқыншағы шодырайған мойны сорайып шығып тұр, сақалы додадода.

	– Аруақ кешпейді мені, – деді сандырақтаған тәрізденіп. Содан кейін әлдекімдерді, әлденелерді жұлына, ашына қарғай жөнелді. Ол елжұртты күйзеліске ұшыратқан қиынқыстау кезеңге нәлет айтты ма, әлде басынан бағы тайған халықты қарғап сіледі ме, бәлкім, сексенге келген селкілдеген жасына дейін сордан арылмаған өзін жерден алып, жерге салды ма, Садақ айырған жоқ, шалдың аузынан шыққан көп сөздің төркінін аңғаруға құлқы да болмады. Ол осы шүйкедей қарттың қылмысын тезірек әшкерелеп беруге ғана асыққан. Содан кейін әлдебіреудің мұңзарын тыңдап тұра берудің ауыр екенін сезіп еді, Тоқабай аяғына жығылып жалынған сайын онсыз да сұрқай күндер бұрынғысынан да сұстанып бара жатқандай тітіркенген.

	– Кәне, кеттік! – деді зекіріп. – Сен мені бәрібір жібіте алмайсың.

	Шал мұның илікпейтіндігіне көзі жеткендей біруақ тыныштала қалды.

	– Тәңірай! – деді таусылып, – Адамның ісі заманына қарай ғой. Аяу мен мүсіркеу тоқшылыққа ғана жарасқан. Не лаж бар?

	– Оны білгеніңе де тәуба, – деді Садақ.

	Содан соң қанар қаптың аузын байлады, қолынан әлі тастамай жүрген балтасын белдігіне қыстырып, шалды есікке қарай итерді. Ол бұл жолы да ырқына жығылмады.

	– Тоқташы! – деді даусы жарықшақтанып. – Сәл сабыр етші.

	– Тағы не айтпақсың?

	– Не деймін саған. Тек бір ғана өтінішім бар, мені ашыққан елдің алдына алып бара көрме.

	– Қорқасың, ә?

	– Қорқамын да, қорланамын да.

	– Өлтіріп салады деп үрейің ұшатын шығар.

	– Жоқ, өлімнен үрейлейбеймін.

	Шал алқынып терезеге бұрылып, айдың бозғылт сәулесіне бетін тосты, жүзін жас жуып айғызайғыз. Додаланған сақалмұртты, көзіне түскен ұзын қасы аппақ қудай, ұрты суалып ішіне кіріп кеткен. Жақ еті жыбыржыбыр етеді.

	– Өлімнен қорықпаймын, – деді тағы да. – Онымен осы ғұмырымда мың мәрте жолыққан шығармын. Аяқ басқан сайын кезігіп келемін, үйреніп кеткенім соншалық, кейінгі күндерде оны өзім іздейтін болдым. Түртүсіне дейін таныс маған, ажал дегенің онша үрейлі де емес. Оған әліақ сен де бауыр басып кетесің.

	Шал осылай тоқтамастан сөйлей берер ме еді, кім білсін, Садақ шорт кесіп тастады.

	– Жетер! – деп ызбарлаңды. – Сенің жарапазанынды тыңдауға құлқым да, уақытым да жоқ.

	Тоқабай қынжыла ыңыранды.

	– Сәл шыда, – деді өтініп. – Менің айызым өлім туралы айтқанда ғана қанады. Өмірден осылай өшімді аламын. Ажалмен күліп тұрып сөйлесетін адам бұл жалғанда жалғыз мен ғана шығармын.

	– Мынау сандырақтап барады, – деп ойлады Садақ.

	Ол шынымен де өзгере бастап еді. Даусы жәбірсіз, мұңс ыз шығып, ыржиып күлген секілденді.

	– Ажал қиналғанда қол ұшын беретін қайырымдылардың бірі ғана, басқа ештеңе де емес, – деді саңқылдап. – Мен оны осы қазір де көріп тұрмын, әне, ана жерде. Үрпиіп сұрлана қалғанын кәпірдің.

	Садақ оның нұсқаған жағына еріксіз жалт қарады да селк ете түсті. Терезеге қарсы қабырғаға жабыса әлдене қараң ете қалған.

	– Соның тәп өзі, – деді Тоқабай.

	Жалмажан белдігіне қыстырылған балтаға жармасты, жаңағы қарайған тағы да қалбаң етіп, іле зымзия жоғалған. Тұла бойы мұздап сала берді.

	– Ә, қалай екен, үрейің ұшы ма? – деп шиқылдады шал.

	Садақ сол тұсқа кірпік қақпай тесіліп, қаққан қазықтай қалшиып біраз тұрды да, өзін де, есі ауысқан Тоқабайды да боқтап жіберді. Қарбаңқарбаң еткен айдың бозамық сәулесінде қабырғаға түскен шалдың көлеңкесі еді.

	– Қорықпа, ол бізге таялмайды, – деді Тоқабай. – Мен оны өзім ұстап аламын, тыпыр еткізбеймін. Сексен жыл бойы аңдысып, енді тап келгенде, құтқарып жіберетін ақымағың мен емес.

	Садақтың төзімі таусылды. Тезірек сыртқа шығуға асығып, шапанынан ұстай беріп еді, ол жұлқынып кеудесінен итеріп жіберді. Даусы шаңқшаңқ етіп, күш алып барады.

	– Сен мені жақсылап тыңдап ал, – деді қадала қарап. Шүңірейген көзінде жарқыл пайда болған, тесілген жерін қарып түседі. – Адамнан қорлық көрсең, кіжінесің, заманнан жапа шексең, езілесің. Тап солай.

	Содан кейін шапанының жайылып кеткен өңірін жинап, желкесіне қарай ысырылған тақиясын түзеді.

	– Мен бәрібір өлемін, – деп саңқылдады. – Тек соған мұрсат бере гөр.

	Садақ оған таңырқай қарап, түкке түсінбей дал болды. Әлгінде ғана есінен айырылып, жылап тұрып күлген, күліп тұрып жылаған шал енді бір сөзінен де жаңылмай, айранасыр еткен. «Жоқ, бұл тегін адам емес, мені манадан бері арбап жүр, – деп ойлады. Шыдап көрейін, тағы да қай қырынан танылар екен».

	Тоқабай қайтадан сөйлеп келе жатты да, манағы бұрышқа тіксіне қарады.

	– Мен әлгінде өлімді көрдім, – деді сол тұстан көзін алмастан. – Әлде маған елестеді ме екен. Бәлкім, есім ауысқан болар, жоқ, көргенім рас. Ал сен одан қорқынышты емессің. Маған енді бәрібір.

	– Онда ер соңымнан, – деді Садақ. – Ана ашжалаңаш елге күнәкар болғаныңды өз аузыңнан айт.

	Шал басын шайқады.

	– Жалынамын, сөзімді бөле көрме, – деді өтініп. – Онда мен қайтадан шатысамын. Ал қазір аздап қалпыма келген сияқтымын.

	Әжімді жүзі бұрынғысынша сұпсұр, иегі дірілдейтін сияқты, бірақ жанары өткір.

	– Сен менің ұрлығымды жария етпе, – деді әлден соң. – Онда өлмелі кемпір мен ауру балаға қырсығым тиеді. Ұрының ұрпағына кім қол ұшын береді дейсің, көрген жерде көзге шұқиды. Ал мен қарамды батырамын, кетемін бұл итаршы өмірден. Өлім маған осыны ұқтырды.

	Садақ кекесінмен мырс етгі.

	– Солай да солай, шалым, – деп таяла түсті – Мені алдап соққың келеді, ә. Жер соқтырмақсың ғой.

	Тоқабай қабырғасы қайыса күрсінді.

	– Исі адамға айтар соңғы өтінішім бұл, – деді күйзеліп. – Естимісің, ақырғы тілегім.

	Одан әрі тіл қатуға ырқы жетпей қыстығып, көкірегі сырсыр етті. Екі иінінен дем алып, кеудесін тырналады.

	– Мен ұры болып ұсталсам, ана сорлыларды тентіретіп жібереді ғой, – деді әлден уақыттан соң. – Түсінсейші соны!

	Садақтың енді оның гөйгөйін бұдан әрі тыңдауға зауқы жоқ еді, шыдамы да таусылып біткен.

	– Жетті! – деді долырып. – Түс алдыма! – Тоқабай түкке түсінбегендей аңтарыла қарады.

	– Не? – деген қалтырап.

	– Жүр! Сенімен тәжікелесіп тұруға уақытым жоқ. – Тоқабай сасқалақтап бетін алақанымен көлегейледі.

	– Жо...жоқ, тиіспе маған, – деп бүрісе қалды.

	Ол осы күйінде сәт санап кішірейіп, алакөлеңке бөлменің ішіне сіңіп бара жатқандай еді.

	– Тиіспе, – деп жалбарынды. – Сен өзің тұқымсыз өтудің қан дай қорқынышты екенін білмейсің ғой, әттең. Оһ, ол жаналғыштан да үрейлі.

	Содан кейін әлденені есіне түсіре алмағандай маңдайын ысқылап үнсіз қалды.

	Садақтың қаны басына шапты.

	– Өзің жүремісің, әлде дырылдатып сүйретіп шығарайын ба? – деп тап берді.

	Шал әзірейілді көргендей шегіншектеп кері ысырылды, арқасы қанар қапқа тірелген кезде қойнына қолын сұғып жіберген. Жүзі кере қарыс кездік айдың бозғылт сәулесіне шағылысып, жарқжүрқ етті.

	– Жақындама! – деді қырылдап. – Осы арада қан боламын. – Кездікті тамағына тірей қалды, орып жіберуге дайын тұр.

	Садақ не істерін білмей састы, өңешіне тас тұрып қалғандай жұтына да алмады.

	– Ей, жындандың ба? Мұның не? – деуге шамасы зорға жетті.

	Ол безеріп тіл қатпады, дәл қазір тым сұсты еді, жыланш а жиырылып, ысқырына айбат шеккендей сескендірген. Бір кезде қамбаның ішін жаңғырықтыра қарққарқ күлді.

	– Сен өлімсің ғой, – деді үзіпжарып. – Бәсе әлгінде анық көрген екенмін. Тіміскілеп жүріп тапқан жерін қарашы. Бәрібір сенің қолыңнан өлмеспін. – Сөзін аяқтай бере есікке қарай атылды. Садақ бір шетке қалай ыршып кеткенін байқамай қалды, қолындағы балтасы еденге дүңк етіп түскенде барып есін жинағандай болған. Соңынан тұра ұмтылып, сүрінеқабына далаға шықты.

	Шал көрінбейді, сасқалақтап мектепті айнала жүгірді, құс болып ұшып кеткен бе, зымзия.

	– Алда итай! Қулығын асырып кетті! – деп кіжінді.

	Енді оның қамбаға түскенін дәлелдеп көр.

	Сөйтіп, апалақтап тұрғанда мектепке таяу жердегі Қабылдың төбеті маңқ еткен. Солай қарай ұмтыла басып, аптыға жеткенде, иттің күркесінде әлденені қажалап жатқан тазыға қарап, айбат шегіп тұрғанын көрді. Жалмажан кері қайтып, мектептің ішісыртын тінтті, одан Тоқабайдың шырт ұйқыда жатқан кемпірі мен немересін дүрліктірді, қарамаған жері жоқ. Ауылдың ішінде шарқ ұрып, Қабылдың есік алдына үйіп қойған отынын қопарды, өкпесі аузына тығылып жүріп, қайтадан мектептің маңын сүзіп шықты.

	Өзі түгілі, ізін де таба алмады.

	Ақыры салы суға кетіп, қамбаға келді де, есігін бекітіп, үйіне қайтты.

	– Қайда кетермін дейсің, ертеңақ қолға түсерсің, – деп өшіккен. – Бәрібір мойындатамын, түбіңе жетпей қоймаймын. Содан жабулы қамбадан қалай шыққанын сұраған әйеліне:

	– Әбден тоңған соң есікті бір теуіп едім, құлып бекітілген темір шығып кетті. Орнына қайта салдым да, дедектеп үйге жүгірдім, – деп, төсекке киімшең құлай кетті. Әйелі пештегі отты көсеп жатып бұған кінә тақты.

	– Қайдағы ұры ол, көзіңе қос көрінген де. Тонаған адам еңсеріп бірақ әкетпей ме, – деп жөн айтқансыды.

	* * *

	Қанша уақыт ұйықтағанын кім білсін, көзі ілініп кеткен тәрізді еді, Тоқабайды көрді. Шалдың шүңірек көзінен ұшқын шашырап, сақсақ күледі, қолындағы кездігі айдың сәулесіне жарқжұрқ шағылысқанда жанарының алдында жасын ойнағандай болды. Сирек тістері ақсиып, аузынан көбік бұрқырап, бурадай шабынды.

	– Сен өлімсің! Жаналғышсың! – деп аттандады. – Қыр соңымнан неге қалмайсың?

	Содан соң күндей күркіреп, оқ жыланша атылған. Кезен ген кездігі тура алқымына төніп келеді, үрейі ұшып, жанұшыра айғайлаған, бірақ үні шықпады. Тұра қапшақ болып еді, екі аяғы зілдей, біреу жіліншігін үңги тесіп, ішіне қорғасын құйып тастағандай көтертпейді.

	Ал есі ауысқан шал бажбаж етіп, жалаңдаған кездікті көкірегіне кіршкірш қадады.

	– Сен өлімсің! Жаналғышсың! – деп үстіүстіне барқырайды.– А... а... а…

	Садақ қара санына қылбұрау салған құлындай шыңғырды. Тоқабай мүлде ақкөзденіп алған, енді кездігін лақтырып тастап, құлап бара жатқан мұны долдана сілкілей бастады.

	Осы кезде оянып кеткен, әйелі жауырынан түйгіштептүйгіштеп алып бетіне үңілді.

	– Соншама айғай салғаның не? – деп үрке қарап тұр. – Жайсыз түс көрдің бе?

	– Құрып кетсін, – деді басы зеңіп. – Мезгіл қай тұс?

	– Әлі ерте.

	Жатқан жерінен сүйретіле көтеріліп, қазандықтың аузында тұрған шәйнектегі сумен бетін шайды, шөңкенің түбіндегі түннен қалған суық көжені ішті. Көз алдынан Тоқабайдың әлемтапырық түрі кетпей қойған.

	Далаға шыққанда жапалақтап қар жауып тұр еді, аспан да, жер де бұлыңғыр, үф еткен жел жоқ. Қараша туа аласара түскендей болған көктен ақ мамық қалықтай төгіледі, аяқтың астында тапталған шөптің, күресінде әредік қарқ етіп шоқақтаған қарғаның, иесіне құйрығын бұлғаңдата еркелеген тазының, ит әлдеқайдан сүйретіп әкелген жырымжырым терінің, бұлтты күнде тарылып көрінген даланың үстіне жепжеңіл қонып жатыр. Ауа сусап келгенде шөліңді қандырғандай.

	Есіктің алдында айналсоқтап мектеп жаққа қарады, маңай да тірі жан жоқ, бәрі жымжырт, айнала тілсіз, жеркепелердің ұзындықысқалы мұржаларынан көтерілген түтіннің де исін сезбейсің, ал аппақ қар жапалақтап жауып тұр, жердүниенің мысқылдай да салмағы білінсейші, алақаныңа сал да жүре бер.

	– Міне, қыс та басталды, – деді тобықтан келген ұлпа қардың үстінде із тастап келе жатып. Ол қандай болар екен?

	Сол бетінде Тоқабайдың үйіне келген, кемпірі пешке от тұтатып жатыр екен, төрде тақыр тонға оранған бала көрінеді. Қарияға сәлем беріп, соның жанына тізе бүкті. Оның не ұйықтап, не ояу жатқаны белгісіз, әйтеуір жиі тыныстайды.

	Кемпір бұған назар аударған жоқ, пештің көмейіне салған тал тұтанған соң, күйесі бір елі шәйнекті киіздің жыртығымен ысқылап, тазартуға кірісті.

	– Шеше, отағасы қайда? – деді жай жұмыспен келген адамның сыңайында.

	Ол мұның айтқанын естімеді ме, әлде жорта тыңдамаған болды ма, шаруасын үнсіз істей берді. Енді әлгі сұрағын қаттырақ қайталаған.

	Кемпір киіздің жыртығын сулап, күлге аунатып алды да, бүкіл денесімен бұрылды.

	– Бала көптен ауру. Сырқатының беті қайтпай қойды ғой, – деді.

	Садақ орнынан тұрып жанына келді.

	– Отағасы қайда деймін.

	– Ә, шалды айтасың ба? Жүрген шығар әлгі өзен жақта. Байғұс балаға ыстық сорпа ішкіземін деп, қоянға дұзақ құрады. Бірақ әлі өлі тышқан да ұстаған жоқ, ол өзі жолы болмайтын бір сорлы адам.

	Бұдан әрі кемпірді сөйлеткісі келмеді, оны тыңдасаң, жағдайдың ауырлығын, Қарағандыға кәсіп іздеп кетіп, ұштыкүйлі жоғалған ұлы мен келінін, ауру немересін айтып шағынар, аяғында жылапсықтап, қайқайдағыны қозғар, кеткені жөн.

	Далада қар әлі жапалақтап жауып тұр, келген ізін жасырып үлгеріпті, жер биіктеп, жайдақ төбелерін ақ ұлпа тегістеген үйлер аласара түскен. Күн аспанның қай тұсында екенін айыру қиын, қазір күндіз емес, бұлтсыз түнде он бесіндегі толық ай сүт сәулесін толқындата төгілдіріп тұрғандай.

	Есік алдына шыққан бетте өзенге қарай жүрді, одан Тоқабайды кездестіре қоятындығына күмәнді, шал бұл маңнан табанын жалтыратқан шығар. Бірақ қайда барып паналайды, ана ауру бала мен қаусаған кемпірін тастап кете алушы ма еді. Әлде ол түнде шыныменақ жынданып кетті ме екен, ол да ғажап емесау.

	Аппақ даланың үстінде қарауыта иретілген талға қарап келе жатып, шалды аяйтынын сезді. Түнде тым қатты кетпеді ме екен, ол байғұс өлердегі сөзін айтқанда да жібімей қойдыау. Бұл соншалық қатыгез бе еді.

	Қардың астында қалған жыраға тобығынан батып, сүрініп кетті, төрт аяғы төрт жаққа жайылып оңбай құлады. Маңдайымен жер сүзіп жығылғанда, тас па, әлде ағаштың сынығы ма, бетіне қатты тиген. Дызылдап қоя берді.

	Бір мезет ауылға қайтпақ болды, сол Тоқабайдың соңына несіне түседі, одан да қазір кері оралып, түндегі оқиғаны Арыстанға айтса, ол бір жөнін табар. Елге дабыра қылмай, шалдың есін шығармай, тек ұрлығын тыйдыратын етіп қысып алса, болғаны емес пе.

	Осы оймен азкем толқып тұрды да, алдымен Тоқабайды табу керек деп шешті. Оның біразға дейін ауылға жоламай кетуі де мүмкін ғой.

	Өзеннің іші жапалақжапалақ қардың жерге қалай түскені естілетіндей тымық, бұтақтары сойдиған боз тал діңгегі әр жерінен майысқан қайың, тығыз өскен шілік пен ұйысқан тікен мұның аяқ дыбысына селт етпей мүлгиді. Арнасы бірде арқан бойы кеңіп, бірде қол созым тарылып, сыбдырсыз аққан судың беті қоймалжың тартқан. Жағалау бойы қалың қамыс, үстіне қонған қарды ауырсына майысады.

	Өзенді өрлей жүріп, қыбыр еткеннің бәріне құлақ түріп келеді, қоянның соқпағы өтедіау деген тұстағы әр талдың діңгегін түгендейді. Әзірге дұзақ та, адамның ізін де көре алған жоқ.

	Сол бетінде Қырсықтың қос шұңқырына дейін ұзады, бірде тоғайдың ішіне бойлап енеді, бірде жағаға шығып тың тыңдайды. Әредік төбесінен ала қанат сауысқан сезікті қарқылдап ұшып өтеді, кейде қол басындай боз тышқан қар астынан қылт етіп көрініп, іле қайта сүңгиді, қоян мен түлкінің ізі жарыса жосылады, ал шалдан еш белгі жоқ.

	Енді оны кездестіретіндігінен күдерін үзе бастады. Қырсықтың қос шұңқырының желке жағындағы биік терекке қарай бұрылды. Осы жерде аяқ суытып алып, ауылға қайтпақ.

	Бұл маң кедірбұдырлы, сайжыралы болып келеді, зәулім ағашқа таялғанша үштөрт сүрініп тұрды, құдайдың бір қарғыс атқан жері. Өзіне қар ерекше түскендей, тері шоқайының қонышынан құйылады, ал қырық жыл шалғы салынбаған көденің қауы киіздей тұтасып алған, жүрген аяққа ол да тұсау.

	Сөйтіп терлептепшіп келе жатқанда қарсы алдынан әлдене қарауытып, аппақ қардың үстіне біреу тері тулақ жайып тастағандай көрінді. Жүгіре басып тез жеткен, тысы әр жерінен жыртылып, жүні білтеленіп шыққан ескі шапан екен. Бұл мына жерге қайдан келуге тиіс? Аңтарылып жанжағына қарады. Айнала жымжырт, ойдымойдым майда қараған, түптүп үшқат көрінеді, жалғыз қара құс жерге қарай лақтырған тас секілді құлдилап құлап барады. Тышқан аулап жүр де. Ал мұның іздегені добалдай адам.

	Шапанды көтеріп алды да, қайтадан тастай салды, пәлесі жұғатындай сезіліп еді. Содан кейін биік терекке қарай асықты, бәрі де құрып кетсін, зәулім ағашқа жетеді де ентігін басқан соң ауылға тартады.

	Ол қашық емес еді, әне зорайып, туу биіктен қиянға көз салып тұр. Міне, таялып та қалды, енді бір секірсе, кісінің беліндей діңгегіне сүйеніп отыра кетпек.

	Алдынан кезіккен бір түп аласа тобылғыдан айналып өтіп, біреу тас төбесінен қос қолдап қойып жібергендей қалшиып қатты да қалды. Теректің түбінде Тоқабай қисайып жатыр, үстінде қамзол, екі аяғы екі жаққа кеткен, өлітірісін бір құдайдың өзі білсін.

	– Әй! – деді шошытып алмайын дегендей ақырын ғана.

	Мұны өзінің еркінен тыс жасап еді, манадан бері іздегені осы шал болса, енді жақындауға жүрексініп тұр.

	Ол ешқандай белгі бермеді, ұзынынан сұлаған күйі қыбырсыз.

	– Ей! – деді тағы да.

	Шал қарайтын емес, содан кейін абайлап жақындай бастад ы, аяғын санап басып, есік пен төрдей жерге таялған. Әлдене сытыр ете қалды да шегіншектей беріп тоқтады. Теректің бұтағына қонып отырған қарға үркіп ұшып еді, бір тобы әуеге қарқылдай көтеріліп, азанқазан дүрлікті. Атарға оғы бол май, зығырданы қайнады, ал Тоқабай көп құстың июқиюын естімеген тәрізді, басын көтермейді. Әлде бұған солай көрінді ме, әлде шынымен қозғалды ма, бір сәт жүзін өзіне қарай бұрған тәрізденді. Ұясынан шыға адырайған жанары өңменінен өтіп барады. Оң қолының саусақтары қара жерді шеңгелдеп бүрген қалпы қарысып қалғандай, ашық омырауынан тырнақтың ізі байқалады.

	– Мынау жыңды шығар... Өліп қалғаны несі, – деп түршікті.

	Даусы тым қатты шықса керек, теректің бұтақтары зыңылдады, төбесінде айналып жүрген көп қарға үрейлі қарққарқ етті.

	Шалдың түрі түсіне енген кездегіден де суық еді, әжімді беті тарғылданып кеткен, аузы ашылып, бұған да, қыр соңынан қалмай қойған өлімге де, ғұмырының соңғы сәтіне дейін қыспаққа алған өмірге де ашына қарғыс айтып жатқандай. Жүзі кереқарыс кездік теректің діңгегіне қадалып қалған, көйлегінің омырауы өрімөрім. Ол, сірә, көк жөтел қылқындыра буғанда, тынысы тарылып үзіліп кеткен тәрізді.

	Сасқаны ма, қорыққаны ма, діңгектегі кездік пен Тоқабайдың жансыз жүзіне алма кезек шошына қарап, не істерін білмей дағдарды. Бір мезет артына қайырылып қарамастан тұра қашқысы келген. Шалдың ұясынан шыға аларған жанарына көзі түссе, иманы қасым болады, ол мұның әр қимылын қас қақпай аңдып, әнеміне бас салатындай үрейлі.

	– Қарғыс атсын! – деді ерні әрең икемге келіп. – Қарғыс атсын!

	Мұны о дүниелік болып кеткен қарияға ма, әлде ұнжырғасы түскен, дымы құрыған өзіне ме, кімге айтқанын білген жоқ, қайталай берді. Қайталаған сайын жүрегі алыпұшты, бойы мұздап суынып барады. Жанарының алды тұманданып кеткен, енді не істеу керек, оны ойлаған да жоқ. Қолы қалтырап Тоқабайдың жанарын жапты, қамзолының түймелерін салған болды, содан кейін кездікті суырып, Қырсықтың қос шұңқырына қарай құлаштай лақтырды. Дәл қазір тегі кім екенін білмейтін айдаладағы шал емес, өз әкесі өлгендей күйзелген. Буынбуыны босап, көз алдындағының бәрі бұлдырбұлдыр теңселді, жүрегі сыздап, кеудесі қысылып бара жатты.

	– Оңба, Садақ, айуан жыртқыш! – деп сенделді. – Итсің сен! Әртелдің қабаған төбеті!

	Есінен танған адамша жұлынып биік теректің діңгегін тепкіледі, қолының терісі сыдырылып, қанжоса болғанына қарамай үстіүстіне соққылады, төмен қарай иілген қу бұтақты шап беріп, бытырбытыр сындырды.

	– Ашкөз жаналғыш! – деді азынап. – Сезімсіз көрсоқыр албасты.

	Сол дүлей халде аласұрып келіп, Тоқабайдың жансыз денесін қаусыра құшақтап алып, жерден ашына көтерді. Иығына дік еткізіп сала салған, бейшарада түк салмақ жоқты. Әлденеге, әлдекімге бәлкім, өзіне, бәлкім айдалада аласұрып өлген шалға кіжінгені белгісіз жұлқына басып жөнелді. Қалың қарды қабырғалы қара атандай бұрқыратып, ауылға тік тартты. Ол өзін дәл осындай әлдімін деп ешқашан да ойлаған жоқ шығар, бойына бір сұмдық күш буырқанып құйылған. Осы сәт дүниені төңкеріп тастайтын секілді еді, осы сәт өзіменөзі арыстанша алысқан. Осы сәт тілмен жеткізуге келмейтін бейшаралығын да ұққан. Мына жансыз, қаңбақ құрлы салмағы жоқ сорлы шал бұдан әлдеқайда құдіретті сияқты болып көрінді. Ол мұны өлік қалпындаақ басыпжаншып, тұқыртып бара жатқандай. Әнеміне алқымынан шап беріп ала түсетін секілді үрейін ұшырады. Иығынан төмен салбыраған, көгістенген саусақтары қазір бүре кететіндей сескендіріп, тұла бойы қалтырады. Көзі түскен сайын жаны алқымына келіп, қыжына тұншықты. Бұл өлген, өлексеге айналған шалды емес, өзінің жансыз денесін арқалап келе жатқан тәрізді еді.

	– Ашкөз жаналғыш! – деді азынап. – Атың өшкір жалмауыз!

	* * *

	Зәулім ағаш әлі де сол қалпы тым асқақ. Кісінің беліндей діңгегінен қырық жыл қырғын болса да қыңбайтын мықтылық, қара дауыл қаптай соқса шайқалмайтын ірілік танылады. Көкжасыл қабығы сайсай тілімденіп, көпті көрген көненің әжімді жүзіндей сабырға шақырады.

	Ал Садақ осы жасқа дейін ел қатарлы аяғын асықпай басып, аптықпай өмір кеше алмайақ келеді, араласпайтын, алаңдамайтын шаруасы жоқ, сол үшін талай сөз де естіген, талайталай таяқ та жеген, бірақ сабасына түспейақ қойған. Бұл да күндердің бір күнінде Тоқабай секілді басын тауға да, тасқа да соғып жүріп, ажалынан бұрын өлетін шығар.

	Арыстан марқұм айтатын: «Сенің ойыңнан әрекетің бұрын жүреді».

	Марқұм сонда жаңылыспаған екен, бұлар сол бір аласапыран күндерде желмен жарысты ғой, аптыққандары соншама, ақ пен қараны, оң мен солды айырудан қалды. Жаусың деп жағадан ала кету опоңай болатын. Тоқабай алғашқы құрбандық еді.

	Жаңбыр басылуға айналды, бұлт аздап сейілген, бірақ жел бірін қуып әкетсе, екіншісін айдап әкеліп сеңдей сапырылыстырады. Даланың алыс кемері тұтаса қарауытып тұр, нөсер құйып жатыр ма екен. Қарауылтөбе жақ ашық, таудың сауырын жанамалай кемпірқосақ керіле қалған, теректің бұтақтарынан домалап түскен тамшы күннің сәулесіне шағылыса жылтжылт етеді.

	Күреңнің шылбырын шешіп, ағаштан әрірек жетелеп апарды да атқа қонды. Алған беті ескі тоған, бүгін торыны сол маңнан іздеп көрмек, табылмаса, ертең басқа жерді арылтады.

	Осы бойда әр жерге ат шалдырып, асықпай жүріп отырып, межелі жеріне күн түске тармаса жетті. Тоғанның аузында үштөрт жеңіл машина тұр, бөгеттің үстінен бір топ адам ербиіп көрінеді. Үстеріндегі киімдеріне қарағанда атқамінерл ер болуы керек. Өздері әлденеге келісе алмағандай қол сермесіп қызына сөйлеседі.

	Таяла келе дауыстары анық естіле бастады, бөгеттің шетіне қарап тұрған орта бойлы жуантық біреу өзгелердің аузын аштыратын емес.

	– Николаевич, сіз мені тыңдаңыз, бұл тоғанның ернеуі толмағалы не заман, – деп төпелей жөнелді. – Мәселеге бүгінгі күннің көзімен қарау керек. Біз бәрін де есептедік, мұны қалпына келтіруге жіберген қаржы ертең мыңдапмиллиондап қайтарылады.

	– Миллионыңды қоя тұр, – деді ұзынтұра жігіт ағасы. Сірә, Николаевич сол секілді. – Мыңды айта бер, әзірге соған да қанағат.

	Садақ аттың басын тура соларға бұрды, дәл жандарына келгенше олар назар аударған жоқ. Ішінде өзінің жалғызы Далабай да бар екен, сол бұрын байқап, қарсы жүрген.

	– Жол болсын, әке! – деді үркектеген күреңнің шылбырынан ұстап.

	– Әлей болсын!

	Үстеріне өңкей қаудырлақ қара сулық киген топ бұған немқұрайлы қарады да, әңгімелерін жалғастыра берді. Орталарына ақсақалды шал келгені қаперлеріне де кірмейтін секілді. Бұл Садаққа ұнамаған.

	– Ассалаумағалейкум! – деп аттан түсті. – Сәлем беруге де ерінесіңдер ғой, түге.

	Олар сірескен қалыптары еріндерін жыбырлатты. Далабайға бұл сөзі орынсыз болып көрінді ме, жақтырмай қарап, ұзынтұра орысқа күлімсірей бұрылды.

	– Иван Ильич, ақсақал менің әкем, еңбек ардагері. Орденді жылқышы болған.

	Иванды Садақ бұрыннан білетін. Тың совхозының директоры.

	– Жақсы. Өте жақсы, – деді ол.

	– Ал мына кісі – Петр Николаевич – аудандық ауыл шаруашылығы басқармасының бастығы, аудандық партия комитетінің бюро мүшесі... – деп шұбыртты Далабай.

	– Жә! – деп тоқтатты Садақ ұлын. – Ол мені, не мен оны қызметке алғалы тұрғандай бәрін жіпке тізгенің не?

	Шеткерек тұрған жасы отыздың ішіндегі жігіт мырс етіп күліп жіберді.

	Садақ тоған жаққа қарады, жанжағын қолдарынан келгенше бекітіп баққан екен. Таттанып үлгермеген болат тосқ ауыл көзге тым мығым болып көрінеді. Лайланған судың лықсып келіп ыңырана үстіүстіне соққанына айылын да жинайт ын емес. Бөгетті кісі бойындай биіктеткен, бірақ бұрынғы тар табаны баяғы күйінде қалыпты, қалыңдатылмаған. «Түбінде сол сыр беріп жүрмесе» деп ойлады Садақ.

	Кейінгі қалың жаңбыр Сарқыраманы тайдай тулатып үлгеріпті, тоғанның суы қазірдің өзінде мол. Ұстап тұра алса, құт екені анық, ал бөгетті бұзып кетсе, жолындағының бәріне қатер.

	– Мынауың кішігірім көл ғой, – деді Петр Николаевич.

	– Міне, жергілікті рерурс дегеніміз осы.

	Соны айтып совхоз директорының арқасынан қақты.

	– Сен бұған тегіннентегін қызықпаған екенсің, Иван.

	– Рахмет, – деді ол толқынданып жатқан айдынға қарап. – Кезінде осыны қалпына келтіретін қаржыны әр мекемеден жүгіріп жүріп, қайыр сұрағандай болып жинадым ғой. Оны сіз жақсы білесіз.

	– Сол күндерде саған қол ұшын бере алмағаныма өкінемін, – деп Николаевич қалтасынан шылым алып тұтатты. – Енді жағдай басқаша, істің тізгіні шаруашылық орындарының қолына тиді. Өзіміз шешіп, өзіміз атқарамыз, мүмкіндік көп.

	Содан соң етектегі көсіліп жатқан ұлан далаға қарады. Оның ылдидағы совхоз орталығына дейінгі бөлігі бұрынғы кейпін бұзбаған, ал әрі қарай тегіс жыртылған, көз жетер жердің бәрі қарауытып жатыр.

	– Биыл қанша гектар тың көтеруге тиіс едіңдер?

	– Жиырма мың.

	– Аз, әлі қосу керек. Мына ұшан теңіз өңірде дала аруы жүгері жайқалып тұрса, қандай ғанибет. Оның шегі де, шеті де болмасын. Міндет, міне, осындай.

	Садақ күреңнің шылбырын Далабайға ұстатып, оған таяу келді.

	– Шырағым, – деді назарын аударып.

	– Иә!

	– Мен мына Жаңаталап ауылының тұрғынымын, бұрынғы колхоз, білетін боларсың.

	Петр Николаевич директорға қарады.

	– Осы арадан он шақты шақырым жерде, ескі қоныс, – деді ол.

	Садақ оларға тағы да жақындай түсті.

	– Қарағым, төтеден килігіп сөзге аралассам, бұл жақтың шалдары әдепсіз екен деп қалма. Өзіңдей басшылар қолымызға түсе бермейді.

	– Тыңдап тұрмын.

	– Әлгі ауыл азыптозып барады.

	Петр Николаевич мұның сөзін тосып алмай, директорға бірер нұсқау берді. Шал сілтідей тынды. Айтпақ ойы ыдырап, тауы шағылып үнсіз түнерді. Апырау, бұл ит те болса үлкен ғой, неге елеусіз етеді.

	– Сіз, жолдас, маған жөндеп құлақ салыңыз, – деген енді тік кетіп.

	Ол сонда да көз тоқтатып қарамады.

	– Құлағым сізде, – деді өзгермеген, аса илікпеген сыңайда. – Айта беріңіз.

	– Айтсам, ауылымыз азыптозып барады. Алдымен малды әкетті, артынан амалсыздан ел көшті. Бүгінде өзім секілді үштөрт өлмелі шал, емдейтін жұрты жоқ дәрігер, оқитын баласы жоқ мұғалім ғана қалдық. Бізді осылай дүрліктіруд ің кімге қажеті болды екен?

	– Жері нашар шығар.

	– Үйүйдің арасына егін екпесе, іргесі шүйгін. Өсіпөнемін деген елге таптырмайтынақ қоныс. Баяғыда, туу коллективтендіру жылдарында Арыстан марқұм таңдаған жер. Шырағым, сен оны білетін шығарсың, большевик Жұмасейітовті айтамын.

	Петр Николаевич көзін сығырайтты.

	– Естігем жоқ, – деді кідіріп барып. Содан кейін: Ондай белсенділер көп болған ғой, – деп қосты.

	Садақ Арыстанды көп белсендінің қатарына қосқысы келмесе де қарсы дау айтқан жоқ, бастапқы ойын тірілтті.

	– Өтінерім біреуақ, Жаңаталап құлазымасын, бір жөнін табыңдар, – деген. – Ең болмаса бригада ашуға болады ғой.

	Ол совхоз директорына бұрылды.

	– Шалдікі қысыр әңгіме, – деді Иван Ильич. – Жаңаталап келешексіз ауыл, осылай кесіппішілген.

	Садаққа бұл сөз шаншудай қадалды.

	– Келешегі жоғы несі, азған адам мен алжыған кәрінің ғана болашағы болмайды. Өйтіп шатаспа, шырағым, – деген шамданып.

	Директор басын шайқады, кейігені секілді.

	– Сіз мені дұрыс түсінуге тырыссаңыз, – деді қабағын шытып.

	– Тың игерушілер бәрін жаңадан жасамақ. Ескі жұртты қалпына келтіріп әуресарсаңға түсе алмаймыз.

	– Сонда сен үшін байырғы елдің қолымен жасалғанның бәрі тозған ба?

	– Бәрі болмаса да, көбі көнерген. Ал көне жұртта жаңаның көсегесі көгермейді.

	– Ашығын айтқаныңа рахмет. Мен де ақиқатына көшейін. Ескі дегенің сылтауың. Өзіңе қолайлы оңаша жер іздедің.

	Байырғы елдің қамын ойлағың келмейді.

	Директордың өңі сұрқай тартты.

	– Сіз... онда мынаны біліп қойыңыз, – деп шүйілді. – Жаңа атаулы ескіні қирата келеді. Әр жіліктің өз құрбандығы болады. Керек болса, ана Тоқырау мен мына Сарқыраманы да теріс ағызамыз.

	– Солай де.

	– Тап солай!

	Иван Ильич сыздана қалды. Садақтың да қаны басына шашы.

	– Шатысқан сендерсіңдер. Байырғы ауылдардың бәрін таратып жатырсыңдар. Ел жұмыссыз қалды. Әлгі тың совхоз дегендеріңе шұбырды. Онда барғанда бірінде үй, бірінде күй жоқ. Бала біткен қазақша мектеп іздеп тағы әбігер. Осы күні алды ауданға, соңы басқа ауылдарға шашырап тозтоз. Бұл неге батпасын шымбайға. Ол неге айтылмасын. Мұны неге жаны ашымастың ісі демеймін.

	Директор тұлан тұтты. Өңі бір қызарып, бір сұрланды.

	– Далабай! – деді шаңқ етіп. – Сен қайда қарап тұрсың. Мен енді бұл кісімен сөйлеспеймін.

	Ол әкесі мен бастығына алмакезек қипақтап қарап, әбігерге түсті.

	– Қойыңыз енді, артық кеттіңіз, – деп ескерткен болды.– Үйге қайтыңыз.

	Садақ бағанадан бері күреңді ұстап тұрған ұлының қолынан шылбырды жұлып алды. Бұдан әрі іркілудің өзі артық еді, атқа жас жігітше қарғып мініп, бөгеттің үстімен тасырлата шаба женелді.

	– Да! – деді Петр Николаевич оның соңынан қарап тұрып. – Батыл шал. Тоғанға тайып құлаймын деп қорықпайды. Қазақтар баяғыда батыр болған деседі.

	– Ақсақалды бекер ренжіттіңіз, – деді директорға манадан бері әңгімеге араласпай үнсіз тұрған жігіт. – Біз елді не айтса да, қалай айтса да зер салып тыңдауға тиіспіз.

	Иван Ильич шаңқ етті. – Онда соңынан жүгір!

	* * *

	Садақ күреңді үстіүстіне қамшылап, совхоз орталығына қарай құйғытты. Құлазыған көңіл жауынды күнгі алабұлтты аспандай әлемтапырық.

	– Көрдің бе.. ей, су тиген кендірдей ширатылады, – деп күйіппісті. – Өңкей кекірейген неме. Бұл ел биманаптан осыдан қырықелу жыл бұрын арылған жоқ па еді. Ал мына кесірлі төрелер қайдан шыққан?

	Ат ылдиға қарай бүгіле шапты, төрт тұяғы иленген қара топырақты кесеккесек лақтырады, қос құлағын жымқырып алған. Төменде көрінген шатырлы үйлердің үстінен ағызған күйі қарғып өтетіндей желігеді.

	Осы бетінде Далабайдың отауына дейін шапты. Аттан домалап түсісімен: Зылия, қайдасың! – деп айғай салды. Кемпірі сенекте жүрген бе, тез көрінді, есіктен сығырая қарап тұр.

	– Киін, ауылға қайтасың!

	Ол бірдеме деп күңкілдеп еді, түсінген жоқ.

	– Бол! – деп ақырған. – Аттың алдына салып қумасын десең, қимылда!

	* * *

	Торы ат таң атқанша сандалып, бұрынғы жайлауды таба алмады. Мұғдарлап келген жері де жыртылған, ұлан жазықта өркештеніп көрінген аласа белдерден басқаның бәрі қарауытып жатыр. Су сіңген май топыраққа шашасына дейін батып, еркін шаба да алмайды, шеті де, шегі де жоқ ми батпақтың ішіне бойлап енгендей, шығар жол іздеп аласұрды.

	Алыста, ту... у көз ұшында бірдеме тырылдайтын секілді, дыбысы кейде талып естіліп, кейде үзіліп кетеді. Аударылыптөңкерілген томардайтомардай кесектердің арасында бір топ ұзақ әлденені шоқып жүр, әріректе жалғыз суыр қаққан қазықтай қаздиып тұр. Тамырлары қиылып жамбастай құлаған қарағантобылғы, топыраққа жартылай көмілген түбіртүбір тарлау, желсіз таңда дөңкиіпдөңкиіп қыбырсыз қалған қаңбақ байқалады.

	Ауықауық кісінеп алып, желе жөнелді, әлгі суыр мұның әр қимылын бағып тұр екен, ініне сып берді. Сол бетінде іркілместен ұзақ шоқытты, түнімен шөп үзбегендікі ме, іші шұрқшұрқ етеді. Бір рет әлдене езіп кеткен кірпіні көрді, тағы бірде әр жерді тоқтай қалып иіскелеп, сүмеңсүмең жортқан қарсақ көзіне түскен. Бұған едірейіп қарап тұрды да, жөніне кетті.

	Күн көкжиектен құрық бойы көтерілгенше тоқтаған жоқ, содан соқа тісінен аман қалған көделі ойпаңға жетіп, бірақ іркілген. Қарсы алдынан судың салқын исі білінеді, сонадай жерден күзде де өңін бермеген шалғынды алаңқай көрінді. Жерге басын салып, жаңбырдың тамшылары қонған бір түп қияқты үзіп алды да, быртбырт шайнады.

	Мына ара көзіне жылы ұшырайтын секілді, ана көк майсалы алаңқайды құлын күнінен білетін тәрізді еді. Шілденің ыстығында енесінің сүтіне шөлін қандырып алып, исі жұпар аңқыған шалғынға кеудесін төсеп, алаңсыз ұйқыға кететін күндері елестегендей. Сонда жалы күлтеленген, жамбасында қиық таңбасы бар, кебеже қарын торы бие мұны айнала жайылатын.

	Елеңдеп шалғынға қарай аяңдады, анық сол, сылдырап аққан судың күміс күлкісі естілді, даланың бүкіл бозторғайы осы жерге жиналғандай жыртылыпайырылады, шыр ылдап, шықылықтап, тамылжыта сайрап уду. Ал айна бұлақ әлі бәзбаяғы қалпы жарқырап жатыр.

	Торы салған бетте оның қайнар көзін тауып, тастай суды ұзақ ішті, әбден шөлдеген екен, біразға дейін бас алған жоқ.

	Содан кейін жағасында жайқалған құрақты күрткүрт орып, алаңсыз жайылуға кірісті. Бозторғайы, шымшығы мен бұлбұлы араласқан көп құстың әуеніне құлақ түріп қарайған түбірлердің үстінде жарбиып отырған бақаларды пысқырынып үркітіп, көк майсаның жұпар исіне тоймай, түні бойы ұзақ жортуылдың азабын ұмыта дүрдүр сілкініп алды.

	Алыстан қарағанда бұл жер қапқара болып шалқыған ұшықиыры жоқ теңіздің ортасындағы шағын арал секілді еді. Енді оның иесі аяғында үзілген өренің қайысы шұбатылған, құлын күнінен үйірсек даласын жоғалтып ала жаздаған, қыр арқасындағы ер батқан жеріне ақ қылшық өскен, тұрқы есік пен төрдей ат қана. Соны аңғарғандай дәл осы сәт ешқандай қауіпқатер ойлаған жоқ. Алқынының астынан ирелеңдеп өтіп бара жатқан сарбас жыланды бір тарпып қақ бөлді, қайдан шыға келгені белгісіз, сонадай жерде үрпиіп, құлағын тіге қалған ор қоянды көзіне де ілмеді. Тек шалғыны бауырын жалаған бұлақтың маңынан баяғы көп жылқының көрінбегені ғана түсініксіз болатын. Құла айғырдың шәңгірін естіп, боз байталдың жалын қасымағалы не заман.

	Ал бұлақ сылдырсылдыр ағып жатыр. Айдалада алақандай арал, теңізсіз, көлсіз жетім арал, жалғыз ат.

	* * *

	Ертесіне Садақ таңмен таласа тұрып, кеше ауылдың сыртына арқандаған күреңді алып келді. Оны Қабылға қайтармаған болатын, атты тауып алғанша мінетінін айтқан. Торы ендігі жердің түбіне шығандап кеткен шығар, оңайлықпен таптырады дейсің бе, бұрынғы өрісін таппай маңып жүре береді де. Тек итқұстан аман болсын.

	Сиыр сауған соң жапа жинап күйбеңдеп жүрген кемпіріне шай қойғызды да, үйге кіріп, талайдан бері қолына ұстамай кеткен бердеңені тазартты. Бұл да ескі жолдас, сан рет қажетіне жараған қымбат мүлік. Баяғыда артель колхозға айналатын жылы Арыстан марқұм жылқының санын көбейткен екпінді деп, май тойындағы жиналыста өз қолынан сыйға тартқан еді. Бүгінде баржоғы бесақ оғы бар, оның өзі атыла ма, атылмай ма құдай білсін.

	Дастархан басында кемпірі кінәлі адамдай үнсіз отырды.

	– Е, байғұсымай, өміріңде менің ырқымнан шығып, алғаш рет өз дегеніңді істеп едің, ашуың алысқа бармады ғой, – деп ойлады. – Ана ынжық ұл саған тартпаса нетті.

	Оразасын ашқан соң керекжарағын түгендеп алып аттан ып кетті. Бүгін де ескі тоғанды орағытып әкетіп, содан арғы өңірді арылтпақ. Совхоздың жылқысы кейінгі кезде сол маңда деген, торы үйірсек еді, қара тартып барып қосылуы да кәдік.

	Күн бұлыңғыр, сылбыр соққан жел бар, бауырлары қоңырқай тартқан жалбыр бұлттар аспанда еріне жүзіп, баяу қалқиды. Күн шығыс жақ тұтасып алған, не қылса да биылғы күз қысқа ылғалды болып жалғасатын секілді, даланың шөлін бір қандырған. Күрең кешегідей емес, тізгінді кере желм ейді, сауырын сипай қамшыласа, шоқақтап барып қайтадан аяңғ а көшеді. Оты қанбаған ба, қолы сәл босаңсыса, мойнын созып жіберіп, су сіңген биік көдені үзіп үлгереді. «Әлгінде жем бермеген екенмін» деп ойлады.

	Одан кейін есіне кешегі әңгіме оралды да, кеудесін кере күрсінді. Сөзіңді балаңмен жастылар жүре тындаған соң, көк тиын құрлы құның қалмағаны ғой. Тіпті көздеріне де ілгісі келмейді, жай айтсаң, естімейді, қатты айтсаң, шамданады.

	Ал қыбын тауып көр.

	Пұшпақ тақиясын қолына алып, жіпсіген мандайын сүртті, содан соң талайдан бері қинап жүрген бір ұзынсонар ойдың түйінін таппақ болған. Батырау, Жаңаталап дайын тұрған бөлімше емес пе еді. Одан аттондарын ала қашып, ана Сүлей дің көк тасының түбінен жаңа ферма ашқанда, не ұтты? Ол жерде өзен де, бұлақ та жоқ, ел не жазда, не күзде жайламайтын өңір. Ана бір кезде арнайы барып көрген, жетісегіз үй салыпты, бірекі қора тұрғызыпты. Ал айналасы таптақыр, машина мен трактордың дөңгелегі қазып кеткен сайсай жыра, селдір жусан, жерге жартылай сіңген қияқия көк тас. Жаңбырлы күздің өзінде өңі қашып жатыр.

	Ауылдың ортасынан өтіп бара жатып, есігінің алдында ағаш бұтап отырған жігітке бұрылды. Бұл маңның адамы емес, бұрын көрмеген кісісі. Жөн сұраса келіп, ту...у Үркіттен қоныс аударғанын білді.

	– Ақыры ит өлген жерден келген екенсің, мына Сүлейдің көктасы емес, жайлы жер таппадың ба? – деп еді.

	Ол бұған күле қарады, сірә, айтқанын дұрыс түсінбеген тәрізді.

	– О каком Сулее говорите? Это Каменка. Вы заблудились, – балтасын жаңғырыққа кірш еткізіп қадап, орнынан тұрды.

	– Каменкесі несі, – деп ойлады бұл. – Осы не айтып тұр өзі?

	– Да, старик, вы не туда завернули.

	Ал керек болса, сонау қияндағы Үркіттен келіп бұған жөн айтады.

	– Шырағым не деп кеттің. Адасқаны қалай? – деді таң қалып.

	– Мен мына ауыл түгілі, Сүлейдің өзін де көрген адаммын. Осы өңірдің қыбырлаған аңына дейін біледі мені. Қой, қайдағыны айтпа, Кәмеңкеңді ұмыт. Бұл жерге Сүлейдің көк тасы деген атты сен қойған жоқсың, ендеше өзгерте де алмайсың.

	Жігіт маған бәрібір дегендей иығын қиқаң еткізді.

	– Ныспың кім? – деді енді Садақ.

	– Андрей.

	– Мен әкең құлағыңа азан шақырып қойған осы есіміңді ұмыт, енді сені Бөрібай деп атайтын боламыз десем, көнесің бе?

	– Нет.

	– Әне, бұл ұнамайды саған. Келіспейсің. Сүлей де солай, көнбейді ол да.

	Содан аттан түспеген күйі кері қайтып еді. Алаң еткен жайдың түйінін табамын деп барып, көңіліне кірбің ұялатып оралған.

	Күншығыс жақта тұтасқан бұлттың аумағы біртебірте ұлғайып келеді, аспан аласара ауырлап кеткендей. Даланың

	селеуі мен көдесі түбінен күлтелене көктеген, ат тізесін қағатын биік жусан көктемдегі бояуын қайта тапқандай жапжасыл. Ал Қарауылтөбенің тарғыл тасты жалаңаш жоталары айналаға менменсіп сыздана қарайды, ұшар басына дейін тақыр, не сексиген жетім терегі, не қалқиған қарағай жоқ.

	– Сүлей, садағаң кетейін, абыз адам еді ғой, жарықтық, – деді күреңді сипай қамшылап.

	Қашан жүріптұрудан қалғанша Жаңаталапта бала оқытты. Отырған жері шежіре еді, жаз шықса өзімен бірге қартайған бозжорғаны мініп, осы маңдағы елді аралайды, қазақтың көне қария сөзін, ескі жыраңызын жинайды. Естігенін майын тамызып айтушы еді.

	Балалардың қысқы демалысында ылғи жылқышыларға келіп жүрді.

	– Қара қоста өткен әр күнім жылға бергісіз, – деуші еді марқұм.

	Бірде сол Сүлей айтқан: Ертеде, есте қалмаған ескі заманда осы өңірді Мық деген ел мекендепті. Бақса – малына, істесе – ісіне құт дарып, жоқшылықтың не екенін білмепті. Үйірүйір жылқы, отаротар қой өсіріп, таудан кен қазған. Тылсым тастың тілін біліп, алтын мен жезді қорғасындай балқытыпты, темірден түйін түйген деседі. Жеті қат жер астына үңіліп, аспандағы алыс жұлдыздан сыр сауған.

	Сыйласқанға дархан, мұңдасқанға бауырмал болыпты, төресі мен бегі, ешкімге өші мен кегі жоқ екен. Жау мен дау деген ұғымды білмепті, талдан иіп садақ, болаттан шыңдап қылыш жасамапты. Даласы жомарт кең екен, төрт құбыласы тең екен.

	Құстан әнші деп бұлбұлды, аңнан әсем деп маралды қастерлепті. Халықтың мұратын айтады деп ақынды, көптің қамын ойлайды деп қарияны құрмет тұтыпты. Биіктікке талпындырған тауды, дархандыққа үйреткен даланы ард ақтапты. Бұлақтың сұлу сылдыры қызының тілінде, заңғарзаңғар шыңдардың тәкаппарлығы ұлының жүрегінде екен.

	Адамды адам құрбан етеді дегенге сірә да сенбеген деседі. Дүниеде күнә мен күпірлік атаулы қарасын батырғанда өлім ұштыкүйлі жоғалады деп уағыз таратыпты. Мәңгілік деп күнге, тіршіліктің тұтқасы деп жерге табыныпты. Таңды шашу шашып қарсы алған, ақ отауды ай нұрына бөлеп көтерген.

	Осы өнері асқан елге өнегесі жоқ жұрт көрші болған деседі. Сол заманда оны Удайди деген залым хан билептөстепті.

	Бір күні Удайди қатыгездігі өзінен бір де кем емес, өресі тар, кең емес, өңкей екі иығын жұлып жеген қолбасыларын жинайды.

	– Уа, өздігі жоқ өзеуреген, айтары жоқ айғайлаған көп тобыр, не естіп, не көрдіңдер? – дейді.

	– Көреген сен тұрғанда, көз біздерге не керек!

	– Хан тағының алдында сөз біздерге не керек! – деп шулайды олар.

	Сонда Удайди сөйлейді:

	– Мық дегенің өнері асқан ел болды,

	Қақ жолымда сұлап жатқан бел болды,

	Қусам, жеткізбейтін жел болды

	Бөгесем, ағыны қатты сел болды.

	Жаулап алған жері жоқ,

	– Атағы асып барады.

	Қосып алған елі жоқ,

	– Мысы басып барады.

	Құрты болды көзімнің,

	Таусылды енді төзімім.

	Кеудесін бір баспақпын,

	Жойқын соғыс ашпақпын.

	– Иә, иә!

	Еңсесін бір басамыз!

	Қырғын соғыс ашамыз! –

	деп өзеуреді бәрі.

	Содан күндердің бір күнінде қаптаған қалың қол бейбіт елге тұтқиылдан тап берді. Жер қайысқан, аш қасқырдай жа лаңдаған әскер жолындағының бәрін ат тұяғының астында таптап, кәріжас, балашаға демей қойдай қырды. Нәресте шыр ылдап найзаның ұшында кетті, сұсты қылыштар жай оғындай жарқылдап, азынай атылған сұр жебе көзделген жеріне кіршкірш қадалды. Ұлан дала ұлардай шулап, етекте орман, қырда тау күңіренді. Қызғалдағы сағағынан үзілмеген, құсының ұясы бұзылып көрмеген есіл өңір торғайдай тозды. Ашкөзденген алпауыт дұшпан бесікте бала, үйде әйел, түзде еркек қалдырмай жалаң қақты.

	Көкте күн тұтылды.

	Шыққыр көзім не көрдің, жарқырамай сөнсемші!

	Жаһанда қара жердің қабырғасы қайысты.

	Қан сасып қаңсып жатқанша, қақ айырылып кетсемші!

	Қайқы қылыш шалт көтерілсе, дүние жанынан безді. Бұлт үркіп шөкімдей, дала түршігіп тоқымдай тарылды.

	Кешке қарай жау жолында тірі пенде қалмап еді, жансыз денелерден аяқ алып жүру мұң болды, кесілген сансыз бас ұлан өңірде тарыдай шашылып жатты. Удайди ат басын тартып, Мық елінің күлі көкке ұшқан, бағы тайған жеріне айызы қана қарады.

	Ақын қайда? Ерлігімді жырласын.

	Мадақтаған ән-күйі айлар бойы тынбасын! –

	деп әмір етті.

	Дүниеде қарақан басының қамы үшін жендеттің шашбауын көтерген ақыннан өткен азғын бар ма?

	Жержаһанда әзірейілді әнге қосқан жыраудан өткен ез табылған ба?!

	Тау олардың даусын естімеуге тырысып сырт айналды, қара орман қалың тұманға оранып тас бүркенді. Ал арсыз ақын жағы талмай сарнады. Оның үнінен жансыз мүрделер де жиреніп еді. Сол көп өліктің арасында анасы бауырына баса құлап, қорғап қалған Мық елінің соңғы тұяғы бой тасалап жатқанды.

	– Ақын әнге салса, жаудың беті қайтқаны, – деп ойлап орнынан көтерілді.

	Қаптаған қалың дұшпан қайтадан азанқазан болды, тұстұстан анталай ұмтылып, таптап берді.

	– Шауып тастаймын! – деді біреуі

	– Ат құйрығына байлаймын! – деп жұлқынды екіншісі.

	– Тірідей тұту керек! – деп өршеленді өзгелері. Бірінің айтқанын бірі тыңдамай, қан сасыған даланы бастарына көтерді.

	Сонда Удайди орнынан тұрды.

	– Бәрің де ақымақсың! – деп күркіреді. – Мен оған өлімнен де зәрлі жаза таптым.

	Қынындағы қанжарын суырып алып баланы бас салды. Шырылдатып, жерге алып ұрып, алқымынан бүре буындырды.

	– Міне, менің үкімім, – деп тілін кесті де лақтырып тастад ы.

	Қалың қол теңіздей толқып, құтырына қиқулады.

	– Өлтір, тақсыр! Тірі жіберме! – деп шулады.

	«Өлім! Өлім!» деген үрейлі үн аспанның астын кезіп кетті.

	Қолында қанжары жалаңдаған Удайди ортаға жұлына шықты.

	– Тоқтат! – деп арс етті.

	Содан кейін омырауын қан айғыздаған балаға қарады.

	– Ал енді кете бер, жолың ашық. Сен бұл өмірден еліңнің қойдай қырылып, көктей солғанын тірі пендеге айта алмай күңіреніп өтесің. Көзің көрген сұмдығың көкірегіңе шемен болып байланып, адам жаны төзгісіз азап шегесің. Айдалада аш қасқырша ұлып, түнерген түнде байғызға үн қоса сарнайсың. Тәңіріңнен ғұмыр бойы бір сәтке ғана тіл бітіруді аһ ұра өтініп, басыңды тауға да, тасқа да соғасың. Мен ақтық демің біткенше күндіз көзіңнің алдында тұрамын, түнде түсіңе енемін. Кегің алынбайды, қыжылың басылмайды. Ал одан өткен қорлық жоқ.

	Міне, Удайди осындай қорқау еді.

	Бала сенделіп кете барды. Аңырады үні шықпады, зар иледі даусы естілмеді. Сол бетінде тауды бөктерлеп, Сарқырама ның таудан шапшып ағатын қайнар көзіне жетіп жығылған ша тоқтаған жоқ. Осы жерде есінен танып ұзақ жатты.

	Көзін ашқан кезде аспанның асты қылаңытып тұр еді, жұлдыз сирек, Жетіқарақшыдан бастап Темірқазыққа дейін өңі қашқан. Түнгі көктің төрінде дөңгеленген ай жаудың оғы ысқырынып келіп өңменіне қадалатындай сұпсұр. Бозамық сәулесі тау арасына боздап төгіледі.

	Бала тәлтіректеп орнынан көтерілді, тау өзені тасып ағып жатыр, көкезу көп толқын бірінбірі басакөктеп, тастан тас қа ұрынып бүлік іздейді. Қырық бүктетіле көкке шапшып, аспандағы айға атылады. Жағада қалқиған кәрі терек бұтақтары үрейлене тарбиып, арсаарса тамырларын жақп аржақпар тарғыл тастың қуысқуысына сүңгітіп жіберген, қатты ағыс қашан жұлып әкетеді деп қалтырайды.

	Мық елінің сорлы болған соңғы тұяғы өмірден күдер үзді, ол Удайдидің мұның пешенесіне жазған қайғықасіретінен азыптозғанша өлуге бекінді. Жағадағы қия тасқа өрмелеп шығып, айдынында үйірүйір жын ойнақ салған, көбік шашып аласұрған долы өзенге қарғыды.

	Әуелде мұздай суға шым батып кетіп еді, тынысы демде тарылып тұншығып бара жатқан, сол кезде бір әулетті күш кеудесінен түйіп өтіп, серпе лақтырды. Алапат толқын қаңбақша домалатып әкеп жағаға топ еткізді.

	Бала не болып, не қойғанын да аңғарып үлгерген жоқ. Сарқырама күркіреп қоя беріп еді, әлгі дүлей толқындар, қырық бүктетіліп, жиырылып жазылды.

	– Мені енді ажал да алмайды, – деп күйзелді бала.

	Осы кезде етектен улапшулаған, бейберекет жамыраған дауыстар естілді. Бала кеудесін көтеріп, сол тұсқа бұғына көз салды. Таудың бөктеріне келіп тірелетін ойпаңнан жыпырлаған сансыз жарық көрінді. Әр жерде лаулата жаққан оттың жалыны көкке шапшиды, айдың бозғылт сәулесіне болат дулығалар жылтжылт шағылысқанда, жүрегі кеудесіне сыймай дүрсдүрс соқты.

	– Удайди ғой бұл, – деп ыңыранды.

	Ол қалың қолымен көк шалғынға қаптай қонып, қанды жорықтан соң думандатып жатыр еді. Шегірткедей құжынаған көп қарақшы қарққарқ күліп мәзмәйрам., Бағанағы арсыз ақын Удайдиды жеркөкке сыйғызбай көкиді, әлденені қаңғыркүңгір қағып, оттың жарығында ербеңдеп жүр.

	Баланың көкірегі сыздады, тұла бойы безгек қысқандай қалшылдап бара жатты. Сонда оның не айтып аңырағанын, әттең дүниеай, тірі мақұлық та ести алмаған.

	Түнде көкті билеген

	Күнге басын имеген,

	Ай тәңірім жалынам –

	Бәрінен еңсең асқан-ды,

	Есірген жаудың үстіне

	Жіберші тастап аспанды, –

	деп жалбарынды ол.

	Ай бәзбаяғы қалпы өңі бозарып тұра берді.

	Енді бала қараңғы түнде қарауытқан тауға жүгінді.

	Қара жерді таптаған,

	Жалғанда тең таппаған,

	Тауым – заңғар тәңірім,

	Жетіміңді жұбатшы.

	Қалың жаудың үстіне

	Шың-құзыңды құлатшы.

	Тау түнере түсіп, өркешөркеш биігі қараңдап тіл қатпады.

	Бала Сарқыраманың жағасына келді.

	Айбаттанған, тулаған,

	Қаһарланған, шулаған,

	Су киесі құдірет.

	Қойдай қырған елімді

	Көп дұшпанның үстіне

	Қаптатсаңшы селіңді.

	Сарқырама жағаға шапшыды, арнасына сыймай буырқ анғанда, жиектегі көк терек жанын шүберекке түйді. Жолына еміне төнген жартасты ақжал толқын өршелене сабалап ашу шақырды.

	Баланың көкірегі қарс айырылды.

	– Мені ешқайсы да естімеді, – деп, қолқасы үзіле қамықты.

	Ал асау өзен бұрқсарқ қайнап, тау іші жаңғырығып бара жатты, баланың құлағына өктем де өжет үн келіп жетті.

	Сорлы жетім, сен мені қатыгез деп санама,

	Ер қырылып жатқанда барлығы да садаға!

	Сарқыраманың айбынды даусы жеті түнде зеңгір көкті шарлап кетті, жұлдыз біткен жыпыржыпыр жасқанып, Үркер бір бүйірге ауа көшті. Ай тоқымдай бұлтты тасалап, таудың биік шыңдары ербеңербең елеңдеді. Өзен тасталқан тулап, етекке қарай арқырай ақты, айналаны ақ көбік басып, тылсым түн түнере түршікті. Ал жау жасағы сол бәзбаяғы қалпы думандата берді.

	Мылқау баланың көкірегін шоқ қарығандай күйзелді. Удайди Сарқырамадан да құдіретті ме еді.

	Асау-асау толқындар, ай батылар толайым,

	Жауды жайпап өтсеңші, құрбандығың болайын,

	– деп егілді.

	Өзен долдана күркіреп жағаны жүндей түтті, енді бұрынғыдан да ширыға, қаһарлана күркіреді.

	Әлде менің, әлде оның, білмей қойдым, соры ма,

	Қара жартас қырсығып, жатып алды жолыма.

	Сол кезде түксиген тау дүр сілкінді, терең шатқал, жықпыл жыра қаңғыркүңгір жаңғырығып, шыңқұз күтіркүтір шытынады.

	Тауға тіл бітті.

	Тентек өзен тектенсе, мен де өнерді бастайын,

	Қара жартас қырсыққан, қағайын да тастайын.

	Бөктерде әлдене шатыршұтыр қақырап, гүрсгүрс құлады, түн құлағы тұнып, тынысы тарылды, жер теңселіп, аспан қуықтай қуырылды. Бірінің үстіне бірі құлап, аласұрған асау толқындар етекке қарай үдере лап қойды. Күндей күркіреп, жеркөкті азынатып, түйедейтүйедей тастарды допша домалатып барады.

	Бала өзенді жағалап құстай ұшты, түн ішінде бөктерден жанұшырған көп дауыс сарнап шыққан сайын барын салды. Ал Сарқыраманың құдіретті гүрілі жаһанды жаңғырықтырып, бәрін билептөстеп алған.

	– Уа, Удайди, сен дегеніңе жеткен жоқсың, мен мылқау емеспін! – деп айғайлады жүгіріп келе жатып.

	Садағаң кетейін Сарқырама оның даусын әуелете іліп әкетт і.

	Жансыз деме, дұшпаннан Су-ана да жериді,

	Қайғысына елінің қара тас та ериді.

	Таудай толқындар ойпаңға лақ етіп құйылғанда, жау есін жиып үлгере алмай, алапат тасқынның астында қалды. Удайди дәл төбесіне құлап келе жатқан үйдей тасты көріп үлгерген, таудан күркірей аққан асау өзен емес, өзі қырып салған қалың ел тәрізденіп қылғына шыңғырды. Сансыз көп мүрде жанжағынан жармасып тірідей түтті ме, әлде өңкей тілдері кесілген мылқау балалар үстіне ұмаржұмар құлап, сүйексүйегі күтіркүтір уатылды ма, білген жоқ. Зілдей тас жаншып өте шықты.

	* * *

	Сүлей айтқан осы бір аңыз Садақтың жадында мәңгі бақи жатталып қалған, оны ескі тоған жаққа келген сайын есіне алатын. Марқұмның аузынан естіген қария сөзі жалғыз бұл ғана ма, оның тұла бойы тұнған жырдастан еді ғой, жұрт ертең де күн барын, бүгіннен қалдырмай істеп тастайтын шаруа барын, бәрбәрін ұмытып ұйып тыңдайтын да отыратын.

	– Содан бері Сарқырама бөгет атаулыны тасталқан ете беретін болыпты, басқа өзендердің арнасы көктемде ғана толса, оның жылына екі рет тасып ағатыны тегін бе, – деп бітіруші еді қиссасын.

	Марқұм дүние салар алдында Жаңаталаптың тайлытұяғын қалдырмай үйіне жинады.

	– Мен сендерге өзім білетін аңыздың бәрін айтып бердім, ал сендер оларды ұмыта көрмеңдер, – деп еді жарықтық.

	Артынан жұртқа өсиет еткен.

	– Мық елінің сол жалғыз тұяғы ана ескі тоғаннан сыртқары жатқан оқшау көк тастың түбінде жерленіпті деседі. Мені сол араға арулап қойыңдар.

	Күреңді еспе аяңға салып отырып ескі тоғанға күн арқан бойы көтеріле жетті. Әлгінде жаңбыр сіркіреген еді, әйтеуір себездеп тұрыптұрып басылған, көз алдында өзі талайталай шарлаған өңір шалқып жатыр. Бұл оның қай жерінде жыра, қай тұсында сайы барын жатқа біледі. Ана бір жыртылған ойпаңда, бір шоғыр ұшқаттың түбінде түлкінің іні болушы еді, мына сол жақтағы қарағанды жазықтың арасында қысыжаз ы қоян жыртылып айырылатын, ал Қарауылтөбенің сонау қия тастарынан арқар үзілген емес. Тоғанның етегіндегі шалғын дуадақтың өрісі болатын, қазір сол аңқұсты ілудешалуда көріп қалмасаң, іздегенде емге таба алмайсың. Осы күні аңнан аңшы көп.

	Ойы сансаққа кетіп келе жатып, тағы да Сүлей марқұмды есіне алды. Оның есімімен аталатын көк тастың аяқ астынан Кәменке болып шыға келуі жынын қоздырған. Тәйірау, өзгертілген жер атымен бірге елдің тарихы ұмытылатынын бұлар неге ескермейді.

	Сүлей марқұм айтушы еді: Ертегіңді жоғалтсаң, ертеңіңді жоғалтасың.

	Ол көненің көп аңызын тегіннентегін қайта тірілтті дейсің бе?

	Садақ күреңді қамшымен сауырдан қалай тартып жібергенін білмей қалды. Ат шауып ала жөнелді, тізгін тартпаған, бағанадан бергі аяңға құшыры қанбағандай тақымын қыса түсті.

	Сол бетінде тоғаннан өтіп кеткенше күреңді еркіне жіберді, Сүлейдің көк тасына жалғасатын тақыр белге көтеріліп барып бірақ ірікті. Осы жерден айналаны шолып, мана үйден ала шыққан дүрбімен қарайған бұта, қалқиған қарағантобылғыға дейін түгендеді, некенсаяқ жүрген мал көрінбейді. Ту... у алыста үштөрт трактор жер жыртып жүр, одан беріде астығы жиналған егінжай көзге шалынады, сабаны әлі тасылып алынбапты, көпенекөпене болып үйілген қалпы жыпыржыпыр етеді.

	– Қой, жылқышыларға барайын, – деді күреңді тебініп, – солар бір жөнін білуі мүмкін.

	Бұл арада жер құмдауыт, шөбі сұйық. Осыдан бесалты жыл бұрын кен іздеушілер жаз бойы табан аудармай жатып біраз зерттеген. Солар қазып кеткен шұңқырлардың жиекжиегіне селдіреп тікен өсіпті. Кей түс қылтанақсыз ақ тақыр, таздың төбесіндей жалтырайды, адам сияқты жер де алақұла.

	Бірде шоқытып, бірде сар желдіріп отырып, Көлбайдың қасқа бұлағына жақындағанда, қарсы беткейде қаптай жайылған жылқы көрінді. Манадан бергі жолда осынау даланың бір кемдігі бардай, әлденеге елегізи берген еді, жетпегені ана қарақұрым мал екен. Астындағы күрең де елеңдеп, қайтақайта пысқырып, құлағын қайшылады. Жапан дүзде қиқулап, шаба жөнелгісі келді, қалың жылқыға ұрандап араласа кетуге асықты. Бытырап жатқан жануарлар жанарын алыс тан арбап, делебесін қоздырды.

	Беткейден асып түскенде, бұлақтың жанына тігілген шатыр көзіне шалынған. Жанында үштөрт ат байлаулы тұр, жеңіл арба көрінеді. Соның тасасынан екі төбет ит шыға келді, тыныш жатқан қойнауды арсарс жаңғырықтырып қарсы ұмтылған. Таяла беріп, тұратұра қалысып, бауырының астындағы жердің топырағын бұрқбұрқ боратты. Аттың үстінде болмаса, тарпа бас салып, жүндей түтетін түрлері бар.

	Сол кезде шатырдан ұзын бойлы жігіт шыққан, жүзі таныс секілді, жақындап келсе, Ысқақтың Шаяхметі. Қарбаңқарбаң етіп, аттың шылбырынан ұстап жатыр.

	– Ассалаумағалейкум, Сақа, жол болсын!

	– Әлей болсын!

	– Үй ішіңіз аман ба?

	– Шүкір.

	– Ойпырай, әкемнің өзі іздеп келгендей болдым ғой. – Қалбалақтап астыүстіне түсті, шатырға енгізіп, астына көрпе төсеп, жастық тастады. – Біздің ендігі кәсіп осы, – деді күбіден қымыз құйып жатып. – Жылқыға көшкем.

	Садақ шатырдың ішін шолды, баяғы қара қос емес демесең, жабдығы өзгере қоймаған. Шағын төсекорын, іргеге сүйеген қосауыз мылтық, босаға жаққа тастай салған ертоқым, аяққап, ескі киіз, басы артық бір нәрсе жоқ.

	– Ақыры Ысқақ марқұмның жолын қуған екенсің ғой, – деді қолына ұстатқан сырлы аяқтағы қымызды баппен ішіп отырып.

	– Солай болды, – деді Шаяхмет. – Шөпшілердің бұрынғы бригадасы енді жоқ, жігіттер түрлі жұмыста жүр. Бірі трактордың тіркемешісі, бірі жүгеріші, тағы бірі құрылыста.

	Жылқыға өзім сұрандым.

	– Бағып отырғаның қанша тұяқ?

	– Үш жүзге тарта.

	– Бұрын бұдан көп еді ғой.

	– Осы күні жылқыдан қадір кеткен жоқ па? Көрші совхоздарға таратты, сойды, сатты, әзірге қалғаны осы.

	– Неше адамсыңдар?

	– Екеу.





Әр жайдан құлаққағыс бола отырып, қымызды сарқып ішті. Бір ашуы ішінде сияқты жүрегін қыжылдатқан. Ер адам ұстаған дәмде қандай бап болушы еді.

	– Бұл жаққа нендей шаруамен келіп едіңіз? – деді Шаяхмет.

	– Ат іздеп жүрмін. Алдыңғы күні кешке өре салып жібергенмін, содан таптырмай кетті. Көзіңе түспеді ме? Қамшылар жақ құлағына ен салған торы.

	– Байқамадым. Жылқыға бөтен мал қосылған жоқ.

	Садақ ас қайырып орнынан тұрды. Шаяхметке ол бұрынғысынан шөгіп кеткен секілді болып көрінді. Даусы да жарықшақтанып шығады, тек жанары баяғысынша өткір.

	– Қайда асығасыз, қара қоста қадір бар деген емес пе, қонып кетіңіз, – деп қолқа салды.

	– Рақмет, шырағым, – деді шал есікке беттеп. – Әлгі атты тауып алуым керек.

	Іштей бүгін осында қалғысы да келіп тұр еді, жылқыдан қол үзгеннен бергі уақытта қара қосты қатты сағынғанын аңғарған. Көптен жоғалтып, таба алмай сарсаңға салған асылына кез болғандай халде еді. Жерошақ жақта жатқан тері тулақ, шөптің үстіне тастай салған ағаш қазық пен тоқпақ, қыл арқан, сонау беткейде қаптай жайылған жылқы, тіпті сырты қапқара күйе болған шөңкеге дейін көзіне оттай басылды. Ол өзінің осынау ұзақ өмірінде солардан қымбат, олардан әсем жиһазды, сірә, көрмеген шығар. Бұған, шындығына келгенде, жылқышының аласа қара қосы мен ана іргеге сүйей салған қайың құрықтан басқаның қажеті де шамалы еді. Түнімен жылқы жайып келіп, таң ата қостың іргесінде аттан түсіп жатқанда, аяқты малдың отын қандыруға ғана жарайтын өрісті ғана емес, бүкіл әлемді шарлап шыққандай, көз алдындағы ұлан далаға көсегең көгере, еңсең биіктеп бір қарағаннның өзі неге тұрады. Сонда тобылғылы, көделі, бұйратжоталы, бұлақ пен өзенді, аясы мол, садағаң кетейін, шалқар даланың иесі тек өзің екенін масаттана сезініп, жердүниең кеңіп сала берер еді ғой.

	Неге екенін кім білсін, ол осы сәт сар даланың бойын жалғыз кезіп кеткісі келді. Оның ат тұяғы баспаған бір де бір пұпшағын қалдырмай, аралап шыққысы, өмір бойы қас қағым уақытқа да жанарының алдынан жоғалтпай өткісі келді. Өзін дүние жаралғалы онымен бірге жасасып келе жатқандай сезінген, сонымен бірге мәңгібақи ғұмыр кеше беруге ынтыққан.

	Осы бір тосыннан келген құштарлықпен атына қарай жүріп еді. Шаяхмет өзінен озып барып, күреңнің шылбырын шешті де, алдына көлденең тартты. Қолтығынан демеп, ердің үстіне дік еткізіп қондырған.

	– Қонып кеткеніңізде дұрыс еді, – деді шылбырды қолына ұстатып жатып. – Сізді қимай тұрғаным.

	– Ә, солай ма, – деді Садақ. – Шалсуанды сағына бастаған екенсің ғой. Әлі көздеріңнен балбұл ұшармыз. Сарыла іздерсіңдер сонда. Қариясы жоқ ауыл жетім, осыны ұмытпа.

	Содан кейін кетуге ыңғайланып барып іркілген.

	– Сен мына алдыңдағы малды дұрыстап бақ, – деді қадағалай тапсырып. – Ол әкең Ысқақтың да, мына менің де аманатым.

	* * *

	Даланың төсінде біртебірте күш алып келе жатқан күздің қадауқадау белгілері байқалады: әшейінде түс әулетінде даланы сағым торлап, бұлдырбұлдыр жөңкіліп жатушы еді, енді мұнарланып суына бастаған. Жалпақ жазықты қуалай ескен көп көде тоңазыған қара жердің сыртына шыққан түгіндей үрпиеді. Ат тұяғының дүсірінен үркіп ұшқан біренсаран торғай болмаса, құс атаулы да ұшыраса бермейді, ақ селеулі алқаптың үстіне бауырын жалата қалықтайтын кезқұйрық пен дала шағаласы зымзия жоғалған, қылт етіп көрінгеннің бәрінен үркетін қоян да көзіне түспей, айналаға жабырқай қарады.

	Қара танытпай кетсе, түздің аңы да сағындырады екен, дәл қазір жылқы баққан көп жылдарының ұзына бойында жауша жағаласып өткен аш бөрі алдынан ойқастап шыға келсе, кәрі жыны қызып, қиқулап қуып бермес еді, ежелгі ескі жолдасындай іш тарта қарап, бүкеңбүкең жортқанын қызықтап, жанарының алдынан жоғалғанша құмарланар еді. Түз тағысы да адамның көз қуанышы, әуелде ырзығына бола жаратылып, соңынан ермегіне айналған ол да бір мұңлық.

	Аспаннан, ту... у ғарыштан тыраутырау ән естілді, ат үстінде шалқая қарап, ештеңе көре алмай жанары жасаурады. Күзде қайтқан тырнаның үні адамның құлағында айлар бойы қалар еді, өтіп бара жатқан уақыттың жаңғырығы, келер күннің күмбірі болып тілдесетін. Әркімнің өз жүрегінің терең түкпірінде сақталатын, тірі пендеге, сірә да, айтылмайтын уылжыған аяулы сыры да сол. Мейлі, төріңнен көрің жақын тұрсын, мейлі тамыры суалған, күзгі жапырақтай қалтыраған кәріліктің соңғы күндерін тауысар кезің келсін, өмірден бәрібір күдер үзгізбейтін тіршілікке құштар көңілдің мұңлы сазы да сол. Күзгі аспанның төрінде тыраулап ұшқан тырналар керуені жыл сайын адам ғұмырының бір үзігін бірге ала кеткенде, келер көктемде өзіңе қайтып берер болсайшы.

	Қамшылар жақ тусынан Құланасқанның сыңар биігі көрінеді. Басына бүркіт ұя салатын еңселі, қия жартасты тау осы арадан ат шаптырым жерде. Етегі сайлауыт, ала жаздай шапсаң таусылмайтын шабындық, қойнауқойнауында бұлағы сылдырлап ағып жатады. Ал көш жер ұзап шықсаң, құмдақ тақырға кезігесің, содан қашан Сарқырамаға жеткенше шөбі сұйық қуаң дала таусылмай діңкеңді құртады.

	Баяғыда, ұмытпаса, Жаңаталапқа мектеп салынғаннан кейінгі жылдың қысында Арыстан марқұмды осы Құланасқанға дейін айдап барған болатын.

	Сұмдықай десеңізші, соған мұны өзі қояр да қоймай көндіріп еді.

	Сол жылы қыс қатты болды, екі күннің бірінде борандатып, желтоқсанның өзінде жылқының өрісін тарылтқан. Бұлар азынаулақ тұяқты алысқа ұзатып жая алмай, Тоқыраудың екі қапталын шиырлай берген. Жаңаталаптағы артельге ол молынан жетер еді, күзге қарай күтпеген жерден өрт шығып, өзеннің қос өңіріндегі талай жылғы қауды тыптипыл етті. Оның қалай болғанын, кім жасағанын Арыстан бастап, ауылдың барлық кедейкепшігі жабыла іздегенімен, ұшығын да ұстай алмады.

	Тоқабайдың өлімінен кейін бұл кілтшіліктен безіп, қайтадан жылқы бағуға шыққан. Қыста малды Ысқақпен кезекте сіп қарайтын, кейде Арыстан екеуін алмастырып, бір уақ тыныс беретін.

	– Атқа қонып, жылқы ішінде жүрсең, еңсең биіктеп, адам болып қаласың, – деп күлуші еді.

	Ал қыс борандатып тұрып алғанда келуін тіпті жиілетті. Сол күні ол бұларға түс ауа жеткен, қанжығасында қоржыны томпаяды.

	– Бүгін сендерге ыстық сорпа ішкіземін, – деді үшеуі қосқа кіргенде. – Кеше олай ойлап, бұлай ойлап, бір өгізшені сойдырғам. Ел қысыла бермесін дегенім ғой, суық түскелі ауыздары қызылға тиген жоқ. Соның етінен сендерге де ала келдім, қазір жақсылап тұрып асамыз.

	Күн желтең еді, жылқыны Ысқақ тоғайдың ықтасына қайырып келгенше, екеуі қостың ішіне маздатып от жақты, мосы құрды, оған шөңке ілінді. Біраздан соң пісіп келе жатқан жас еттің тәбетті ашатын хош иісі біліне бастады.

	Бұл еріксіз отқа қарай жақындап, етті істік ағашпен әредік қозғағыштай берген. Талайдан бері бидай көже мен қатықсыз қара шайдан басқа дәм аузына тимеген, суық сорған Ысқақ отты үстемелей жағып, қайтақайта жұтынады.

	Арыстан әр жайдан сөз қозғап отыр.

	– Қарағандыдан елге кәмәсиә шығыпты. Мал жинайды деген сөз бар.

	– Қой, бекер шығар, – деп Ысқақ ыршып түсті. – Елде мал қалып па еді?

	Арыстан насыбай шақшасын етігінің өкшесіне тықтық ұрып отырып күрсінді:

	– Өзім де түсінбедім. Ресей жақтағы кедейкепшіктен астық алып, зар еңіретіп жатса керек. Бізден мал сұраса, біткен жеріміз сол шығар.

	Көңілсіз әңгіме сұйылып барып өрбімей қалды.

	Дәм үстінде де әңгіме жалғасын таба қоймады. Ал сыртқа шыққанда күртік қардың үстінде сырғыма жүріп, мың сан ала шұбар жылан сумаңсумаң иіріліп жазылып жатыр еді. Аспанның асты шаңғытып алыпты, батыс та, шығыс та, төрт құбыла тегіс бозғылт мұнар, айнала ызбарлана құлазиды.

	Қостың ығына байланған аттардың үстіне қырау қонған, торысы да, күреңі де, бозы да қылаңға айналыпты. Танауларына сүңгі байланып, ауыздықтарын күтіркүтір шайнайды. Бәрі де жарау, қаншардай қатып қалған.

	– Сендер бүгін дем алындар, – деді Арыстан боз дөненнің шылбырын шешіп жатып. – Осы түн жылқыны мен бағайын.

	Бұлар қарсы болған жоқ.

	– Жарайды, – деді Ысқақ. – Біз көз байланғанша тоғайдан тал шауып, отын дайындап алайық.

	* * *

	Іргесін белуарына дейін қармен көміп тастаған киіз қостың іші май тоңғысыз, лаулата жаққан қу талдың қызуы бетті шарпиды. Бураның тізерлігіндей жуан томар қыпқызыл шоққа айналған, әр жерінен сыртсырт етіп бөлініп түсіп жатыр.

	Тыста жел ызыңдайды, қара қосқа әлдене сүйкенгендей ме, ұшар бастары айқұшайқұш айқастыра байланған тіреу ағаштар кей сәт сықырсықыр қажалады. Түтін сіңіп құрымға айналған киіз буланғанда, шайырдың исі білінеді. Аяқ жағында жатқан жұлымжұлым болған тулақтың үстіне шоқ ұшып түсіп еді, көңірсіп барып сөнді. Отқа таяу тұрған ескі жез шәйнек бүйірі қызып ызылдайды.

	Ысқақ үзілген тартпаны жамап отыр, мұрнының астынан ыңылдап, әлдебір мұңлы әуенді естілерестілмес етіп созады. Қайырмасына жеткенде, «Сағындырған сәулемай» деп күрсінгендей болады.

	Сол әуенге біртебірте елтіген тәрізді еді, лаулаған жалынға қарап жатып өзінің де жалындап жанғысы келе ме, сыбызғының үніндей сызылған бір ғажайып күй кешуге ынтыға ма, көз алдына оңаша қиялында үнемі көретін таңтамаша арудың сиқырлы жүзі елестей ме, әйтеуір осы бір шақ аса әсерлі еді. Сірә ту.. .у ес біліп, етек жапқаннан бері көргенбаққаны бейнет болған қам көңіл өзінөзі осылай жұбататын шығар, бәлкім, қайқайдағы ыстық сезімді тірілтетін қиял да бір ғұмыр ма, кім білсін, дәл қазір бұл сан түнде сақылдаған сары аязда қатыпсеміп, астанкестен боранда талайталай өліптірілгенін ұмытып еді.

	Сөйтіп жатып қалғып кеткен болу керек. Ысқақтың ыңылы әсем әнге айналған тәрізденді, бір аса сүйкімді дауыс оны сызылға салады. Әлде мінсіз сұлудың ыстық лебі ме екен ол, бәлкім, өз қиялының қанат қағысынан ескен саумал самал шығар.

	Бұл осындай тек қиялында ғана рахат күй кешетін. Өңінде өмір шіркін тәтті ғой дегізетін, шырайын шығаратын, өзіңді мүлде ұмыттырып, қайғымұң атаулыдан бір сәтке болса да аршып алатын бақытты шақ, сірә да, кезікпеген секілді. Тіпті бар ынтаықыласымен құлай сүйіп, ғашық та бола білмепті. Жар таңдау, құмарлану жоқ, әйел алу, үй болу ғана барды.

	Ана кемпірін қыздай алғанымен, қызыққан, елжіреп еліт кен кезі енді мүлде еске түспейді. Ол да құшақ жайып құлпыра алмайақ қойған бір жұмбақ жан. Ерінен имене білгені үлкен олжасы секілді қашанда төменшік, түн баласы табысып жатып күрсінер.

	Содан бұл өмір бойы жоқ іздеумен келеді. Тарқамаған құмарының, іңкәр сезімге балқымаған жүрегінің, ешкімге еліте айтылмаған арманының жоғы. Сүйе білмеген соң сүйіндіре алар ма. Құлай берілмеген соң қуандырып бола ма. Үйде де алаң, түзде де алаң. Іздегені қиялында, сандалар да түңілер. Тек ендігі жерде осынау бір оңашада ұрланып табысатын тәтті сезім, бұлыңғыр түс, буалдыр суреттен арыла көрмегей. Қиял демесең, ол да бір ғұмыр, көсегеңді көгертпес, көңіліңді демдейді.

	Сол бір ертегі сәтте әлдеқайдан, мүмкін аспанның төрінен, әлде ғарыштың қиял жетпес қиянынан күн күркіреген тәрізденді. Әлгі әсем ән жұтылып барып, жоғалып айналасы қаңғыркүңгір жаңғырығып тұрып алды. Біреу дәл жанынан күмбіркүмбір тіл қатты. Ол Ысқақ еді.

	– Мылтық атылды ма, қалай? – дейді.

	Осы дауыс қалғыпшұлғыған бейжай кезінен аз да болса сергіткендей еді, көтеріліңкіреп отырып, жаңағы әсерінен толық айыға алмай балбырады. Қайдағы бір түсіне зорға енетін сұлу жайлы қиялдау не теңі еді десеңші.

	– Әлгінде сен не естідің? – деді Ысқақ. – Мен жаңылыспасам, мылтық атылды.

	– Иә, бірдеме күркірегендей болды, – деді бұл. – Жылқыға қасқыр шауып жүрмесін.

	Ысқақ иығын қиқаң еткізді.

	– Ол да ғажап емес.

	Садақ әрісәрі болып біраз отырды да, жылқыға бармақ болды. Түннің біраз уақыты өткен, енді Арыстанды алмастыру керек, онда қай бір күй бар дейсің. Дімкәс адам түнгі суыққа ұзақ шыдамайды.

	Осы ойын Ысқаққа айтты да тысқа шықты. Күндізгі жаяу борасын әлі басылмаған, аяз қатая түсіпті, бетін қарып түскендей болады. Қостың ығында екі ат сықырлап тұр.

	– Жануарай, сендерге обалақ, бірақ бүгінше шыдаңдар, – деді өзіне тиесілі күреңге мініп жатып. – Ертең басқа жылқымен алмастырамыз. Белдерің де босайды, отығасыңдар да.

	Содан желе жортып отырып жылқының ізіне түсті, өзенді өрлеп біраз жүрген соң малдың қарасы танылды. Астындағы атын үркіте сол жақтан тарс етіп мылтық атылды, оған ілесе Арыстанның айтақтаған даусы естілген, күреңге қамшы басып шаба жөнелді. Бұл да белгі беріп, түнгі даланы дүрліктіре қиқулады.

	Сәлден соң үйірді анық көрді, қасқыр шабудан аман секілді, дөңгелене шоғырланып қар теуіп жатыр. Арыстан арғы бетінде ат шалдырып жүр.

	– Не болды? – деп дауыстады. – Неге мылтық аттың?

	– Мана бір әзірде қасқыр шапты, – деді ол өзіне қарай беттеп келе жатып. – Үштөртеуін анық көрдім. Жылқы шұрқырап, тозтозы шықты, бытырай қашқан, зорға жинап алдым. Содан бері тыныш, бөрілер қайта айналып соға ма деп әлсінәлі мылтық атып жүрмін.

	– Үйірді түгендедің бе? – деді Садақ.

	– Жоқ.

	Ат үстінде тұрып шолып шықты, малды түртүсінен танитын оған үйірден ылғи бөлек жайылатын қысыр қулықтың жоқ екені бірден белгілі болған еді. Арыстанға айтқанда, ол абдырап қалды.

	– Апырай, ә. Түгел сияқты еді ғой, – деп қайталай берген.– Мен маңайдан қарап келейін, – деді Садақ атын тебініп.

	Әуелі шоқшоқ талдардың арасын арылтты, одан кейін өзен нің ту сыртына өткен, бұл жақтан да көзіне түспеді. Содан қайта оралып келе жатқанда астындағы аты осқырынды, оң қол жаққа құлағын тігіп бұлталақтай бастады.

	Анадай жерде әлдене қарауытып жатыр, үркектеген күр еңді үстіүстіне тебініп жақын келгенде, ішекқарны ақ қардың үстіне ақтарылып түскен қулықты көрді.

	* * *

	Бұл оқиға Арыстанға мірдің оғындай тиеді деп кім ойла ған, таң ата жылқыны қостың жанына айдап келіп, үшеуінің басы қосылғанда, тосын шешімімен төбеден жай түсіргендей болған.

	– Садақ! – деді бұйыра сөйлеп. – Сен артельдің бастығы ретінде не айтсам да орындауға тиіссің. Мені, ортаның малын көпекөрнеу шығынға ұшыратқан зиянкесті, ауданға айдап барасың.

	Жүрегі тас төбесінен шыққандай болды.

	– Солай, – деді ол, – бұған сендер көз жұмып қарамаңдар.

	Әркім өз қателігін өз мойнымен көтеруі керек.

	Қара қостың іші тымтырыс бола қалды.

	– Зиянкесің не? Есің дұрыс па өзі? – деп килікті бір кезде айранасыр болған Ысқақ. Тыңдамаймын сөзіңді! Естіртпе қайтып!

	Арыстан түнеріп алған, өңі қуарып кетіпті, іштей өзіменөзі арпалысып, қатты қиналғаны байқалады.

	– Зиянкес емей кіммін? – деді нығарлап. – Жылқыға қасқыр шапқаны сылтау бола алмайды. Білдей қулық арам өлді, ал ел оны көзінің қарашығындай сақтап келді ғой. Бұл – қылмыс.

	– Ой, қайдағы жоқты айтады екенсің! – деді Ысқақ терісіне сыймай. – Қасқыр жылқы түгілі, сенің өзіңді де жарып кетер еді.

	Арыстан міз бақпады, күйбеңдеп жолға жинала бастады, тонын қаусырына киіп, белін буып жатқанда булығып ұзақ жөтелді. Қақалыпшашалып жерге отыра кеткен, қоламтада тұрған шәйнекті алып, қылққылқ жұтты. Сол екі ортада әлі құрып болдырып қалған.

	– Мына бетіңмен орта жолда арам қатасың ғой, – деді Садақ. – Аудан осы арадан жүз шақырым жер. Азынаған қыс болса анау.

	– Ешқайда да бармайды. Жібермеймін, – деп жұлқынды Ысқақ. – Мұның есі дұрыс емес.

	Ол қос қолымен жер тіреп орнынан сүйретіле тұрды. Іргеде сүйеулі тұрған мылтығын алып, есікке қарай жүрді де, артына бұрылып Садаққа қарады.

	– Айтқанымды орындайсың ба, жоқ па?

	Садақтың жүрегі шым ете қалды, Арыстанның жанары өңменінен өтіп барады.

	– Жоқ! – деді даусы жарықшақтанып.

	– Ендеше мен жалғыз кетемін.

	Сол кезде Ысқақ қостың есігіне арқасын беріп тұра қалды.

	– Жібермеймін! Қолыңда өлемін! – деп айғайға басты. Арыстанның өңі бұрынғысынан да сұрлана түсті.

	– Кет былай! – деп ақырып жіберген. – Мен өз кінәмді осылай жуа алмасам, ертең кімге жөн айтамын?!

	Ысқақ кірпік қақпай қатты да қалды, жағы қарысқан адамдай тілсіз. Ал қостың ішін үрейлі тыныштық жайлап ала қойған. Садақ қозғалуға қаймықты. Қыбыр етсе, әлдене гүрс етіп жарылатындай көрінген, бір мезет Арыстан ақылынан алжасқан жоқ па екен деп те ойлады.

	Сол кезде ол Ысқақты жағасынан шап беріп, қостың төріне қарай лақтырып жіберді. Қимылы шалт болғаны соншалық, Садақ не істеп, не қойғанын аңғарғанша далаға атып шықты.

	– Жүгір! Ұста! – деп аттандады Ысқақ. – Жіберме!

	Сыртқа жүгіреқабына ұмтылған, Арыстан атқа мініп үлгеріпті, тоғайды бетке алып шаба жөнелді.

	– Қап! – деп санын соқты.

	– Бұл еңді тоқтамайды! – деп жер тепкіледі Ысқақ.

	Екеуі осылай аңтарылып біраз тұрып қалған, ол лезде өзенге жетіп, талдың тасасында көрінбей кетті.

	– Не істейміз? деп аңтарылды Садақ.

	– Сен соңынан бар. Тағы да айт, қайтаруға тырыс. Көнбесе, ауданға дейін серік боласың, ол жалғыз жете алмайды, – деді Ысқақ өзен жақтан көз алмай. Жолға азық әкет, оқдәрі де ұмытпа. Мен Арыстанның райынан қайтатындығына сенбеймін.

	* * *

	Садақ оны Құрдымның қос шұңқырынан асқанда қуып жетті. Арыстан бұрылып та қараған жоқ, бозды еспе аяңға салып, алдына түсті де отырды. Мұның кері қайтаруға тырысып айтқан көп сөзінің біріне де құлақ аспаған, естімеген адам секілді тіс жармайды. Жақ жүні үрпиіп, қансөлсіз бозарып алған, аттың жалына қарай еңкейе отырған күйі андасанда тықтық жөтеледі.

	Бүгін жаяу борасын басылған, оның есесіне сақылдаған сары аяз бетті қариды, әйтеуір дәтке қуат болғанда жел жоқ. Талайдан бері тұтаса мұнартып алған аспан әр жерінен жыртылып ашылып, күннің көзі көрінген, аппақ қарға шағылысқан сәуле жанарды жасқайды. Екі ат танауларынан булары бұрқырап, бірбірінен кейін қалмауға тырысып, күртік қарды күрпкүрп жалдап келеді.

	Желтоқсан үскіріктеніп тұрып алғанда, даланың аңына дейін басы ауған жағына маңып кеткен бе, қар үстінде бөгде із жоқ, әлгінде бір топ қара қарға ғана өзенге қарай қарқылдап ұшып кетіп еді. Бүгін таң атқалы қырда қарсақ пен түлкі жортпаса, аяздың әлі де қатая түсетіндігін аңғартқаны, ағаштың дініндегі шырынын мұзға айналдыратын суықта аш қасқыр да жыңғылдан ұзап шықпайды, жылқы да шашырамай, жабағыларды ортаға алып, дөңгелене жайылар еді.

	Екеуі үнсіз жүріп отырып, ескі тоғаннан да асты, Садақ осы мәнсіз сапарының түбі итқорлықпен тынатынын күні бұрын сезгендей берекесі қаша бастады. Оған астындағы жүрісі жайсыз күрең де, бетті қарып, денеге шымшымдап сіңген аяз да, ақ қарға шағылысқан күн сәулесі де, Арыстанның тоңмойындығы да, тіпті көз алдындағы қысқы бұйығы дала да ұнамады. Бәрі де салқын, бәрі де өгей.

	«Енді не істесем екен? – деп тістенді іштей. Мына дүлейді тағы да үгіттеп көрер еді, одан келер түк пайда жоқ. Әлде қапылыста бас салып байлап тастаса ма екен. Ауылға тыпыр еткізбей бір алып барса болды, одан арғысын ел өзі шешеді».

	Осы ойы жөн секілді болып көрінді, қатарында келе жатып, ту сыртынан шап беретін оңтайлы сәтті күтті. Бұл жол Арыстанға қатерлі екенін біле тұрып әрекетсіз қалғаны, оны оз қолымен байлап бергені. Ендеше бекінуі керек. Міне, қазір бойын жинап, жүрегін тоқтатса болғаны. Тек қимылы қате кете көрмесін.

	Күреңнің тізгінін тартып, сәл кейіндеді де, үзеңгіден аяғын шығарып жиырыла қалды. Іле күш шақыра айғайлай атыл ған, арам қатқыр боз ат алға қарай қарғыды да кетті, астындағы күрең де бір бүйіріне үрке жалт берген. Қолы Арыстанның арқасына тиертиместен қардың үстіне жер бауырлай жалп ете түсті.

	Басын көтеріп жанжағына қарағанда Арыстан күреңді қуып бара жатыр екен. Қақпайлап апарып омбыға қамады да, сүйретіліп жүрген шылбырын қамшымен іліп алып, бері беттеді.

	Бұл қардың үстінде әлі қимылсыз жатқан, әлгі ойы жүзеге аспай қалғанына қынжылулы еді, енді шыныменақ сонау ит арқасы қияндағы ауданға дейін салпаңдамақ па? Ал аманесен барды делік, одан кейін ше... Арыстан өзін ондағы үкіметке зиянкеспін деп әшкерелейді. Осылай да осылай дейді, бәрін айтады. Содан соң не болмақшы... Ондағылар не демек, қасақана жасаған деп тауып қамап тастаса, құрығаны ғой. Осы күні біреуге халық жауы, контр деген жала жабылса, аққарасы тексеріле бермейді. Уақыт қатал, заман қатал, ел де қатал.

	– Тұр, – деді Арыстан. – Атыңа мін.

	Бұл жерден құлықсыз көтеріліп, ерге қонды.

	– Сен бүйтіп босқа арамтер болма, – деді ол тықтық жөтеліп. – Маған олай жаның ашымайақ қойсын. Жұрт бір уыс бидай ұрлағаны үшін жауапқа тартылады, ал менікі одан да өткен қылмыс.

	– Жарайды, солайақ болсын, – деді Садақ жұмсарған сияқтанып. – Түбін ойласаңшы. Қайдағы бір қысыр қулық үшін түрмеде шірімексің бе?!

	– Ісіме қарай жазамды аламын.

	– Әңгіме көбейіп кетсе ше? Ауданда сені мұқатуға құштар оңбағандар табылса қайтпексің? Ойданқырдан қосып, ісіңді насырға шаптыратындар шықпас деймісің? Онда біржола құрығаның.

	Арыстан ойланғандай болды, етігінің қонышынан насыбай шақшасын суырды да, оны не үшін алғанын ұмытқандай қайтадан тықты.

	– Ол да мүмкін, – деді қабағы түйіліп. – Бірақ алған бетімнен қайта алмаймын.

	Аяз қатая түскен сияқты, екі беті дыздыз етеді, әлден осылай қысса, соңыра сірестіріп тастайтын шығар. Тек жел соға көрмесе екен, онда арам қатырады. Ал жер әлі шалғай, барар жолда ел де кездесе қояр деймісің, қазір бұрынғы қыстаулардың бәрі қаңырап бос қалған.

	Осы бір қыжыл сәт санап күшейе берді, барабара бойына сыймай, көкірегін шоқтай қарыған. Іштей кешегі түнді, жылқыға шапқан бөрілерді, тұқымы құрыған қысыр қулықты, Арыстанды қоста қалдырмай, етке тойып алып шалқайып жатып алған Ысқақ пен өзі түгін тастамай сыдыртып өтті. Ойындағысын орындауға шамасы жетпей арпалысқанда, қолынан түк келмеген шарасыздығына күйіппісіп тұлан тұтқан.

	Қарсы маңдайдан Құланасқанның сыңар биігі мұнартады, бұлар іркілмей жүрсе, оған қонаға жетуі ықтимал. Жол ауыр, күртік қар кей жерлерде аттың тізесін қағып, еспе аяңның өзінен жаңылдырады, үнемі сар желдіртіп отыру қиын. Кешелі бері арқасынан ер түспеген боз да, күрең де тың емес, әрі оты қанбаған, бір болдырса, қайтып ширауы қиын.

	Шамасы түс әулетінде ме екен, батыстан жел көтерілді, күртік қардың бетін сыпыруға да жарамай сылбыр есті де тұрды. Бірақ соның өзі де аязды күшейте түскен, Садақтың қос тізесі мұздай бастады. Ұзын сеңсең тон мен тері шалбардан өткен ызғар барабара денесіне жайылса, айдалада, аппақ қардың үстінде уақыт өткен сайын суына бергенің де.

	Арыстанның кигені де тон, бірақ тым ескі, әр жерінен жамау салған, жағасының жүні қырқылып тақырланған. Ол қазірдің өзінде тоңып келе жатқан шығар, атқа отырысы да икемсіз, етекжеңі олпысолпы. Жайшылықтың өзінде қимыләрекеті қолапайсыз болушы еді, ұзын бойлы ашарық жігіт жазда шалғымен шөп шапсын, егін орсын, соның бәрінд е көштен кейін қала беретін. Мұның үстіне сырқат болған соң, одан не күтесің.

	Құланасқанның бергі тұсында тама Құдайменденің қыстауы бар, ол асыптасқан бай еместі, дөңгеленген орта шаруалы болатын, атқа мініп елдің даудамайын шешуге араласқан демесең, басқа артықшылығы жоқ еді. Сол бертін келе кәмпескеге ілікті, өзімен бірге әйелбаласы да жер аударылған. Кезінде мұның бұрысдұрыстығына бұлар көңіл қойған жоқ, кейін ойлап қараса, Құдайменде осыншалық тозтозы шығатындай не жазып еді деп дал болады.

	Енді бәрі өттікетті, бұл басын қатырмаса да болады, әріберіден соң саясатта не шаруасы бар, жоғарыдағылар солай шешкен екен, ендеше өзге жолы қалмағаны да. Қазір бұған басқа мәселе қымбат. Құдайменденің үйжайы жинақы болатын, соны ел бұзып әкетпесе жарады. Түнеп шығып, бойларын жылытар еді.

	Арыстан жиі жөтелетін болып барады, түнімен жылқы жайып одан көз шырымын алмастан мына түбі немен тынары белгісіз қиын жолға шығу оңай тимеген де. Өз басын өзі әлекке салып қойса, оған не істемексің?!

	Біраздан кейін жер еңсесі көтеріле бастады, бұлар Құланасқанның бөктерін белдеулеп келіп, шөбі сұйық, құмдауыт жазыққа іліккен. Қар жұқарып, жол жеңілдейін деді, Садақ енді күреңнің жүрісін ширатып, сар желіске салды.

	* * *

	Қарлы дала етінен ет кесіп алса, қаны шықпайтындай безеріп жатыр, бұл маңда ұшқат та, қараған да жоқ, қайда қарасаң да көзің сүрінбейді. Атам заманнан бері қарай қырд ың сұғанақ желі жайлаған ұлан өңір екі салтаттыны өгейсіг ендей сұпсұр.

	Садақтың бойы мұздауға айналған, аяз зәрлі, қыс кәрлі болса, сеңсең тон да сыр береді екен, ал қос тізе сырқырайтын секілді. Екі беті бағанадан бері дызылдап келе жатыр еді, еңді онысын қойған, сірә, домығып тынған шығар, мұның бұрын да теңбілтеңбіл жүзіне тағы бір таңба түскені де. Е, мейлі, әуелден кескіні келісіп тұрғаны шамалы, мына сапарға қыз көру үшін аттанған жоқ.

	Арыстан бұрынғысынан да бүгжиіп кетіпті, жанаса беріп өңіне үңіліп еді, ерні көгістеніп, қоңқақ мұрны бұрынғыдан да ұзарып, сұры мүлде қашып кеткенін көрді. Кірпігінің ұшына қырау тұрған, сұйық мұртына мұз қатқан, жанары жолда емес, боздың жалында, тізгінді сол қолының қарына іле салыпты. Енді жөтелуге де шамасы қалмағандай, ықылық атса, бүкіл денесімен селкселк етеді.

	«Маған не қыл дейсің, – деді іштей қабырғасы қайыса күйзеліп. – Сені осы жолға қояр да қоймай айдап салған мына бейнет қой. Тек әйтеуір үсіп өлмесең жарады».

	Күн кешкіргені ме қалай, даланың үсті бұлыңғыр тарта бастады. Бағана бір байқағанда, бесін ауып бара жатқан секілді еді, қыста таң мен түстің арасы таяқ тастам ғана, әнеміне дегенше көз де байланар. Оған дейін Құдайменденің қорақопсысына жетіп жығылу керек.

	Садақ осы оймен күреңді тебініптебініп қойды, жануар ұзамай бір пана таппай болмайтынын сезетіндей, қатты пысқырынып алып текіректей жөнелді. Омырауы, екі сауыры аппақ қырау, таңнан бергі суыт жүрісте болдыра бастағанын білдіргісі келмей тізгінді сүзе тартып, басын шұлғыпшұлғып қояды. Садақ еңкейіп мойынынан қақты. Өзінше демегені еді.

	Жылқы баққан талайғы уақытының ішінде, астындағы атының қыс көзі қырауда далаға тастағанын көрген емес. Сарышұнақ аяз бен ақтүтекте жануардың қайсысы болсын, межелі жерге жеткенше барын салушы еді. Күрең де сол дағдыға басқан секілді мұның емеурінін тақымының әр қимылынан танып келеді.

	Құланасқанның сыңар биігін көлегейлеген мұнар қоюланып барады, оған әлі де бесалты шақырым жер қалған, ал мұның көздеп келе жатқан қыстауы таудың бергі қапталындағы қыратта, қысыжазы үзілмей ағатын үлкен бұлақтың дәл желкесінде. Енді есілдертін сол жайлап алған, тез жетуге тағатсыз асыққандығынан шығар, көрінбесе де көргендей болып елегізе берді

	* * *

	Екеуі қыстауға іңір қараңғысында жетті, аттан алдымен Садақ түскен, күреңді жетектеп жүріп үйдің есігін тапты, үңірейіп шалқасынан ашық жатыр. Маңдайшасынан сорайып шығып тұрған арқалыққа атын байлап, ерден ауып бара жатқан Арыстанды сүйемелдеді.

	Дәтке қуат болғанда қыстаудың төбесі бүтін екен, терезесінің орны бар, өзі жоқ, пештің мойны да құлаған, қазандық тұрған бөлменің ішіне жал болып қар түсіпті. Садаққа, қатты тоңғандықтан ба, соның өзінде аядай жылы секілді көрінді. Қазір ағаш тапса, лаулатып жағады, таң атқанша сөңдірмейді, содан кейінгісі тәңірден.

	Сыртқа шығып жапсарлас салынған қораны төңіректеді, төбесі ішіне құлаған, сырық ағаштар, майда шілік шашылып жатыр. Соларды керегінше тасып алды да, от тұтатты. Әбден жаурап, тілі сөйлеуге келмей күрмелген Арыстанды лаулай көтерілген жалынға таяу отырғызды.

	Осылай бір жобаға келіп алған соң аттарды бұлаққа апарып суарған, шіркін енді бұларға аздаған шөп табылса тіпті қатып кетер еді. Оны кім берсін, жетектеп әкеліп өздері отырған үйге енгізді. Сол жерде қораның бұзылған төбесі есіне түскен, әдетте шіліктің үстіне шөп салынатын.

	«Бәрі ойлағандай болады, ендігісі түк те емес» деп өзіменөзі сөйлесіп жүріп, шіріндіге айнала бастаған бір құшақ шөп жинап алды. Артынан қайта барып, тағы да әкелген, бұл жолы жөтелуден қолы босамаған Арыстанның астына төседі.

	Оның бойы жылынайын деді ме, жүзіне аздап қан жүгірген секілді, әлде қызуы көтерілді ме екен, біліп болмайды.

	– Ескі дерт бағанадан бері мазаны алып бітті, – деді бір кезде. Содан соң денесінің қызбайтынын, кеудесі тарылып кет кендей көрінетінін, ауа жетпейтінін айтып, мұңайып біраз отырды. Садақтың дорбадан шығарып алдына қойған қара нанынан ауыз тиді де, өзіне қайта ұсынды. – Түк тәбетім жоқ, – деп, шіріген шөптің үстіне қисайды. – Мен, сірә, осы жасқа дейінгі шеккен бейнетімнің зейнетін көре алмайтын шығармын.

	– Қайдағыны айтпа, – деді Садақ. – Кім ауырмайды? – Бұдан кейін екеуі де үнсіз қалған, әбден қураған сырықтың бытырлап жанғанына қарап, жиіжиі күрсінісіп қойып отыра берді. Түтіннің қышқылтым исі, кейде төбеге дейін жетіп лаулап, енді бірде өздеріне қарай шалқып құбылған жалын, сыртта ызылдаған жел, үңірейген терезе, қарауытқан төрт бұрыш, бәрі делсал күйге түсіреді. Алдыңды от қыздырса, арқаңды тастай суық қабырғаның ызғары мұздатады. Шірінді шөпке алданған екі аттың тысыры мен өз тынысын да қазір бұрынсоңды естімеген жат дыбыс секілді, Садақ кейде мына қаңыраған қыстауда неге отырғандарын түсінбейтін мағынасыз хал кешеді.

	Аратұра ертеңгі күнгі қарекетті ойлайды, енді ауданға баруға мүлде жол жоқ, Арыстан көнсін мейлі, көнбесін мейлі, бұлар таң атқан соң ауылға қайтады. Ол мына өлмелі түрімен артельдің өзіне аман жетсе жақсы.

	Осылай әрісәрі күйде отырғанда, үңірейген терезенің тұсынан әлдене қараң еткендей болды. Анықтап көз салғанда, ештемені байқамаған, ал аттар осқырынып, бастарын көтеріпкөтеріп алып еді. Олар бірдемені сезсе керек, ендеше әлгі аңғарғаны тегін емес.

	Сол екі ортада терезенің дәл түбінен ит қыңсылап өткен сияқтанды, әлде бұл қағыс естіді ме екен. Жалмажан жанында жатқан мылтығын алып, оқ салды. Бәтшағар, тасқапқыр болып жүрмесін, олар әбден ашықса, кісіге тал түсте шабудан тайынбайды.

	Мүжіп отырған Арыстан да қозғалақтады, әлгінде тыншыған сияқты еді, тағы да булыға жөтеліп әбігерге түсті. Өзінеөзі зорға келген соң, бұған жаны жүдей қараған.

	– Суық өтті маған, – деді кеудесі сырылдап. – Енді жуық арада оңалмаспын.

	Садақ әлі терезе жақты аңдып отырған, даладағы болымсыз дыбыстың өзін қалт жібермей, не нәрсеге болса да дайын тұру керек. Кім біледі, жалғанның жазымы көп, ел ішінде қашқын бар деп айтатын, тек оның бетін аулақ қылсын.

	Аттар тағы да осқырынды, терезеге әлдене қарғып шыққан тәрізді, мылтығын кезене беріп, қасқырдың жақтауға асылған екі аяғын, содан кейін өзін көрген. Қапелімде атып салуды ұмытқандай: Арыстан! – деп бұғына дауыстады.

	Ол мұның иегімен нұсқаған жағына жалт қарады да, ұзын сырықтың біріне жармасты. Іле: Атпа! – деп мылтығын ұстай алған. – Бөрі емес бұл. Құдай біледі, қасқыр емес.

	Садақ айырып үлгергенше, аң ба, жын ба, әлгі жоқ болып кетті.

	– Енді немене? – деді аңтарылып.

	– Ит, – деді Арыстан, мен бірден байқадым, кәдімгі төбет.

	– Ол мұнда қайдан келеді?

	– Құдайменденің иті.

	– Немене?

	– Иә, сонікі. Оның кәмпескеге іліккеніне біржарым жылдай уақыт өтті. Ал әлгі төбет содан бері иесінің мекенін күзетіп жүр. Мен жазда ауданнан келе жатып өз көзіммен көрген болатынмын. Әуелде қыстауға таялтпай айбат шегіп, алдыартымнан абалап, біраз жұлынды, содан кейін үйдің төбесіне шығып ырылдап жатып алды. Ерте кетпек болып, қанша шақырсам да жерге түспеді. Мынау соның нақ өзі. Бағана біз келгенде аң қағып, далада қаңғып жүрген ғой..

	Садақ сенерсенбесін білмей басын шайқай берді.

	– Қайдам, итке ұқсамайды, – деген терезеден көз алмай.

	– Солай, – деді Арыстан. – Ол иесінің өлгенін көрген жоқ қой. Түбі бір қайтып ораларына дәмелі, күдерін үзбейді.

	Осы кезде ит терезеге тағы да асылған, бұл жолы мылтық кезенбегенін көріп батылданды ма, тісін ақситып айбат шекті. Өзі де тайыншадай екен, жалғызжарым адамға түн ішінде кезіксе, додадодасын шығарар. Алқымы ісініп гүргүр етеді, көзі оттың жарығына шағылысқанда, ұшқын атып зәрені кетірді.

	– Кә! Кә! – деп шақырды Арыстан. Садақ мылтығынан қол айырған жоқ.

	Төбет арс етіп, терезенің жақтауын қапты, күтіркүтір шай нап, долдана қырылдады. Ешқандай құдірет жуасыта алмайтындай ызалы, әр қимылынан тұла бойын жалын болып қарыған долылық байқалады, тап беруге шақ тұр. Жалы күдірейе күркірегенде, қаңыраған үйдің іші қосыла жаңғырып, шулап қоя берді, аттар басымен алысып апыртопыр болды, Садақ мылтығын оңталай бастаған.

	– Жат! – деді Арыстан төбетті алдаусыратпақ болып. – Долырма!

	Содан кейін қол созым жерде жатқан дорбадан нан алды да терезенің алдына тастады. Ит оған көз қиығын да салған жоқ, басылудың орнына бұрынғысынан да құтырына түсті, қабырғаны қаршқарш тырнап аласұрды. Оттың жарығына шағылысқан көзі біресе жасылданып, біресе шоқтай қызарып үрейді ұшырды.

	– Қоя ғой, не болды сонша, – деді Арыстан. – Кел, кірсеңші ішке, өзің неткен долы едің?

	Төбет ырылдап заһар шашуын қойған жоқ, ол осы абалаған, жыртқыштай жұлынған, терісіне сыймай қаһарланған шағында бұларды қыстаудан қуып шықпай тыншымайтынын ұқтырып еді. Терезенің жақтауын қайтадан өршелене қауіп, күтіркүтір уатты, ішке қарай ұмсына түсіп жиырыла қалды.

	– Қазір атылады, – деп ойлады Садақ. – Мынаның түрі жаман.

	Ит сол күйінде бұлардың әр қимылын бағып біраз аңдысты да, сыртқа қарай қарғыды. Арсылдап есікке келіп босағаны тырмалады, одан үйді айнала күркіреді. Әлден соң тыншығандай болып, дыбысы естілмей кетіп еді, артынша құйқа тамырды шымырлата ұлыды. Үні әрі зәрлі, әрі зарлы еді, Садақтың тұла бойы түршікті.

	* * *

	Сірә, қалғып кетсе керек, әлдене көк желкесінен төніп тұрғандай басын шошына көтеріп алды. Әлгі төбет шығар, үйдің төбесін қазып тастапты, үңірейген ойықтан тісі ақсиып қарап тұр. Тесіктің жиекжиегін тырналап қыстыға қыңсылайды, қанталаған көзінде ызғар да, мұң да бар.

	– Сорлы неме, – деді күрсініп, енді бұл адыра қалған қыстаудың несін қорисың. Осылай шабаланып, аласұрып жүргенде, өткенкеткен жолаушының бірі қаңқ еткізіп атады да тастайды.

	Төбет арс етті де ойықтың аузын аңдып жатып алды, бұл қимылдаса, ырылдап сес көрсетеді.

	– Мейлің, – деді тонына қымтана оранып, – бар пәле менімен бірге кететін болса, талап тастасаң да еркің.

	Арыстан ұйықтап жатыр, андасанда ауырсына ыңырынады, сандырақтағаны ма, әлдене деп дыбыстаған секілді болды.

	Байғұстың сырқаты меңдеп бара жатқан тәріздіау, өзі де бір шырайы шықпаған сорлы. Бала жасынан көргені мехнат пен бейнет, күні бүгінге дейін жаны бір жай тауып көрді ме екен. Енді айдалада, азынаған иесіз қыстаудың ішінде аурумен арпалысып жатқаны мынау.

	Садақ күйзеле күрсінді, оның осындай бір сүрінсе, қайтып тұра алмайтын дертке шалдыға тұрып, өзінөзі аямайтындығына жүрегі езіле қынжылып еді. «Зиянкеспін, қылмыс жасадым» деп жанын қу шүберекке түйіп, қыс ішінде сабылатындай не әкетіп бара жатыр екен?

	Әбден мазасы кетті. Ана сырттағы ызғарлы жел не деп азынайды. Мына тағыланып кеткен төбетке қосыла ұлып, жазықсыз жапа шеккен Құдаймендені жоқтай ма, басқа қай зарды қозғамақ. Бейнет бар да, зейнет жоқ, соны сарнап меңзегені ме екен. Тоқтаса болар еді бір уақ. Өшсе еді үні.

	Ит оқыстан тағы да гүр ете қалды. Төбедегі тесікті кеңіте тырнап аласұрды. Арсарс етіп ала бөтен долырған, иесін басқа біреу емес, бұл жер аударып жібергендей өлермендене өшігеді. Зәрлі көздерінде, сірә да, бір басылмайтын уытты ыза, көкбет кек, тарқамайтын зіл бар. Адам атаулыға қаны қарайған жаралы жыртқыштың жан шошитын кейпі. Алқымнан ала түспекке бекінген, өзгені де, өзін де өлімге байлап берген бітіспес дұшпанның сұсы. Ықтырып барады, түршіктіріп барады.

	Садақ оған қарамауға тырысты, айдала, иесіз қыстау, ызалы ит бір сұмдықтың белгісі секілді түршіктірді. Арыстанды ауылға аман алып қайтса жақсы болар едіау. Өзі де әбден қажыған, бойы жылынды ма, әлде әлі мұздап отыр ма, айыра алмады, жігерсіз, үмітсіз бір бейбақ, бәрінен жеріді. Қазір тағаты таусыла күтетіні бір ғана нәрсе, келер таң. Мына түнерген түнмен жалғыз аңдысу оңай емес.

	Ит төбені тағы да тырналады, ырылдап алас ұрып жүр, арсарс етсе, жүрегі дүрсдүрс соғады. Бір кезде сап тиылып, дыбысы білінбей кетті де, әлден соң қолқаны суыра ұзақ ұлыды. Үні мұңдай зарлы болар ма, құйқа тамырын шымырлатып, сайсүйегі сырқырап барады. Бар маң ұлардай шулады, түксиген түн қосыла күңіреніп, сарнап бір бергендей құлағы тұнды.

	– Кет! – деді тұла бойы қалтырап.

	Бірақ даусын төбедегі төбет түгілі өзі де естіген жоқ. Шерлі ит дүниені түңілдіре зар шеккенде, мұның бүкіл әлемін ұлыта тоздырғандай үгіліп бара жатты. Жанарының алдында бұлаңдаған қызғылт жалын өн бойына жайылып өртеп бара ма, бір сәт алдыартын от орап алған секілденді.

	– Күйіп барам, күйдіріп барады, – деп ыңырсыды Арыстан. Ал төбет сарнауын қоятын емес. Айдалада айсыз түнде сая таптырмай ұлиды.

	* * *

	Таңды көз ұшында атырды, терезе жақ қылаулана бастағанда сенерсенбесін білмегендей бір уақ кірпік қақпай қадала қараған. Жаңылмапты, түн түнегі сұйылып барады. Тәңірай тек алдамшы алау бола көрмегей.

	Екі қолымен жер тіреп, орнынан зорға көтерілді. Жуан ағаш әлі бытырбытыр жанып жатыр, далада зәрлі жел азынайды, терезеден қар борап тұр.

	Арыстанға қарап еді, ол бүк түсіп алыпты, тонының екі өңірі жайылып кеткен, дем алысы білінбейді. Мына қалпын да тірі адамның белгісі жоқ.

	Жүрегі су ете қалды, жанына жүрелеп отыра қалып кеудесіне құлағын тосқан, бекер шошыныпты, қалжырап барып таң әулетінде ғана көзі іліккен болар, қатты ұйқыға кеткен. Тонын қымтады да, қоламтаны көсеп, шоқтың үстіне қу шыбықтарды тастады, отыра қалып үстіүстіне үрлеп тұтатқан соң аттарға қарай жүрді.

	Күрең мен бозды жетектеп далаға шыққанда, үйіре соққан құйын теңселтіп жіберген, тонының етегі жалпжалп етті. Қиыршық қар басқакөзге сабалайды, айнала әлі қаракүрең, қыстаудың желке жағындағы қойнаудан гуілдеген, ызылдаған үн жетіп, мына азынай ұйытқыған желдің жуық маңда басылмайтындығын аңғартады.

	Аспанның қабағынан қар жауады, жұлдыз атаулы зымзия жоғалған, айсыз, саңылаусыз, меңіреу түнек еңсесін езіп тұр. Есік алдына жалжал қар түсіпті, содан сүріне қабына өтіп, бұлаққа қарай жүргенде, төбет ит алдынан шыға келді, бауырының астын бұрқырата, жұлына тырналап, ырылдап тұрып алды, аяқ бастыратын емес, әр қимылын аңдып, қадалып қалған.

	– Кет! – деп ұмтылған болып еді, тістері ақсиып жақындай түсті, әнеміне алқымына қарай шапшығалы тұр, не істерін білмей састы. Аттардың омырауына қарай ысырылып, қорыққанын білдірмеуге тырысып, ақырын кері жылжыды. Төбет ере таялып, бұл есіктің алдына дейін шегінгенше айбат шегумен болды. Енді бұлаққа барып, көлікті суару туралы ойлаудың қажеті жоқ еді, екі көзін иттен айырмай жүріп ішке қайта енген.

	– Мынау кісі жер, – деді шарасыздығына қорланып. – Атып тастасам ғой, кімнен таптым дер едің.

	Ал іштей төбеттің түні бойғы қылығына тәнті еді, Құдайменде байғұстың артында қалған шын жоқтаушысы жалғыз сол шығар. Бұл оны сарыла күтіп жүрау, мына жынпері ғана жайлауға жарайтын азыптозған қыстауды сол үшін сақтап қалмақ қой.

	Арыстан әлі оянбапты, енді тұрғызуы керек, жолға жиналғанша күн де көтеріледі.

	Жанына барып, иығынан қағып еді, белгі бермеді. Қаттырақ қозғап та тұрғыза алмады, басын көтеріп еді, ыңырсып былқсылқ етті. Демі жалын боп шарпиды, ерні кезеріп жарылып кеткен. Жалмажан есік жақтан қар уыстап әкеліп, алақанында ерітті де аузына тамызды. Сол кезде аздап қозғалақтаған, көзін жартылай ашып, ернін жыбырлатты.

	– Апырай, енді қайттім, – деп аңтарылды Садақ. – Мына түрімен атқа да отыра алмайды ғой.

	Үйдің ішіне абдырап көз салып біраз отырды, не іздегенін өзі де білмейді. Әлден соң ұшып тұрып, түнде алып келген, отқа жағудан аман қалған екіүш сырықты айналдыра қарай бастады. Мыналардан шанаға ұқсас бірдеме жасауы керек.

	* * *

	Бұл жолға әбден дайындалып болғанда, таң да ағарып атып еді. Арыстанды қолына түскен, іске жаратуға болатын заттың бәрімен шандып тастаған сырықтардың үстіне жатқызды. Оған әлгінде төбетпен арпалысып жүріп әкелген, қораның төбесіне салған талдан жетек жасаған. Соны бір қолымен ұстап тұрып күреңге мінді. Еңді тоқтайтын не бар, ауыл қайдасың деп тартып кетті. Төбет біраз жерге дейін абалап еріп келді, қыстаудан ұзап шыққанша арсылдап қапталдаса жүрді де отырды. Мұның енді қайтып бұрылмайтынын сезген соң ғана өршелене үруін қойған.

	Біраз жер жүріп барып артына қарап еді, ит аппақ қардың үстінде қарауыта шоқиып отыр екен. Айдалада Арқаның зәрлі желі азынайды.

	* * *

	Совхоз орталығына жетіп, жалғызы Далабайдың үйіне соқты. Келіні де, ұлы да жұмыста екен, есік алдында дағдарып тұрғанда немересі Артық келді. Арсалаңдап мойнына асыла кеткен.

	– Айналдым, – деді елжіреп. – Жарығым менің.

	Бала тым көңілді еді, жайраң қағып жүр. Үйге еніп жайласып отырғанша біраз жайдан хабардар етіп үлгерді. Әкесі таяуда орден алыпты.

	Садақ марқайып қалды, соңына ерген жалғыз тұяғы абыройлы болып, тең құрбысының алдынан табылса, өз мерейінің үстем болғаны да. Кеше ескі тоғаның басында кезіккенде екеуі дұрыстап жөн де сұраса алмады ғой. Оған мұрша болды ма. Тегінде бұл Далабайды жас күнінен еркіне жібермей, тізгіндеп ұстап келеді. Еркелетсе де, елжіресе де, ұрсып, ұрса да, бәрі өлшеулі еді. Ұзын арқан, кең тұсауға салмай, ыммен отырғызып, қабақпен тұрғызып, өз дегенін өткізуден әсте жаңылған жері жоқ.

	Сонысымен көп нәрсе ұтқан тәрізді еді, айтқанын екі еткізбейтін. Тек кейінгі жылдарда қызметке араласа бастаған кезде мұнымен санаса бермейтін мінез байқатып жүр. Ақыл етіп, шымшылдап жеткізбек болса, сырғақсып сүлесоқ тыңдайтын әдет тапқан. Андыздап алдын орап, көпекөрнеу өзім білемге салмаса да, бірі жаяу, бірі ат үстінде тұрғандай аражік көзге көрініпақ қалады.

	Тағы бір байқап қараса, жүрісі жорға, сөзі сақ болып барады екен. Өз атынан кесім жасауға батымсыз, басқаның айтқанын тірек етіп, соны демеу қылып көлденең тарта қоюға бейім. Сен бергіден қозғасаң, ол алысы облыс, жақыны ауданның құлағын шулатады. Өздігі көрінбейді, өзгелердің екі ортадағы айғайшысы секілді сыбайсылтаң.

	Осындай әрісәрі ойда отырып, ұлының орден тағарлық қай ісі бар екенін сарапқа салған. Алыпжұлып бара жатқан ештеңе жоқ секілді. Оқу бітірді, одан жұмысқа кірді, небәрі екі жылдың ішінде бас агроном болып шыға келді. Баржоғы сол ғана.

	Ал өзі ғұмыр бойы жылқының соңында жанын жалдап жүргенде Арыстан марқұм баяғыда сыйға тартқан бірдеңеден өзге ештеңеге ие болмапты. Осы күнге дейін сыйқұрмет туралы ойланбаған да екен. Кешегі өткен Ысқақ пен бүгінде көз қимас көп құрбының соңы болып қалған Қабылдың да алғаны жоқ, бергені мол.

	Немересі төргі бөлмеге дастархан жайды. Ауылда жүргенде мұндай пысықтығы болмаушы еді. Жетіден сегізіншіге көшкен ер баланың үй ішіндегі ұсақ шаруаға күйбеңкүйбең кірісіп жүргені ұнамай отыр.

	– Таста, әрі! – деген. – Аш емеспін.

	Осы кезде есіктен Далабайдың төбесі көрінді. Мұнымен киімін ауыстырып, шашын тарап, үстібасын түзеген соң амандасты.

	Сөзді орденнен бастады.

	– Сондай бір қуанышымыз бар, – деді ол жүзі жылып. – Той сізден.

	– Оның жөн, – деді Садақ. – Мерзімін айт.

	Осы сәт өзінің босаңқырап қалғанын сезіп еді. Жалғыз баланың мәртебесі толқытпай қоймаған.

	– Осы аптаның аяғы, – деді ол. – Иван Ильич солай шешті.

	– Иваның кешегі жалпақ сары ма?

	– Сол кісі. Шаруашылығымыздың директоры ғой.

	– Ол неге сенің жеке ісіңе төрелік айтады?

	– Енді басшы адам болған соң, келісеміз әр нәрсені ақылдасып шешеміз. Жұмыстың ыңғайына қарай өлшеппішеміз.

	– Жарайды. Өз билігің кісі қолында болған соң, сөйтесің де.

	Далабай бұл әңгімені осымен доғаруға асыққан болу керек, шаруа жайына ойысты. Совхоздың биыл жиырма мың гектар тың көтергенін, жүгері бітік шыққанын сөз етті. Ескі тоғанның суы өздерінің ойлағанындай кәдеге жаратылса, келесі жылы табыс шаш етектен болатынын айтып, өсіңкіреп отырды. Содан атқарылған әр істі тәптіштеп келіп, осының бәрі Иван Ильич пен мына Петр Николаевичтің еңбегі екенін қызына дәлелдеп біраз орағытқан. Аратұра олармен өзінің жақын араласатынын, ауданнан келген басшының түнде осы үйде болғанын әңгімелеп, суыртпақтап таратты.

	Иван Ильич қайтақайта тост көтеріпті. Болашағың бар депті. Өсесің депті. Арқасынан қағыпты. Келінін жанына отырғызып, ілтипат көрсетіпті.

	Бұған соның бәрі мерей. Болыптолып отыр.

	Садақ үнсіз тыңдады, сөзін бөлген жоқ. Іштей кешегі өзі қозғаған сөздің сол жерде ұмытылғаны ма деп отыр. Ол жайында бұлар кеңеспеген болып шықты ғой.

	– Сендер менің айтқандарымды кейін естеріңе де алмағансыңдар ма, – деген ол іркілген бір сәтте.

	Далабай күмілжіді. Әлгінде жадырап, жайдақ отырған қалпынан өзгеріп, тамағын қырнай берді.

	– Сіз қатты кеттіңіз, – деді ақыр соңында. – Баяғы қызбалыққа саласыз.

	Садақ ұлының жүзіне зер сала қарады. Мынау не айтып отыр өзі. Сонда не демек?

	– Бүкіл елдің жалғыз жанашыры өзіңіз ғана сияқтысыз. Сізден басқаның бәрі тасбауыр. Жұрт таланып, жер қуарып бара жатқандай шабыласыз келіп. Жаңаталаптың жоғын жоқтап, сабылғаннан табарыңыз бар ма? Заман жаңа, оймұрат жаңа. Соны неге түсінбейсіз? Ал ескі ауылдар қаңырапақ қалсын. Одан дүйім жұрт ұтылды ма екен?

	– Сонда сен түк аңғармағаның ба?

	– Нені көрмекпін?

	– Көз алдыңда елдігіңнен айырылып барасың. Бүгінгі жоғалтқаныңды ертең немерең де түгендей алмайды. Қайда барсаң, өзгерген атау, туған жеріңде айкүннің аманында адасасың. Айғызайғыз жыртылған дала дардар айырылған арысың ғой. Бала біткен өзге тілде шүлдіршүлдір.

	Далабай орнынан тұрып кетті. Есікке таялғанда:

	– Мұны басқаларға айта бермеңіз, – деді. – Ең құрыса, мен үшін солай істеңіз.

	Осымен сөз бітіп еді, Садақ одан әрі сыр тартуға болмайтынын ұқты. Босаға жақта аңтаң қарап қалған немересіне де бұрылып қарамастан үйден шықты. Сол бетінде атқа қонған, сол бетінде тартып кетпек болған. Оның қазір торыны іздеуге де зауқы жоқ еді.

	Көше жақтан әлдене жүйкесін жұқарта сықырлады, есіктің алдына ат жеккен арба келіп тоқтаған. Толтырып ағаш тиеп алыпты.

	– Ей, кому отын! Давай, кел мында! – деп айғайлады үстінде шошайып отырған біреу. – Арзанға беремін.

	Даусы таныс сияқты, құланы аяңдатып таяу барды.

	– Мынау Тұрғанбек қой, – деген өзінеөзі.

	Ол қорбаңдап түсіп жатыр. Садақ арбаны айналдыра қарап, тиеп алғаны мектепті қоршаған шарбақ екенін көрді.

	Арасынан партаның бұрышы шығып тұр. Онсыз да тарылған көңіл біржола құлазыды.

	– Мынауың не? – деді саңқ етіп.

	Тұрғанбек сәлем бермек болып созған қолын тартып алды.

	– Сұрауы жоқ дүние де.

	– Саған иесіз деп кім айтты? Анада ескертіп едім ғой.

	Тыйылмаған екенсің. Оңдырмаймын деп едім сонда.

	Тұрғанбек шегіншектеп барып іркілді.

	– Сен, бұлай әкіреңдеме маған, – деп айбат шекті. – Байқап, байқап сөйле.

	Садақ оған тебіне жақындады.

	– Кәне, бұр аттың басын! Түс алдыма! Ол мырс етіп, жерге шыртшырт түкірді.

	– Абайла, – деген зіл көрсетіп, – мен бәрін заңдастырып қойғанмын.

	Қойнын ақтарып, бүктелген қағазды суырып алды.

	– Мә, оқы мынаны.

	Садақ ұзақ ежеледі. Ұққаны бірақ ауыз сөз. «Тұрғанбек Көпжасаровқа отынға ағаш дайындауға рұқсат берілсін». Төменде дөңгелек мөр басылып, қол қойылған.

	– Ал енді не дейсің, – деп сызданды ол. – Ауылсовет берген қағаз бұл. Дөкімент.

	Мұнысы тосын жай еді, «Залымай! – деген ішінен, – осыған дейін ойластырғанын көрмейсің бе?! Мейлі, кімге иек артса да мектепті талатып қоя алмайды. Онда тірідей өлгені, Арыстан марқұмның аруағын аттағаны, сол бір көп бейнетпен келген, ескіден қалған тас үйден өсіпөнген ұрпақты, кешегі айналып кетейін Сүлей марқұмды қорлағаны».

	Ауылсовет мектепті бұзып отқа жақ демеген шығар, – деп соқтықты. – Бұр аттың басын.

	Тұрғанбек енді күш көрсете бастады.

	– Сен бұл үшін жауап бересің, мен ізденемін, – деп сес көрсетті.

	Садақ тіксініп қалды. Мұнысы одан ыққаны емес еді, әлгі бір жалғыз ауыз «ізденемін» деген сөз тітіркендірген. Оның естілмей кеткеніне не заман, баяғыда, сонау отызыншы жылдарда айтылатын. Бір түрлі ызғарлы болушы еді, түбі ылаңды, жарға соқтырар еді. Іздене кеткенде, іліктіре кететін, оны мына қаптесердің ұмытпай тілінің ұшында ұстап жүргенін қарасаңшы. Бұл қазір де аянбас едіау, сорына қарай заман басқа.

	Енді Тұрғанбекпен тәжікелесе берудің қажеті жоқ, ол ырылдасуға жалықпас. Құланы тебініп, арбадағы аттың шылбырынан ұстай алды да жетелей жөнелді.

	Анау шоқ басқандай шар ете қалған, алдын орап далбаңдұлбаң жүгірді.

	– Тоқта! Соқтықпа! – деп жанұшырып көшені басына көтерді.

	Соның даусын естіді ме екен, үйден Далабай атып шықты да аңтарылып тұрып қалды. Тұрғанбек арашаға түсер адам табылған соң батылданып кетті. Құланың тізгініне жармасып, бұрынғыдан бетер өршіге айғайлап, барын салып жүр.

	– Ұрынба маған. Бүгінде сенің де, мектебіңнің де құны бір тиын! – деп таптап берді.

	Садақтың көзі қарауытып кетті, ат үстінде қаһарлана ақырды.

	–Не дедің?

	Тұрғанбектің жанары шатынап, аузы қисаңқисаң етеді. Көк долылығынан болар, езуі ақ көбіктеніп еліріп алған, қолында өлетін түрі бар. Өңдіршегі сорайып аттың басымен ырсырс алысады.

	– Ал дедім! Ал айттым! – деп қырылдады. Шіріп кеткен аулыңды тік көтере сатып жіберсем, қолымнан қаға алмайсың.

	Садақ құлаға қамшы басып, омыраулата таялды. Шаршар еткен ит аттың астында қала жаздаса да тізгіннен айырылған жоқ. Енді бейпіл ауыз қатынша қарғапсілеп жүр.

	Тиіспегені, соқтықпағаны қалмаған, еліре келе Арыстанның да бұл күнде елдің жадынан өшкенін, бәрі адыра қалғанын айтып, мұны өткеннің дақпыртымен пәле қуып жүрген залым деп күсталағанда күрт кетті. Қамшымен қалай тартып жібергенін білмеді. Ол әуелде не болып, не қойғанын сезбей, көзі алақжұлақ етті де, қиқалаңдап барып құлап түсті.

	– Доңыз! – деп тістенді Садақ. – Сендейлердің талайын, осылай жер қаптырғанбыз.

	Содан кейін арбадағы атты жетелеп кете барды. Жүгіре жеткен Далабай әлдене деп күйінеді.

	– Тағы не бүлдірдің, әке, – дейді.

	– Бүлдірген жоқпын, балам, бүтіндеп жүрмін, – деп кесіп айтты.

	Енді оны ешкім де тоқтата алмайтын еді, жанжағынан анталай қарап, манадан бері түкке түсінбей, әр үйдің алдында үймелесіп тұрған жұртқа көз қиығын да салған жоқ. Көшені өрлеп ұзай берді.

	Дәл қазір ештеме де ойламаған, басы әңкітәңкі, қарақұсы зырқзырқ етеді. Жанарының алдын анықтап көруден қалған, әйтеуір алған беті дұрыс, мына көшені бойлап отырып, селоның шетіне шығады да, Жаңаталапқа баратын қара жолға түседі. Одан әрі даңғыл желдіртер де отырар.

	Ауылға іліксе, тура мектепке бет түзейді, мына арбадағы шарбақты өз қолымен қайта тұрғызады. Енді ешкім қозғай алмайтындай етіп біржола бекітіп тастайды. Қажет десе, оны күндізтүні күзетуге де бар, өзі көз жұмғанша тірі пендеге талатпақ емес.

	Тұрғанбектің айғайы әлі естіліп тұр. Не айтып шулатып жатқаны белгісіз, сөзі үзікүзік жетеді «Тірі қалған екенсің ғой, – деп кіжінді. – Сендей қаптесерлер итжанды келеді, ма ңайындағының бәрін аздырыптоздырып біткенше көзі құрымайды. Бірі өшсе, екіншісі дайын тұра қалады, көктемей жатып тез пісетінін қайтерсің, арамның бәрі өсімтал».

	Осы бетінде көшені көктей өтіп, жолға да іліккен. Әлгінің үні де сап тыйылған, айнала жымжырт, қырдың кезбе желі басылған, ауыр қара қошқыл бұлттар аспанның астында түксие салбырайды.

	– Бүгін де құйып бергелі тұрсыңдарау, – деп күбірледі. Арба сықырсықыр етіп ауыр қозғалады, ат аяңнан аспай қойды. Мына мимырт жүріспен Жаңаталапқа ел жата жетсе де жақсы. Е, мейлі, асығатын не бар. Шындығына келсе, бұл да бір біткен шаруа.

	Біраз жер ұтқан соң артқы жағынан машинаның гүрілі естілді. «Далабай шығар» деп ойлаған. Ол әлгі оқиғадан кейін мұнымен тілдеспей, тек жата алмаса керекті. Әлде Тұрғанбекті салып алып, орталықтан аулаққа әкетпекші болды ма екен. Пәледен машайық қашады, елді дүрліктермей бір жөнін табуды қарастыруы да кәдік.

	Осы түйінінің шегіне жеткенше машина қуып жетті, жанынан өте шығып, жолдың жиегіне кілт тоқтады. Ішінен Тұрғанбек, Далабай және бір бөгде адам түскен. Онысы милиция болар, екі иығы сарыала, басындағы қалпағы қоқиып, сүзе қарайды.

	Үшеуі қарсы алдында қаздиып тұратұра қалды. Тұрғанбектің аузында дамыл жоқ, суша сапырады.

	– Товарыш милисия, мынау опаснай шалабек! – деп барқырады. – Остарожнай, әйтпесе жарып тастайды.

	Милиция басқа ұлттың адамы екен. Айтқанының бірін түсінді, бірін ұққан жоқ. Әйтеуір бізбен бірге жүресіз дегенін аңғарған.

	Мына атты қайда тастаймын, деп еді, Далабай шырылдап қоя берді.

	– Ойбай, қасарыспаңыз! Мұндайда әр сөзіңізге дейін жіпке тізіледі.

	Милиция бұдан әрі жіті қимылдады, арбадағы атты доғартып, құла екеуін сол жерге байлаттырды. Содан кейін бәрі машинаға отырып, совхозга қайта оралған. Кеңсеге келісімен бірден жауап алуға кірісті. Тұрғанбек – айыптаушы, бұл – айыпталушы. Екі ортада Далабай безек қағады. Сарыала иықты аз сөйлейді, көп жазады. Бұл не болып, не қойғанын бүкпесіз айтып берді, ұлы аударып түгел жеткізді білем: Да, серьезная ситуация, – деп басын шайқады. Онысы, сірә, «Оңбайсың» дегені болар, Тұрғанбек көтеріле түсті. Басқакөзге төпелеп, бастырмалата сөйлейді.

	– Сынок, я так не оставит. Райком барамын, – деп қоразданды. – Бандының орны түрме.

	Милиция оған зер салып біруақ қарап отырды да, қабағын шытты. Содан соң қысқа тіл қатқан.

	– Дауды қазақ жолмен шешейік. Екі ақсақал бірбірінен кешірім сұрап бітіссін деп отыр, – деді Далабай. Тұрғанбек шоршып түсті.

	– Жоқ, көнбеймін бұған. Екі дүниеде кешу жоқ. Түрмеде шіріттіремін, –деп шабаланды. – Сен, қарағым, Далабай сені азғырып, өздіөзің ымдасып отырған шығарсың. Менімен олай ойнама, Тұрғанбек осал адам емес. Заң законды біз де білеміз. Мынандай басбұзар әкенің ұлы үлкен қызметте жүре алмаса керек. Әлі аяңдап саған да жетемін.

	Далабай тілі байланып қалғандай біразға дейін ләммим демеді. Тұрғанбек одан әрі өршіді.

	Жазықсыз жанға қол жұмсаған кісі кемінде екі жылға қамалады. Мына шал оған төзе ала ма? Сүйегі түрмеде шірір. Бірақ мен райымнан қайтпаймын. Көтермеймін қорлығын, жібермеймін кегімді.

	Садақ кекесінмен мырс етті.

	– Әй, сені өлтіріп тастасам да сот жоқ маған. Мына өзіңдей қорқау жалмауыздан елдің ішін тазартқаным үшін де қамалмаймын.

	Милиция Далабайға қарап бірдеме деп еді, ол ұзақ сөйледі. Содан кейін Тұрғанбекке бұрылған.

	– Тұқа, сіз сыртқа шығып кетіңізші, оңаша шешетін шаруа бар.

	Ол милицияға, одан Садаққа қарады. Көзі алара сызданды, жорта жөткірініп, сұйық сақалын салалады. Далабай екеуі сыртқа кетіп бара жатып «безобраз» деген.

	Содан олар біраз бөгеліп еді. Қайтып оралғанша сағатқа жуық уақыт өткен шығар. Ал есіктен көрінгенде ұлының өңі түзу еді, Тұрғанбек те әлгіндегі өрекпуін сәл басқан, дегенм ен әлі қораздана, аяғын шірене басады.

	– Товарыш, милисия, – деді қарсы алдына тұра қалып. – Жібер мынаны.

	Бұлар бірінебірі қарамауға тырысып көшеге шыққанда, күн бесінге таянғанды. Тұрғанбек бірден атарба қалған жаққа тартты.

	– Әке, – деді Далабай, – енді ұрынбаңыз анаған. Мен реттедім бәрін.

	– Не істеп едің?

	– Жайластырдым әйтеуір. Шарбақ та өз орнын табады, Сіз де боссыз.

	– Көмейіне құйдым де.

	Далабай басын шайқады, шындығында Тұрғанбекке дауды қоздырмай басу үшін біраз ақшаны бергені рас болатын.

	* * *

	Торы еркіндіктегі екі күннің ішінде жұтынып шыға келді. Иесі онсызда күтіп мінетін аттың қазір түгі жылтырайды, не болса соған елеңдеп, не болса содан үркектеп, ала қашып тұрған желік бар. Айдаладағы күміс бұлақтың қос өңірін жалғыз жайлап, осы еділжайық күндері, сірә да, бір сарқылмайтын дай мүлде алаңсыз. Кей кездері арқасына жылқы болып ер салынып көрмеген, құлын күнінен емінеркін жүріп, бас асаулығынан әлі арылмаған секілденіп, аяғындағы шалыс өренің үзігінен тепкілене жериді. Өткенкеткен ер қашты жылдардың жексұрын белгісіндей қытығына тиеді. Шабына айыл, төсіне тартпа батқан айлардың енді қайтып оралмасын бір бұлыңғыр түйсікпен сезгендей болады. Жер шүйгін, күн салқын, шыбынсыз жазға бергісіз сарыала күзде өзі күнде ертемен байланып, кеш түскенше қаңтарылып тұратын шарбақты, шылдыршылдыр мазалайтын жүгенді, иесі үстіне қона кетсе, сауырын суық сүйкеп өтетін қамшыны, сол бір беймаза, үнемі жолаушылайтын да жүретін шалды ойлаудың өзі күнә еді. Торы бәрін ұмыта бастаған, анығында ұмытқысы келген. Ол тіпті адам атаулыны көргісі келмей кетіп еді. Бірақ онда не ерік бар, үшінші күні таң ата тіркемесі салдырлаған трактор бұлақтың басына жетіп тоқтады.

	Ішінен үш адам түсті. Торы оның ана бір еңгезердей, даусы гүргүр еткен ұзын бойлысы Степан екенін, шіңкілдеп сөйлейтін тәпелтек сарысы Матвей, ал ашаң жігіт Тұрғанбектің совхоз орталығына былтыр көшіп қонған ұлы Дүйсен болатынын қайдан білсін. Оған бір ғана нәрсе анықты, енді күміс бұлақтың өңірін еркін билей алмайды. Бұл адам деген екі аяқты пәленің тімтініп тінтпейтін жері болсайшы, айдалада аш бөрідей жортады да жүреді. Қайда барсаң да соларды көресің, қашып құтыла алмайсың. Көкте де, жерде де каптап кеткен.

	Торы бұлақтың жағасындағы биік құрақты быртбырт орып тұрып, олар кешікпей кететін шығар деп дәмеленді. Бірақ Степанның ондай ойы да жоқ еді. Тегінде қара жұмысқа мықты, тас шапса да қажымайтын әлді жігіт елден жырақ осындай ен даланы жақсы көретін. Осы күнге дейін ол нені бастан өткермеді десеңізші. Көзі жылтырап ашылғаннан бері көріп келе жатқаны қу бейнет. Өмірді қалай жеңілдетсем екен деп арпалысыпақ баққан, алайда әуелде бағы жанбайтын сорлы болып жаратылған соң, не істесе де шырайы шықпай ды екен. Әйтеуір оңала алмайақ қойды.

	Әсілі ол әуелде тәптәуір жігіт болатын, мектепті ойдағыдай бітірді, одан туған колхозында трактор айдады. Әскер қатарында да жаманаты шыққан жоқ. Бар пәле елге келген соң басталды.

	Сол бір қияпат күндерді Степан еске алғысы келмейтін, бірақ өзіңнен өзің қайда қашып құтыласың, ойламайынақ дейді, болмайды, көңілге орала береді. Кеше осылай қарай жүретін болған соң ана Матвей екеуі жолға қам жасаған. Мұндайда, әрине, алдымен «ақаңнан» қамтып қаласың, оны молдау етіп ала шығу керек. Мына алдамшы, екі жүзді өмірд ің ауыртпалығын сәл де болса жеңілдететін сол ғана.

	Сөйтіп бұлар жапжақсы әзірлік жасап еді, жаңа осында келісімен қыл мойын шынының біреуін қылдай бөліп босатты. Солақ екен Степанның кәрі жыны қозды. Ойына оралма ғаны жоқ, әскерден келгеннен кейін жапжас уылжыған Катяға үйленгені, оны құлай сүйгені, араға жарты жыл салмай жатып, жүзіктің көзінен өтетін жұбайының басқа біреумен көңіл қосқаны, дүниеден түңіліп, басын тауға да, тасқа да соғып, қатты азап шеккені, ақырғы аяғында әйелін соққыға жыққаны, сол үшін сотталғаны есіне түсті.

	Онда да ішіп алған еді, не істеп, не қойғанын артынан бірақ білген. Әпәдемі Катяны жүндей түтіпті, бетаузынан сау тамтық жоқ, қабырғасын күйретіп, кемтар еткен. Бұдан кейін қайдан оңсын, жеті жылға бас еркінен айырылды. Содан мерзімін толық өтемей, осында, мына тың жерге келген. Мұндағылар өзін аса өгейси қоймап еді, сотталған адам екеніне де мән бере қойған жоқ, сұраған жұмысын алған. Алайда өзінде береке жоқ, ішеді де бәрін бүлдіреді. Әуелде автомашинаға отырып еді, аударып тынды. Одан тракторға ауысып, екі айдан соң өзі тастап кетті. Күндізтүні тыртыр еткен пәленің ішінде итінесің де отырасың, бұдан да совхоз орталығында жұмыс істегені дұрыс. Үй жөндей ме, су таси ма, отын дайындай ма, шаруа жеткілікті, ең тәуірі дүкен жанында, қалаған кезде ал да іше бер.

	Бүгін мына бұлақтың маңын қоршаулары керек, осында тәрізі қорық болатын секілді ме анық білмейді. Тағы бір естігенінде бұл маңды жыртпай, келешек ұрпақ үшін сақтап қоймақ болған көрінеді.

	Е, мейлі ойларына келгенін істесін, мұның шаруасы жоқ, жұмсады ма, орындайды.

	Айналаны барлап қарап шықты, қорша дегендері аумағы бір жарым шақырымға толмайтын тоқымдай ғана жер, ен даладан бүтін қалғаны осы ғана. Өзі бір көркем өңір екен, шөптің неше атасы өсіп тұр, исі жұпар аңқиды, әр тұстан дала сарымсағының биік сабағы көрінеді Ол дегенің таптырмай тын ащы басар ғой, ақаңнан тартып жібер де, күтіркүтір шайна, көзің шырадай жанады.

	Бұлақтың суы да мол, сылдырсылдыр ағып жатыр, жағасы жайқала шалқиды. Кешегі ішістен басы ауырып, таңдайы кеуіп тұр еді, жата қалып құныға жұтты. Суы тастай екен, шекесінен шыққан. Орнынан тұрғанда, таяу жерде жайылып жүрген ат осқырына үркіп жалт берді.

	Дүйсен мен Матвей тіркеме арбадан керекжарақты жерге түсіріп жатыр. Қой, енді іске кіріспесе болмас, өзі араласпай шаруа біте ме. Ана қазақ сыралғы емес, ал Матвей барып тұрған жалқаудың өзі, тұяғы қыбырласа ұнжырғасы түсіп кетеді. Кезінде қаланың қалтаға түсетін ұрысы болған, өзін ақсаусақ деп білетін шыңылтыр неме мұндай қара жұмыста сенімді адам емес, бірақ бүгінде бұдан безіп кетпеген жалғыз жолдас сол ғана. Ұрса да, соқса да соңынан сүмеңдеп қалмайды.

	Торы ат таң атпай келген үшеуге сонадайдан үрке қарап тұрды да қайтадан жайылуға кірісті. Адам көрмеп пе, мейлі, жүре берсін, бәрібір оларға қылатын дәрмені жоқ, тек бұған жоламаса болғаны, мына шүйгін өңірден түре қумаса жарады.

	Өздері күйбеңкүйбең етіп, тыным таппай жүр, жуан ағаш тарды сүйреп әр жерге бір тасиды. Трактор әлгінде қайтадан тырылдап еді, дүние тарылып бара жатқандай болды. Екі күннен бері жаңбырдың сырылы мен бозторғайдың шырылынан басқаны естімеген аттың құлағына түрпідей тиді.

	Бұл трактор әмбебап техника болатын. Дүйсен онымен қада орнататын шұқыр да қаза алады, арық та тартады, жер де жыртады, жүк те тасиды. Несін айтасың, қайда салсаң да оңтайыңа келе қалады. Қазір артқы жағына темір бұрғы орнатып алған, жерге қада да, газды басып қал, тереңдігі кісі белінен келетін шұңқыр дайын болды дей бер. Алдажалда бірдеңесі сынып қалмаса, бұлар бұлақтың төңірегін түс ауа қоршап бітеді. Тек мына екеуіне сенім жоқ, өздері жолға тура бір сөмке арақ алған. Одан ауыз тисе бітті, жұмыс тоқтады дей бер, қашан сарқып тауысқанша басқа дүниені ұмытады.

	Дүйсен қорбаңқорбаң етіп, жуан бөренелерді тасып жүрген Степанға қарады да басын шайқады. Тепсе темір үзетін алпамсадай жігіттің қара күшіне таң қалған. Зілдей ағашты жепжеңіл көтереді. Мынаның қолына түссең оңбассың.

	Күн мұнартып тұр, бүгін де жаңбыр жауатын шығар, жылауық күздің қабағы ашылмайақ қойды. Жер де сыз, ауа да сыз, таң әулетінде бойың мұздайды. Мал тұяғы тимей тұтаса өскен шалғын дымқыл, екі қадам жүрсең, аяғың малмандай су болады. Дәтке қуат болғанда, мұның жұмыс орны трактордың іші, шұқырыңды қазуды ғана біледі, қалғанында шаруасы шамалы.

	Сөйтіп бұлар іске кірісті, ұланбайтақ даланың соқа тісінен сау қалған тоқымдай пұшпағын қоршап тастаулары керек. Ол келер ұрпақ үшін, баяғыда мына өлкеде көдесі мен тарлауы, өлеңшөбі мен жусаны жайқалған Арқа атты ен дала болды деп айту үшін қажет. Кім біледі, болашаққа ие болатын ұлқыз Сарыарқаның жазығында жержаһан жаралғалы жүгері өседі деп ойлап қалуы кәдік қой.

	* * *

	Садақ түнімен дөңбекшіп шықты, сөзінің еш жерде өтпейтіндігі сарсаңға салған. Ең ақыры өз төлі Далабай да түсінбейді, жан бағып, күн көрістің қамын күйттейді. Оған мұның айтқандарынан ана Иван деректірдің қолпаштауы қымбат, ел билігіне араласпай жатып, сіңірген еңбегін емес, өсер жолын ойлап әуре. Құдай біледі, бұлар алған өнім, келген табысқа көптің игілігі емес, қызмет бабымен көтерілудің көзі деп қарайды.

	Кешегісі не еді, қайдағы бір сұғанақ Тұрғанбектің алдында тілаузы байланды да қалды. Бұл сотталмас еді ғой, екі алжыған шалдың дауын басуға жарамаса, заңның да, заңды қолданатындардың да көк тиын құны қалмағаны. Ал мұның ұлы тұйыққа тіреліп, ана ашкөз итке пара беруден арланған жоқ. Сондағысы өзіне кесірі тие ме деген қорқынышы.

	«Жасық неме! – деп күрсінді. – Мол қармап, кең қамтудан дәмелі болып жүріп, әлі талай сұғанақтың жеміне айналарсың».

	Осылай өз ойымен өзі арпалысып жатып таң алдында ғана көз шырымын алған. Онда да бір сәтке қалғып кеткен сияқты еді, сиыр саууға тұрған кемпірімен бірге оянды.

	Тысқа шыққанда таңғы суықтан бойы тітіренген. «Ызғарың тәптәуір екен, шөп басына қырау қонатын күн алыс емес» деп күбірледі. Содан кейін өз ырқынан тыс мектеп жаққа қарай аяңдаған. Тұрғанбек залым шарбақты оған жеткізбей күресінге үйіп кетіпті. Мұны мұқатқандағысы да.

	Садақ қабырғасы қайыса күрсінді. «Тәңірау, – деген, – дүние қоңыздықта шек болмайды екен ғой. Пайғамбар жасынан асқанша түртіншектеп дүние жиғанда, қай қысылғанынан еді. Неге жанталасады сонша, қаңдай себебі бар?»

	Он ойлап, жүз толғанса да шешуін таба алмаған. Елдің қамын ойлайтын ақсақал көртышқандай көрсоқыр болса, былайғы жұртта не жазық?

	Тағы бір пайымдап қараса, бұл күнде дүниемал көздің құртына айналып бара ма деп топшылайды. Жоқтықтың зары өткен бұлар қызықпайтынға кейінгілер ашқарақ. Сонда заман қай қырына қарай ауып барады. Түпкі ниет дұрыс сияқты көрінгенімен, ішкі есеп шикі болса, ірілікті кімнің бойынан табасың. Ұсақтықтың тұсы бақай қулық емес пе еді. Бүгінде соған жиі кезігеді.

	* * *

	Таңғы асын ішкен соң құланы ерттеді. Бүгін торыны қалай да тауып алуы керек. Қазір осы жерден күміс бұлаққа төтелей тартады. Басқа жақты түгел арылтқан, сол арадан табылып қалуы кәдік. Айнала айғызайғыз жыртылып, тіске басар қылтанақ таппай сенделгенде сол шүйгінді жазықты іздеуі де мүмкінау. Ал егер ол маңнан кезікпесе, қолды болғаны. Білдей ат ел аман, жұрт тыныпгга ұштыкүйлі жоғалып кетсе, басқа неге жорысын. Осы күні әр жерде мал ұрлана бастапты. Тыңға келгендердің арасында химияға кесілген дей ме, немене, сотталғанымен қамалмайтын, күзетсіз жұмыс істейтіндер де бар деп естіген. Солардың ісі де, тоналған дүкен, соққыға жығылған адам да жоқ емес. Бұл пәлелерді неге әкелгенін түсінбей дал болды, өңшең содырсойқан жер жыртып, егін егіп жарытпас. Әйтеуір бәрі мидай араласып жатыр.

	Тоқырауды кесіп өткен соң, ұшантеңіз жыртылған алқапқа тап болды, шеті де, шегі де жоқ. Оң қол жақтағы ен жазықтың бойына жүгері өсірген екен, түгел шауып алыпты.

	Осы арадан аңызды кесіп, өтетін қара жолға түсті.

	Аспан түнеріңкі, кіршең бұлттар жалқау жүзіп барады, ауадан жаңбырдың исі білінеді, жер де, көк те сыз. Ұлан даланы суға малып алып, жайып тастаған секілді. Жолдың ойшұңқырының бәрі шалшыққа айналған, кей тұстарын трактордың табаны сойып кетіпті, олар да бетімен бірдей, қолққолқ етеді.

	Ат үстінде ой көп. Күпті көңілдің түгендемейтіні жоқ. Ой лап қараса, тыңға ат басын тірегендер жердің реңін ғана емес, атын да өзгерте келген. Әркім өзі туып өскен жұртын ың атауын қанжығасына өңгеріп жетіпті. Бұл не сонда? Ел сәбидің есіміне де таласып, өкпелесіп жатады, ал жердің жөні тіпті бөлек. Әр сүйемінде қазыналы қалың елдің тарихы жазылған. Ол да бір айтары көп, тағылымы мол шежіре. Атына қарап затына қанасың, бетіне шимай көп түссе, соңыра төркінін тану қиынға соғады. Мұны ойлап жатқан кім бар? Өзегін өртеген, жанын шүберекке түйгізген бір уайымы осы. Оны өзінен басқа ешкім түсінбесе, қалай қажымасын? Бажайлап қараған адамға мына даланың әрбір сайжырасына дейін шежіре. Бұрынғы ел бүгінгі өмірді жалғастыратын ұрпақпен бірге қалың тарихты, ұлағаты көп аңызәңгімесін, көпті бір арнаға салып, бір түйінге ұйытатын салтдәстүрді қалдырған. Оның дені қазақ жұртында қағазға емес, осынау ұлан далаға жазылған. Бұлар енді соны тонап жатыр, өткенінен айырып жатыр. Басқабасқа, аты атабабаңның аруағындай естілетін Ақмолада несі бар еді? Бүгінде ол да жоқ, түгендейтін, аңсайтын жұрт та жоқ. Ен далада елдігіңе мұрнын шүйіретін өзгелер қойдай өріп жүр. Күні ертең солардың «іргеңді әрі сал, бұл менікі» демесіне кім кепіл? Атпайшаппай отарлап жатқан жоқ па?

	* * *

	Жаңбыр құйып тұр, соқа тісі айғыздаған даланың үстіне сырсыр төгіледі, қара жолдың тапталған табаны да езіліп кеткен, ат тұяғы батады.

	Бет алған бұлағы бұл арадан жиырма шақырымдай жерді, түс ауа жететіні анық. Торыны сол маңнан ұзатпай тапса, кешке ауылда болады. Тек мына жаңбыр басылса екен, осылай тоқтаусыз құя берсе, қалың берзент плащы да пана болмайды, су өтіп кетеді.

	Кейінгі кезде белі жиі сырқырайтын болып жүр, оның да темірге айналып кетпесе, сыр беретін уағы әлдеқашан жеткен. Осы күнге дейін шыдап келгеніне де риза. Жердүние жанарыңа сыйып, тірілердің санатында жүрген соң тәубаңа келе бермейсің, әйтпесе ендігі есендік те алдамшы. Өмірден жан қиналмай өту де бір дәурен.

	Таяуда радиодан бір ойлы ән естіп еді, сөзі де, әуені де салмақты. Тыңдағанын көкейге құйып алатын қазақы дағдымен есінде сақтап қалған. Қалай еді?

	Ай бозым, айхой бозым, даңғыл бозым,

	Ел шалғай жете алмаймын жалғыз өзім.

	Сүйкімді, сүйіскенді сағынғаннан

	Талады қарай-қарай екі көзім.

	Өзіңмен теңдес құрбың болмаған соң,

	Өтеді енді кімге айтқан сөзім?

	Осылай бір аһ ұрып еді ғой, сайсүйегіңді сырқыратып, қайқайдағы ойды қозғап, ұмытылған, көнерген мұңды тірілтіп, күңіренте күрсіндіріп тұрып алған. Артта қалғанның бәрі қымбат, жоғалтып алған күйкі жүрек езіліп барып еңіреген дей болған. Көзге жас толып, ақсақалдың бойымен тарамтарам аққанда, өзім шертер ендігі мұңды күй осы ғой, дәп өзі дегізіп, сан толқытқан.

	Дүниеай десеңші, өміріңнің соңына достығы сатусыз, көңіл қаяуы бір, айтары көп, бөлісері бар ойлы құрбыңмен бірге жету де арман екен ғой. Ғұмырыңды ұзартатын нақ солар ғой, сол бір жан қимас аяулыларың ғой.

	Садақтың көңілі босады, айдалада күзгі нөсердің астында жападанжалғыз аңырады. Көз жасына бар болмысымен езіле ерік берді. Өзінеөзі ие бола алмай, аттың мойнына құлап түсіп қолқасы суырыла егілді. Жүзін жаңбыр да, жас та жуған, өзегі өртеніп, денесінен әл кетті.

	Енді оған бәрібір сияқты еді. Ал көз алдында баянсыз өткен, беймәлім бүгін. Көңілінде әлгі әуеннің сөзі, жүрегінде сол мұңды сағыныш әні. Ол мұның көкірегінен жоқтау сазы болып өрілген. Өмірден өтіп кеткен қайран асыл құрбылардың жоқтауы еді.

	Жаңбыр үдеп барады, Арқа аспаны өзімен бірге ағыл да тегіл төгілгендей.

	– Аңырайықшы бір! Бүкіл дүниенің қабырғасын қайыстыра боздайықшы, – деп өксіді Садақ. – Бұл жалғанда үнемі қайсар болып жүру үшін де осылай бір босап алу керек.

	Ал жауын екілене құйды келіп, сырылдаған дыбысы тоналған керуеннің сарынына ұқсап қамкөңіл алаудалау. Аңсағаның не, қимасың кім, сүйенерсүйсінерің қайсы, бәрбәрін іздетеді. Ойың сарсаң, өзің делсал, өткен өмір мен бүгінгі күніңе риза боларболмасың да жұмбақ, бір ауыр мұң қинайды келіп, баурайды келіп.

	Нөсердің астында тарылған далада өзінен басқа тіршілік белгісі жоқ, ұлан алқап дәл қазір жансыз. Жер де су, көк те су, тәңіріңнен зар илеп тілесең, дәл бұлай көлкөсір бере қоймас. Мына атыраптың бойына біткен бір мінез осындай жомарттығы астатөк, сараңдығы сағыңды сындырғандай. Бір жыл жал бітіп қоңданса, бір жыл көтерем, нәр тамбай, аптап күннің астында есіл дала ақ тақырға айналған күндер де болған. Қай қылығын бақсаң да қазақы аумалытөкпелі мінез танылады, жадыраса, түгі қалмай шашылады, тарылса, тарс жабылады.

	Егілеегіле өзегі талды, көкірегі удай ашиды, сағынғаны оралмайтын, қимас күндері қайтып келмейтін қария күндер қажытадыақ екен. Ойлай да толғай келгенде артында жоқтаушың қалса, ол да бір ғанибет. Түбінде бұ дүниеден өтіп бір кеткенде, «марқұм жақсы кісі еді ғой» дегізерлік қасиетің болса, көрген қиындық, шеккен бейнетің бәрі садаға.

	Күздің қалың жаңбыры басылатын емес, ал межелі түс алыс қалған жоқты, күміс бұлаққа таяқ тастам ғана. Оған да жетерау, торы атты да табар, мал да болса, құлынында аунаған жердің топырағын аңсап, құйқасы сайсай жыртылған ұлан өңірді кесіп өтіп тапты ма екен. Қайтсін енді, бұл атырапта одан басқа оты қанар оймақтай жер жоқ. Бұл бүгін одан да айырмақ, басқа амал қайсы, ғұмыр бойы жылқы баққан, алпысқа алқынып жеткенше ерден түспеген шалға ат жалын тартып міну де бір ғұмыр екенін ол қайдан ұқсын. Торыға тақымы тисе, талайталай жайдан сыр сауар еді. Баяғы тозығы жеткен, жамайжамай теңбілтеңбіл болған, Ысқақ марқұм екеуі тастамай кәдеге асырып келген ескі қара қос, сол бір күндер, қызыққа балаған, қызығарлығы аз сәттер еске оралар. Бүгінде бұған еткен кезеңнің әр сағаты қымбат, мына даланың әрбір бедері, қарайған тобылғы, сүрлеуі мен соқпағы, жансыз тасы, бәрі естелік. Иен өңірдің тоқымдай пұшпағы реңін жоғалтса, қимасынан айырылғандай қиналады.

	Ал жаңа атаулы әуелден ұшқыр, ауыздығымен алысады, артына зәудеде бір қайырылып қарауға зауқы болар, уақыты жоқ. Барабара өз екпініне өзі ілесе алмай алқынып, сірә, бір аялдар шағы жетер, сонда мұның халін кешер.

	Құла елеңдеді, күміс бұлаққа жетіп қалған, Садақ қарсы алдына аңтарыла қарады. Тәңірау, мына жерді де жыртпақ болғандары ма? Ана трактор қайдан келген, не істегелі жүр?!

	Атын қамшылап желдірте таялды, жақындаған кезде шүйгін алаңқайдың кең етіп қоршалғанын көрді. Сонда барып сабасына түскен, бәсе көне даладан да осындай бір белгі қалуы керек қой. Бұлары ақыл болған екен.

	Трактордың маңында тірі жан жоқ, жаңбырдан қорғалап кабинаның ішінде отырған шығар. Өздері көп жұмыс тындырыпты, жуан бөренеден қиылған қадаларды жиі орнатып, тікенек сым тартып тастаған, мал түгілі, аң да кіре алмас.

	Садақ шүкіршілік етті, тегінде ұлтандай ғана жерді емес, тұтас бір алқапты жыртпай алып қалса да болар еді, әйтсе де бұл да дәтке қуат.

	Торы қоршаудың ішінде жайылып жүр, көзіне оттай басылды, оны іздегеніне бүгін үшінші күн ғой. Қазір әуресараңға түспей тез ұстап алса дұрыс, сырғақтап суси беретін кірпияздығы бар еді, бұлтаққа салатыны анық. Әне салт аттыны көріп, оқшырая қарап тұр, құлағын үкідей тігіп алған. «Мына сары шал ақыры тапты ма, бұдан сірә да құтыла алмайтын шығармын» деп мазаланған секілді басын шұлғып тастап, әрі қарай ойысты.

	– Әй, жануарымай! – деді Садақ, – Қадіріңді білетін жалғыз жан мен болармын. Бұл шал алдажалда о дүниелік бола қалса, қайтер ең. Қой, олай сырғақтама, тұра қал. Босқа шаршатпа мені.

	Ат үстінде ықшамданып, қанжығада байлаулы жүрген қыл арқанды шешіп алды, мойнына асынған бірдеңені түзеді, тұшпақ тақиясын баса киіп, ерге оңтайлы отырды. Қоршауды жағалап, ішке енетін ауыз іздеген.

	Бұл кезде Степан мен Матвей трактордың кабинасында бірінің сөзіне бірі қонақ бермей қызынып отырған. Олардың басы бар аяғы жоқ бейберекет әңгімесінен екеуі қанша қолқаласа да арақ ішпей сау отырған Дүйсеннің құлағы тұнды. Тар кабина көкала түтін, шылымнан ауыздары босамайды, тысқа шығып кетуге жаңбыр құйып тұр.

	Степан түрмеде отырған кездегі оқиғаларын айтып тауысатын емес, сөзіне сенсе, істемеген пәлесі жоқ. Абақтыда екі күннің бірінде қырғынтөбелес болатынын содан алғаш рет естіген.

	– Содан, – деді ол Матвей ұсынған темір күрешкедегі арақты аузына құя салып, – әлгі Бөрі екеуіміз аңдыстық та жүрдік. Ол қыбын тауып мені іштен сылқита тепкісі келеді. Қолынан гөрі аяғы оңтайлы, бірекі рет тобықтан қағып қалып сүріндіре жаздады. Оған құлай салатын Степан қуыс қурай ма екен, қайта құтырына түстім. Тап берсем, ыршып кетеді, сілтеген қолым ауаны қармайды.

	Осылай біраз жүрген соң, басыма бір ой келді. Қалайда қоянқолтық алысу жағын қарастыруым керек. Бөрі қашып жүріп ұрыс салуға машық, ұрымтал тұста соғып өтіп әлсірете бермек.

	«Бұлай болмайды қорқауым, – дедім іштей. – Білекті болсаң тартынба, қасқая қарсы шап». Мүмкіндігінше түрменің тар қуысына қарай тықсырып бақтым. Әттең қолым бір тисе, айырылмас едім. Ол соны сезіп тайқып шыға береді.

	Ал екеуімізді қоршап тұрған өңкей малғұн қасқырға ит қосқандай айтақтайды. Көбі Бөрінің, азы менің жағымда. Бір сұмырай төбелес басталғаннан бері түгімді қоймай сыбап жүр. Соған еріксіз көзім түсіп кетсе керек, аңдып тұрған жырынды төбет ішімнен тепті де өтті. Бойымды билеп үлгергенше екінші қабат соққан. Көзім қарауытып кетті, ол енді қайрат көрсете алмайды деп ойлады ма, сақтануын қойып ақыра ұмтылды.

	– Қап! – деп қынжылды Матвей. – Әттегенай! Сол кезде, – деп күркіреді Степан, – жыртқыштанып кеттім. Сілтей берген қолынан шап беріп, үйіре лақтырдым.

	Қарғып барып қайта соқтым. Жерге алып ұрып, басқакөзге қарамай төмпештей бердім, төмпештей бердім.

	– Жаса, Степка! – деп есіре айғайлады Матвей.

	Степан дәл сол төбелестен жаңа ғана шыққандай буырқанып, кабинаның есігін періпперіп қалды.

	– Құй! – деді барқырап. Матвей әмірін әпсәтте орындады.

	– Батыр туған Степка үшін! – деп сіміріп салды. Дүйсеннің жүрегі айныды, шылым мен арақтың исі қолқаны атады. Бұдан әрі отыра алатын түрі жоқ, бұлай қор болғанша жауынның астында жүргені артық. Есікті ашып, жерге секіріп түсті.

	– Әй, қайда барасың! – деп шіңкілдеді Матвей. – Степка, қарай гөр мұны, бізді менсінбейді, мұрнын шүйіреді.

	Степан иығынан салып қалды.

	– Сен бар, үйретіп ал. Әлде жүрегің дауаламай ма, сескенесің, ә?!

	– Қорлама өйтіп, – деп күшейді Матвей. – Мен де талайды көрген сойқанмын.

	Соны айтып кабинадан жұлына қарғыды. Өзінше жерге дік етіп түспек болған, бірақ тайып кетіп, қалпақтай ұшты. Тұра беріп қайта жығылды, бойын арақтың уыты жайлап алған. Оған ана қазақ кінәлі сияқты болып, жыны құрысты.

	– Қазір! Тоқтай тұр! – деп тістенді. – Сен әлі Матвейдің кім екенін білетін боласың.

	Осы кезде көзі қоршаудың ішіне еніп бара жатқан аттыға түскен. Бұл қайдан жүр, жерден шықты ма, әлде көктен түсті ме?

	– Ей, қымбаттым! – деп айғайлады. – Мұнда кел!

	Салтаттылы бұған қарады да, естімеген адамдай жүре берд і. Матвей одан әрі долырды:

	– Көрдің бе мұны, адам деп санамайды. Қаңғырған алқаш дейтін шығар, кемітеді ғой, ә?

	– Степка! – деп шырылдады енді ол. – Бері кел!

	Ол қорбаңдап жерге түскенше, Дүйсен тайқып үлгерген еді. Мына екеуінің түрі жаман, арақты олгенше ішті, қазір ештеңені айырмайды, сәл нәрседен ілік тауып түре тиіссе, қолынан не келеді. Абырой болғанда енді жалғыз емес, ана бір аттылының келе қалғаны мұндай жақсы болар ма. Солай қарай жылыстады. Өзі таныс секілді, мынау Садақ қарт қой.

	– Сақа! – деп дауыстады аяғын жеделдете басып. Ол аттың тізгінін тартып, тосып тұрып қалды. – Ассалаумағалейкум, ата!

	– Бар бол, балам. Сен екенсің ғой.

	Тұрғанбектің кенже ұлы жайдары амандасты, сірә кешегі оқиғаны білмейтін болуы керек. Өзінің киімі жұқа, су өтіп тоңған, жақ жүні үрпиіп жүдеп тұр.

	– Тракторыңнан неге түстің?

	– Ата, ана екеуі дені дұрыс адам емес, қирай мас, шошынып тұрмын.

	– Не қылмайсың дейді?

	– Ішкен кісіде пәтуа бар ма?

	Сол екі ортада олар да жеткен, Матвей келе Садаққа шүйлікті.

	– Ей, шал! Сен неге қоршаудың ішіне кіресің! – деп қадала кетті. – Бұл араға аяқ басуға болмайды.

	– Неге?

	– Мен айттым, бітті! Тайып тұр!

	Садақ оған анықтап қарап, тәжікелесуге болмайтынын ұқты. Жанындағысы еңгезердей біреу екен, түксиіп таялып келеді.

	– Дед, давай убирайся! – деп дүңк еткізді.– Неге деп сұрап тұрмын ғой.

	– Бұл жер қазынанікі. Қорғауға алынған.

	– Солай де.

	Жерге бас салып, жайылмақ болған құланың тізгінін жұлқи тартты. Сау қалған ұлтарақтай жерге мынау екеуі ие болса, жетіскенақ екен.

	– Сен мені дұрыстап тыңда, – деді оған. – Ана қоршаудың ішінде жүрген ат менікі. Соны ұстап аламын да кетемін.

	Матвей жынданған адамша шиқшиқ етіп ұзақ күлді.

	– Мына шал қай тілде сөйлеп түр, ә? Ағылшынша ма, әлде испанша ма? Бәлкім, немісше шығар...

	Содан кейін аттың шылбырынан ұстап, бір ұшын білегіне орады.

	– Сен әлде французша тілдескен боларсың. Ал маған бәріб ір.

	Садақ шылбырды тартып еді, жібермеді, ұрынарға қара таппай тұр. Бір кезде атты басқа бір салып, қиқулап үркітті «Хей, хей, хей!» деп, далпдалп секірді. Құла осқырынып шиыршық атты, аспанға шошына қарғып жан ұшырды. Ал Матвей одан сайын құтырынған, өкіріпбақырып ойына келгенін істеп жүр. Дүйсен қойғызбақ болып шылбырға жармасып еді, Степан бір ұрып ұшырып түсірді.

	Енді аянатын ештеме қалған жоқты, Садақ мойнындағы бердеңені жұлып алып, Матвейді жалпақ жауырынан салып жіберді. Ол қайқаң етіп барып, кескен теректей сұлады. Сол кезде Степан шалт қимылдаған, шалдың қолындағы мылтықты жұлып алып, серппесін шартшұрт қайырды.

	– Ей, кәрі қақпас! Қазір өлесің!

	Қарауылға алып, көздеп тұра қалды. Әнеміне дегенше шүріппені басып қалмақ. Әлгінде құлаған жерінен жанұшыра тұрған Дүйсен оқша атылды. Бердеңені ұстай алғанда, «Аһ» деген дауыс қатар шықты. Степан түйенің табанындай шойын жұдырықпен маңдайдан дәлдеп ұрып еді. Қағілез жігіт қаңбақша домалады.

	– Міне, енді дұрыс болды, – деді ол. – Қолымның қышуы бір қандыау.

	Содан кейін ызадан түтігіп кеткен Садаққа сүзе қарады. – Итше қыңсылатып атып тастаймын!

	Қарттың бойы мұздап сала берді, өлген жері осы шығар.

	Қайдағы бір маскүнемнің қолынан мерт болғаны ма.

	Анау асығатын емес, әуелде жүрек тұсын көздеп еді, енді маңдай тұсына кезеніп тұр. Өңкиген алпамсадай денесі, шалбаршалбар болған, ісінген беті, қарауылдың бойымен тімтініп келіп тесілген қыпқызыл көзі, мылтықтың қарауытқан ұңғысы – бәрі зәрлі. Арбап тастағандай қозғалуға дәрмені жоқ. Әуелде үрей билеп, денесі жансызданған тәрізденіп еді, енді ештеңені сезбейді, құлағы да тарс бітелген. Тіпті өлім туралы да ойлай алмаған, мылтықтың гүрс етіп атылуын есеңгіреп күткен түсініксіз халде қатты да қалды.

	– А, сен қорықпайсың! – деді Степан. – Қарай гөр мұны! – Содан кейін басынан асыра атып жіберді, құла үркіп жалт бергенде, Садақ ерден түсіп қала жаздады. Степан даланы жаңғырықтыра қарқылдады.

	– Ал қалай екен?! Жан керек, ә!

	Мылтықтың серіппесін қайтадан қайырды. Садақ ыза мен қорлықтан қалтырап тұрып оның мұны ермек етіп, мазақ қылуға ойысқанын ұққандай болды. Бердеңкенің оқ саларында әлі төрт патрон бар, қайтпек керек. Қару қылса, шынымен басып салар.

	Әлгінде өзі ұрып жыққан жексұрын басын енді ғана көтерді, бірақ тұруға дәрмені жоқ болуы керек, алға ұмсына беріп қайта құлады. Оның есесіне тілі шыққан.

	– Степка, атып таста! – деп шәңкілдеді. – Ол мені ондырмай сұлатты. Кегімді ал, Степан!

	– Дүйсен есінен айырылып қалды ма екен, қимылсыз жатыр, байғұс өліп кетпесе жарады. Мына пәленің соққысы ат тепкеннен кем емес шығар.

	Ол енді кеуде тұсын көздеп тұр.

	– Матвей, тірі екенсің ғой, – деп гүрілдеді – Маған бір кружка арақ құйып әкелші. Ішіп алып мынаны жайрата салайын.

	Анау тұрмақ болып тырбанды да, ауырсынып қайта жатты.

	– Шамам жоқ, – деді ыңыранып. – Сәл шыдай тұр.

	– Әй, нашарсың ғой сен, Матвей, – деді Степан. – Көрінгеннен таяқ жейсің де жүресің.

	Сөзін аяқтай беріп тағы да атты, бұл жолы оқ оң иығының үстінен ысқырып өте шықты.

	Садақтың төзімі таусылды, бірақ не лаж бар, атты тебіне ұмтылса, үлгере алмайтыны анық. Анау мылтықты қайта оқтаған. Еңді іштей әрекет жасауға көшті. «Үзеңгінің біреуін ептеп босатып алуым керек» деп ойлады.

	Степан мұны қарауылға ала беруден жалықты ма, бір кезде қоршаудың ішінде жүрген торыны көздеді. Мылтық гүрс еткенде, ат сүрініп барып оңалған. Жануар жаны қыстыға шұрқырады, аяғына тұсамыс салынған жылқы секілді шоқақтап қашпақ болды. Бердеңке екінші рет атылғанда омақа аса құлап түсті.

	– Бітті, – деп күйзелді Садақ. – Қош бол, қоңыр торым!

	Қош, жануар!

	Бұдан әрі көзіне қан толған, үзеңгіні босатып ала сала Степанға ақыра ұмтылды. Мылтық та шаңқ етті, сол жақ қолы дызылдап қоя берді. Сол сәт өңкиген немеге төніпақ қалғанды, алғашқы соққы басына тиді, қайырыла бере тағы сілтеді.

	Құла екпінімен өте шығып, тақымның ыңғайымен жалт бұрылғанда, ол жерге тізерлеп шөгіп бара жатыр еді.

	* * *

	Күн ұясына қонуға бет алған, ал жаңбыр шүмектеп құйып тұр, бір сарын сырыл күшеймейді де, бәсеңдемейді де. Үстінен су өтіп әбден жаурады, бірақ дәл қазір оны елейтін шама жоқ. Біресе қабырғасы қайыса күйзеледі, біресе тас түйін қатаяды, ыза да бар, күйініш те бар, көкірегін екеуі қосылып сыздауықтай сыздатады. Осы бір сәт жанын қоярға жер тап пай сандалып еді.

	Өзегі өртеніп жүріп торының аяғындағы шалыс өренің үзігін шешіп алды, бұрқсарқ буырқанып жүріп қарсылық көрсетуге шамасы келмей, белі кеткен қаранар секілді шөгіп қалған Степанның қолын байлады. Ал Матвей қиралаңдай қашып айдалаға ұзап кетті Оны қуған жоқ, қууға зауқы да жоқ, мейлі, қайда барып оңады дейсің, қаңғырып келген екен, тентіреп жүре берсін.

	Дүйсен зорға оңалды, қатты соққы есінен тандырған, басын ұстап әлі теңселіп жүр, өлмей тірі қалғанына шүкіршілік. Бағана жанын жалдап ара түскенін ойласа, іші жылып қоя береді. Байғұстың дәмтұзы таусылмайын дегені де, үшеуінің үстінен бұл түспегенде, күні не болатынын кім білсін, ана екеуі қасқырша талайды ғой.

	Сол қолы әлгінде ұйып қалған тәрізді еді, ал қазір қан қақсап шыдатпай барады. Дүйсен қояр да қоймай жүріп көйлегін жыртып таңып тастады.

	– Оқ қара етті сойып өтіпті, ештеңе етпейді, әліақ жазылып кетеді, – деп жұбатып жүріп біресе қамығады, біресе күледі.

	Өңі бопбоз, оңған шүберектей қуарып кетіпті, әлгінде тракторын от алдырып еді, артынша сөндіріп тастады, не істеп, не қойғанын білмейтін сияқты. Ал Степан жүні жығылмаған екеуіне өшіге тісін қайрады. Тіркемеге сүйемелдеп мінгізгенде:

	– Малғұндар! – деп қырылдады. – Жер басып жүрсем, әлі кездесерміз. Оһ, сонда доңызша өкіртермін!

	Садақ етігінің қонышына тыққан қамшыны өз ырқынан тыс суырып алды, қақ бастан тартыптартып жіберсе сауап болар едіау. Бірақ қолы батпады, онда кетер кегі жоқ, мына адам деп айтуға тілің илікпейтін азғын кектенуге тұра ма?

	Даланың үсті қарауытып келеді, ақшам жамыраған, кешікпей түн басады салбырап. Оның көзге түртсе көргісіз болатыны анық, жаңбыр әлгі бір әзірде күшейе түскен, бар маңды зілқара бұлт тұмшалап тастағанда, иен өңірдің тыныс ы тарылғандай, демі таусылып бара жатқандай еңсені езеді.

	Садақ осы жасында бұдан да сорақы түндерді көрген, сан мәрте адасқан да, сан мәрте өліптірілгендей болған, қайтып үйірге қосылмайтындай талайталай қажыған да, тек сағы сынбаған. Бұл соның бірі ғана. Осы сәт айдалада оққа ұшқан торы сол шеккен бейнет, көрген мехнаттың құрбандығы дегісі де келген. Оған бірақ озбыр тірліктің қыбы, сірә, қанар ма, садаға деп қабыл алар ма. Қайран торы көз қуанышы еді, сыр бермес сыралғы серігі еді, жұбанышы еді.

	– Қош, жануарым! – деді қабырғасы қайыса. – Қош, қоңыр торым!

	Құлын кісінесе қуанып, жылқы көрсе уанып қалатын көңілді енді қайтіп көтерер. Шеккен ғұмыры, аруағыңнан айналайын Ысқақ екеуінің шұрықтесік қара қосындай жырт ылажыртыла қырық жамау болса да, көнбеймін, мо йымаймын деп, өрге салып өршелене беруден жаңылмағаны ғана медеу енді. Бұлар тағдырмен арпалысып туған, айқасып өтпек.

	Дүйсен тракторға отыруға бет алды.

	– Сіз Жаңаталапқа қайтатын шығарсыз, – деген.

	– Жоқ, – деді Садақ, – бүгінгі бағытымыз бір. Мынаны милицияға өзім тапсырамын.

	– Онда аттың ертоқымын алып қоя берейік. Кабинаға отырыңыз, мына жауында ауру табасыз.

	– Дым да етпейді. Ат үстінде мені ажал да ала алмайды.

	* * *

	Қара жолға түскен соң сар желіске салды, осылай бір жортып бергенде, сақылдаған сары аязда да бойын суық сормайтын. Жылқы мінген жігіттің қашанда бір желігі ішінде, қайратты ердің ат үстінде азынаған ақтүтек боранда маңдайы жіпсиді. Бетін сарышұнақ аяз қарымай, тал бойына аптап күннің қызуы дарымай есіл ұлдың есі кірген бе? Мал баққан қазақ мал соңында кетпеген, түн баласы ай нұрына шомылған, ала таңда ақ ниетін аппақ арман етіп жамыратқан, саумал самалмен жаймашуақ ән тербеткен, қоңыр кеште тәтті үмітін күмбіркүмбір қоңыраулатқан. Қызда иба, ұлда қылық қалған, жасып туып, жасық өткені аз болған.

	Садақ ширығып алды, тастай қараңғы түнді қақ жарып тартып келеді. Трактор артта, бұл алда. Тоқтының терісіндей тарылған даланы мотордың гүрілі дүрліктіріп тынышы кетті ме екен, ол да беймаза, ой да беймаза. Ат солқсолқ желгенде, жаралы қол үзіліп түсіп қалатындай қинайды, лақтырып тастап кетсе, дәл қазір жоқтамас еді.

	Мынау тобылғы торы торғын түн емес, тылсым түнек түксиіп төнеді. Толарсақтан саз кештіріп, атты жүрісінен жаңылдырады, құла жиі тайғанақтайтын болды, тек тізгінді тең ұстаған тегеурінді қол сүріндірмей келеді.

	Садаққа біраздан соң сар желіс те аз көрінді, көкірегі барабар бұрқсарқ қайнап, шыдатпауға айналған, өткен екіүш күннің дүрбелеңі өрт боп өршіген шығар. Жарып жіберсе, қараңғы түнде жарқ етіп жалындар. Кеудені қарыған отқа оранып айдалада аңырата шаба жөнелгісі келді, бұйыққан өңірді ат тұяғының астында гүргүр сілкіндіргісі келді. Лаул ап жанып, ұшқын атып Сарқыраманың адуын ағысына қойып кеткісі келді.

	Ол қазір қандай күйде екен, талай күнгі жаңбыр арнасынан асырып, асау толқын аспанға шапшып жатыр ма, таудан күркірей құласа, көк долы өзен жолындағының бәріне бүлік іздеп соқтығады. Етінен ет кесіп алсаң, қыңқ етпейтін көнтері өңірдің бойынан шарт сынар намыс, басқа салса қайтпайтын қайрат іздесең, соған бар. Тар шатқалды шулатып жататын Сарқыраманың жағасында тұрып шамырқана алмағаннан ештеме күтпе. Қарабайыр даланың ерке өскен есті тентегі, сірә да, бір буырқанар болса, ойрандамай тынбайды.

	Садақ оның тұлан тұтып, бүлік салған қияпат кезін екі рет көрген. Көрген сайын шошынып еді, таудан гүрсгүрс құлаған отау тас бөгетті күлпарша етіп бұзып өткенде, кернеп тұрған лай су төменге қарай күркіреп лап қойды. Арнасына сыймай аласұрып, жағадағы көп талды қоғадай жапырды. Жер де, көк те қалтырап, ұлан дала жанынан безді. Ұрынған жерінде терең із қалдырып, тау етегін тіжілеп бағып еді, шалғай далаға дейін жайылып, сайжыраның бәрін толтырған. Ал келесі жылы бөктердегі қалың шалғынды шауып болып, әнеміне тасып аламыз деп жүргенде құтырынып шыға келді. Онда да бүлік іздеп бүліндіріп тынғанды.

	Мына нөсердің түбінде сондай бір ылаңға түрткі болмасына кім кепіл. Жаңбыр басталғалы қашан, толастамай құяды да тұрады. Ал түн суытып барады. Садақ ат үстінде бусана алмады, әлгі бір кезде қызқыз қайнаған көкіректің жылуы қайтқан секілді ме, алабұртқан көңіл сабасына түскен. Құла сар желгенде тұяғымен жер түйіп отырады екен. Тақымы сәл босаса, екі етегі жалпжалп етеді. Міністің малы емес, арбаға жексе, сіңірі созылғанша жүре беретін тарамыс ат.

	Бір мезет трактордың кабинасына отырсам ба екен деп ойлады.

	Тізгінді тарта беріп қайта босатты. Оның іші де оңып тұрмаған шығар, бензиннің исі мүңкісе, жүрегі айнитынын ойлады.

	Совхоз орталығына көп жер қалған жоқ, кешікпей жетуге тиіс, мына жаңбырлы түнгі жол ауыр, әйтпесе иек астында тұрған ауыл емес пе, төтелей тартса, ендігі қарасын танытар еді. Асылында несіне асығады, болар іс болды. Қайран торы енді жоқ, бұдан былай Садақ қара жаяу. Баяғыда артельге кіретін жылы буаз қулықты мінуге аяп жетектеп жетіп еді, сондағы таз қалпына қайта оралған да. Бүгінде сауып отырған жалғыз биеден өзге байлығы жоқтың қасы. Одан артықты сұрап жатқан бұл жоқ, іздегені басқа, сағынары бөлек күй.

	Құланың тізгінін тартып, сар желістен аяңға түсірді, жолдың жиегіне шығып, жанына таяла бере кабинаның терезесінен қараған Дүйсенге тоқтама деп қолын сілтеді. Біруақ тыныс алғысы келген, манадан бері жолда ер үстінде солқсолқ еткен дене салдырай бастаған еді. Жаралы қол да қақсап, мазасын кетіріп бітті.

	Трактор біртіндеп ұзай берді, шамының жарығы түн қараңғылығын тілгілеп салдыргүлдір етеді. Алыстаған сайын мотор даусы жұтылып шығып, айнала тынши бастаған, жаңбырдың сырылы айқын естіліп тұр. Баяу жел есейін деген бе, бетіне салқын леп тиді.

	Ат аяңы шаршаған денеге жайлы келіп, кеудесін кере тыныстады. Бір мезет «түбінде мен бұ дүниеден ат үстінде өтетін шығармын» деп ойлаған. Өзін соған сендіргендей бол ып еді, пешенесіне солай жазылған тәрізденген. Артынан өлім туралы жиі еске алатын әдет тапқанын көңілге түйіп, мұңая күрсінді. Жападан жалғыз келе жатып өткен өмір жолын бастанаяқ сүзіп шықпақшы болды, қартайған жанға ол да бір ғұмыр.

	Содан соң Сүлей марқұм екеуінің осындай бір қараңғы түнде даланы ала таңға дейін кезгені есіне түсті. Жарықтық, кей кезде тосын мінез тауып, солай бір иен өңірде жүріп алуш ы еді. Ұмытпаса, кеш бата үйге келді.

	– Атыңды ертте, – деген.

	Бұл «қайда барамыз» деп сұрады ма, жоқ па, білмейді. Марқұм дегеніне көндіретін, сөзін жерге тастай алмайтынсың. Қашанда ұйып тыңдап, «е, бәсе» деп мақұлдап, бас шұлғып отырар ең.

	Екеуі әуелі Қаратөбе жаққа ұзап шығып, тауды бөктерлеп барды да, Тоқырау кесіп ағатын жалпақ далаға ойысты. Сүлей сөйлемейді, өзіменөзі үнсіз, ал бұл «осы жүрісіміз қалай?» деп сұрай алмайды.

	Сонымен түн ортасы ауғанша ауылға бет бұрған жоқ, мына иен өңірден не іздейтінін кім білсін. Шегірткенің шырылына құлақ түреді, байғыздың күңіренген даусы естілсе, ат басын іркіп тымтырыс ұзақ тыңдайды, қараңғыда жапалақ жанай ұшып өтеді. Алыстан Сарқыраманың тулап аққан сарылы естіледі, әредік үкі үн салады, бәрін қалт жібермей бағады.

	Садақтың барабара іші пысты, қайтуға ыңғайланып еді, Сүлейдің қабағы түйілді. Кінәлай қарап, тілсіз басып тастаған. Енді не істеуге болады. Әбден зеріккен соң кеудесін кере тыныстап алып, ащы бір әнге басқан. Оның әуенінен айғайы қалың еді, түнгі дала ұлардай шулап қоя берді, тау да, тас та жаңғырып жатқандай. Тұнып тұрған дүние бейберекет көшіп бара ма, қалай, астындағы ат құлағын қайшылады.

	Сүлей аяғына дейін ден қойып тыңдады.

	– Кімнен үйрендің? – деді соңында.

	Садақ күмілжіді, қайдан естігені белгісіз болатын, әйтеуір жылқыда жүргенде осы әнді жиі айтатын, бәлкім, бала кезінд е тыңдаған шығар.

	Ол қайтып сұраған жоқ, атынан түсті де жерге құлай кетті.

	– Сен білесің бе? – деді бір кезде. – Мен түн баласы үйге сыймаймын. Есілдертім дала, күнде көріп жүрсем де аңсаймын да тұрамын. Сен мынау не айтып тұр деп таңданба. Оны көлденең көк аттының бәрінен қызғанамын. Бұл не? Өмірім өтіп бара ма, айдала арбап алатын тылсым құдірет пе. Менің онымен ағымнан жарыла сырласқым келеді, еш жанға айтпайтын құпияммен қылаусыз бөліскім келеді.

	Құба дала тіл бітіп, күңгіркүңгір сөйлесер ме еді, сонда.

	Көне бір бағзы заманның шежіресін толғай да толғай шертер ме еді. Ұмыт қалған ғасырларды шақырар ма еді қасыма. Ақындар өткен бүгінге сөзі жетпеген, даналар өткен тәңіріңнен де көреген. Қайда солар, таптап дейді көңілім.

	Садақ аңтаң, ал Сүлей ағылтегіл сөйлеп отыр, сөйлеп отыр. Бір кезде бұған жалт қарап, шарт жүгініп алды.

	– Қарғыс атсын! – деп саңқ етті.

	Даусы ащы әрі үрейлі еді, Садақ қаққан қазықтай қатты да қалды.

	– Қарғыс атсын! – деді ол тағы да. – Өткенін тәлкек еткен, өтіп бір кеткендерден есті болуға асыққан, тарихын талақ қылған ұрпақты қарғыс атсын!

	Содан кейін орнынан сүйретіле көтеріліп, атын жетектеп жүріп кетті. Садақ соңынан тұнжырай ілесті. Оның иығы салбырап жүдеп барады, айдалада аңырап жылап барады, әлдекімді азынап жоқтап барады. Үзікүзік сөзі жетеді, булыққан қыстыққан үні жетеді «Арысым дейді, ардағым дейді, айбозым дейді».

	* * *

	Садақтың көңілі босады, осымен бүгін екінші рет жасыған. Марқұмның сол түнгі кескіні көз алдына келсе, жүрегі шаншады. Ол кімді жоқтап еді сонда?

	* * *

	Сарқырама бір сойқанды бастамақ еді, таудан аққан су атаулының бәрі тастантасқа тайғанап келіп үстіүстіне құйылып жатыр. Терең шатқал дәл қазір тулап тасыған, үйдей толқындар бірінбірі басыпжаншып ырсырс араласады, ыңыранып келіп ышқынын соқтыққанда, ақ көбік аспанға атылады. Тоғанның маңын үрей жайлап алған, қарауытқан аспан да, түксиген тау да, толассыз естіліп тұрған сарын да қорқынышты. Өзеннің арнасын мекендеген аңқұс бір сұмдықтың боларын білгендей жымжылас жоғалған. Тың көтерілгенде қаптап кеткен көп елдің дүрмегінен шошып ыққан қыр тағыларының біренсаран қалдығы: сумаңсумаң жортқан қос түлкі, бұғына бұлтбұлт жалтарған қарсақ, күшіктерін шұбырта ерткен сақ күзен, борпаңборпаң бүлкілдеген борсық мына қатерлі жерден ұзап шыққанша асық.

	Құлаштай қара шұбар жылан жалтыр тастың бетінде жоғары қарай жорғалап барады, етектегі қалың талда ұялары қалған көп қарға бөктерді қуалай ұшып қарқылдап, онсыз да зәрезап өңірдің құтын қашырды. Қия жартастың басында селтиген жалғыз арқар төменге сескене қарап тұрды да, қарғып түсіп жоқ болды.

	Ұлан даладан сая таппай көп сандалып, өткен көктемде Сарқыраманың бойындағы қалың жыңғылды паналаған екі қасқыр ойдан қоян қағып келе жатып қалт тұра қалды. Тау жақ ұлардай шулайды, бірде күтіркүтір қақыраған, бірде гүрсгүрс жарылған сияқты болып үрейді ұшырады. Зілдей толқындардың аударылыптөңкеріліп келіп, жағаны ырсырс ұрғаны талып жетеді, табан астындағы қара жер теңселіп кеткендей болады.

	Арлан көкшулан жалы күдірейіп, арс етіп ауаны қапты, қаншық қыңсылап жер тырнады, айнала иіскеленіп алып қырға қарай бүкеңбүкең жорытты. Бұл маңнан да пана табылмағаны да.

	Бөгетті күзетіп жүретін Дәлду аңтарылып тұрып қалған, Сарқырама кешке қарай құтырына бастап еді. Әуелі шымыршымыр қайнап, сан жиырылып, сан жазылған. Аунақшып толқып, тынши алмай алабұртқанда, көкала толқындар бөгетті толассыз соққылап, шатқалды қуалай, керней соққан жел албасты көрген бақсыдай зікір салды.

	Содан атына міне салып совхозға шапқан. Директордың кабинетіне алқынып кіріп, көргенін көлдей ғып айтып берді. Ол бұған елеусіз көз салып біруақ отырды да, орнынан тұрды, сырт киімін киіп, ләммим деместен шығып кетті.

	Дәлду түкке түсінбей, кең бөлменің ішінде алақтап қала берді. Бастық қайтып келетін шығар деген дәмемен біраз тосты. Бірақ ол оралған жоқ.

	Содан бұл да далаға шыққан, аулада Далабай мен тағы бір бөгде адам тұр екен. Енді көргенбілгенін соларға жеткізді.

	– Директорға айтып па едің? – деді олар.

	– Естіді.

	– Не деді?

	– Үндеген жоқ.

	– Жарайды, бара бер.

	Иван Ильич бұл кезде тоғанға жетіп те қалған болатын. Шоферін «тездет, тездет» деп үстіүстіне асықтырып, бөгеттің үстіне көтерілгенше тағат таппады. Енді тосқауылдан асып түсуге шақ қалған, толқып жатқан суға қарап мелшиіп тұр. Бір қатердің бар екеніне көзі әбден жетіп еді, Сарқыраман ың күзде таситыны шын болғаны ма. Қалың жаңбыр тайқазанд ай қайнатып бұрқсарқ буырқанып алған, ие беретін түрі жоқ, көкдолы өзен айбатты.

	Машинаға асығыс мінді, жүрегі аузына тығылып, іштей үрейленіп келеді. «Бұл не болды сонда, деп мазасызданды. Шынымен қателескені ме. Әлгі дауылдатып жүретін шақар шалдың айтқаны тура келгені ғой. Еңді не істеу керек?»

	Кеңсеге қайтып оралғанша ойы торғайдай тозды, нақты бір шешімге келе алмай сарсаңға түсті. Сарқырама бөгетті тасталқан етіп қалың су қаптай жөңелсе, жолындағының бәрін жалмайды, қаншама қаржы, қыруар еңбек бірақ сәтте далаға кетеді. Оның артында сұрау бар, тағылатан кінә, жазғыратын көп ауыз бар. Қара да тұр, күні кеше қостағандардың дені жалт беріп тайқып шыға келеді. «Бұл табиғаттың апаты емес, қолдан жасалған, тілеп алған қатер» деп өре түрегелді.

	Кабинетіне кіріп, орнына отырысымен ауданға телефон соқты. Арғы жақтан:

	– Қабылдау бөлмесі, – деген үн сыңғыр етті.

	– Маған Петр Николаевич керек еді.

	– Ол кісі жоқ, әзір келмейді.

	Қырсыққанда қымыран іриді деген осы, тасқын болмай тұрғанда хабарлап, ерте қимылдағанын білдіру керек еді. Ақыл сұрай отырып, әрекетсіз емес екенін айтса, ертеңгі күні тілге тиек етуге жарайды.

	Маңдайына шыпшып шыққан терді сүртіп сәл ойланды да, өлкеге қоңыраулатты. Мұнда да сол жауап, «Соңыра таман хабарласыңыз» деген жайсыз дауыс онсыз да жұқара бастаған жүйкесін жегі құрттай жеді. Бұл ел орнында отырып жұмыс істеуді қойған ба?

	Хатшы қызды шақырып алып, барлық мамандарды жинауға жарлық етті. Дәл қазір айтары да дайын емес, әйтеуір қармана беру керек, шулай беру керек.

	* * *

	Сарқырама енді бетіне ешкімді қаратпаған, алапат толқын бөгетке жойқын екпінмен күркіреп соғылып, қайқаң етіп қайырыла бере кері құлап түсті. Одан екіншісі ұрандап ұрынып, темір қалқанды шайқалтыпақ тастаған. Сол сәт ернеуді кернеп тұрған су тар саңылау тауып ысқырына атылған. Мана қайтып келіп, осы маңнан ұзай алмай жүрген Дәлду енді біткен шығар деп шошынды. Көз байланып бара жатқанда жалғыз өзі жанұшырып ерсіліқарсылы жүгіріп жүр, бөгет жаққа ұмтыла түседі де, жүрегі дауаламай кері ығысады, таза кетіп қалуға да ырқы жетпейді, біреу жіпсіз байлап қойғандай айналсоқтай береді.

	Ол осы араға емінеркін қожа еді, мына тоғанның директордан кейінгі иесі жалғыз өзі, суды босата ма, жоқ па, екеуі ғана шешеді: Жүгерішілер: Дәке! – деп сызылып тұрғаны. Темір қалқанды сәлпәл көтеріп, сыздықтатып жіберетін су бұған әжептәуір бедел әкеліп еді, атқа отырысы да оңалыпақ қалған.

	Енді бәрінен айырылғалы тұр, маңдайы терлемей табатын еңбекақы да көзден балбұл ұшар. Ал совхоздағы көп бастық мана топырлап келді де, шуылдап тұрыптұрып кетіп қалды.

	Сөздеріне құлақ түрсе, пәтуа жоқ.

	– Түрі жаман екен.

	– Бұзып ақпай тоқтамас.

	– Есіл еңбекай, десеңші.

	– Бүгін түн сақ болу керек,

	Осыдан басқа ден қоярлық бірдеңе айтса, мұрнын кесіп берсін.

	Қысылғанда қайрат көрсетеді деген директор жиналыс өткізісімен бір жаққа кетіп қалыпты.

	Міне, осылай, ал бұл болса, жанын қоярға жер таппайды. Жалғыз өзінің қолынан не келсін, Дәлду қай жағына жетеді.

	Бөгетке таяу барып, шөптесінге дізерлеп отыра кетті. Алақанын жайып аспанға қарады.

	– Тәңірім, өзің жар бола гөр, – деді күбірлеп.

	Содан кейін көктегі жарылқаушы сыбырын естімей қалып жүр ме деп күдіктенді ме даусын көтере түсті.

	– Құдіреті күшті құдай! Бір тілегімді бер! Ырзығымнан айырма. Сарқыраманы сабасына түсір!

	* * *

	Тау өзені тасталқан, жолына көлденең тұрып алған бөгетті бұзыпжарып өте алмағанына шамырқанып қайратына мінді. Терең шатқалдың биігінен өкіреақыра атойлап келіп, азыната соққанда темір қалқанның қос жақтауы күтіркүтір сөгілді. Толқыннан толқын іліп алып, қайқата бір көтерг енде, көкпардың лағандай да салмағы сезілмеді. Қарсы келген қой тас, құба тал, қалың жыңғыл – бәрін талқандап, енді өзі бүлік салып бара жатты.

	Алапат тасқынның екпіні қатты, тау бөктеріне қарай құйыла жөнелгенде, табан жолын кеулей қазып, қарақошқыл лайланып, қылққылқ жұтар құрбандығын құтырына іздеген. Тамырымен жұлынған тал, додадодасы шыққан үйірүйір шілік, өкшесі әр жерден бір жылт етіп, бірбіріне шақшақ тиіп, лағып бара жатқан қойтастар, шөп шауып жүргенде сынып, сол орнында қалған бірдіекілі ескі трактор, сүйретіп әкеліп тастаған өлген сиыр, ешқайсысы жұмырына жұқ болған жоқ. Оған шыршыр етіп сауға сұрап, құландағы даусы құрақтан шығатын, шыбын жаны үшін өзінен өзгенің бәрін талақ қылатын тірі құрбандық керек еді. Сондай бір қанқұмар қорқаулықпен етектегі ауылға жеткенше асықты. Күркіреп, көк езуленіп келіп, міне, оған да ілікті. Өзеннің жағасына салынған шеткі үйді айдаһар толқын жиырыла орап алып бүріп әкеткен.

	Арнасына сыймай, аулаққа құлаш ұрып, еңселі, қарасыны зор шатырлы үйге басакөктеп кіріп келді. Бұл совхоздың кеңсесі еді, әдейі өзенге таяу көрікті жерге келістіре салынған болатын. Ырғап көріп теңселте алмай кектене шүйлікті, көп толқынды жындай құтыртып, қиқулап қосты да жіберді. Қалың қабырға әр жерінен шытынап барып жалпжалп құлады, солақ екен алажын тасқын кернеп еніп, керіп әкетті.

	Суға төңкеріле күмп еткен тақтай шатырды алапат ағыс қақпақыл ойнатты.

	Ашулы ашкөз өзен осылай тағы біраз үйлерді қаусатқан, соның бірінен тірі пенде таппай аласұрды. Ауылдың шеткі жағындағы атшаптырым қораны да күлпарша еткен, соған жұтынып жеткенде, өкірген өгізді, азанқазан ұйлыққан көп малды көрмекке дәмелі болатын, кездестіргені өңкей көкежасық, аузының дәмін келтіруге жарамайтын шылғи бұзау болып шықты. Не пәлеге ұшырағандарын аңғартып үлгертпей өңешінен апыртопыр өткізді де жіберді.

	Тоғы басылмаған тасқын құтырына түсті, ол мына олжаны қанағат ете алмайтын, енді ылди қуып, қос қапталын қағына тінтіп айдалаға аттандай тиісті. Көде түбінде ысылдап, жиырыла қалған, сұр жылан, түн баласы бұғынып жатқан бөдене, таң атса тамылжытып ән салмақ ойы бар, ши түбінде бұйыққан бозторғай әп дегенде жоқ болды. Араламаған, арылтпаған сайжырасы жоқ, түнгі даланың дамылға бой ұрған тірлігін жанынан бездірді. Жерден бауырын көтеріп, қанат қағып үлгерген кезқұйрық қиянға лағып кетті.

	Бұл қанша көкдолы болғанмен ұлан дала тарыла алған жоқ. Құлашын кеңге салып, төріне оздырмай жазық жерде жайып жіберді. Екпіні амалсыз басылып, сонау тар шатқал дан күркірей аққан, соңынан талып жеткен, бұрынғыдай бұрқсарқ буырқана алмаған, сиыр таңдайлана өзгерген толқыңдардың әупіріммен ғана ілгері жылжыған. Сондай бір сабырын тапқан тұста алдынан терең сай келіп, бар аумағымен төңкеріле сарсар құйылды. Бұл бір көзден таса қуысты.

	Тастай қараңғыда жын ба, пері ме, әлдене жылан шаққандай шырқырады. Ойпаңның бір шоқ тал өскен жайдақ табанында тұрған машинаға қарай екі адам далбаңдұлбаң жүгіріп барады.

	– Ойбай, тез! Су құлап келеді! – деп айғайлады біреуі.

	Мотор гүр ете қалды, сол сәт лайланған тасқын алдыартын орап ала қойған, әпсәтте дөңгелегінен асты. Әлгі екеуі енді есіктен жанталаса сыртқа атылып, қырға қарай малшына ұмтылды.

	Бұл мамандармен жиналыс өткізіп, әрқайсысына тапсырма берген соң жол жүретінін хатшы қызға ғана ескертіп, бүгінгі түн бойы тасалай тұруды жөн көрген, содан шөпшілерге соғып, артынан мына ағып жатқан бұлағы, көкорай шалғыны, көлеңкелі талы бар сайға жетіп аялдаған Иван Ильич еді. «Бөгетті ақыры бұзып өткен ғой, – деп ойлады қарсы қабаққа өрмелеп бара жатып. – Ауыл, ел аман болғай, әйтеуір». Жеткен жеріне ентігіп отыра кетті, шофері қырға бұдан бұрын шыққан, киімін сығып жатыр. Су біртебірте молайып келеді, ұры сай кешікпей бетімен бірдей болатын шығар.

	– Сайтан алғыр! Машина құритын болдыау! – деп күйінді шофер жігіт.

	Қимай қиналып тұр, алғандарына көп болған жоқты, көз жауын алатын «Победа» су астында шіриді енді.

	Жыны құрысып отырған Иван Ильич оған ызбарлана қарады.

	– Қу темірің кімге керек! – деп жекірді. – Андағы елді ойла.

	Ол сайдан көз алмай тұрып естіртпей күңкілдеді.

	– Елді ойласаң, осылай қаңғып жүресің бе?

	Директордың басы қатты, бұл әрекеті түбінде немен тынар екен, тасқын болатынын біле тұра әдейі бой тасалағаны мынау. «Шаруа жайымен жүрген болып, бүгін түн ауылдан табылмау керек» деген ой еркін билеп алып, еңсерді де әкетті. Апат қырғын салғанда аулақта жүрсе, күні ертең жауап беру жеңілдейтін сияқты болды да тұрды. Сел кезінде орныңда болсаң, «Неге үйтпедің, неге бүйтпедің?» деген сұрақ жаңбырдай жауады, құтылып көр содан кейін. Малмүлік шығын болса, ештеңе емес, адам кетсе, қиын.

	Осы байламмен екі кеште шөпшілерге барды, оларға күзгі қауды шапқызып жатқанды. Сол маңда біраз аялдады, істің барысымен танысып, үйіптөгіп нұсқау берді. Бригадирді біраз тұқыртып та алды. Әуелде сонда қонбақшы еді, бірақ еш жерде байыз тауып отыра алмаған, қайда барса да елегізи береді. Содан түнделетіп қайтадан жолға шығып, совхозға қарай келе жатты да, кенеттен мына ұры сай есіне түсті. Таң атқанша дем ала тұруға жарайтын жер. Оны бір кезде Далабай көрсеткен болатын, үстіңнен абайсызда шыға келмесе, тірі жанның көзіне шалынбайсың. Жұмыстан шаршағанда сырлас адамыңды ал да тартып кет, емінеркін сайранда, ешкім таппайды.

	Енді бұл қуыс та пана болудан қалған, айдалада отыра берудің де жөні жоқ, қазір жаяу жүріп кетсе, таң ата ауылға ілігуі мүмкін.

	Солбырайып орнынан тұрды.

	– Жүр кеттік! – деді шофер жігітке.

	– Қайда?

	– Совхозға.

	– Машинаны тастап кетпеймін.

	Иван Ильич оған состиып қарап тұрды да, қолын сермеді.

	– Мейлің!

	Содан кейін сайды айналып өтіп, ауыл жаққа қарай бет түзеді, көптен бері былай жаяулап көрмеп еді әрі үсті малмандай су, түн болса ызғарлы, құты қашты. Алға басқан аяғы кері кетеді, мұндай күйге душар боламын деп ойлап па еді, бірақ басқа түскен баспақшыл. Даланың әрбір түбіріне бір сүрініп, жүрісі өнбей салбырап келеді.

	Алыстан, бір қыдыру жердегі таяу жақтан аһылағанүһілеген, әлде күңірене күрсінген үн естіледі. Жаңбырлы, қараңғы түн жігерін құм қылып ит әуреге салған. Бұл жердің, кеше ғана ырқына көніп, айдағанына жүрген өңірдің, осын дай да қияпат мінезі бар екен ғой. Жапан дала, құлазып жатқан қуаң дала, қараңғы дала деп сан атау тағылған ұлан атырап тулай да біледі екен, шулата да біледі екен.

	Біраз жүрген соң көлкілдеген суға тап болды, жалдап өтпек еді, арғы жағы тереңдеп, амалсыздан кері қайтты. Аяғының асты лайланып үлгерген екен, тайып кетіп шалқалай құлады.

	Тұра беріп қайта жығылды.

	– Атаңа нәлет! – деді зығырданы қайнап.

	Кімге айтқанын өзі де білген жоқ. Табанынан ызғар, денеден суық өтіп, тісітісіне тимей кетті.

	Енді орағытып барып жол табу керек, бүкіл дала дарияға айналған ба, қайда бұрылса да шылқшылқ етеді. «Мұным бекер болды, – деді өзінеөзі жаны құрысып. – Ақымақпын мен». Осынысы не еді, жапан дүзде жалғыз тентіреп, әлі итқұсқа жем болады.

	Сүйретіліп жүріп аласа белге шықты, алыстан әлгі күңіренген үн әлі естіліп тұр. Дәл қазір жер де емес, аспан да емес, өзі де мүлде басқа адам. Мына түн мұны, бұл оны талақ еткен секілді жан дүниесі қаңырап босап қалған. Ештеме ойлатпайды, бір меңзең меңіреу әлем, мәңгіртіп барады. «Жүре беру керек», – деп күбірлеп белден етекке түсті, үрей ме, әйтеуір белгісіз бір сұрқай сезім біржолата билеп алған.

	* * *

	Сарқырама әлі тасып жатыр, әуелде бөгеттің темір қалқанын жұлып әкетсе, енді оның өзін тасталқан еткен. Жолын бөгемек болып үйген таудың атан түйенің өркешіндей тарғыл тастарын сатырсұтыр домалатып, етекке айдап тастады. Қазір екпінін тежейтін ештеме жоқ, аттандап келіп, ұрандап ағады. Талай жылдан бері бұлай шамырқанған еместі, табанына лай тұнып, балдырбатпақ тұрып көкірегін кір шалған, енді соның бәрінен арыла бір тазармақ. Тау өзені терең түбі алақанға салғандай анық көрініп, мөлдіреп ақпаса жараса ма.

	Мұны байлапматап, сасық тоғанға айналдырмақ болғанда, соңғы екіүш жыл айдыны борсуға ойысып, желсіз кеште күлімсі иіс мүңкіп тұрар еді.

	Жазда жаңбыр айдынын қытықтаса, тереңінде сары сазан мен табан балық қозғала бастайды, беймаза, сабырсыз көкжон шолп етіп шыбын қағады, шұбар шортан зу етіп сүңгіп, қайқаң етіп көтерілсе, азуына май шабақты қыстыра шығады. Оның бірі де мұның алапат ашуы артында жатқанын, әлімсақтан бері арындап ағатын арнасы тарс бекітілгенде, өшпенді кек көкірегін тырнап, ақтық бір айқасқа түсер шағына тағатсыз асықтыратынын білмейтін еді. Өзіменөзі өсіпөніп, қамсыз, қарекетсіз жүріп жатқан.

	Енді олар да құрбандық, тастантасқа соғып әпсәтте тоздырды да жіберді. Қайсының қайда кеткенінде мұның шаруасы қанша, тек бірер мәрте құлаштай қара шұбар шортанның толқыннан толқынға қарғып, кезігіп қалған құба тал, қия тас атаулыдан жалтжұлт жалтарып, өзінше амал тауып арпалысып бара жатқанын көрген.

	Қазір бұған тең келетін құдірет жоқ, таң ата әбден күшейіп айдаһарша жаланған, төмендегі ауылдың жартысын тыптипыл етті, қапталдағы төбені бөктерлей салынған үйлер ғана аман қалды. Бірақ тірі пенде қолына ілікпеген мұтқыл ел қыр үстінде азанқазан. Мұны қарғапсілеп жатыр ма, жерден алып, жерге салып жатыр ма, өштесті ме, кектенді ме, онда шаруасы қанша. Мейлі, құдіреті жетсе, Сарқыраманы теріс ағызсын. Әділіне жүгінсе, оларға жауыққан жері бар ма еді, сірә да, өз ырқымен себепсіз ұрынған емес. Талайлар ауыздықтамақ болған, әлі жетпеген. Талайлар тоқтатпақ болған, тілін таппаған, бұлар не істей алсын. Жайына жүрсе, жауша жағаласып несі бар. Тау тау болғалы, таудан су аққалы бірақ рет өзі іздеп барып соқтығып еді. Онда жағасында жетім бала жатқан, етегін жау алған, ұлан өлке қан сасыған, ұлы дала ұлсыз қалған.

	Қайраты таси келе шалғайдағы иен алқапқа дейін жайылды, жыртылған қара жер саз балшықша иленді, дала толы құба бел, жатаған төбе су ішінде қарауытып мың аралға айналды. Жауын табанын ғана жылтыратуға жараған талай сай ернеуінен асыптасып, Сарқырамаға еліктегенсіп, еліріп аққан сияқтанып әлек болды. Сан бұлақ телегей теңіз судың астында шымыршымыр қайнады.

	Таң қылаң бергенде жапан дүзден жалғыз жаяу көрінген, ұнжырғасы түскен біреу аяғын сүйретіп басады. Әбден қалжыраған, қарсы алдында шалқып жатқан суға жүні жығыла қарап, қайда барарын білмей дағдарады. Өңі сүзектен тұрғандай бопбоз, өзі ауру ма немене, безгегі ұстаған адам сияқты қалшқалш етеді.

	Сарқырама оның таң құлан иектегенше сабылған Иван Ильич екенін қайдан білсін. Ен далаға еркін жайылып, аптығы басылған кезде әшейін қараған да қойған. Ал жалғыз жаяу совхозға дейінгі жердің бәрін су алғанын енді ұғып, осы арадан он бесон алты шақырым болып қалатын шөпшілерге жетіп жығылуды ғана ойлады. Түні бойы солай істесейші, ауыл қайда, бұл қайда. Оны тасыған өзен баяғыда орап алған шығар, су қайтқанша көктен түспесең, өзге жол жоқ.

	Шылқшылқ еткен, ауырлап кеткен киімін сығып қайта киді, суық сүйегіне жетіп, буынбуыны құрысып қалған, жүгіріп көрейін деп еді, ауыр дене икемге келмеді, алты аттамай жатып алқынды. Екі шеке, қарақұсы зырқзырқ етеді, жүрегі қыжылдап, аузы кермек татиды. Сірә, бұл бетінде оңбайтын шығар, мына ызғар алып соқпай тынбас.

	Біраз жүрген соң әлі кете бастады, өкпесі аузына тығылып, қараптанқарап үрейлене береді. Біреу мұны өкшелеп куып келе жатқандай, әлде қарсы алдында бой тасалап аңдып тұрғандай жүрегі өрекпиді. Айдаладан аш бөрінің өзі құрып кеткені, бұл маңда тірі жан жүрмейтіні көңілге демеу емес, өзіненөзі безінгендей ме, әлдене шошына күткендей ме, әйтеуір сабырын таппайақ қойды.

	Ұзақ жүрістен аяғы талды, көзі қарауытып барады, бірақ іркілу ойына келген емес. Жүре беру керек, жүре беру керек, бір тоқтаса қайтып тұруы қиынға айналуы мүмкін. Кейде жанарының алды бұлдырап, маңай мұнартып кетеді, бар күшжігерін жинап, өзінөзі қайрап, алға жылжи берді «Мен осыншалық осал емес едім ғой, – деп ширыққан тәрізденді. – Жігерім қайда? Әшейінде бойға сыймай қызқыз қайнайтын қайрат қайда?» Түйіліп кеп берсе, талайды түңілдіруші еді, бетіне жан қаратпау мұраты болатын, сөз бен іс кесек келс е, өзгелер үгітіліп сала беретінді. Бұл шаруашылықта қарсы тұрар жан таппаған, қайсы болсын жылмиып кіріп жылжып шығады. Оған үйренгені соншалық, әлдекім әлдеқалай тік келіп, тік кетсе, кек тұтар еді.

	Бір кезде мұның өзі де сөйткен, май жаққандай лыпып отыратын, сөз де, жүріс те жорға болатын, одан ұтылған жоқ, ұтқаны бар. Иіліп тұруды кішіпейілділік, жағына салуды көргенділік деп тонын айналдыра салатын ол да бір дәйексіз тайғанақ шақ еді.

	Қазіргі хал басқа, суық сорып қажуға айналды, таң атқанда күн көзіне шуақтауға дәмелі еді, ал аспанды қара бұлт торлап алған, бұған егесе қымтайды келіп.

	Қарсы алдынан бір үйір ұшқат көрінді.

	Сүйретіліп барып құлай кетпек болған, сол кезде ұшқаттың тасасынан біреу сумаң етіп шыға келді. Оның кім екенін, адам ба, жын ба, айырып үлгерген жоқ, көзінің оты жарқ ете қалды, бұдан арғысы тас қараңғы түнек, есі ауып сұлап түсті.

	Анау жіті қимылдап жатыр, талдыра ұрған жемтігін тонауға асығыс кірісті. Әуелі плащын шешім алды, костюмшалбары жаңа екен, оны да олжалады. Қалталарын ақтарып, тырсиған күмәжінекті көргенде, көзі жайнап кетті. Қол сағатын да ұмытқан жоқ.

	Бұл күміс бұлақтың басында Садақ пен Дүйсеннен қашып құтылған Матвей еді. Жалғыз жаяуды бағана байқап, осы жерде тосып жатқан, дәл үстіне сор айдап келе қалғанын көрмейсің бе. Оны құр жіберу бұл үшін кешірілмес күнә. Жағаласа кетуге иіліктірмей, бір ұрғаннан сұлатып салғанына дән риза.

	Өзіне көңілі толып жымың қақты, жол болды деген осы, бағына қарай сіңірі шыққан сорлы емес, қалтасы қалың әлді екен. Күмәжінікті ашып қарап еді, сықып тұр, аспаннан шелпек жауғаны емей немене, біраз шайқауға жетеді. Ал мыналарының бұған түк те қажеті жоқ, көржер жазған қойын дәптерінің керегі қанша, паспортының құны да көк тиын. Әлде ала салса ма екен, кейде бұған зәрулер де табылады. Түрмеден қашқан, тығылып жүрген, ойға да, қырға да сыймаған өңкей жалаң аяқ, жалаң төстердің бірі болмаса біріне өткізіп жіберуі де кәдік. Жарайды, ауырлығы жоқ, ал куәлігінің жөні басқа, іске жарап кетуі әбден мүмкін. Тоқтай қал, не дейді? Сайтан алғырау, мынау совхоздың директоры ғой. Ал керек болса, бүл неғып танымай қалды екен. Пәтшағардың қатты өз гергені соншалық, анықтап қарағанның өзінде сол деп ойламас еді. Оны өмірінде бірақ рет көрсе, әрі айдалада кезіктірсе, қалай шырамытсын. Зіңгіттей бастық жапандүзде жаяу сенделіп жүреді дегенге, оллаһи, өлтірсе де сенбес.

	Е, мейлі, кім болса, ол болсын, әлде мырза, әлде құл болсын. Матвейге пұл болсын. Одан өзгесінде жұмысы жоқ, өзі тыныстайтын секілді, қой табанды жалтырату керек, тұрып кетсе, жағадан ала түссе, бас жарылып, көз шығар.

	Тонап алғаңдарын буыптүйіп арқасына салды. Көйлекдамбалшаң қалған байғұс ыңыранып, басын көтере берді де қайта талықсыды.

	Ештеңе етпейді, деді Матвей. Қазірақ тіріліп кетесің. Ал сау бол, мең зыттым. Артық кетсем, айып етпе.

	* * *

	Трактор тоқтады ма, салдыргүлдірі естілмейді. Әлгі пәле босанып кетіп, қайтадан лаң салып жүрмесін.

	Садақ құлаға қамшы басты, шауып жетіп келсе, Дүйсен жерде қарсы алдына қарап қалшиып тұр.

	– Уа, не болды?

	– Қаптаған су, қайдан шыққанына таңым бар. Дала көлкөсір.

	Атын тебініп озыңқырап барып тоқтады, шынымен көлккөлк етеді. Көрген сәтте Сарқырама тілінің ұшында тұрды, ақыры бөгетті бұзып аққан екен ғой. Тәңірай, сезіп жүрсе де, сенгісі келмей бағып еді, ақыры арқырап бергені ме.

	– Бұл тасқын, тау өзенінің лаңы, – деді Дүйсенге.

	Ол суды шолпшолп жалдап жанына жетіл келді.

	– Қайдағы тасқын?

	Даусы жарықшақтанып шықты, дегбірсізденіп бұған бір, жерге бір қарайды.

	– Сарқырама тоғанды тасталқан еткен ғой.

	– Жо... жоқ, атамаңыз! – деп шоршып түсті ол. – Бетін аулақ қылсын. Онда совхоз орталығын жайпап өтеді.

	Садақ та көңілі алабұртып сабырсызданып тұрған.

	– Сен енді алға жүре алмайсың, – деді Дүйсенге. – Трактор батып қалады. Мен кеттім, аялдауға болмайды.

	– Жоқ, атамаңыз, – деді ол ширығып. – Анда ел шулап жатқанда өлсем де жетемін.

	Жүгіріп барып тіркемені ағытты, кабинаға отыра салып газды аңырата басты, жайдақ суды қақ жарып тартып барады. Шамның жарығы түскен жердің бәрі көлкіген су, көде басынан асып жайылған.

	– Апырай! – деп қынжылды Садақ. – Жеті түнде тасуын қарашы. Ел сақтанып дайын отырса жақсыау, қапыда кет се қатерді. Құланы қамшылап асығыпақ келеді, сол қолының қақсауын ұмытқан, енді жүрегі сыздап, көңілін күдік жайлап барады. Көз алдында су астында қалған үйлер, асау толқын үйіре лақтырып қақпақыл ойнаған адам, жан ұшырған шарасыз жұрт. Июқию араласқан үрейлі елестен шошынды, олай болмайтындығына, етектегі елдің қарекетсіз қалмайтындығына құлай сенгісі келді.

	Аздан соң Сарқыраманың сарылы да естілген, әуелде жұтылып жетіп еді, алға озған сайын айқындалып күшейе берді. Әредік әлдене сатыркүтір соқтығысады, бірбіріне шақ етіп тиген тас па, бар аумағымен қопарыла құлаған бөгет пе, айырып болғысыз, әйтеуір тоған жақ астанкестен. Трактордың гүрілі қабаттаспаса, онда не болып, не қойып жатқанын шамалап білер де еді. Мына сарынына қарапақ селдің күші жер сілкіндіргендей ме деп түршіккен.

	Құла ағысы кәдімгідей біліне бастаған, біртебірте тереңдей түскен суды осқырына жалдап үркектеп келеді. Осы ара еңіс болатын, бірақ көп ұзамай биіктеп, тау бөктеріне жымдасып кетеді, ол ештеңе емес, тек алдында көктемгі қар суы қуалап ағатын тар өзек бар, сол ғана тосқауыл. Ендігі лықа толған шығар, өткел бермей жүрсе, біраз жер бос сандалып, орағытуға мәжбүр болады.

	Кей тұста ат шатқаяқтап барып түзеледі, жыра ма, шұқанақ па, бәрі кедергі, ал су құланың бауырын жалауға жарап қалған. Дүйсен сонда да іркілетін емес, трактор азынапсарнап келеді. Бар болғырды мұндай мықты деп кім ойлаған.

	Өзек өзі ойлағандай сарылдап ағып жатыр, құла беттей алмай бұра тартты. Төніп барып тоқтаған Дүйсен кабинаның есігін ашып, не істерін білмей жанжағына аңтарыла қарады. Бір кезде жерге секіріп түсті де әйшәй жоқ қойды да кетті.

	Садақ атты борбайлата тартыптартып жіберіп, соңынан ұмтылды. Ағыс қатты екен, ананы үйіріп алып барады, енді кешіксе көз жазып қалуы мүмкін. Не де болса, бірге көруі керек. Жануар иесінің ырқына шарасыз көніп, терең суға күмп ете түскен бетте Дүйсеннің ығын ала жүзді.

	– Бері қарай! Маған қарай! – деп айғайлады өңеші жыртыла.

	Ол барын салып жүр, бір сәт ағыс қуып келіп аттың алқымына соғылған. Садақ қыл шылбырды лақтырып үлгерді, бірақ Дүйсен көрмеді ме, құланың жалына жабысты. Ат екі адамды ауырлап, бір батып, бір шықты, еңді бұл да тәуекел етіп, ерден сусып түсті де таралғыдан ұстаған күйі қатар жүзе жөнелді.

	Таудан құлап аққан су мұндай ызғарлы болар ма, сайсүйектен өтеді, ал қазір бәрінен де жан олжа, таяқ тастам жерде қарауытқан кемерге үздіге қарады, соған бір іліксе, бұл, сірә, жүз жасар. Сол қолы таралғыдан айырылып қалмай шыдаса игі, күш салуға келмейді, үстіндегі киімі зіл қара тас па дерсің, тереңге тартып сілесін қатырды. Бірекі рет су жұтқан, қақалыпшашалып дымы құрыды, енді біткен шығармын деп еді, Дүйсен жанталаса демеп, атқа қарай лықсытты.

	Құла да ышқынған, жануар ағысты қиыстай жүзіп, жағаға үздіге ұмтылады, шама келгенше оған күш салдырмай өзі қимылдап бағуы керек. Шіркін, мына шұбатылған плащын шешіп тастар ма еді, екі етік те су толып қор қылды. Ал көрініп тұрған кемер жеткізетін емес, жақын қалған секілденіп қараңқұраң етеді, бірақ екі аралық қысқармай сілені қатырады. Бұйраланған көп толқын бетті шапақтап, тынысты одан сайын тарылтқан, ықылық атып, жанарының алды тұманданып кетті.

	Кеудесін көтере бере ауаны апылғұпыл жұтты, бүкіл денесімен алға қарай ұмсынып өзінше қайрат қылған. Ал Дүйсен аттың жалын қоя берген бе, осы сәт көре алмап еді. Құла тайғақтап сүрініп, жығылды, осқырына ұмтылғанда шоқ тығы судан шыға келді.

	– Табаныңызды жерге тіреңіз, – дейді біреу. – Іліктік тайызға! Аман қалдық!

	Дүйсеннің даусы көрден шыққандай күңгіркүңгір. Жағаға қарай сүйемелдеп әкетіп барады, алқынып қақалыпшашалады, шөптесін жерге аяғы тиісімен сылқ етіп құлай кетті. Бұл да тізерлеп шөгіп барып сылқ түскен, есі кіресілішығасылы сияқты, өлім аузынан қалғаны ғана анық, одан басқасы бұлыңғыр.

	Қанша уақыт өткенін кім білсін, бойына аздап әл кіріп, басын көтергенде, Дүйсен құланы ұстап алып, өзіменөзі сөйлеп жүр екен.

	Жануарым дейді. Садағаң кетейін дейді. Сен болмағанда құрып едік дейді. Тағы бірдеңелерді айтады, қағілез жігіт қараңғы түнде аттың ар жағына бір, бер жағына бір шығады.

	Орнынан әупірімдеп тұрып, солай қарай жылжыды, діңкесі құрып әбден қажыған, екі жағына кезек теңселеді.

	– Ата! – деп дауыстады Дүйсен. – Атты маған беріңіз. Мен анда қалайда тез жетуім керек.

	Садақ бірдеңе демекші болып еді, аузын аша беріп булыға жөтелді, көкірегі удай ашып буынып қалды. Түнгі суық жаңбыр, мына мұздай су, екеуі қосылып тұралатқан екен, ал жаралы қол әнеміне үзіліп түсіп қалатын секілді жанын көзіне көрсетті.

	– Сен... тоқта... бірге барайық, – дей бере, тағы да тынысы тарылып тұтығып қалды.

	– Түсінсеңізші! – деді Дүйсен жалбарына. – Ел қырылып жатқанда қайтып шыдаймын.

	Садақ құлаға әрең жетті, ердің қасынан ұстап үзеңгіге аяқ салып еді, денесін кетере алмады, екіүш ырғалып барып шаршап тұрып қалды.

	– Ал бардың... сонда не істейсің?

	Дүйсеннің даусы алыстан есгілгендей, басы айналып, жер үстіне төңкеріліп келе жатыр.

	– Білмеймін... Бірақ тез жетуім керек… – деген үн әуелде жаңырығып шығып еді, тез жұтылды.

	– Демеп жібер, – деді тілі күрмеліп. – Таралғыдан ұста, – деді денесін әрең тіктеп. – Атқа ілесіп отырсаң жарадың.

	Құла текіректеп келеді, жануардың одан арғыға шамасы жоқ, мұнысына да шүкіршілік. Ал тау жақ ушу, азынаған үн бойды тітіркентеді, Сарқырама қос қапталын арсарс қауып, қопара жөнелді ме екен, жер де көк те дүңкдүңк, тарстұрс, аяқ асты әнеміне қақырап қарс айырылатындай қарауға жүрегің дауаламайды.

	Мұнысы тағы несі екен, қарсы беттегі таудың етегі түріле көтеріліп барады. Өз еңсесі де сонымен бірге биіктей түсті ме, ер үстінде қомданып бір отырды. Тәңірау, таң атып келе жатыр ғой, күздің көп күттірген, сілені қатырып аңсатқан, әбден сағындырған таңы қылаң берді. Ал Сарқырама ақсайтанданып, бар маңайды жанынан бездіріп жатыр, ырсырс алқынған, арылдап дөң айбат шеккен зәрлі үн аза бойыңды қаза тұрғызып, айдалада әңгір таяқ ойнатады.

	Таң сәулесі айқын білініп, әуелі тау беткейі қылаңытты, көз алдында қырдың сұйық көдесі, шоқшоқ қарағантобылғы беткейді қуалай сусып бара жатқан көлеңке, естігені Сарқыраманың ұлы сарыны. Ал көкірегі толған запыран, сыздатып барады, кеулеп барады. Ат үстінде, сірә да, былай қыстығыл көрмеп еді, ала таңда дәл осылай шымырқына да алмаған. Тау өзеніне қосылып тасып аққысы келген, өз бөгетін тасталқан етіп атойлап бір арқырай жөнелгісі келген.

	– Сарқырама! – деді бар даусымен. – Ей, сойқан Сарқырама, сарқыла көрме, сірә да!





