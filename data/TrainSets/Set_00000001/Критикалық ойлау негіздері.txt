	Әйгерім Қоржымбаева, Ғабит Бекахметов

	Критикалық ойлау негіздері





	«Оқушыларды оқытудың нәтижесі сыни ойлау,

	өз бетінше іздену мен ақпаратты терең талдауға

	бейімделу болуы керек»

	(ҚР Президенті Н.Ә. Назарбаевтың

	2014 жылғы 17 қаңтардағы

	Қазақстан халқына Жолдауынан)





ҚЫМБАТТЫ ОҚЫРМАН!




	Ерте ме, кеш пе, кез-келген адам өмірінің мән-маңызы жайлы, өмірдегі алар орны жайлы ойланып, толғандырған сұрақтарға жауап іздеп, өзіндік қолтаңбасын қалдыруға тырысады. Біздің, яғни «Қазақстан-2050» Жалпыұлттық қозғалысы мүшелерінің басын біріктірген ортақ мүдде — елімізді тұғыры мықты, дамыған мемлекетке айналдыру. Біз қай жерде де, қай істе де оң бет бұрыстарға мүмкіндігінше қол жеткізуге ұмтыламыз. Сіздерге ұсынылып отырған бұл кітап — Қозғалыс белсенділерінің қазақстандық қоғамның жалпы өркениетін дамытуға, аз да болса, қосқан үлесі, ұмтылысы болып табылады.

	Бүгінгі таңда ақпараттар ағымының ауқымы орасан зор. Оған күн сайын дамып жатқан ақпараттық технологиялар ықпал етуде. Мұндай жағдайда сыни тұрғыда қарап, маңыздысын таңдап алып, дұрыс, тиянақты тұжырымдар жасай білу ХХІ ғасыр тұлғасына өте қажет қасиеттердің бірі.

	«Критикалық ойлау негіздері» — оқырманға осы машықты меңгеруге мүмкіндік береді. Бұл оқу құралының ерекшелігі қарапайым, түсінікті тілмен баяндалуында 5 және онда күнделікті өмірімізден мысалдар келтіріліп, халықаралық озық тәжірибе де ескерілген.

	Барша Қазақстанның бәсекеге қабілеттілігін арттыру жолындағы кішігірім еңбегіміз Сіздің қарым-қабілетіңізді одан әрі жоғарылатады деген үміттеміз.



	P.S. Критикалық ойлау әлеміне сапарларыңыз сәтті болсын!

	Игі ниетпен, «Қазақстан-2050» Жалпыұлттық қозғалысы





АВТОРЛАР ЛЕБІЗІ




	Құрметті оқырман!

	Критикалық ойлаудың біздің қоғамдағы орнын асыра бағалау қиын. Күрделі әлеуметтік үдерістерді, саясат пен экономиканы түсіну үшін егжей-тегжейлі зерттеу мен тәуелсіз сараптама қажет. Әр түрлі авторлардың жүздеген мақалалары сәт сайын ғаламторда жарияланып жатыр. Күн сайын сан алуан тақырыпта жүздеген кітаптар басылып шығуда. Солардың ішінде өзімізге керегін таба алу үшін ақпаратты ой елегінен жылдам өткізіп, жан-жақты түйсіну қажет.

	Бүгінгі қоғам үшін критикалық ойлаудың маңыздылығын жете сезінгендіктен, «Қазақстан-2050» Жалпыұлттық қозғалысы тың бастама көтеріп, елімізде критикалық ойлау ұстанымын дамыту мен кеңейтуді қолға алған еді. Қозғалыстың жетекшісі Жұмин Данатқа және Дүйсекеева Сабина, Жұмабаев Алмат, Раимжанова Ұлжан, Тұяқова Айгерім сынды белсенділеріне алғыс білдіреміз. Өйткені олар алғашқы кітабымыздың жарыққа шығуына қолдау көрсетіп, бізге сенім арта білді. Ал біз өз кезегімізде, бұл кітап соңғы еңбегіміз болмас деген ойдамыз. Сондай-ақ, «Критикалық ойлау негіздері» саналы әрі сыни тұрғыда ойлайтын қоғамның іргетасына айналар деген үміттеміз.

	Сонымен қатар, бізді түсініп, кеңес беріп, жанымыздан табылғаны үшін отбасыларымыздың мүшелеріне, атап айтар болсақ, Бәтима Мауешова мен Айдана Төлегеноваға алғысымыз шексіз. Лингвистикалық және техникалық мәселелерге қатысты Хуанбай Гүлшекер, Жұмабеков Ғалым, Зиябеков Нұрсұлтан үлкен көмек көрсетті. Кейбір тұстарын толық түсінбей, қателескен сәттерде барынша түсіндіруге тырысып, шыдамдылық танытқан мектептегі және университеттегі ұстаздарымызға, сыныптастарымызға, курстастарымызға айрықша алғыс білдіреміз. Ал оқушыларымызға деген ризашылығымыз ерекше. Олардың жанарындағы жалын мен жарқын болашаққа деген сенім күш-қуаттың сарқылмас қайнар көзі іспеттес.

	Кітапта көрініс табуы мүмкін қандай да бір қателер үшін алдын ала кешірім сұраймыз. Егер Сіз қателер тапқан болсаңыз, онда criticalthinking2050@gmail.com электронды пошта мекен-жайына хабарласуыңызға болады. Кітапты екінші басылымға дайындаған кезде Сіздің ескертулеріңізді міндетті түрде ескеретін боламыз. Көңіл хошын жадыратар басылым болсын!

	Игі ниетпен, Ғабит Бекахметов Әйгерім Қоржымбаева





1. КРИТИКАЛЫҚ ОЙЛАУҒА КІРІСПЕ




	Осы тарауда біз критикалық ойлау, оны қолдану, және критикалық ойлайтын кісілердің өзгешіліктері мен жеті қасиеті туралы айта кетеміз.





1.1. «Критикалық ойлау» дегеніміз не?




	Құрметті оқырман, осы кітапты қолға алмас бұрын сіз өз-өзіңізге «мен дәл қазір, осы, не істеп жүрмін?» деген ойға біраз тоқталуыңызды өтінеміз. Шамамен сіз «оқып отырмын» немесе «жай отырмын» деуіңіз мүмкін. Дей тұрғанымен, біз «жаңаша білімге кез болдым» деп ойлағаныңызды қалар едік (солай деп үміттенеміз). Ал сіз «оқып отырмын» және «жай отырмын» деген сөздердің арасында басыңызда осы ойға жетелеп тұрған, ешбір өлшемге сыймайтын «ми нейрондарын» пайдаланып жатқан таңғажайып бір процесстер жүріп жатқанын аңдадыңыз ба?!

	Ал, дәл осы процесс қанша ғасырдан күні бүгінге дейін философтар мен оқымыстыларды сарсаңға салып, оның мақсаты мен құрылымын анықтаудың соңында сабылумен келеді. Бастағы мидың ақпаратты қорытуы «ойлау» деп аталатын процесс екендігін әрине сезіп отырсыз. Осы кітапты оқи отырып, жаңа ақпаратты қорыта аласыз.

	Қай-қайсымыз да не істеуіміз керек, мұны не үшін жасауымыз керек деген ойға тірелеміз. Ой ойлау кез-келген адамның күнделікті тіршілігі, қызметі, біз Құдайдың құтты күні түр-тұлғамыз тартымды болсын деп әдемі киіну қажеттігін ойлаймыз. Бойымыздан қуат кетпесін деп ас-ауқат ішеміз, сабаққа дейін немесе жұмысқа дейін немесе одан кейін не істесек екен деп ойланамыз. Одан кейін тіршілігіміздің өзегі болып табылатын мәселелерді — қандай мамандықты игерсек екен, ол үшін қай жоғары оқу орнына түскеніміз жөн, кіммен араласып, кімнен аулақ жүруіміз қажет, өмірлік жарды қалай таңдасақ екен деген ойға берілеміз.

	Әрине, біз сіздерге қалай ойлау, не ойлау керектігін үйретейін деп отырған жоқпыз. Бұл кітаптың мақсаты — «критикалық ойлау» деген мәселеге назар аудартуды ғана, соны танып-білуге сізге де мүмкіндік беруді мақсат етіп отырмыз. Осы «критикалық ойлау» сіз дұрыс ойлай білесіз бе, және сіздің туыс-туғандарыңыз, дос жарандарыңыз, жазушылар, оқымыстылар және журналистердің қалай ойлап пішетінін сараптауға мүмкіндік береді. Сонымен қатар, «критикалық ойлау» кімге сеніп, кімдерден аяқ тартып жүруді қаперге салады.





	Шамамен, «критикалық ойлау» деген сөзді естіген кезде ең алдымен, әлдекім туралы жағымсыз ой келуі мүмкін. Өйткені, біреуді критикаға салу сынау дегенді білдіреді. Сіз өзіңізге ұнамайтын нәрселерді сынға алып немесе сізді ата-анаңыз, мұғалімдеріңіз, дос-жарандарыңыз сынауы мүмкін. Алайда, сіз критикалық ойлай тұрып, жағымсыз ойларға берілмегеніңіз жөн. Критикалық ойлау қисынды және дұрыс ойлауды, сонымен қатар, қисынсыз, ақылға қонымсыз ойларды немесе әлдебір нәрселерді талқыға салуды да ілестіре жүреді. Былайша айтқанда, критикалық ойлау дегеніміз — кез-келген нақты ойға аса мән бермеуге, салмақты, толық қорытылмаған ойлар кесе-көлденеңдеп, дәлелсіз небір нәрсені негізге алмауға, жаңаша әдістемелер мен бастамаларға ашық болуды меңзейді. «Критикалық ойлау» деген сөздің өзі гректің kritikos (κριτικός) яғни «ойлай білетін» деген мағына беретін сөзінен алынған.

	Критикалық ойлау — неге сеніп, не істеу керектігі жөнінде саналы ойлай білу. Оны жадыңнан шығармай немесе оқып ала салу мүмкін емес. Критикалық ойлауды үйреніп алу мүмкін емес; ол күнделікті тәжірибемен келетін нәрсе.

	Критикалық ойлай білетін адам өзіне мына тақылеттес сауалдар қоя білу керек

	— Мен неге сеніп, нені білдім

	— Мен қандай жаңа нәрсе үйрендім

	— Менің ойлау жүйем өзгерді ме? Қалай, қай жағына өзгерді

	— Бұдан маған қандай пайда бар?

	Осы сауалдарға жауап тауып, критикалық ойлай білетін адам өзінің ойлау жүйесін бағалай біледі.

	Критикалық ойлау өзгелерді жақсы түсінуге қатысты тиімді ойлай білуге дағдыландырады. Ол дағдылар мыналар

	• өзгелердің түйінді пікірлері мен дәлелдерін дұрыс түсіне білу

	• қарсы түйінді пікірлер мен дәлелердерді бағалай білу

	• өзіңнің түйінді пікірлерің мен дәлелдеріңді дайындап, оны түйіндей білу.

	Критикалық ойлау әсіресе ғалымдар мен саясаткерлерге, дәрігерлер мен басқа да саланың өкілдеріне аса қажет. Ғалымдарға құбылыстың мәнін жете түсініп, тәжірибе барысында дұрыс қорытынды жасай білу үшін керек болады. Ал, саясаткерлер саяси шешімді дұрыс қабылдауы үшін критикалық ойлауды игергені жөн. Бизнесмендер ахуалды дұрыс сараптап, дұрыс шешімдер қабылдауы үшін критикалық ойлай білу керек. Ал, дәрігерлер диагнозды дұрыс қоюы үшін критикалық ойлауға сүйенгені жөн.

	Критикалық ойлау ғалымдар мен саясаткерлерге немесе басқа топтарға артықшылық етпейтіні анық. Критикалық ойлай білу — қай-қайсымыз үшін де аса бағалы, өте қажет дүние. Рас, сіз ғалым да, саясаткер де, бизнесмен де, дәрігер де болғыңыз келмейтін шығар, дей тұрғанмен сіз үшін осы адамдардың айтқан сөздері мен келтірген дәлелдері анық па, жоқ па, оң ба, теріс пе соны сараптай білу мақсатында қажет.

	Егер сіз мемлекеттің жауапты тұлғасы немесе экономиканың жетекші өкілдерінің бірі болсаңыз, тек сіздің жеке өз басыңызға ғана емес, басқа адамдардың тағдырына қатысты саяси немесе қаржылық шешімдер қабылдауға жауапты тұлғаның бірі болып табыласыз. Сондай кезде немесе басқа да жағдайларда сізге критикалық ойлай білу қажеттілігі туындайды. Критикалық ойлаудың мәні өзінің немесе басқа біреудің ойын бағалап, сараптау кезінде іс-әрекетке және көз жеткізуде озық ойды қалыптастыруда жатыр.

	Критикалық ойлаудың өзегі қате ойлау түсінігі, қорытындыны айқындау, нақтылық пен дәлелді бағалау, және нәтижені сараптай білу секілді бірқатар дағдыларда жатыр. Критикалық ойлаудың қорытындысы деректер мен бөтен біреудің пікірін өзіңе сіңіріп алу емес, пікірге төрелік айта білу және өз пікіріңді алға тарта білуде жатыр.





1.2. Критикалық ойлаудың артықшылығы




	Оқу орындарында

	(мектепте, колледжде, университетте, т.б.)





	Критикалық ойлау оқу барысында маңызды рөл атқарады. Оқуда табысқа жету үшін сіз зерттеліп отырған нақты пәндердің тақырыбын жетік біліп алғаныңыз жөн. Критикалық ойлай білу дағдысы өтіп жатқан сабақ барысында қиын тақырыптарды оңайлата алмауы мүмкін, ал, бірақ, уақыт өте келе жинақталатын тәжірибе арқылы сіздің оқулығыңызда келтірілген дәлелдер мен дәйектерді түсінуді елеулі түрде арттырады. Бұл өтілген сабақтың тақырыбын жақсы түсінуге айтарлықтай ықпал етеді.

	Сондай-ақ, критикалық ойлау сыныпта, мектепте, университетте өтіп тұратын пікір-сайыс, дебаттар кезінде сыныптастар мен курстардың тіпті ұстаздардың алдында көзқарасыңызды қорғап, пікіріңізді дәлелдеу барысында және олардың пікірін бағалауда айтарлықтай ықпалы бар. Баяндама білім жөніндегі мақалалар мен дипломдық жұмыстарды жазу кезінде осы критикалық ойлау жұмысыңызға келтіріп отырған мәліметтер негізінде сіздің жазу дағдыңызды қисынды түрде бекітіп, мұқият зер салып, түйіндеуге септігін тигізеді. Солайша, осынау дағды жазба жұмысын орындауға өз-өзіңе критикалық талап қойып, ілім-біліміңді байытып, зиялылықты нығайтуға ықпал етеді.



	Жұмыста



	Жұмыс берушілер өз қызметкерлерінің кәсіптік біліктілігіне назар аударып қана қоймайды. Олар ақпаратты өңдеп, оны талдап, сараптай білу қабілетіне, шығармашыл деңгейде ойлай білуіне, сөйлер сөзін жұптап, алынған мәліметтерді орнымен пайдаланып ойын нақты, тұжырымды, сенімді жеткізе білу қасиетіне де ден қояды. Былайша айтқанда, пікірі айқын, бәрін ой елегінен өткізіп, ықшам, ұқыпты, дер кезінде қимылдап, берілген істе тиянақты орындай білетін ширақ қызметкерлерді қабылдауға ниетті. Критикалық ойлау нақты осы дағдыларды адам бойына сіңіріп, оны өз қызметіңді, ісіңді, кәсіптік біліктілігіңді күн сайын жетілдіріп отыруға жақсы көмектеседі. Критикалық ойлауға бағынып, оны қажеті мен игілігіне пайдалана білген, ойы, мақсаты айқын қызметкер өз ортасында, сол командада, бастамшылдық танытып, берілген тапсырма мен өзі қолға алған ісін тиянақты орындап, кез-келген жұмысты тез игеріп, меңгеріп кетуге дайын тұрады. Ал, жұмыс берушілер негізінен осындай икемді, ілкімді критикалық ойлауға бейім мамандарды танып, бағалайды.

	Критикалық ойлау дағдысын дамыту — ұжымдарда өткізіліп жататын тимбилдинг жөніндегі семинарлардың бір бөлігі болуы мүмкін. Солайша, барлық қызметкерлерді қамтитын іс-шара болуы қажет. Соның нәтижесі ұжымда және жекелеген адамдарға жақсы жағдай туғызуға оңды ықпал етіп, әр адамның өз қызметі тұрғысынан жай, қалыптағыдай емес, парасатпен, түпкі нәтиженің жақсы болуы үшін мен не істеп отырмын, оны дұрыс жасап отырмын ба, жоқ па деген сұрақтарды қою арқылы нәтиже мен сапаны жақсартуға тырысады.



	Күнделікті өмірде



	Критикалық ойлау жұмыста немесе оқу процесінде ғана емес күнделікті өмірдегі әртүрлі жағдайда да аса бағалы болып келеді. Критикалық ойлау дағдысының арқасында Сіз оқу процесінен тыс өмірде де кез-келген жағдайға, мысалы біреуді тыңдау қажет болғанда, сонымен қатар өз пікіріңізді өзгертпеуді талап ете алатын кездерде мұқият дайындықта бола аласыз. Критикалық ойлау Сізге өз ойыңызды (жазбаша және ауызша түрде де) әлдеқайда анық айтуға және де айналаңыздағы адамдарды өз пікіріңізбен иландыра алуыңызға көмектеседі.

	Сондай-ақ, критикалық ойлауды қолдану Сізге қате шешім қабылдаудан аулақ болуға көмектеседі. Біздің әрқайсымыз бір рет болсын сауда жасауға, екеу ара жеке қатынаста, жеке басының тәртібінде, оқуға қатысты тиімсіз шешімдер қабылдайды. Қабылдап болған соң ғана шешімнің қате немесе тиімсіз екендігін түсінеді.

	Критикалық ойлау Сізге осындай қате шешімдердің болмауына, өз шешіміңізді тереңірек, нақтырақ ойлап барып қабылдауға жәрдемдеседі. Критикалық ойлау өзіндік дамуға жол тарту мен қайтадан нанымға, қайтадан көз жеткізу сияқты артық жұмыстан алыс болуға септігін тигізеді. Өкінішке орай, (бірақ, кейде қуанышқа орай) көптеген адамдар өз уақыттарының көбісін олардың өздеріне айтқандарды логикалық және дұрыс ойлау туралы талқыға салмай еш сұрақсыз қабылдай береді және соған сенеді. Адамзат тарихының көптеген бөлігінде құлдықты, әйел еркекке жол беруді, соғыс қажеттілік, т.с.с. қалыпты құбылыс деп қабылдап келді.





1.3. Критикалық ойлаушының жеті қасиеті




	Критикалық ойлаушы



	1. Көзқарастар мен дәйектерді жақсы түсінеді және бағалай біледі (өзгелерді)

	2. Көрсетілген мәліметтер мен дәлелдер арқылы дұрыс ойланады және сәйкес келетін тұжырым жасайды

	3. Қарама—қарсы пікірлерді тыңдап, өзіне қатысты өзгелердің болжамдары мен сындарын қарсы алады

	4. Өз тұжырымдарын жеке басының қызығушылығы мен қажет деп санаған ойымен емес нақты дәйектермен негіздейді

	5. Өзінің дүниетанымын қалыптастыратын нанымдарын саналы түрде қабылдайды. Білмейтіндерін мойындайды және өзінің шектелу қажеттігін ұғынады

	6. Егерде өзінің критикалық ойлауына қарсы болса көпшіліктің пікірімен келіспеуден қорықпайды

	7. Кең ауқымдағы сұрақтарды қызықтайды. Қиындық пен кедергілерге қарамастан ақиқатты орнатуда табандылық танытады



	Критикалық ойламайтын адам



	1. Көзқарастар мен дәйектерді жиі түсіне алмайды және қате бағалайды (өзгелерді)

	2. Көрсетілген мәліметтер мен дәлелдер болса да қате ойланып, негізсіз тұжырым жасайды

	3. Өзіне қатысты өзгелердің болжамдары мен сындарын қарсы ала алмайды

	4. Өз тұжырымдарын көбінесе нақты дәйектермен емес, жеке басының қызығушылығы мен қажет деп санаған ойымен негіздейді

	5. Өзінің дүниетанымын қалыптастыратын нанымдарын саналы түрде қабылдамайды

	6. Егерде өзінің критикалық ойлауына қарсы болса да көпшіліктің пікірімен келісуге дайын тұрады

	7. Кең ауқымдағы сұрақтарға деген қызығушылық танытпайды. Осыған орай, қиындықтар мен кедергілер жолықса ақиқатты тануға деген табандылық танытпайды

	Критикалық ойлау сіздің дәлелсіз болжамдар мен идеологиялардан, жалған нанымдардан босауыңызға көмектеседі. Қорыта келгенде мұндай ойлау Сізді ойлануға және өз-өзіңізден «Бұл маған айтқан және мен естіген дүние ме? Бірақ, бұл нақты осылай болу керек пе?» деп сұрауға алып келеді. Қандай да бір ақпаратты оқыған, кез келген жаңа ақпаратты естіген бойда Сіз өзіңізге «Мұны кім айтты?», «Ақпарат көзіне сенуге бола ма?», «Мұның нақты дәлелдері бар ма?», «Ғылыми жолмен дәлелденген бе?», т.с.с. сұрақтар қоя бастайсыз.



	РЕЗЮМЕ…



	• «Критикалық ойлау» деген сөздің өзі гректің kritikos (κριτικός) яғни «ойлай білетін» деген мағына беретін сөзінен алынған. Критикалық ойлау — неге сеніп, не істеу керектігі жөнінде саналы ойлай білу.

	• Критикалық ойлау Сізге өзгелердің нанымы мен түсінігіне тиімді қол жеткізуге көмектесетін әртүрлі дағдылардың дамуына жәрдемдеседі. Бұл дағдыларға мыналар жатады:

	1. Өзгелердің нанымдары мен дәйектерін түсіну;

	2. Осы нанымдар мен дәйектерге критикалық баға;

	3. Өзінің жеке нанымдары мен дәйектерін қайта қарап негіздеп отырады.

	• Критикалық ойлау күнделікті өмірде, жұмыста, оқу барысында маңызды рөл атқарады.

	• Критикалық ойлай білетін адам өзіне мына тақылеттес сауалдар қоя білу керек:

	— Мен неге сеніп, нені білдім?

	— Мен қандай жаңа нәрсе үйрендім?

	— Менің ойлау жүйем өзгерді ме? Қалай, қай жағына өзгерді?

	— Бұдан маған қандай пайда бар?

	• Критикалық ойлаушының жеті қасиеті. Критикалық ойлаушы:

	1. Өзгелердің көзқарастары мен дәйектерін жақсы түсінеді және бағалай біледі.

	2. Көрсетілген мәліметтер мен дәлелдер арқылы дұрыс ойланады және сәйкес келетін тұжырым жасайды.

	3. Қарама—қарсы пікірлерді тыңдап, өзіне қатысты өзгелердің болжамдары мен сындарын қарсы алады.

	4. Өз тұжырымдарын жеке басының қызығушылығы мен қажет деп санаған ойымен емес нақты дәйектермен негіздейді.

	5. Өзінің дүниетанымын қалыптастыратын нанымдарын саналы түрде қабылдайды.

	6. Егер де өзінің критикалық ойына қарсы болса көпшіліктің пікірімен келіспеуден қорықпайды.

	7. Қиындық пен кедергілерге қарамастан ақиқатты орнатуда табандылық танытады.



	ПРАКТИКАЛЫҚ БӨЛІМ



	А. Критикалық ойлауға арналған жаттығулар



	Критикалық ойлауды пікірлерді сараптау мен болжамдар, ұсыныстар кезінде қолдану қажет. Баспасөзден ғалымдар мен саясаткерлердің пікірлерін жиі кездестіруге болады. Мұндай пікірлермен көзді жұмып келісе салғаннан гөрі, критикалық ойлай білетін адамдар келтірілген дәйектер бойынша өз бағаларын беруге тырысады.

	Көбінесе мемлекеттің тапсырысымен жасалынатын, «емдеуге қарағанда, алдын алу арзанырақ» деген қағида бойынша жұмыс жасайтын әлеуметтік жарнаманы мысал ретінде келтіріп өтуге болады. Міне, осылай мемлекет қоғамға қамқорлық таныту мақсатында әлеуметтік жарнамамен айналыса отырып, қоғам назарын мәселеге аударып, қоғамда жаңа әлеуметтік және адамгершілік құндылықтарды қалыптастырады.



	Мысал 1.1

	Алматы қаласындағы әлеуметтік жарнама





	1. Бұл жарнаманың мақсаты қандай? Жарнама кімдерге арналған?

	2. Сіз мұндай жарнаманы қалай қабылдар едіңіз және неліктен?

	3. Сіздің ойыңызша неліктен “Любимый город — Алматы” жазуы — жасыл, ал, “Водитель будь внимателен” — қызыл түсте берілген?

	4. Көрсетілген жарнама бойынша дизайнер жүргізушіге қалай әсер етуді көздеуі мүмкін?

	5. Өзіңіз тұрып жатқан тұрғылықты мекенде болатын жол көлік апаттары мәселесін шешу үшін мұғалімге әлеуметтік жарнаманың өзіңіз қалаған нұсқасын ұсыныңыз.



	Мысал 1.2

	Алматы қаласындағы әлеуметтік жарнама





	2013 жылы Алматы қаласындағы көшелерде жол жүру ережесін ескертетін әлеуметтік жарнама пайда болды. Ол жарнаманы жасау мен орналастыру жұмыстарымен қалалық мәдениет басқармасы, жол полициясы басқармасы, жарнама агенттігі айналысқан болатын. Жаңа жарнама ілінген тақтайшалар өзінің орналасу ерекшелігі арқылы жергілікті тұрғындар мен БАҚ арасында ерекше серпіліс туғызды. “Адамдар — ереже бойынша жолдан өтеді. Қойлар — кез-келген жерден ”.

	1. Бұл жарнаманың мақсаты қандай? Жарнама кімдерге арналған?

	2. Сіз мұндай жарнаманы қалай қабылдар едіңіз және неліктен?

	3. Рұқсат етілмеген жерден өтпегені үшін адамдарды «қой» деп атау дұрыс па?

	4. Мұндай жарнамалар тиімді ме?



	Мысал 1.3



	Қазақстандық Forbes журналында зейнеткерлік жас бойынша экономистердің мынадай пікірлері пайда болды:

	Ер адамдардың әйел адамдарға қарағанда 60-тан асқан жасында өлімі жиі кездесетіндіктен ер адамдардың зейнеткерлік жасын 63-тен 58-ге төмендету дұрыс болатын сияқты. Ер адамдарға зейнеткерлік жасының молырақ болып, немерелерінің қызығын көруге мүмкіндік беру қажет. Балаға атасымен өткізген бір күн, әжесімен өткізген күніне қарағанда көбірек даму процесін беретіні белгілі.

	1. Экономистердің басты тұжырымы неден тұрады?

	2. Сіз экономистің тұжырымымен келісесіз бе?

	3. Экономистер дәйектерін бағалаңыз.

	Сондай-ақ, мақал-мәтелдерді догматикалық бекітілімдер ретінде жиі пайдаланатындықтан оларды да критикалық сараптамаға салуға болады.



	Мысал 1.4





	Келесі мақалды қалай түсінесіз? «Қасқыр» ненің орнын басып отыр?

	1. Қасқырдан қорқатын орманға бармайды.

	2. Қасқырды қанша асырасаң да, орманға қарап ұлиды.

	3. Қоянның басшысы болғанша, қатардағы қасқыр болған артық.



	Мысал 1.5

	Абай Құнанбаев. Он тоғызыншы қара сөзі.



	Адам ата-анадан туғанда есті болмайды: естіп, көріп, ұстап, татып ескерсе, дүниедегі жақсы, жаманды таниды дағы, сондайдан білгені, көргені көп болған адам білімді болады. Естілердің айтқан сөздерін ескеріп жүрген кісі өзі де есті болады. Әрбір естілік жеке өзі іске жарамайды.

	Сол естілерден естіп, білген жақсы нәрселерді ескерсе, жаман дегеннен сақтанса, сонда іске жарайды, сонда адам десе болады. Мұндай сөзді есіткенде шайқақтап, шалықтанып не салбырап, салғырттанып есітсе, не есіткен жерде қайта қайырып сұрап ұғайын деп тұшынбаса, не сол жерде сөздің расына көзі жетсе де, шыға беріп қайта қалпына кетсе, естіп-есітпей не керек?

	Осындай сөз танымайтұғын елге сөз айтқанша, өзіңді танитұғын шошқаны баққан жақсы деп бір хакім айтқан екен, сол секілді сөз болады.



	1. Он тоғызыншы сөздің негізгі мағынасы неде?

	2. Бұл мәтінге қандай ат қоюға болады?

	3. Тек қана «естілердің айтқан сөздерін ескеріп жүрген кісі өзі де есті болады» деген тұжырымдамамен келісесіз бе?

	4. «өзіңді танитұғын шошқаны баққан жақсы…» деген тіркесті қандай мақсатта қолданып отыр?

	5. Сіз өз ортаңызда кімді білімді деп санайсыз? Оның айтқан ақылдарын тыңдайсыз ба?



	Б. Сіз критикалық ойлай аласыз ба?



	Бұл тесті бойынша сіз берілген қорытынды үшін «негіз» (себеп?) есебінде біршама нақты сәйкес келетін жауапты таңдап алуыңыз қажет. Егерде негіз нақты өмірде дұрыс болмай жатса ол үшін қысылмаңыз. Сіз барлық негіздерді дұрыс деп қарастыруыңыз қажет.



	1. Қорытынды: Жұмыс беруші жұмысшыны қызметке қабылдау барысында оның кәсіби біліктілігіне емес, жеке қасиеттерін қарастыруы қажет.

	(а) Кәсіби дағдылар мен жеке қасиеттер уақыт өте келе өзгереді.

	(б) Кәсіби дағдыларды үйренуге болады, бірақ жеке қасиеттерді өзгерту өте қиын.

	(в) Әркім жақсы жеке қасиеттерді дамыта алады. Алайда, барлық адам жақсы кәсіби біліктілікке жете бермейді.



	2. Қорытынды: Қылмыстың санын азайту мақсатында заңды бұзған кәмелеттік жасқа толмаған жеткіншектер үшін түрмеге қамау әдісін қолданбаған жөн.

	(а) Кәмелетке толмаған жеткіншектерге түрмеде кәсіби біліктілікті үйретуге болады.

	(б) Оларды қоғамнан оқшаулау мақсатында салынған түрме құрылыстары шығынға алып келеді.

	(в) Егерде кәмелетке толмаған жеткіншек түрмеде отырып келген болса, қылмысты қайталау қаупі жоғары болады.



	3. Қорытынды: Жүзе алмайтын адамға қарағанда, көбінесе жүзе алатын адамның суға кетуі жиі кездеседі.

	(а) Жүзе білетін адамға қарағанда, жүзе алмайтын адам судағы спорттың қауіпті түрінен алыс жүретіні анық.

	(б) Суға батудан болатын өлімнің көбісі адамдар қауіпсіздік бешпентін кимейтіндіктен болады.

	(в) Тіпті, жүзе алатындардың өзі өзен немесе көлде болған кезде мазасыз күй кешулері мүмкін.



	4. Қорытынды: Диетаның денсаулыққа әсерін зерттеу барысында, зерттеуге қатысушылардың тамақтанған барлық заттары қарастырылады. Осыған қарамастан, нақты емес нәтижелер алынады.

	(а) Бәлкім, кейбір қатысушылар денсаулыққа пайдалы ас қолдануды ұнатпайтын шығар.

	(б) Кейбір қатысушылар өздері тамақтанған кейбір заттарды ұмытып кетуі мүмкін.

	(в) Бәлкім, кейбір қатысушылар зерттеудің бастапқы этапында дендері сау болмаған шығар.



	5. Қорытынды: Компьютерлік ойындар балалар үшін пайдалы болуы мүмкін.

	(а) Компьютерлік ойынға әуес балалар оқуға көп қызықпайды.

	(б) Балалар компьютерлік ойындарды ойнай бастағанда олардың көру арқылы сақтау жадылары жақсара түседі.

	(в) Балалар үшін теледидар компьютерлік ойындардан пайдалы емес.



	«Мектеп түлектері қазақ, орыс және ағылшын тілдерін білуге тиіс. Оларды оқыту нәтижесі оқушылардың сындарлы ойлау, өзіндік ізденіс пен ақпаратты терең талдау машығын игеру болуға тиіс».

	Нұрсұлтан Назарбаев





2. АРГУМЕНТТЕР МЕН ДЕРЕКТЕР




	Аргументтер мен дәйектер… Бұл бізге соншалықты таныс болғандықтан тіпті, бүгінде біз аргумент дегеніміз не және неге үнемі онымен бірге жүретіндігі жайында ойланбаймыз да. Критикалық ойлау кезіндегі аргументтердің атқарар рөлі мен дәйектер мен тұжырымдар, аргументтердің құрылымы, жорамалдар мен ұсыныстар, сонымен қатар басқа да сұрақтар осы бөлімде көрнекті мысалдармен қарастырылатын болады.





2.1. “Аргумент” дегеніміз не?




	Аргумент сөзі латынның argumentum, яғни, 1) айғақ болудың негізіне қызмет ететін логикалық дәйек; 2) математикада тәуелсіз ауыспалы шама. Нақты осы аргумент зерттеу нысанасы және критикалық ойлаушының аттандыру нүктесі болып табылатындықтан критикалық ойлауда аргумент түсінігінің мағынасын бағалау күрделілеу. Кейбір ғалымдар критикалық ойлауды «түсінудің белсенді, жүйелі процесі ретінде» анықтайды. Міне, осылай критикалық ойлаудағы аргумент тұжырымдамаларды растауға келтірілген аргументтер, себептер, дәйектер мен мысалдардың қорытынды жиынтығы дегенді білдіреді.

	Сонымен қатар, критикалық ойлай алатын адамдар аргументтерді бағалайтын және түсінетін бір ғана дұрыс ереже жоқ екендігін мойындайды. Сондай-ақ, барлық талпыныстар жемісті бола бермеуі мүмкін. Алайда, күнделікті өмірде, оқу және жұмыс процестерінде аргументтер құру мен бағалауды, түсінуді үйрену қажет. Ал, егерде Сізде «Неліктен бұл бізге аса қажет?» деген сұрақ туындаса онда Сіз дұрыс жолда екенсіз. Себебі, біз әлі мұндай қорытынды пайдасына арналған дәйектер келтірмеген едік. Бұған дейінгі қорытындымызға сәйкес егерде қорытынды дәйекпен немесе дәйектермен бекітілмесе ол аргумент болып саналмайтындығын білеміз. Яғни, біздің «күнделікті өмірде, оқу және жұмыс процестерінде аргументтер құру мен бағалауды, түсінуді үйрену қажет» деген дәйегіміз алдыңғы тарауда дауысқа салынатын болып табылады.

	Ал, енді біздің тұжырымдамамыз пайдасына арналған дәйекті келтіруге рұқсат етіңіздер. Дәйек:

	Дүниежүзілік банктің өкілі, оқушылар жетістіктеріне бақылау жасап, бағалайтын сала бойынша консультант әрі сарапшы Марк Зельман баспасөз-конференциясы кезінде былай деді: “Қазақстанда оқитындар бірыңғай классикалық түрде жазылған мәтінді жақсы түсінеді және оқи алады. Бірақ, диаграмма, графика, кестемен бөлінген үзік мәтіндерді нашар қабылдайды”. Сонымен қатар ол “Қазақстанда оқушылардың теориялық білімін практикада қолдану қабілеттерін және сонымен қатар, критикалық ойлау дағдылары мен жаңашылдық және қарым-қатынас жасай білуге басымдылық таныта отырып, мектеп бағдарламаларына өзгеріс енгізу қажет̺ дегенді атап өтті.

	Бұл тұжырымдама Қазақстанның 2009–2012 жж. оқушылардың салалық сауаттылығын бағалау Халықаралық бағдарламаға қатысудағы нәтижесіне арналған іс-шарада келтірілген болатын. (PISA — Programme for International Student Assessment). Бірақ, бір ғана дәйекпен бекітілген қорытынды әрдайым нанымды бола бермейді. Осыған байланысты “Неге?” деген сұраққа біз көбінесе мынадай жауаптар аламыз: мысалы мынадай дәйектер: “Біріншіден..”, “Екіншіден…”, “Үшіншіден”.

	Интернет парақшалар мен мақалаларды, кітаптарды, журналдарды немесе фильмдерді қолдана отырып, дәйектер мен тұжырымдар жасаушылар біздің танымымыз бен сенімімізге әсер етуге, тіпті өзгертуге тырысатыны жасырын емес. Алайда, болашақ критикалық ойлай алатын адам ретінде біз олардың күш салуларына саналы түрде қарсылық қалыптастыруымыз қажет. Бұл үшін ең алдымен қарама-қайшылық тудырушы сұрақ немесе тақырыпты сонымен қатар, тезис немесе үгіттеушінің негізгі қорытындысын анықтап алу қажет. Олай болмаған жағдайда, сұрақтың байыбына бармай қосымша дәйектер немесе мысалдарға қарсылық танытатын боламыз.

	Біз жаңалықтарды оқығанда немесе репортаж көрген кезде материалдың басында не туралы айтқандығы жайлы тез қабылдаймыз. Алайда, біз тез әрі үнемі аянышты суретке (мысалы: аш балалар, қарулар, қан), иллюстрацияға (карикатура, комикс, жарнама) немесе айтылу әуеніне (сарказм, ирония) ғана көңіл бөлеміз. Осыған орай, біз автордың бізге жеткізгісі келген талқылаулары жайлы ойланбаймыз да. Біздің талқылауды тепе-тең қабылдай алмайтын жағдайдағы әрбір сәттерімізде адами қарым-қатынастың мағынасы жойылады. Бәлкім, сіз өзіңіз де пікірлесушіңізді түсіне алмай, олардың басты идеясын, қорытынды немесе тұжырымдамасын түсінуде тәуекелге барған кездеріңіз болған шығар. Критикалық ойлай алатын адамға мұндай жағдайдың алдын алу үшін ең алдымен дәйектерді келесіде тұжырымдарды, тек содан кейін ғана аргументтерді табуды үйрену қажет.





2.2. Дәйектер мен тұжырымдар




	Сізге мәлім болғандай, біз өз ойымызды сөйлем түрінде қалыптастырамыз. Сөйлем грамматикалық тұрғыдан ұйымдасқан сөзді көрсететін тілдік бірлік болып табылады. Сөйлемді бекітіліммен шатастыруға болмайды. Бір сөйлемде бірнеше бекітілім болуы мүмкін. Мысалдар қарастырсақ:

	Жанат: Айзада үйде отырғандықтан теледидар қарайды.

	Берілген сөйлемде екі бірдей бекітілім бар: 1) Айзада үйде отырады және 2) Ол теледидар қарайды. Егерде біз бұл сөйлемді бір бекітілім деп есептесек, аргументті байқамай қалар едік. Бірінші бекітілім, «Айзада үйде отырғандықтан», екінші бекітілімнің, «ол теледидар қарайды»-ның жасалуына негіз болатын себеп қызметін атқарады.

	Бір немесе одан да көп сөйлемде бір ғана бекітілім болатын кездер де болады. Көбінесе мұндай жағдай мәтінде негізгі идеяны қайталаудан пайда болады. Мысалы, төменде Данияр бір бекітілімді екі рет қайталайды:

	Данияр: Меніңше, Бурабайда бүгін ауа райы жылы деп ойлаймын. Мен Көкшетауға арналған ауа райы болжамын қарап, Көкшетауда күн жылы болатынын білдім. Ал, Көкшетау Бурабайдан 100 шақырым жерде ғана орналасқан. Ендеше, Бурабайда күн жылы болатынына сенімдімін.

	Сонымен, тұжырымға дәлел ретінде ұсынылып отырған бекітілімдер дәйек деп аталынады. Дәйек қызметін атқара алатын тұжырымдардың сан алуан түрлері бар. Жалпыға танымал аргументтер, ортақ принциптер, аксиомалар, сауалнамалар мен тәжірибе нәтижесі, статистикалық мәліметтер және басқа да аргументтер дәйектің бір бөлігі бола алады. Ал, оларды сенуге болатын беделді мәліметтер түрінде берілетіндіктері біріктіреді. Кез-келген аргумент қалай болғанда да аргумент құрылымының өзіне негізделіп немесе тексеріле алмайтын дәйектерден құрала алады. Осыған байланысты адамдар өз аргументтерін бұған дейін қабылданған және ақиқатқа сәйкес келетіндігі оңай тексерілетін дәйектерден бастайды.





	Аргументтердегі дәйектер: “неге?”, “неден?”, “не үшін?”, “қандай себептен?” сияқты сұрақтарға жауап беруге көмектеседі. Негізінен дәйектерде индикатор да болады. Кең тараған дәйектер енжарлығы төмендегі кестеде көрсетілген.





Кесте 2.2.1. Дәйектер индикторларының мысалдары




	Индикатор: солай болғандықтан

	Мысал: Мен өз ата-анамның 5 минуттық жерде ғана болатындықтан оларға кіріп шығуға міндеттімін.

	Индикатор: себебі

	Мысал: Әйгерім Мәскеуге бармайды, себебі парсы мысықтары бәсекесін болдырмай тастапты.

	Индикатор: осыған байланысты

	Мысал: Суық түсуіне байланысты пальто сатылымы айтарлықтай өсті.

	Индикатор: осыған орай

	Мысал: Айдана ғылыми жобалар сайысында жеңімпаз болды. Осыған орай, университетке емтихансыз қабылданады.

	Индикатор: себепті

	Мысал: Өкілетті сенімхат нарық бағасынан төмен болатын қосымша құндылық бере алатын себепті де, ол өз құнына ие.

	Индикатор: осының арқасында

	Мысал: Біз бірге жұмыс жасайтын және біз жұмыс жасайтын адамдарды ешуақытта ұятқа қалдырмағандығымыздың арқасында жақсы атқа ие болып отырмыз.

	Индикатор: сол себептен

	Мысал: Осының бәрі негізінен адамдардың адамзат миы басында болу себебінен деп қабылдауынан болып жатыр ма деп ойласам, жоқ, Каспий теңізі жағалауынан желмен келіп жатыр екен. (Гоголь)

	Индикатор: себебі

	Мысал: Мен оны бұған дейінгі күндізгі ойында жеңсем де, осы жолы абай болу керек. Себебі финал — ерекше ойын.

	Индикатор: әйтпегенде

	Мысал: Айтматовтың басты өсиеті мен сөз қуаты — жер мен табиғатты сақтау, әйтпегенде Жер бетінде өмір болмайды.

	Индикатор: оның үстіне

	Мысал: Бұл жобаны жүзеге асыру Қазақстанның «жасыл» экономикасы мемлекеттік саясатын алға жылжытуға жақсы үлгі бола алады деп ойлаймын. Оның үстіне ол «Болашақ энергиясы» — ЭКСПО-2017 тақырыбы болып бекітілген.

	Тұжырымдама деп — бастапқы ақпарат пайымдау (алғышарт, дәйектер), жаңа пайымдауға — қорытындыға айналатын талқылау процесін атайды.

	Алғышарттың бастапқы жүйесінің қайта жаңару ережесі тұжырымдама ережесі немесе ойша пайымдауды өткізу ережесі деп аталады. Егерде алғышарт пен қорытынды түрі нақты көрсетілсе, онда тұжырымдама тура деп аталады. Ал, егерде алғышарт пен қорытындыда біреуінен келесісіне қарай өзгеруге рұқсат етілетін тұжырымдаманың түрлері ғана көрсетілсе, онда тұжырымдама жанама деп аталынады.

	Сонымен қатар қорытындыда да келесі кестеде көрсетілген индикаторлар болуы мүмкін.

	Міне, осылай біз аргументтер дәйек/дәйектер және қорытындылардан тұратындығын білеміз. Сонымен қатар, біз индикатордың көмегі арқылы аргументтерді анықтау мәселесі айтарлықтай жеңілдейтінін білеміз. Аргументтердің қарапайым мысалдарын қарастырайық:





Мысал 2.2.1




	Жансая: Маған жаңа ұялы телефон ұнайды. Достарымның көбісінде мұндай телефондар бар. Сондықтан, маған да оны сатып алып беріңіздерші!

	Бұл аргумент Жансаяның барлық кірпияздығына қарамастан онда дәйектер мен қорытынды болғандықтан толыққанды болып табылады. Негізінен қорытынды дәйектен шығады. Көрсетілген жағдайда алғашқы екі сөйлем дәйек болады да, соңғысы — «қорытынды». «Сондықтан да» — қорытынды индикаторы. Бұл аргументті өзгертіп, басқаша етіп құрастыруға болады:





Кесте 2.2.2. Қорытынды индикторларының мысалдары




	Индикатор: Сондықтан да

	Мысал: Тургенев өз кейіпкерлерінің ішкі әлеміндегі олардың әлеуметтік типі мен мінездемесін түсінулері үшін жеткілікті және аса қажетті ерекшеліктерін ғана ашады. Сондықтан да Тургенев өз кейіпкерлерінің ішкі өмірлерінің жеке ерекшеліктеріне қызықпайды және психологиялық сараптау детальдарына қарай ұмтылмайды.

	Индикатор: Олай болса

	Мысал: Ақынның бұған дейінгі кейбір шығармалары ол кісі дүниеден өткеннен кейін ғана жарық көрді. Олардың ішінде Грек еліндегі халықты тонаушыларды кіналап, Афинадағы антикалық қасиетті храмдардың ғажаптығын тілге тиек ететін «Минерва қарғысы», сатирасы бар. Олай болса, жоғары азаматтық және саяси мотивтер тіпті ежелгі Байрон шығармашылығына да тән болып отыр.

	Индикатор: Осыған орай

	Мысал: Орталықшыл Еуропа бағытшылдықтары құраған тағы бір аңыз бар. Бұл тұжырым — көбінесе панегирика болып келетін парсы-тәжік поэзиясы сияқты. Осыған орай, Шығыста патша сарайы ақындарының қатарында «сарай маңыздылығын» талқылайтын адамдар да болды.

	Жансая: Маған жаңа телефон сатып алып беріңіздерші! Ол маған ұнайды және менің көптеген достарым соны қолданады.

	Бұл жағдайда қорытынды бірінші сөйлем, ал екінші сөйлем қорытындының пайдасына қызмет ететін екі бірдей дәйектен тұрады. Бір сөйлемде бірнеше дәйек болатынын аңғарыңыз. Сонымен қатар, индикатор-сөзі қорытындыдағы міндетті элемент болып есептелмейтіндігін ескеріңіз.





Мысал 2.2.2




	ҚР Парламент Мәжілісінің депутаты Виктор Киянский: Жақын уақытта көмірсутекті энергетика әлем бойынша алдыңғы орынға шығады. Себебі, бейбіт атом энергиясы әлі де индукциялық кезеңнен өтуі қажет.





(«Литер» газеті, 24.04.2014)




	Бұл аргументте екінші сөйлем құрамында алғашқы сөйлемді қолдау мақсатындағы дәйек бар. Депутат «себебі» индикатор-сөзін өз пікірінің себептерін атап көрсету үшін қолданып отыр. Бұл аргумент бойынша бейбіт атом энергиясы көмірсутектің (мұнай-газының) маңызды баламасы деп тану қажет. Алайда бейбіт атом энергиясына әлі де индукциялық кезеңнен өтуі қажет болғандықтан жуық мерзімде біздер энергия көзі ретінде мұнай мен газды қолданамыз.





Мысал 2.2.3




	Николай, инженер: Мен шылым шегуге тиым салу қажет деп санаймын. Мәселе шылым шегушілерде ғана емес. Бұл адамдарды ешқандай айыппұл мен тиымдар өзгерте алмайды. Көп жылдар бойы шылым шегіп келе жатқандар жаман әдетінен қандай да бір кезекті жаңа қаулы шыққандықтан емес, тек қана өзінің ерік-жігері мен қалауының арқасында ғана құтылуы мүмкін. Бірақта егерде сіздер қоғамдық орында шылым шегетін болсаңыз, жаныңызда үлкендерге еліктеушілігі басым болып келетін балалар болуы мүмкін. Балалар шылым шегу — жаман әдет, шылымның түтіні денсаулыққа зиянды екендігін әлі түсіне бермейді. Олар тек ашық түсті қорапша мен әдемі жасалынған тұтатқышты алып біртіндеп түтін шығара бастаған аға мен тәтені ғана көреді. Әрине, мұндай күдікті ләззаттың дәмін әрбір бала татып көргісі келеді. Жәнеде дәмін татқаннан соң тастай алмай кеткендер өте көп. Ал, егерде бала шылым шекпейтін жанұяда өссе және ол көшеде, дәмхана мен мейрамханада шылым шеккен адамды көрмесе, егерде телеарна жарнамаларынан шылымды көрсетулерін қойса, оның миында шылым шегу туралы ешбір ой қалмайды. Міне, сондықтан да қоғамдық орындарда шылым шегуге тиым салу біз үшін бұл әдеттен құтылуға жәрдемдесетініне мен сенімдімін. Бірден болмаса да, бір буыннан соң солай болады. Ал, шылым шегуші, оны тастағысы келмейтіндер өздерін ешкім көрмейтін жерде темекіні тек үйлерінде шексін.





(«АиФ» газеті, 18.12.2008)




	Берілген мәтінде қанша аргумент бар деп ойлайсыз? Сіздің жауабыңыз дұрыс болады деп үміттенемін. Берілген мәтін жарты бет болғанымен ондағы аргумент біреу! Мәтінді оқып шыққаннан соң біз мәтіннің басты тақырыбы — қоғамдық орындарда шылым шегуге тиым салу екендігін түсінеміз. Николай расымен де шылым шегуге және жалпы алғанда қоғамдық орындарда шылым шегуге қарсы пікір қалыптастыра алған. Себебі, ол шылым шегудің қоғамға әкелер зияны туралы дәйектер келтіріп отыр. Николайдың қорытындысы: Шылым шегуге тиым салу қажет (қоғамдық орындарда). Николай оқырмандарда «Неге?» деген сұрақ пайда болатынын түсінеді. Сондықтан да ол өз ұстанымын негіздеуді жөн санайды. Оның басты дәйегі: қоғамдық орындарда шылым шегіп тұрған адамды көрген балалар үлкендерге еліктегісі келеді. Николайдың ойы бойынша, егерде қоғамдық орындарда шылым шегудің алдын алар болсақ, осының нәтижесінде балалар арасында шылым шегудің де алдын алуға болады.

	Достарыңмен бірге талқылауға арналған сұрақ: Қоғамдық орындарда шылым шегуге тиым салу қажет пе? «Қоғамдық орын» түсінігіне анықтама беріңіз.





2.3. Аралық қорытынды




	Бекітілімдердің барлығы дерлік дәйектер мен тұжырымдардың қатаң категориясына жата бермейді. Кейбір бекітілімдер мағынасына қарай, бір мезетте дәйек пен тұжырымдаманың қызметін атқара алады. Мұндай бекітілімдер аралық қорытындылар деп аталынады. Мысалдарды қарастырайық:

	Әпкесі: Далада адамдар күртешемен жүр. Далада күн суық болуы керек. Сондықтан да жылы киін.

	Бұл аргументтегі негізгі қорытынды — «жылы киін» болып отыр. Мұндай қорытынды үшін дәйек ретінде өз кезегінде ойша пайымдау «далада күн суық болуы керек» — «жылы киін» дерегіндегі негізгі қорытынды болып отыр. Мұндай қорытындыдағы дәйек болып өз кезегінде «Далада адамдар күртешемен жүр» тұжырымына сүйенген «Далада күн суық болуы керек» — деген пайымдау қызмет етіп отыр. Яғни, аралық тұжырым болып бірінші сөйлемнен (Далада адамдар күртешемен жүр) шығып, соңғы негізгі қорытындыға алып келетін (Сондықтан да жылы киін) екінші сөйлем (Далада күн суық болуы керек) болып отыр.

	Аргументтерде кездесетін аралық тұжырымдар саны бірнешеу болуы да мүмкін. Тағы да бір мысал қарастырып көрейік:

	Демография бойынша есеп: Еліміз бойынша туу деңгейі өте төмен және жыл санап төмендеп келеді. Бұл дегеніміз, өмір сүру ұзақтығын қаншалықты жақсартқанына қарамастан, уақыт өте келе қоғамымызда адамдар саны азайып, қарт адамдарға жәрдемдесу үшін өте көп жұмысқа қабілетті адамдарға мұқтаж болатындығымызды білдіреді. Зейнеткерлік жасты ұлғайту немесе жас адамдардың еңбек өнімдерін жақсарту қажет болады.

	Бұл аргументтегі «Еліміз бойынша туу деңгейі өте төмен және жыл санап төмендеп келеді» аргументінде екі аралық қорытынды негізделеді: 1) «уақыт өте келе қоғамымызда адамдар саны азаяды», 2) «қарт адамдарға жәрдемдесу үшін өте көп жұмысқа қабілетті адамдарға мұқтаж боламыз». Осы аралық қорытындылар бірлесе отырып негізгі қорытындыға алып келеді: «Зейнеткерлік жасты ұлғайту немесе жас адамдардың еңбек өнімдерін жақсарту қажет болады».





2.4. Аргументтер құрылымы




	Мәтіндегі қорытындының орналасуына қарай, аргументтер әртүрлі құрылымда жасалынуы мүмкін. Келесі түрлерін қарастырайық:

	1) Қорытынды аргументтің басында орналасқан:

	Қайрат Манашев, бокстан Қазақстан ұлттық құрамасының бастығы: Серік Сәпиев жеңуі қажет. Ең жауапты адам — команда капитаны, лидер. Команданың барлығын өзі сүйрейді.

	2) Қорытынды аргументтің ортасында орналасқан:

	Александр Иванов, 2010 жылғы әлем чемпионы: Илья Ильин Лондонда жеңіп көрсін. Оның осы жолы жеңіске жететініне күмәнім бар. Өзім туралы айтпағанда, бірақ, одан күшті жан жоқ еместігі анық.

	3) Қорытынды аргументтің аяғында орналасқан:

	Владимир Кличко, ауыр салмақтан WBA/WBO/ IBF нұсқасы бойынша әлем чемпионы: Геннадий — өте талантты боксер. Мен Головкиннің Штурманы жеңетініне сенімдімін.





2.5. Жорамал және болжамдар




	Біз аргументтің екі негізгі компоненті — дәйектер (себептер) және тұжырымдарды (қорытындыларды) талқыладық. Егерде біз дәйектер мен тұжырымдар түрінде және аргументтер осыған негізделетін жорамалдар мен болжамдарды қарастырмайтын болсақ, аргумент туралы түсінігіміз толық болмайды.

	Критикалық ойлау контексіндегі «болжам» мен «жорамал» сөзінің қандай мағына беретінін анықтау үшін, алдымен күнделікті ауыз екі сөйлеу кезіндегі бұл сөздердің мағынасын қарастырып алайық. Мысалы: Қызы әкесіне кітапханаға бара жатқанын айтады, ал, әкесі оған жауап ретінде: «Жеке басыңды куәландыратын құжатыңды алып ал. Себебі, сені кітапханаға кіргізбей қоюы мүмкін». Қызы былай жауап берсе де болатын еді: «Сіздің болжауыңызша жеке басты куәландыратын құжат барлық жерде қажет пе? Бірақ, сіз қателесесіз. Студенттік билет болса жеткілікті». Бұл жерде қыз бала әкесінің қателігін көрсету үшін «болжам» сөзін қолданып отыр. Міне, осылай күнделікті алдын-ала пайымдауда, бір нәрсені болжауға байланысты «болжам» сөзі қолданылады. Көбінесе контекс бойынша «болжам» қате болып келеді. Мысалы: «Пенде болжайды, ал Жаратушы орнына қояды» тіркесінде осыны жобалайды.

	Егерде «Болжамды» күнделікті оның мағынасында түсінетін болсақ, ақиқат болуы да, болмауы да мүмкін дәйек пен тұжырым ретінде қабылдай беруімізге болады. Оның үстіне аргументтерді бағалаушылар негізінен дәйектер, тұжырымдар мен болжамдар арасында өзгешелік жасайды. Біз аргументтегі болжамдарды талқылаудағы мақсатымызда осы тәжірибе ізімен жүретін боламыз. «Болжам» сөзін өз-өзімен мақұлданатындай етіп қолданатын боламыз. Дәл осы нақты атап көрсету болмағандықтан, «болжам» «дәйектен» өзгеше болып тұрады. Аргументте болжамның ақиқаттығын растайтын сенімді аргументтің болуы шарт емес. Және де мұндай сипат «болжамға» ғана емес, «аргументтерге» де тән. Біз өте абай болып, «былай болатын болса», «осылай болады десек» деп басталатын әрбір тұжырымдарды өз түсінігіміз бойынша «болжам» деп қабылдамауымыз керек. «Болжам» сөзі біз үшін нақты көрсетілгенді белгілеп беру үшін емес, тек жобалауға қолданылады. Осыған орай, аргументтегі болжамның бар екендігін көрсететін ешқандай да арнайы индикатор-сөзі болмайды.

	Әрбір аргумент үшін қолданылатын көптеген болжамдар түрі бар. Кей кездерде бұл болжамдардың анық болатындықтары соншалық, біз олардың ұқсастықтарына қызығушылық танытпаймыз. Кейбір жағдайларда, оның үстіне біз критикалық ойлаушы ретінде аргумент күмәнді болжамға негізделгендігінен күдіктеніп, сұрақтар қоя бастаймыз. Аргументті сауатты бағалау мақсатында біз үшін мұндай болжамдарды тауып, көрсету маңызды болып келеді.

	Біз бұл жерде болжамның аргументтегі қызметін көрсететін маңызды бағытына назар аударатын боламыз: біріншіден, аргументте негізгі аргументтерге қолдау көрсету үшін берілген; екіншіден, аргументтегі түсіп қалған деңгей ретінде. Мұндай дәрежеде болжам логикалық ой пайымдауға қажетті қосымша дәйек қызметін атқарады. Сондай-ақ, болжам аралық тұжырымдама ретінде көрсетіліп, өз кезегінде негізгі қорытындыны қолдауға бағытталуы мүмкін. Ал, енді кейбір мысалдарға сүйене отырып, осы екі жағдайда болжамның қолданылуын зерттесек.

	Келесі аргумент негізінде жатқан болжам, болжамды аргументтің негізгі себептерінің бірін қолдауға пайдаланылғандығы туралы мысалды көрсетеді.

	Астана тұрғындары арасындағы 25 % ересек адамдар әлі күнге дейін шылым шегеді. Олардың әрқайсысы шылым шегу өкпе ауруының қатерлі ісігіне, жүрек ауруларына алып келетіндіктерін білетіндіктері анық. Сондықтан да адамдарға тек қана шылым шегудің қауіпті екендігін ескерту, олардың шылым шегулерін қоюына көмектесулеріне жеткіліксіз болып табылады.

	Бұл аргумент екі бірдей дәйектен және бір қорытындыдан тұрады:

	1-ші дәйек: Астана тұрғындары арасындағы 25 % ересек адамдар әлі күнге дейін шылым шегеді.

	2-ші дәйек: Олардың әрқайсысы шылым шегу өкпе ауруының қатерлі ісігіне, жүрек ауруларына алып келетіндіктерін білетіндіктері анық.

	Мұндай аргументтерде негізгі себептер біз оңай тексере алатын жақсы аргументтермен бекітілуі, немесе аргументке сүйенулері мүмкін. 1-ші дәйек сенімді статистикалық мәліметтер келтірілген жалпыға мойындатылған аргументтер болып табылады немесе аргумент авторы қате жіберіп, шылым шегуші тұрғындар үлесі біршама басқаша болуы мүмкін. Бірақ, бұл жағдайда нақты мәліметтер біздің қорытындымызға айтарлықтай маңыздылыққа ие болмайды. Себебі, тұрғындардың белгілі бір бөлігі әлі күнге дейін шылым шегетіндіктері түсінікті және өкінішке орай біз бүгінде қасіретті тәуелділіктің куәгері болып табыламыз. 2-ші дәйек, 1-ші дәйекпен сәйкестене отырып, біздің қорытындыны қолдайды. Сонда да 2-ші дәйек «білетіндері анық» деген сөзді қолданғандықтан да ақиқи және шынайы болып көрінеді. «Олардың әрқайсысының білетіндіктері анық» тұжырымы адамдардың шылым шегудің зияны жайлы ақпараттанғандықтарын күтуге негіз болатындығын білдіретін белгілі бір себептің бар екендігін болжайды.

	Бәлкім автор елімізде шылым шегуге қарсы және салауатты өмір салтын дәріптейтін кең ауқымды акциялар өтуін, немесе әлеуметтік желілерде анти жарнамалардың пайда болуын қалайтын болу керек. Бәлкім, мүмкін автор өз балконынан қаладағы жалғыз ғана шылым шегуге қарсы тақтайшаны көріп, барлық еліміздің тұрғындары өзі сияқты тақтайшаға ашулы жүзбен қарап, өз іс-әрекетінің санасыздық екендігін түсіне отырып, жиіркенішті түрде темекі түтінін жұтады деп шешкен болар.





	Міне, сондықтан да автор болжамының ақиқаттығы келесі факторлерге байланысты болады:

	1. Көптеген адамдар расымен шылым шегудің денсаулыққа зияны жайлы ақпаратқа ие;

	2. Олар мұндай ақпаратты түсіне алады;

	3. Олар мұндай ақпаратты шындық деп қабылдайды.

	Ақылға сиымды жорамал екендігіне қарамастан, кейбір адамдар шылым шегу мен денсаулық арасындағы байланыстың себебіне күмәнді қараулары мүмкін. Тіпті, егерде біз бұл жорамалды күмәнді етпесек те, көрсетілген мысал салмақты аргумент негізінде жатқан әлеуетті қайшылықтағы жорамалдарды қалай анықтайтындығымызды көрсетеді. Мұндай анық жорамалдарды анықтау аргументтерді бағалаудағы басты құрал болып табылады. Алайда, бұл біздің келесі бөлімдегі тақырыбымыз.

	Жорамалға қатысты келесі мысалды төмендегі мәтін негізінде қарастыратын боламыз:

	Адамдарға көмек сұрау мен жәрдемдесу тән болғандықтан көшіріп жазу жағдайы ешқашан жойылмайды. Бірақта, жалпы көшіру жағдайларының санын айтарлықтай азайтуға болады. Мұндай мақсатқа жетудің ең жақсы әдісі емтихан кезінде оқушылары көшіріп жазған мұғалімдерге жаза қолдану болып табылады. Мұндай саясат, әділетсіздік болып көрінуі мүмкін, бірақ басқаша жол жоқ.

	Бұл үзінді оқушылары көшіріп жазған мұғалімдерді жазалауды ұсынып отыр. Аргумент авторы жаза туралы қорқыту мұғалімнің мінез-құлқына өзгеріс енгізеді деп санайды. Сонымен қатар, автор мұғалімдер көшіріп жазудың алдын алу үшін қолдарынан келгеннің барлығын жасамай отыр дегенді алға тартады. Автор осылай мұғалімдер оқушылардың академиялық шынайылығына расымен әсер етеді деп сенеді.

	Болжамдардың екеуі де мұғалімдерді жазалау арқылы қорқыту олардың оқушыларының арасында көшіруді азайтады деген қорытындыға қолдау мақсатында дәйек ретінде келтірілген. Мұндай саясаттың тиімділігіне қарамастан, автордың қорытындысы біршама үзілді-кесілді болып отыр. Өйткені, автор мұғалімдерді жазалау «мұндай мақсатқа жетудің ең тиімді әдісі» болып табылатын өз ұстанымын ештеңемен негіздемеді. Яғни, аргументте көшіру дәрежесін төмендетуде басқа ешқандай да әдіс мұншалықты тиімді болмайтынын көрсететін тағы да бір жорамал болады. Автор әлі де қарастырмаған, басқа да тиімді әдістің болуы мүмкіндігінен бұл жорамал соншалықты негізді болмайды. Ал критикалық ойлай алатын адам ретінде сіз бұл туралы не дейсіз? Сіз жоғарыда көрсетілген мақсатқа жету үшін қажетті тиімді әдісті білесіз бе?





2.6. Жорамалдар — кемшіліктер




	Жорамалдың екінші түрі аргументте кеткен кемшілікті толтыру үшін қажет болады. Кемшілік немесе көрсетілмеген дәйек негізгі немесе қосымша болуы мүмкін. Мұндай басқа дәйектер мен қорытынды арасындағы жеткіліксіз тізбекті келесі мысалда қарастыруға болады:

	Алкоголь жарнамасына тиым салу шарап — су өнімдерін өндірушілерге, жарнамаға кететін шығындарын үнемдеуге көмектеседі. Өндірушілер арасындағы бәсекелестік бағаның түсуіне алып келеді. Осының нәтижесінде алкоголь жарнамаларына тиым салу алкогольдік өнімдерді қолданудың молаюына әкеліп соғады.

	Бұл аргументтің қорытындысы соңғы сөйлем: «алкоголь жарнамаларына тиым салу алкогольдік өнімдерді қолданудың молаюына әкеліп соғады» болып табылады. Неге? Өйткені, шарап — су өнімдерін өндірушілер бәсекелестікке қабілетті болу үшін өз өнімдерінің бағасын түсіре бастайды. Бұл дәйек аралық қорытынды болып саналады. Яғни, ол басқа бір дәйекке сүйенеді. Егерде шарап-су өнімдері әдеттегідей тауар болса, онда экономика қағидасы бойынша мұндай тауардың сатылым көлемі баға түскен кезде өсуі тиіс деп есептейді. Алайда, әдеттегіден өзгеше, баға түскен кезде сатылым көлемі де түсетін тауарлардың да бар екендігін қаперде ұстау қажет. Негізінен мұндай тауарларға қазақстандық тұтынушылар жанын беруге дайын тұратын люкс класындағы ерекше тауарлар жатады. Бұл аралық қорытынды шарап-су өнімдерін өндірушілер үшін, жарнамаға тиым салынуы олардың жарнамаға жұмсайтын қаржысын үнемдеулерін жәрдемдеседі деген дәйекке негізделеді. Біз жарнаманың мол қаржыны талап ететіндігін түсінеміз, алайда біз оның кейбір тетіктерін білмейміз. Ал, бұл берілген контексте сондайлық маңызды емес. Енді қарап отырсақ, жарнамаға кететін қаржысын үнемдей отырып, компания өз өнімдерінің бағасын түсіре алады екен. Мұндай жорамалдардың логикалық дәлме-дәлдігіне қарамастан, компания дәл солай жасайды дегенге ешкім кепілдік бере алмайды. Бәлкім, девальвация немесе бөтелке бағасының өсуіне орай, компанияға шарап-су өнімдерінің бағасын өсіруіне тура келетін шығар. Осыған орай, алкогольді өнімдері сатылым көлемінің артуы бар болғаны жорамал ғана. Сондықтан да біз критикалық ойлай алатын адам ретінде мұндай аргументтерге көзсіз сенбеуіміз керек. Бұл жағдайды дұрыс бағалай білу үшін бізге қосымша негіздеме және аргумент қажет. Сонда ғана біз өз бетімізше ақылға сиымды қорытындыға келе аламыз.

	Күмәнді жорамалға қатысты басқа мысалды қарастырайық: Кейбір адамдар «атыс-фильмдері» көрерменге кері әсерін тигізбейді деп сендіреді. Бірақ, егерде теледидар көрерменге әсерін тигізбесе, әлеуетті сатып алушыларға әсер ету мақсатында ешкім де миллиондаған жарнама түсірмес еді. Бүгінде біз өзіміз де осындай жарнаманың әсерінен шоколад, киноға билет сатып алғандығымызды ескерсек, мұндай жарнамалардың мақсаты мен тиімділігін жақсы түсінеміз. Осыған байланысты, «атыс-фильмдерін» қорғаушы жандар қатты қателеседі.

	Аргумент айтарлықтай анық және сенімді болып көрінуі мүмкін. Бірақ, оны асықпай отырып талдауды ұсынамыз. Сонымен, бұл жерде қорытынды қайда орналасқан? Аргумент авторының негізгі ойы қандай? Айтылғанның бәріне қарап отырып, автор «атыс-фильмдері» көрермендерге жағымсыз әсерін қалдырады деп айтқысы келетін сияқты. Ол неге бұлай деп отыр? Өйткені, жарнама көрерменге әсер етеді. «Атыс-фильмдері» мен жарнаманың арасында қандай ұқсастық бар? Оларды теледидардан көрсетеді (әрине, және/немесе YouTube-тен). Ал, енді ойланып көрейік. Ауа райын да теледидардан көрсетеді. Бірақ, елорданың ауа райының құбылмалылығына әбден үйреніп кеткен Астана тұрғындары арасынан бірен-саран адам ғана (Әйтеуір, өз таныстарымыз арасында) ауа райы болжамына сеніммен қарайды. Бәлкім, «атыс-фильмдері» мен жарнамалар да олардың еске сақталып қалатын тұлғаларды көрсетуімен ұқсайтын болар. Алайда, жарнамада өзінің бағалы тамағын жеп тұрған мысықты немесе жарнамалап тұрған шоколадты сатып алған адам өте бақытты болып көрінеді. Ал, «атыс-фильмдерінде» жағымсыз кейіпкер жеңіліп жатады. Яғни, жарнама продюсерлері бізге қажетсіз немесе қолымыз жетпейтін өнімді бар күштерімен өз өнімдерін тартымды етуге тырысып жатқан кезде, фильм продюсерлері көрерменге жаман дүниені тартымды етіп көрсетуге тырысуға міндетті емес. Міне, осылай теледидардан көрсетілетін жарнама көрерменге әсер еткендей, «атыс-фильмдері» де көрерменге жағымсыз әсерін тигізеді деген жорамал күмән тудыратыны анық. «Жылтырағанның бәрі алтын емес» екендігін түсінуіміз керек. Яғни, кейбір телевизиялық бағдарламалар (жарнамалар) адамдарға әсер ететін болса, бұл дегеніміз теледидардан көрсетілетіннің барлығы дерлік адамдарға осындай әсер береді дегенді білдірмейді. Оның үстіне, критикалық ойлай алатын адам ретінде сіз өзіңіз үшін қымбат уақытыңыз алтын жастығыңызды кетіріп, пайдасыз саны көп бағдарламалар мен фильмдерді көрудің еш қажет емес екендігін пайымдауыңыз керек.





2.7. Шамалап түсінетін қорытынды




	Көптеген адамдар тыңдаушы мен оқырман «өзі тұжырым жасасын» деген оймен бір нәрсені соңына дейін айтпастан немесе өз дерегін қорытындысыз қалдыруы мүмкін. Ал, адамдар да келтірілген барлық дәйектерге бекітілген емес, тек қана қалған дәйектерді меңзейтін аргументтерді келтіруі мүмкін.

	Автор қорытындыны өздігінен құралады деп және қосымша мүмкіндіктерді енгізген кезде ғана қорытынды шамалап түсінетіндей қасиетке ие болады. Қалай дегенмен де, аргументті бағалаудан бұрын берілген дәйектің қайда алып келетіндігін түсінуіміз керек. Мысалы:

	Жұмыстың көп бөлігін (75 %) Олеся орындайды. Олеся өзінің өнімділігімен ерекшеленіп тұрады. Алайда, ол шығарған өнімінің тек қана 30 % алады.

	Шындығында мұндай дәйектер жиынтығы аргумент болып есептелмейді. Себебі, бұл жерде қорытынды жоқ, тек қана дәйектер. Контекс бойынша автор «Олеся бұдан көбірек алуы қажет» дегенді айтқысы келген болу керек. Бәлкім, автор Олесяға жұмыста табандырақ болуды меңзеген болу керек. Егерде оқырман мен тыңдаушыны жұмбақта қалдырмай аргументте қорытынды келтіретін болсақ, мұндай анық емес дүниелерден аулақ болуға болады. Алайда, критикалық ойлай алатын адам үшін бұл өз-өзіне сұрақ қоюдың, тұжырымдаманы ақылмен саралаудың, өз жорамалын жасап және тәжірибе түрінде мүмкін болатын өз дерегін құрудың тағы бір мүмкіндігі болып табылады. Бұл үшін Сізге қазір осы бөлімнің не туралы айтылғандығын практикалық түрде санаға құйып алу керек.



	РЕЗЮМЕ…



	• Аргумент сөзі латынның argumentum, яғни:

	1. айғақ болудың негізіне қызмет ететін логикалық дәйек;

	2. математикада тәуелсіз ауыспалы шама.

	• Кейбір ғалымдар критикалық ойлауды «түсінудің белсенді, жүйелі процесі ретінде» анықтайды.

	• Критикалық ойлаудағы аргумент тұжырымдамаларды растауға келтірілген аргументтер, себептер, дәйектер мен мысалдардың қорытынды жиынтығы дегенді білдіреді.

	• Тұжырымға аргумент ретінде ұсынылып отырған бекітілімдер дәйек деп аталынады. Дәйек қызметін атқара алатын тұжырымдардың сан алуан түрлері бар. Жалпыға танымал аргументтер, ортақ принциптер, аксиомалар, сауалнамалар мен тәжірибе нәтижесі, статистикалық мәліметтер және басқа да аргументтер дәйектің бір бөлігі бола алады. Ал, оларды сенуге болатын беделді мәліметтер түрінде берілетіндіктері біріктіреді.

	• Аргументтердегі дәйектер: “неге?”, “неден?”, “не үшін?”, “қандай себептен?” сияқты сұрақтарға жауап беруге көмектеседі. Дәйектерде кеңінен тараған индикаторлар: солай болғандықтан, себебі, осыған байланысты, осыдан кейін, осының салдарынан, осының арқасында, осылай болғандықтан.

	• Тұжырымдама деп — бастапқы ақпарат пайымдау (алғышарт, дәйектер), жаңа пайымдауға — қорытындыға айналатын талқылау процесін атайды. Қорытындыда кеңінен тараған индикаторлар: сондықтан да, осыған сәйкес, осыған байланысты, осыдан келіп.

	• Кейбір бекітілімдер мағынасына қарай, бір мезетте дәйек ен тұжырымдаманың қызметін атқара алады. Мұндай бекітілімдер аралық дәйектер деп аталынады.

	• Критикалық ойлау түсінігінде «жорамал» сөзі өздігінен болатын деп есептеледі. Бірақ, анық дәйек бола алмайды. «Жорамал» сөзі нақты айтылмаған, тек қана нұсқап көрсеткен нәрселерді білдіруде қолданылады.



	ПРАКТИКАЛЫҚ БӨЛІМ



	А. Аргументтерді анықтауға арналған жаттығулар



	1. «Бактериофаг» ресторанында тамақтануды өте-өте құптамаймын… Менің естуімше, олар санитарлық эпидемиологиялық бақылаудан өтпейтін көрінеді.

	2. Қайрат Нұртас — ең мықты әнші. Болды.

	3. Мен 200 үнді киносын көріп шықтым. Осы кинолардың барлығында дерлік әртістер билеп жүр.

	4. «Еліңіз сіз үшін не істей алады деп сұрамаңыз, Елім үшін мен не істей аламын деп сұраңыз». Джон Ф. Кеннеди

	5. Сергей ағылшын тілінің тестісін өте жақсыға тапсырды. Сондықтан да ол енді Англияға оқуға кете алады.

	6. «Адам — адамға қасқыр».

	7. Арчибальд өзіне атжалман сатып алуы керек. Егерде ол бұны жасамаса онда атжалманның рөлін өзі орындауға тура келеді. Оның бұл рөлді қаламайтыны анық.



	Б. Қорытынды мен себептерді анықтауға арналған жаттығулар



	1. Машина жүргізу үшін Берік айтарлықтай мұқият емес. Оның үстіне бүгінде бізде машина сатып алу үшін артық қаржымыз жоқ. Сондықтан Берік үшін автокөлік сатып алудың қажеті жоқ.

	2. Сенің тісің ауырып тұр да, сен өзіңді нашар сезінудесің. Ендеше, саған тіс дәрігеріне бару керек.

	3. Бір мезетте қазақстандық фильмдердің сапасына шағымдана отырып, олардың заңсыз көшірме нұсқаларын көшіруге болмайды. Бәлкім, отандық кинолардың сапасына дәл осындай заңсыз көшірме нұсқаларының кесірінен нұқсан келіп отырған шығар. Себебі, фильмнің әрбір заңсыз көшірме нұсқасы — продюсер үшін желге ұшқан қаражат болып есептеледі.

	4. Әдебиеттерді оқу басқа адамдарды түсінуге жәрдемдеседі. Осыған орай, ерте жастан бастап әдебиет оқуды ұсынамын.

	5. Шылым шегуге тиым салу жетістікпен аяқталған жоқ. Алкагольге тиым салу да осындай сәтсіздікке ұшырады. Ал, енді парта астына сағыз жапсыруға тиым салу ешқандай жақсылыққа алып келмейді.

	6. Ауаның ластануы биылғы жазда адам айтқысыз жоғары деңгейде болып отырғандығын есептей келе, тауға саяхаттаушылар санының айтарлықтай өсетіндігін күте берсек болады.

	7. Шынтуайтында жақын болашақта қолма-қол ақша қолданатын адам саны өте аз болады. Карточкалар мен цифрлық валюталар төлем жасаудың әлдеқайда ыңғайлы тәсілі болып отыр.



	В. Аралық қорытындыларды анықтауға арналған жаттығулар



	1. Құрметті қазы! Менің қорғалушым тез арада босатылуы керек. ҰБТ тапсырған кезде дәл менің қорғалушымның қалта телефонын қолданғаны туралы ешбір айғақ жоқ. Қалта телефонның экранында қалған саусақ таңбасы менің қорғалушыма тиесілі емес.

	2. Мен Бауыржанды жұмысқа алмаймын. Ол жабық кеңістіктен қатты қорқатындықтан оның клаустрофобия болып отырғандығы анық. Ол біздің кішкентай дүңгіршегімізде отырып, жұмыс жасай алмайды.

	3. Екі + үш = бес. Яғни, үш + екі = бес. Осыған сәйкес, бес — екі = үш.

	4. Иван мектепті «Алтын белгімен» бітіргендіктен, жақсы университетке оқуға түсуі керек. Болашақта Иван жақсы жұмыс таба алады.

	5. Алена үнемі тек қана мысыққа тамақ алады. Бұл дегеніміз оның мысығы бар екендігін білдіреді. Және де бұл оның иті жоқ екендігін де көрсетіп отыр. Ендеше, ол «Ауыз үйдегі ит» фильміне емес «Етіктегі мысық» фильміне баратын болу керек.

	6. Сережада жаңа велосипед пайда болды. Яғни, Сережада артық ақшасы бар деген сөз. Ендеше ол менен алған қарыз ақшасын қайтаруы керек.

	7. Қазақстан футбол құрамасындағы ең мықты ойыншы ертеңгі ойынға қатыса алмайды. Негізгі голдарды ол кіргізетін еді. Меніңше, бұл ойында біз жеңіліс табамыз. Олай болса, ертең футбол көруге бармай-ақ қойсақ та болады.



	Г. Аргументтердің құрылымын анықтауға арналған жаттығулар. Аргумент құрылымында қорытынды қайда орналасқан?



	1. Физиктердің барлығы математиканы жақсы біледі. Ернұр — физик. Ендеше, ол ықтималдық теориясын жақсы түсінуі керек.

	2. Баграт күресте Асылбекті жеңе алады. Бұған дейінгі барлық күрестерде Баграт жеңіске жетіп келген.

	3. Лас-Вегасте казинолар өте көп. Казиноларды көрген кезде Диманың басы ауырады. Егер ол Лас-Вегаске баратын болса, онда ол бас ауруының дәрісін алып жүруі керек.

	4. Арын өз телефонын жоғалтып алғанға ұқсайды. Әдетте ол өте мұқият, үнемі белгіленген уақытта телефон шалатын еді.

	5. Ғалымдар шылымның зияны жайлы пікір таластыруда. Алайда, шылым шегу зиянды екендігі сөзсіз. Мен мұны марафонда жүгіре алмай қалған өз тәжірибемде түсіндім.

	6. Руми керемет ақын болып еді. Сондықтан да оны әлі күнге дейін оқиды.

	7. Жалқау болуға болмайды. Егерде сенбесеңіздер ата-аналарыңыздан сұраңыздар. Бұл — факт.



	Д. Жорамал мен болжамдармен жұмыс бойынша жаттығулар. Берілген агрументке қажетті болжамды анықтаңыз. Берілген агрументпен келісесіз бе?



	1. Баланың жынысын таңдау мүмкіндігі ең соңында, өте маңызды салдарға алып келеді. Өздеріне жұп таба алмаған еркектер саны айтарлықтай өсіп кетуі мүмкін.

	2. Жиырма жыл бұрын басқа елдерге демалуға баратын қазақстандық туристер саны бүгінгі күнгі өте көп туристер санымен салыстырғанда түкке тұрғысыз еді. Басқа елдерге жол жүру сол кезде де және қазір де қымбат рахаттылық болып келеді. Осыдан келіп, орташа есеппен қазақстандықтар жиырма жыл бұрынға қарағанда молырақ ақша таба бастады деп қорытындылауға болады.

	3. Айнұр Алакөлден келді. Ендеше, ол жақсы жүзеді.

	4. Аянат мультфильм қарауды жақсы көретіндіктен, оған Диснейлендте болған қатты ұнайды.

	5. Бұғылар қалың орманды мекендейді. Бурабайда қалың орман көп. Ендеше, Бурабайда бұғылар бар деп сенімді түрде тұжырым жасауға болады.

	6. Сен мені «тасбақа» деп атадың. Ендеше, сен мені ақырын қимылдайды деп санайтын болуың керек!

	7. Ол неміс тілінде сөйлемейді. Ендеше, мен оны неміс ұлтынан деп ойламаймын.





3. АРГУМЕНТТЕРДІ БАҒАЛАУ




	Аргументтерді бағалау… Біз кітаптар мен газеттерден оқығандарымызды, сарапшылар мен үлкендерден естігендерімізді, теледидар мен фотолардан көргендерімізді шындық деп қабылдап үйреніп кеткенбіз. Алайда, бұл дұрыс па? Бәлкім, барлық келіп түсетін ақпараттарды өзіңіз үшін бағалап, сүзгіден өткізіп, қайсысының шындық, қайсысының шындыққа жақын екендігін, ал қай ақпардың нағыз өтірік екендігін немесе бұрмалауға тырысатындығын анықтаудың мәні бар шығар? Критикалық ойлау кезінде аргументтерді бағалау қате талқылауды анықтап, оларды дұрыстауға және өзара түсіністікті жақсартуға белгілі бір дәрежеде себін тигізеді. Бұл бөлімде қате талқылаудың сан алуан түрлері, оларды бағалау тәсілдері мен басқа да сұрақтар нақты мысалдар арқылы қарастырылатын болады.





3.1. Аргументтерді не үшін бағалаймыз?




	Кейбір қазақ отбасыларында ата-әжелер өз немерелерінің дастарханға шашылған нанның қоқымдарын жеулерін өтініп жатады. Мұндағы басты аргумент бұл әрекеттері немерелерінің бай болуларына жәрдемдеседі. Авторлардың біріне дәл солай айтып келген екен. Жәнеде ол кісі үнемі түк қалдырмай жеп отырған. Қанша жеп келсе де ол нанның қоқымы адамды қалай бай қылатынын түсіне алмай-ақ келеді. Мұндағы басты мәселе оның «шалқыған бай» болғысы келгендікте емес, ол тек қана себеп-салдарындағы байланысты тапқысы келген еді. Осы сұрақ төңірегінде үнемі ойланып жүргендіктен, мүмкін болатын үш себепті таба алды:

	1. Егерде барлығын түгелдей жейтін болса, келесіде асты шағымдап жасауға болады. Міне, осылай тамаққа кететін шығынды азайтуға болады.

	2. Егерде асқазаны қалап тұрғандай көбірек тамақтанатын болса, адам миы артық тамақтанып, осының кесірінен болашақта денсаулығына зиян келуі мүмкін.

	3. Егерде тиімді тамақтанып, артық тағам қалдырмаса, онда мұндай әрекет өзіндік бір дағдыға айналуы мүмкін. Ал, дағдылар бізге белгілі болғандай адамның мінезін, мінез-тағдырын анықтайды.



	Бірінші себеп, 1980 жылдары нан бағасы өте төмен болғандықтан нанға деген құрмет жеңіл-желпі болып көрінді. Екінші себеп, адам ағзасы бойынша қосымша білімді талап етті. Себебі, сол кездердегі автордың асқазан мен ми арасындағы байланыс жайлы бар білетіні: асқазан жұмыс жасамаған кезде ми тек қана тамақ туралы ойлайды дегенмен шектелетін еді. Үшінші себеп, әлдеқайда шындыққа жақын еді. Тамақты қалдырмау дағдысы басқа да кез-келген ісінде әсер етуі мүмкін. Мысалы: үй жұмыстарын ақырына дейін жасау, кітапты соңына дейін оқу және де жаңа, қызық дүниелерді толыққанды түсінуге тырысу. Мұндай әрекет балалардың өзіндік перфекционизмін, жүйелілікті, бар ресурстарды тиімді пайдалану сияқты қасиеттерін дамытуына жәрдемдеседі. Бәлкім, автордың қателесуі де мүмкін. Мұндағы құпия дәстүрлік, белгісіз, түсіндіруге келмейтін уақытпен тексерілген дүниелерде жатқан болуы да мүмкін. Бәлкім, қандай да бір түсініктеме іздеудің де қажеті жоқ шығар. Өйткені, әжеміз айтқан екен, тамақты тауысып жеуіміз қажет. Ал, байлық… өзі келеді. Мұндай сенім 1930-шы жалдардағы ұжымшылдық кезеңіндегі қазақ халқының басына түскен «Атақты ашаршылық» жылдарында пайда болып, кейін келе халықтың мәдениетіне енісіп кетуі де әбден мүмкін.

	Автор ақыры бай болып кеткен жоқ. Алайда, оның ата-әжесінің даналығы мен аргументтеріне деген ризашылығы шексіз. Ол аман-есен, дені сау, жұмыс жасауда. Ал, бұл нағыз байлықтың дәл өзі. Сонымен қатар, ол дәлелдері күмәнді немесе қорытындысы ешбір дәлелге сүйенбеген аргументтерді критикалық ойлау әдетін қалыптастырды. Ал, бұл әдеттер өте пайдалы болып шықты. Елестетіп көріңізші, Сіздің болашақ «бастығыңыз», әрине, сізден нанның қоқымын тауысып жеуіңізді сұрамайды, Сізге қомақты қаржы уәде ете отырып, әр күн сайын қосымша 4 сағат жұмыс жасауыңызды сұрайды. Бұл жерде Сіз өзіңіздің қосымша жұмысыңыз қай тұрғыдан Сізге қомақты қаржы алып келетіндігін нақтылау мақсатында қосымша сұрақ қойғыңыз келеді. Сіз қандай да бір қосымша келісім-шарт, немесе ең болмағанда Өзіңіз қатысқалы отырған оқиға сценарийінің дамуы жайлы білгіңіз келетіндігі анық. Мұндай жағдайлар көп кездесуі мүмкін. Ал, енді өзіміздің іс-әрекеттерімізде логика мен анықтылыққа жетуде және аргументтерді бағалауға дайын болу үшін талқылау кезіндегі қателіктердің сан алуан түрлерін қарастырайық.





3.2. «Авторитеттерден» (Беделділерден) болатын аргументтер




	Өкінішке орай, авторитет сөзі кейбір кезде қылмыстық әлемдегі қатал ағалар туралы ойға алып келеді. Ал, шындығында авторитет сөзі ағылшын тілінің authority, «құзіретті қайнаркөз», «сарапшы», «ықпалды адам» деген мағынаға ие сөзінен шыққан. «Авторитет» — сөзі аргументтерде дәлел ретінде жиі қолданылады. Мысалы:

	Аға: «Сен сүтке баруың керек.»

	Әпке: «Неге?»

	Аға: «Өйткені анамыз солай айтты.»

	Келтірілген жағдайда әжемізбен болған оқиға тәріздес ана беделді болып келеді. Ол кісі ненің дұрыс екендігін, ненің бұрыс екендігін біледі. Әпкесі анасының айтқандарының барлығын бұлжытпай орындайды. Осыған сәйкес, анасы — құзіретті қайнаркөз және ол кісіні дәйектердегі бедел ретінде көрсетуге болады. Әрине, мынадай қосымша дәйектерді де келтіруге болатын еді: 1) Әпкесі бізге қандай сүттің қажет екендігін ажырата алады, ал, ағасы ажырата алмайды; 2) Әпкесі қолжетімді бағамен сүтті қайдан алуға болатындығын, дүкендердегі бағаларды жақсы біледі. Бірақ, анасының беделі бұл сұрақтардың барлығын алмастырып, әпкесі ешқандай артық сұраққа келместен де қуана-қуана сүт әкелуге кетеді. Басқадай бір мысалды қарастырайық:

	Ауыл әкімін сайлау кезінде саяси үгітші: «Қайырден ағаға дауыс беріңіздер. Ол кісіге тіпті біздің кикбоксингтен облыстық жарыс бойынша чемпион — Мистер Дулаттың өзі дауыс беруде!»

	Бұл жерде саяси үгітші ауылдағылардың көбісіне өте құрметті және беделді кикбоксерды ауылдықтардың Қайырден ағаға дауыс берулеріне себепкер ретінде қолданып отыр. Әрине, Дулат — спорт және дене шынықтыру саласының сарапшысы. Ол әртүрлі әдістерді біледі және облыстық сайыстарда өз ауылының беделін қорғайды. Оның үстіне, бізде Дулаттың адамдардың басқару дағдылары жайлы жақсы біледі ме, жоқ па деген сияқты оның саяси түйсігі туралы ешбір ақпарат жоқ. Ол үміткерлерді өзара салыстырып көріп, Қайырден аға расымен ең мықтысы және ауылдағы қордаланған мәселелерді шеше алатындығына сенімді ме? Бұл жайда біз ештеңе білмейміз. Ал, Дулатқа қомақты ақша төлеп, ол Қайырденмен бірге суретке түсуге келісімін беріп, бұл суреттер ауылдың барлық жерінде ілінуі де әбден мүмкін. Мұндай жағдайларда біз саяси үгітшінің аргументтеріне сақтықпен қарап және ауыл әкіміне қай үміткердің лайық екендігін өзіміздің анықтауымыз қажет. Яғни, біз кикбоксер беделінің саясатта емес мүлдем басқа салада екендігін ескере отырып, кикбоксердің беделіне толығымен сенім артпағанымыз дұрыс. Осыған сәйкес, оның сараптамалық қорытындысы біз үшін беделді дәйек бола алмайды.

	Біз сіздерге беделді адамдарды тыңдамауыңызды немесе құрметтемеуіңізді өтініп отырған жоқпыз. Дұрысы, біз Сізден өзіңізді қызықтырған сұрақтарда құзыреттілігі молырақ беделділерді тыңдауды сұраймыз. Бәлкім, сіз бізден: егерде беделділер саны бірнешеу және олардың пікірлері әртүрлі болған жағдайда не істеуге болады деп сұрауыңыз мүмкін. Мұндай жағдайда біз аргументтердің басқа жақтарын қарастыруды бастаймыз.



	Қайнаркөз



	Авторитеттердің айтқандарын жеткізетін қайнаркөздерді міндетті түрде тексеру қажет. Кейбір қателікпен танымал авторлардың романдарындағы кейіпкерлердің айтылған сөздерін келтіріп, бұл сөйлемдерді авторлардың аттарынан беріп жатады. Кей кездерде авторлар мен олардың жазған сөйлемдерінде ешбір байланыс болмай жатады. Мұндай жағдайда автордың жақсы аты еліктіру мақсатында қолданылады. Берілген суретке көз тастаңызшы. Біз ғаламтор жайлы бір нәрселер айтып жатқан Владимир Ильич Ленинді көреміз. Алайда, біз Лениннің интернетке қарағанда «интернат» немесе Интернационализм жайлы көбірек хабардар екендігін жақсы білеміз. Себебі, ол кезде интернет жайлы ешкім естіген де жоқ.





	Контекстен бөліп алынған цитата басқаны, ал, контексте мүлдем басқаны білдіретін кездері де болады. Сондықтан да контексті міндетті түрде тексеру қажет. Сары басылымдар көп бөліктерінде дәлелдерін нақтылау үшін дәлелдеу немесе жоққа шығару мүмкін емес, болжамдар мен ешқандай да салмақты пікірі жоқ дәйектерді келтіреді.

	Авторитет ретінде тек қана адамдардың айтқаны келтірілмейді. Кейбір кездерде адамдар өз мақсаттарына жету үшін ел беделін немесе дінде ғылымның беделін қолданады. Мысалы, Ұлы Отан соғысы кезінде Гитлер өзге нәсіл мен ұлттардан арийялық артықшылығын көрсететін ғылыми дәлелдерді келтіре отырып миллиондаған неміс жастарын қызу соғысқа қатысуға көндіре алған. Басқа бір мысал келтіретін болсақ, ел беделінің «Германияда жасалынған» немесе «Жапонияда жасалынған» деген мақтанышпен және керемет сапасына деген сенімділікті көрсететін жазуларды қолдануды көптеген жарнамалардан байқауға болады. Расымен, Германия Мерседес және БМВ сияқты бренд қалыптастырып үлгерген мықты автокөліктерді шығарады. Қалай дегенмен де, бұл елдің барлық өнімдері жоғары сапамен ерекшеленеді дегенді білдірмейді. Осы логикаға қарап, егерде тауар Қытайда өндірілсе («Made in China»), жақсы не жаман деген тұжырымдама жасауға болмайды. Әрбір тауар шығарылған еліне немесе тауарды жарнамалаушы танымал тұлғаға қарап емес, нақты бір сапасына сәйкес бағалануы тиіс.



	Бейтараптық



	Пікір таласқа қатысушы адамдар шартқа сәйкес пікір таласқа қатысты сұрақтар бойынша ақпараттардың қайнаркөзі болып табылмайды. Кейде мұндай адамдар мүлдем шындықты айтпауы мүмкін. Қылмыстық іс кезінде кінасы толық дәлелденген уақытқа дейін айыпталушы кінәсіз деп саналады. Солай болған күннің өзінде біз бұл тұжырымға әділ куәгерлердің айыпталушының кінәсыз екендігін растамайынша сене алмаймыз. Бірақ, тіпті айыпталушы өз кінәсін мойындап, ақиқатты айтып тұрса да көп жағдайда бұл жеткіліксіз болады. Адамдар өздері қалаған нәрсенің бір бөлігін шынайылық деп қабылдап, соны көруге дайын тұрады. Адамдар өз көзқарастарына сәйкес келетін ақпараттарды ғана есте сақтап, әрі қарай таратады. Немесе ақпараттың олар үшін белгілі бір пайдасы болуы қажет. Егерде дәлелдер оның көзқарасына қарамақайшылық тудырып жатса, ұтымдылықты көздейтін адамдар өз халдерін жұмсартып, шындықтың өздеріне қауіпсіз болатын түрін ғана жеткізеді.

	Егерде Сізді мектептегі оқу бағдарламасының тиімділігі қызықтыратын болса, мектеп директорының пікіріне сенім артпағаныңыз дұрыс. Егерде Сізге Ботсванадағы денсаулық сақтау саласындағы жағдай бойынша объективті ақпарат қажет болса, онда Сізге ең алдымен Ботсвана Денсаулық сақтау Министрлігіне хабарласудың қажеті жоқ. Егерде Сіз гауһар сатып алғыңыз келсе, онда Өзіңізге арналған сатушының мақтауларына аса сенбеуге тура келеді. Теориялық тұрғыдан алып қарағанда, сатушының айлық жалақысы немесе жұмысы көбінесе сатылымның көлеміне қарай болғандықтан, өз тауарын әділдікпен сататын сатушыны кездестіру өте қиын.

	Ақпарат көзі әділ болуы керек. Тауарға қатысты мұндай ақпараттың қайнаркөзі ретінде әртүрлі тауарлар шолуларын жасайтын тәуелсіз сайттар, журналдар бола алады. Адам (немесе ұйым) шешілетін мәселеге қатысты қандай да бір әдейі шешім қабылдамайтын болған жағдайда ғана ақпараттың объективті қайнаркөзі бола алады. Мысалы, егерде ата-ана мектепте өз баласының ұстазы болатын болса, бұл ұстазға өз баласына әділ қарау өте қиынға түседі. Бұл мұғалім алдын-ала балаға жоғары баға қоюды немесе керісінше, өз беделіне нұқсан келеді деген ниетпен төмен баға қоюды шешіп қоятындығы жөнінде ықтималдық бар. Қалай болғанда да мұндай жағдайлар мұғалімге де, оқушыға да пайда әкелмесі анық. Осыған қарама-қарсы мысал қарастырар болсақ: Хирург үшін өз баласына ауыр ота жасау өте қиын. Себебі, ота жасау суық қандылық пен нақты ойын жинақтауды талап етеді.



	Тақырып бойынша жұмбақ: Джон дейтін кісі өзінің баласы Иннокентиймен бірге машинада келе жатты. Олардың көлігі апатқа ұшырады. Әкесі сол жерде қаза табады. Ал, баласы ауыр халде жақын маңдағы ауруханаға жеткізіледі. Зардап шегушіні көрген кезде хирург бозарып кетті де: «Мен оған ота жасай алмаймын. Бұл менің ұлым ғой!» — деді.



	Сіз мұны қалай түсіндіре аласыз?



	Күні бұрын ойластырып қойған қарым-қатынас адамдардың статистикалық және басқа да мәліметтерді бұрмалап, қалаған нәтижеге қол жеткізу үшін ең жақсы көрсеткіштерге нұқсауларына жол береді. Мысалы, Х атты бір ел көрші мемлекеттерге қарағанда өз оқушыларының жоғары білім дәрежесімен мақтанғысы келеді. Мәліметтерге көз салсақ:



	Мемлекет — X

	Бітірушілер саны — 10000000

	Үздіктер үлесі — 3%

	Үздіктер саны — 300000



	Мемлекет — Y

	Бітірушілер саны — 1000000

	Үздіктер үлесі — 25%

	Үздіктер саны — 250000



	Мемлекет — Z

	Бітірушілер саны — 100000

	Үздіктер үлесі — 10%

	Үздіктер саны — 10000



	Шындығында Х елінде барлық оқушылардың ішінде мектепті үздік бітірушілер 3 % ғана, яғни, Ү (25 %) және Z (10 %) елдерінен әлдеқайда төмен болып отыр. Х елінде жыл сайын барлығы 10 000 000 оқушы бітіреді екен. Х елінің Үкіметі үшін пайыздар жайлы үндеместен, үздік оқушылардың абсолюттік санымен мақтанған тиімдірек болып отыр (Ү елінің 250 000 оқушысымен салыстырғанда толық 300 000 оқушысы бар!).

	Сізге қажетті ақпарат көзі болып отырған ұйым немесе адамның расымен де тәуелсіз екендігіне көз жеткізіңіз. Олардың қаржы көздерін, басқа да басылымға шыққан материалдарын, сонымен қатар ұсынып отырған ақпаратты берудегі мақсаты мен салмақтылығын тексеріп алыңыз. Ең болмағанда Сіз өзіңізді әлеуеттік түсініксіз ақпараттарды үзіп алып беруден сақтауға тырысуыңыз қажет. Сіз критикалық ойлаушы жансыз немесе солай болғыңыз келетіндігін әрдайым есте сақтаңыз. Сондықтан да ақпарат көзіне қатысты өзіңіздің жеке негізделген шешіміңізге сүйенуіңіз қажет.



	Нақтылау



	Бедел ретінде сарапшылардың бірін немесе ұйымның сөзін келтіруден бұрын, Сіз басқа да біліктілігі мен әділдігі бұдан кем емес адамдар немесе ұйымдардың сіз келтірген қайнаркөзді қолдайтындығына сенімді болып, тексеріп алуыңыз қажет. Ақбөкен қорғау бойынша альянстың (Saiga Conservation Alliance) ең бір мықты жағын айта кетер болсақ, олар көбінесе тәуелсіз жаңалық беруші ұйымдардың хабарламаларымен нақтыланып отырады.

	Нақтылауды қолдану мәселесі бүгінгі таңда интернет кесірінен қиындап келеді. Себебі, кез-келген ақпарат нақты немесе нақты болмаса да адамдар арқылы, сонымен қатар бағдарламалар арқылы да әртүрлі түрдегі порталдарда сәт сағатта «көшірмелері» жасалынады.



	Ad hominem (Жеке басына тиісу)



	Өкінішке орай, пікірталас кезінде адамдар кейбір кездерде жеке басына тиісіп кетіп жатады. Мұндай тәртіптің негізгі себебі дұрыс пікірталас жүргізу үшін қажетті аргументтердің, білім мен дағдыларын жетіспеушілігі болып табылады. Мысалдарды қарастырайық:

	Саня: «Дима маған еңбек нарығында экономистердің көп болуына орай, экономист мамандығына оқуға түспеуімді ұсынып отыр.»

	Ваня: «Тыңдайтын адамды тапқан екенсің! Сен не, Диманың университет жылдары кезінде аздап арақ ішкендігін білмейтін бе едің?»

	Саня өз ойын аргументпен келтіріп отыр. Шындығында, егерде еңбек нарығында экономистер расымен де өте көбейіп кетсе және бұл үрдіс жалғаса беретін болса, онда экономист мамандығын оқу үшін себеп айтарлықтай салмақты болуы керек. Диманың аргументтерін жоққа шығарып, Саня айтқандай экономика саласы бойынша мамандану пайдасына орай қандай да бір дәлел келтірудің орнына Ваня Диманың беделіне күмән келтіре бастайды. Бәлкім, Дима студент кезінде расымен арақ ішкен болуы керек. Алайда Диманың қандай да бір жерден еңбек нарығы туралы мақала оқып өз ой пікірімен Санямен бөлісуіне ешкім де кедергі келтіріп тұрған жоқ.

	Әсіресе саясат пен бизнесте адамдар үнемі ad hominem-ге қарай жүгіретіндігін мойындауымыз қажет. АҚШ-тағы президенттік сайлау кезінде телеэфирдің сегізден бір бөлігі әртүрлі ток-шоу мен президенттікке үміткерлердің жеке өмірлерін талқылаудан босамайды. Барлығы талқыланады: ата-анасы, әдеттері, балалары, киімдері, мектеп жылдары, тіпті, президенттікке үміткерлердің үй жануарлары да талқыланады. Әрине, мұндай көзқарас үміткерлердің басқару дағдыларын, білімін, елді өзгертуге деген ұмтылысын және басқа да адами қасиеттерін қажет емес ақпараттардың жауып тастайтындығына алып келеді.





3.3. Аргументтер, себептер мен салдары жайлы




	Біздің өмірімізде болып жатқан әртүрлі құбылыстарды түсіндіру үшін себептер іздеу адамдарға тән дүние. Сіз кейбір өзіңіздің сыныптастарыңыздың жақсы үлгерімдерінің құпиясын ашуға тырысқан кезіңіз болған шығар. Олардың күн тәртібіне мұқият қарап отырып, Сіз олар күніне ең аз дегенде бір сағаттарын үй тапсырмасын орындауға жіберетіндігін байқай аласыз. Сонымен қатар, Сіз қанағаттанарлықтай емес бағалары бар оқушылардың үй тапсырмасын мүлдем орындамайтындығын да көресіз. Былайша айтқанда, Сіз үй жұмысын орындауға арнаған оқушының үлгерімі мен уақыттың арасындағы корреляцияны (өзара тәуелділікті) көресіз. Зерттеушілер үнемі әртүрлі факторлар арасындағы корреляцияны табуға тырысады. Мысалы, қартаю мен ұзақ жасау факторы процесін зерттеуші, зерттеуші-геронтологтар, пайдалы таңғы ас пен ұзақ жасау арасында корреляцияны табулары мүмкін. Тіпті зерттеушілерден басқалар да кей кезде өз тұжырымдарын нақтылау үшін корреляцияға жүгінеді. Базардағы сатушыларды есіңізге алыңызшы. Олардың кейбіреулері егерде таңертең әмиянына аздап ақша салып қойса, бұл ақшалар өзге ақшаларды тартып, сатылым бойынша еш мәселе болмайды дегенге кәдімгідей анық сенім білдіреді. Яғни, олар сату күнінде қолма қол ақша көлемі мен сол күнгі сатылым көлемі арасында корреляцияның бар екендігіне сенеді. Тіпті, егерде мұндай корреляция бар болған күннің өзінде ол өздігінен факторлар арасында себеп-салдар байланысын анықтау үшін жеткілікті негіздеме бола алмайды. Себеп пен салдарды дұрыс талдау үшін критикалық ойлаушы келесі сұрақтарды қоя отырып, содан кейін ғана себеп-салдар жайлы белгілі бір пікір жасауы қажет.

	Себептің салдарға қалай алып баратындығын аргумент түсіндіре алады ма?

	Адамдар көп жағдайда қателікпен егерде екі фактор арасында корреляция бар болса онда бір фактор қалай болғанда да келесісіне әсер етуі қажет деп санайды. Өкінішке орай, мұндай логикаға құрылған аргументтер бір фактордың екінші факторге әсер ететін механизмін әрдайым ашып бере алмайды. Егерде бізге екі фактор арасындағы себеп-салдарлық өзара іс-әрекетінің механизмі түсініксіз болса, бізде қателесу қаупі бар.

	Мысалы, зерттеуші-геронтологтар, көптеген адамдарға сұрақ жүргізіп және олардың таңғы астарының сапасын бақылай отырып, толыққанды таңғы ас ұзақ өмір сүруге алып келеді деп санауға болады деп қорытындылаған. Бірақ, біз олардың құр сөзіне сене алмаймыз. Бізді, жақсы таңғы ас ұзақ өмір сүруге нақты қалайша әсер ететіндігі қызықтырады. Ғалымдар мұны шамамен төмендегідей түсіндіре алатын еді:

	Толыққанды таңғы ас құрамына әртүрлі дәрумендер мен минералдарды енгізетендіктен, мұндай тағамды күнделікті қолдану адамның иммунитетін көтеріп, метаболизмін жақсартады. Мықты иммунитет аурудан қорғап, ал жақсарған метаболизм адам ағзасын бірқалыпты ұстап тұруға мүмкіндік береді. Нәтижесінде, толыққанды таңғы ас ішіп жүрген адамдар орта есеппен алғанда көбірек өмір сүреді…





	Екі фактордың корреляциясы олардың арасындағы себеп-салдардарлық байланысқа кепілдік бермейтіндігін есте сақтаңыз. Мысалы, адам жасы ұлғайған сайын жақсы тамақтануға көп көңіл бөлуі әбден мүмкін. Егерде солай болса, дәл осы пайдалы таңғы ас ұзақ өмір сүруге алып келеді деп тұжырымдау қиынға түседі. Сонымен қатар, уақытылы алдын алу мен емделудің негізінде ұзақ өмір сүруді қамтамасыз ететін, үшінші фактордың мысалы ақшаның болуы да мүмкін. Себебі, ақшаның арқасында адамдар органикалық тағамдармен тамақтанып, сапалы медициналық қызметті пайдалана алады. Қорытындыда әлдеқайда ықтимал себеп келтірілген бе?

	Көптеген оқиғаларда мүмкін болар бірнеше себептер болады. Олардың бір себебіне назар салу жеткіліксіз болып саналады. Әлдеқайда мүмкін болатын себепті көрсету қажет. Осыған байланысты мысалды қарастырайық:

	«К» ауылының тұрғындары құрбандыққа ақ түйе шалды. Ауыл тұрғындарының ойларынша құрбандық шалу ауданда болып жатқан өзін-өзі өлтіруге кінәлі жындарды қууға себепкер болады деп санайды… Жергілікті тұрғын өзін-өзі өлтірмек болған жеткіншектердің белгісіз елес көргендіктерін айтқан. «Олар маған өздеріне ақ киім киген қарт адамның бейнесі көрінгендіктерін және қарияның оларға өмірдің еш мағынасы жоқ деп мойнына жіп тағып көрсетіп өзінің соңынан еруге шақырғандығын айтты»..

	Бәлкім, «К» ауылында болған жағдайларға жындар расымен кінәлі шығар. Расында жындарды аз адам көргендіктен, олар үшін ешкімнің жауап бере алмайтындығынан да оларды кінәлау оңайырақ. «К» ауылындағы жеткіншектер мәселесіндегі әлдеқайда ықтимал болатын себеп жын болып табылады деп санайсыз ба? Бұдан басқа қандай да бір нақты себептер болмаған жағдайға ғана адамдар мұндай себептерге жол береді. Егерде ауылда пайдалы әлеуметтік-экономикалық орта болмаған болса және үлкендердің жас жеткіншектермен жақсы байланысы болмаса, онда жастарды мазалап жүрген әлеуметтік, экономикалық немесе психологиялық мәселерді шешу жолдарын қарастыру қажет еді. Біз ғылым барлық сұрақтардың жауабын табады деп тұжырымдама жасап отырған жоқпыз. Әйтседе, ғылыми әдіс мәселені көрсетіп, ал, мәселені анықтау оны шешудің жартысы болып табылатынын ескерген жөн.





3.4. Жалпылаулары бар аргументтер




	Аргументтерді бағалау кезінде кез-келген адамды адасушылыққа апара алатын жалпылау қорытындыға назар аудару қажет. Индуктивті ой бекітілімдерге негізделген жалпылау қорытындыларды автор оқырмандарды болатын қателіктер жайлы ескертетін шартпен қабылдауға болады. Дедуктивті ой бекітілімдерге негізделген жалпылау қорытындыларға сенуге болады. Осыған байланысты ой бекітілімдердің екі түрінің арасындағы айырмашылықты қарастырамыз.



	Индукция және дедукция



	Кейбір бақылауларды барлық жағдайларға сәйкестендіріп ортақтастыру нысандық логика көзқарасы бойынша дәлелді болып табылмайды. Себебі, мұндай индуктивті ой бекітілімдер қате қорытындыға алып келуі мүмкін. Сонымен қатар, индуктивті ой бекітілімдер жаңа білім алудың негізгі тәсілі болып келеді. Қорытынды мүмкін болатын сипатта келіп, қосымша дәлелдер келтіруді талап ететіндіктен индукцияның дәлелдеу күші шектелген. Индукцияны қолдану кезіндегі қате нәтижелерге арналған мысалдар:

	(1) Түрікменстан, Өзбекстан, Қазақстанда түркі тілінде сөйлейді.

	(2) Түрікменстан, Өзбекстан және Қазақстан — Орталық Азия елдері.

	(3) Сондықтан да, барлық Орталық Азия елдерінде түркі тілінде сөйлейді.

	Бұл сұрақ бойынша тереңнен зерттеу барысында Орталық Азия еліне жататын Тәжікстанда адамдар түркі тілдеріне жатпайтын дари тілінде сөйлейді. Міне осылай, индуктивті ортақтастыру қателерге алып келуі мүмкін. Абай болыңыз!

	Ал, дедуктивті ой бекітілім кезінде жеке жағдай логика ережесі бойынша жалпыламадан логикалық жолмен шығарылады. Дедуктивтік ой бекітілімі бар аргументтерде талқылау тізбегі логикалық қолдану қатынасымен байланысты. Дедукцияның сәлемдемесі болып жалпы тұжырымдардың сипаттары бар аксиомалар, доктриналар, қасаңдық немесе жай ғана гипотезалар болып табылса, ал соңы — сәлемдеменің салдары теорема болып саналады. Егерде дедукция сәлемдемесі шындыққа жанасатын болса онда оның салдары да ақиқи болып келеді. Дедукция — көбінесе Шерлок Холмс туралы роман мен фильмдерінің арқасында оқушылар арасында танымал болған дәлелдеудің негізгі құралы болып есептеледі. Ол үнемі индуктивті және абдуктивті әдістерге жүгінеді. Қарапайым дедуктивті ой бекітілімге арналған мысалдарды қарастырайық:

	(1) Қазақстандықтардың барлығы қымбат көліктермен жүруді ұнатады.

	(2) Самуил — қазақстандық.

	(3) Сондықтан, Самуил де қымбат көліктермен жүруді ұнатады.

	Дұрыс дәлелдер болған кезде дедуктивті ой бекітілімге негізделген қорытынды сенімді болып табылады.





3.5. Басқа да «қауіпті» аргументтер




	Аd ignorantiam



	Аргументтің бұл түрі қайтадан дәлелденбеген деген түсінікке негізделген белгілі бір ұстанымға итермелейді. Яғни, егерде мұндай аргументтерді қолданатын болсақ, «террорист екендігі дәлелденбейтіндіктен» адамды терроризм бойынша айыптауға да болады. Кінәсіздік презумпциясы — қылмыстық сот істерінде адамдарды мұндай айыптаулардан қорғау үшін негізгі ұстанымдардың бірі болып табылады. Кінәсіздік презумпциясының негізгі ұстанымдары мынадай: «Айыпталушы қайтадан кінәсі дәлелденбейінше кінәсіз». Осыған байланысты халық арасында «Ұстап алмасаң, ұры емес» деген тіркес бар.



	Аd misericordiam



	Аргументтің бұл түрі аяушылыққа басымдылық танытады. Университет және мектеп қабырғаларында мынадай аргументтерді жиі естуге болады:

	«Апай, маған бес қоя салыңызшы! Мен үйде кішкентай ініме қараймын да, үй тапсырмасына толыққанды көңіл бөле алмаймын.»

	«Ирина Николайқызы, менің басым ауырған еді. Ыстығым градусқа жетті. Сол себепті де, емтиханға дайындала алмадым. Сіз маған оны қайта тапсыруға рұқсат беруіңіз қажет!»

	Шынтуайтында, кемеңгер тәжірибелері бар, қатал ұстаздар мұндай аргументтерді сирек қабылдайды.



	Аd populum



	Аргументтердің бұл түрі адамдардың белгілі бір ұлтқа, нәсілге, дінге, тайпаға, топқа, «тобырға», аулаға және т.б. жататындығына басымдылық танытады. Қазақстандағы жағдайларға сәйкес бұл аргументтер өте тиімді болып отыр. Солардың кейбіреулерін қарастырып көрейік:

	«Сыйлық үшін сыныптағылардың барлығы ақша қосты, ал сен қоспадың! Сен ақшаны ертеңге дейін беруің керек.»

	«Біздің еліміздегі дені дұрыс жандардың барлығы дерлік 30 жасқа дейін жанұя құрады. Сенің жасың 26-ға жетіп қалды. Сондықтан да өзіңе қалыңдық ізде.»

	«Мұсылмандарға алкогольдік ішімдіктер қолдануға тиым салынған. Сондықтан сен ішкеніңді доғаруың қажет!»

	Осы мысалдардың кейбіреулерін назарға алуға болады.



	Контрапозиция иллюзиясы



	Егерде бейнебір А сәлемдемесі бейнебір Б салдарын алып келетін болса, онда бұл салдарды (яғни «Б емес») жоққа шығару А сәлемдемесін де (яғни «А емес») жоққа шығарады. Классикалық логиканың бұл заңы контрапозиция заңы деп аталады. Көбінесе адамдар қате ой бекітілімге алып келетін контрапозиция иллюзиясын жасайды. Мысалдар қарастыратын болсақ:

	«Егерде мен Астанада болсам, яғни мен Қазақстандамын. Осыған сәйкес, егерде мен Астанада болмасам, онда мен Қазақстанда да жоқпын.»

	Мен Ақтөбеде болуым мүмкін, бірақ мен сонда да Қазақстанда боламын ғой. Мұндай жағдайға арналған дұрыс контрапозицияға мысал келтірейік:

	«Егерде мен Астанада болсам, яғни мен Қазақстандамын. Осыған сәйкес, егерде мен Қазақстанда болмасам, онда мен Астанада да жоқпын».

	Контрапозиция бейнесіне арналған әлдеқайда күрделірек мысалдарды табу қиынырақ болуы мүмкін. Әрдайым мұқият болып, контрапозиция иллюзиясын табу үшін критикалық ойлаушы адамның пікіріне сәйкес ұстанымда болу қажеттігін ұмытпаңыз!

	Ол үшін сізге осы бөлімге арналған төмендегі практикалық жаттығулар көмектеседі.



	РЕЗЮМЕ…



	• Критикалық ойлау кезінде аргументтерді бағалау қате талқылауды анықтап, оларды дұрыстауға және өзара түсіністікті жақсартуға белгілі бір дәрежеде себін тигізеді.

	• Бедел сөзі ағылшын тілінің authority, «құзіретті қайнаркөз», «сарапшы», «ықпалды адам» деген мағынаға ие сөзінен шыққан. «Авторитет» — сөзі аргументтерде дәлел ретінде жиі қолданылады. Бедел ретінде тек қана адамдардың айтқаны келтірілмейді. Кейбір кездерде адамдар өз мақсаттарына жету үшін ел беделін немесе дінде ғылымның беделін қолданады.

	• Беделділердің айтқандарын жеткізетін қайнаркөздерді міндетті түрде тексеру қажет.

	• Ақпарат көзі бейтарап болуы керек. Адам (немесе ұйым) шешілетін мәселеге қатысты қандай да бір әдейі шешім қабылдамайтын болған жағдайда ғана ақпараттың объективті қайнаркөзі бола алады.

	• Бедел ретінде сарапшылардың бірін немесе ұйымның сөзін келтіруден бұрын, Сіз басқа да біліктілігі мен әділдігі бұдан кем емес адамдар немесе ұйымдардың сіз келтірген қайнаркөзді қолдайтындығына сенімді болып, тексеріп алуыңыз қажет.

	• Корреляция өздігінен факторлар арасында себеп-салдар байланысын анықтау үшін жеткілікті негіздеме бола алмайды. Себеп пен салдарды дұрыс талдау үшін критикалық ойлаушы келесі сұрақтарды қоя отырып, содан кейін ғана себеп-салдар жайлы белгілі бір пікір жасауы қажет.

	1. Қандай жолмен себеп салдарға алып баратындығын дәйек түсіндіріп отыр ма?

	2. Қорытындыда әлдеқайда ықтимал себеп келтірілген бе?

	• Ортақтастыру, индуктивті ой бекітілімдерге негізделген қорытындыларды автор оқырмандарды болатын қателіктер жайлы ескертетін шартпен қабылдауға болады. Дедуктивті ой бекітілімдерге негізделген қорытындыларға сенуге болады.

	• Дәйектердің «қауіпті» түрі:



	Аd ignorantiam — дәйектің бұл түрі қайтадан дәлелденбеген деген түсінікке негізделген белгілі бір ұстанымға итермелейді.

	Аd misericordiam — дәйектің бұл түрі аяушылыққа басымдылық танытады.

	Аd populum — дәйектердің бұл түрі адамдардың белгілі бір ұлтқа, нәсілге, дінге, тайпаға, топқа, «тобырға», аулаға және т.б. жататындығына басымдылық танытады.

	Контрапозиция бейнесі — егерде бейнебір А сәлемдемесі бейнебір Б салдарын алып келетін болса, онда бұл салдарды (яғни «Б емес») жоққа шығару А сәлемдемесін де (яғни «А емес») жоққа шығарады.



	ПРАКТИКАЛЫҚ БӨЛІМ



	А. Үшінші тараудың бірінші бөлімі бойынша жаттығулар. Ұстаздарыңызбен, достарыңызбен келесі әдет-ғұрып, дәстүр және әдетте кездесіп қалуы мүмкін болатын себептерді талқылаңыз:



	1. «Жеті ата»: Бұл ұстаным неліктен үлкен маңызға ие болды? Бұл дәстүрден қандай практикалық артықшылықты көріп тұрсыз? Қандай кемшіліктері бар? Көмек: «Адат» — дәстүрі жеті атаға дейінгі бір ру өкілдерінің немесе бір аймақта араларын өзен бөліп жатпаса олардың өзара некеге тұруына тиым салу.

	2. Рулық зираттар салу: Неліктен рулық зираттар салу қажеттілігі туды? Бұл дәстүрден қандай практикалық артықшылықты көріп тұрсыз? Қандай кемшіліктері бар?

	3. Қонақжайлылық: Неліктен қазақтар үшін қонақжайлылықтың орны бөлек? Бұл дәстүрден дала өмірі жағдайындағы қандай практикалық артықшылықты көріп тұрсыз? Бүгінгі заманда қандай кемшіліктері бар?

	4. «Кешке қарай тырнақ алуға болмайды!»: Неге? Біздің жағдайымызда бұл әлі күшінде ме?

	5. «Есіктің жақтауына сүйенуге болмайды!»: Неге? Біздің жағдайымызда бұл әлі күшінде ме?



	Б. «Авторитеттерден» болатын аргументтер бойынша жаттығулар. Келесі аргументтердегі себептер мен қорытындыларды анықтаңыз. Аргументтердің негіздемелерін бағалаңыз. Әлсіз аргументтерді қалай нығайтуға болады?



	1. Біз Сұлтанды жұмысқа алуымыз қажет. Оның ағасы: «Сұлтан — сенімді адам және өзіне берілген жұмысты үнемі орындайды» — деп отыр.

	2. Айша Х сусабынын сатып алғысы келеді. Себебі, теледидардан танымал чемпионның дәл осы сусабынды ұсынып жатқанын көрсеткен.

	3. Ернұр айтқандай етіп жасайықшы. Қалай дегенмен де, сіздердің барлықтарыңыз оның АҚШ-та оқығандығын білесіздер ғой.

	4. Википедияда Абайдың туған күні 26-шы қаңтар деп жазады. Бірақ, біздің ұстазымыз оның басқа күнде туғандығын айтып отыр. Сонда, біздің ұстазымыз Абайдың қай күні туғандығын білмегендігі ме?

	5. Дәрігерлер шылым шегуге түбегейлі қарсы. Ал, хирург болып жұмыс жасайтын менің ағам шылым шегеді! Сонда, дәрігерлер бізді алдайтын болып отыр ғой.



	В. Себептер мен салдар жайлы аргументтер бойынша жаттығулар. Келесі аргументтердегі тұжырымдар мен қорытындыларды анықтаңыз. Аргументтің негіздемесін бағалаңыз. Әлсіз аргументтерді қалай нығайтуға болады?



	1. Сырт киіммен ұйықтайтын адамдардың 80 % таңертең бастары ауырғандықтарын айтып шағымданады. Яғни, сырт киіммен ұйықтау бас ауруына әкеліп соғады.

	2. Мен «Шахтердың» ойынына баруым қажет. Мен бармай қалған жалғыз ойында олар жеңіліс тапқан болатын!

	3. Ол бала кезінде арбадан құлап кеткендіктен, қазірде сабағын нашар оқиды.

	4. Бешпармақ жеуден адамдар толысады. Мен оны жақсы білемін. Себебі, Бәке үнемі бешпармақ жейді және ол расымен семіз.

	5. Жақындағы зерттеулер арақ ішетін адамдар сырадан бастағандығын көрсетіп отыр. Яғни, қазіргі кезде сыра ішетін Асылбек күн өте келе арақ ішеді деген сөз.



	Г. Жалпыландырылған аргументтер бойынша жаттығулар. Ой бекітілім түрін анықтаңыз: индуктивті немесе дедуктивті?



	1. Американдықтардың барлығы ағылшын тілін жақсы біледі. Рогстад — американдық. Ол ағылшын тілін жақсы білуі қажет.

	2. Самалдың барлық әпкелері спортпен айналысатын болғандықтан, жақын арада ол да спортпен шұғылдана бастайтын шығар.

	3. Асыл жұмысына тек қана № 53 деген автобуспен барады. Асыл бұл автобуспен басқа еш жерге бармайды. Бүгін автобуста оны Баян көріп қалды. Осыған сәйкес, Асыл жұмысына бара жатқан еді.

	4. Ерсая мен Әрлен Достоевскийдің, Толстойдың және Буниннің барлық романдарын оқып шыққандықтан, олар Тургеневтің де романдарын оқитын болулары керек.

	5. Күзет кезінде Игорь ұйықтайды немесе тамақ жейді. Қазір күзетте отыр. Бірақ Игорь ұйықтаған жоқ. Осыған сәйкес ол тамақ жеп жатыр.



	Д. Басқа да «қауіпті» аргументтер бойынша жаттығулар. Келесі аргументтердегі себептер мен қорытындыларды анықтаңыз. Аргументтің негіздемесін бағалаңыз.



	1. Сауда орталығында болған ұрлық күні әбден шаршаған күзетші — Асхат үйінде жалғыз қалды. Сондықтан да оның расымен үйінде болғандығын ешкім растай алмай отыр. Сонымен қатар, ол жұмыс жасайтын сауда орталығынан Асхаттың қол таңбаларын тапқан. Осының нәтижесінде сауда орталығының менеджменті Асхатты айыптап отыр.

	2. Сіз маған дене шынықтыру пәні бойынша бестік қоюыңыз керек! Менің бұдан басқа сабақтарымның барлығы «үздік» болып келеді. Тек сіздің сабағыңыз ғана кедергі болып тұр. Менің жағдайымды түсінуге тырысыңызшы!

	3. Сен — нағыз патриотсың. Бүкіл ел өзіңе қарап отыр. Осыған байланысты, сен жұмысқа таңертең ертемен келіп, ал кешкісін өте кеш қайтуың қажет.

	4. Егерде сен Денди ойнасаң, онда сен 20-шы ғасырда туылғансың. Осыған сәйкес, егерде сен Денди ойнамасаң, онда сен 21-ші ғасырда дүниеге келгенсің.

	5. Егерде Аргентина 2014 жылғы Әлем Чемпионатында жеңіске жетпесе менің ағам ешқашанда Буэнос-Айреске бара алмайды. Осыған сәйкес, егерде менің ағам Буэнос-Айреске барып жатса, бұл Аргентина 2014 жылғы Әлем Чемпионатында жеңіске жетті дегенді білдіреді.



	«Сөз жазатын адам әрі жазушы, әрі сыншы болуы керек».

	А. Байтұрсынұлы





4. ЕМТИХАНДАР ЖӘНЕ КРИТИКАЛЫҚ ОЙЛАУ




	Емтихандар және критикалық ойлау… Критикалық ойлау емтихандарда күн өткен сайын жиі кездесетін болды. Қазақстандағы критикалық ойлау арқылы емтихандар қабылдау бойынша тұңғыш университет Назарбаев университеті болып отыр. Ұлыбританиядағы беделді университеттердің экономика, психология және философия факультетіне түсушілер Thinking Skills Assessment (TSA) тапсырып жатқан кезде, заң факультеттеріне түсуші үміткерлер Оксфорд Университетінің бастамасымен LNAT (National Admissions Test for Law) тапсыра бастаған еді. Ал, АҚШ-та үміткерлер оқушылардың математика және критикалық ойлау дағдыларын тексеретін SAT Reasoning Test және ACT тапсырады. Әлем бойынша беделді магистратура немесе докторантураға (PhD) оқуға түсуші үміткерлер негізгі бөлігі тағы да сол критикалық ойлау бойынша сұрақтар болатын GRE, GMAT (бизнес-әкімшілік), LSAT (заңгерлік), немесе MCAT (медицина) бойынша тест тапсырады. Ірі компаниялар (Google, Microsoft, Goldman Sachs) және мемлекеттік органдар жұмысқа алу кезіндегі әңгімелесуде критикалық ойлау бойынша сұрақтарды күнен-күнге жиі қойып келе жатыр. Осы тарауда біз осы сұрақтардың кейбір түрлерін қарастырып, олардың шешімдерін көрсетуге тырысамыз. Ыңғайлылыққа қарай, сұрақтардың барлығы тілінде қойылады.



	Емтихандар және критикалық ойлау



	Критикалық ойлау бойынша сұрақтардың танымал екі үлгісі бар — тестілік және жазбаша. Көбінесе берілген үлгілердің үйлестірілген түрі кездеседі. Негізгі лимиттеуші фактор болып уақыт қызмет етеді. Себебі, университет және корпорация жұмысқа тез ойланатын және өнімді жұмыс жасайтын адамдарды қабылдауды артығырақ көреді.





4.1. Қазақстандағы критикалық ойлау бойынша емтихандар




	Орталық Азиядағы дәстүрлі медреседегі негізгі сабақ «мантык» (логика), грамматика, риторика, арифметика және геометрия болып саналған. Логика сабағында балалар Аристотель, Әл-Фараби және Авиценалардың (Ибн Сина) жұмыстарымен таныса алған. Кеңес уақытында логика бойынша сабақтар екінші қатарға ысырылып, мектептегі негізгі сабақ болып математика және жаратылыстану ғылымдары есептелді. Бәлкім, авторитарлық кеңес режимі өз азаматтары үшін логиканың дамуы мен критикалық ойлауды маңызды деп санамаған болу керек. Әйткенмен де қазақ мәдениетінде кеңінен тараған жұмбақтарды шешу және мақал-мәтелдерді түсіндіру жастар арасындағы критикалық ойлау мен логиканы дамытудағы белгілі бір плацдарм ретінде қызмет етіп келген еді. Қазіргі жаңа Қазақстанда критикалық ойлау бойынша сұрақтар үздік мектеп пен университтерге түсу кезіндегі емтихан талаптарына енуіне сәйкес үлкен өзектілікке ие болып келе жатыр. Шектелген студенттер санына қарамастан, үміткерлер саны мыңдаған болуы ғажап емес және мұндай тәсіл соңында тұрғындардың айтарлықтай бөлігінің критикалық ойлау негіздерімен танысуларына алып келуі мүмкін.

	Назарбаев Университетінің Гуманитарлық және Әлеуметтік мектептеріне түсуге арналған критикалық ойлау бойынша емтихан үлгісі университеттің сайтында орналасқан. Емтиханның ұзақтығы: 60 минут. Бір сағат ішінде үміткерлер ағылшын тілінде екі мәтінді талдап (жалпы алғанда 30 ұпай болатын), мәтін бойынша сұрақтарға жазбаша түрде жауап берулері қажет. Мәтіндердің танымал тақырыптары: ғылым, саясаттану және экономика. Қысқартылған түрдегі осыған ұқсас мәтіндерді қарастырып, осы кітаптағы өзіміз өткен тақырыптарға сүйене отырып сұрақтарға жауап беріп көрейік:



	Мәтін: 1



	1. Х елдерінің үкіметі күйзеліспен байланысты аурулардың санын азайтуға қатысты өз шешімдерін жария етті.

	2. Жақында Х еліндегі 10 000 «ақ жағалыларға» жүргізілген зерттеулер өз жұмысына деген бақылау әлдеқайда жоғары деңгейдегі ер адамдарда күйзеліс арқылы болатын жүрек аурулары жиілігі төмен болатындығын көрсеткен.

	3. Сондықтан да ең күйзеліске көп ұшырайтын жұмыс орны ретінде жұмыскерлерге өз қызметтерін ұйымдастыруда аз бақылау жасауға мүмкіндік беретін орындар болып табылады.

	4. Осыған сәйкес, егерде үкімет күйзелістен болатын аурулардың азаюына расымен қызығушылық танытса, онда өз қызметкерлеріне жұмыстарына көп бақылау жасауға мүмкіндік беретін жұмыс берушілерді қолдаулары қажет.

	Бұл мәтін өте қарапайым тәрізді. Бүкіл аргумент төрт сөйлемнен тұрады. Бірінші сөйлем үкіметтің мақсатын баяндайды. Екінші сөйлем жұмысқа бақылау жасау дәрежесі мен пайда болуы мүмкін жүрек аурулары арасындағы мүмкін болатын корреляция жайлы айғақтайтын зерттеу нәтижелерін хабарлайды. Үшінші сөйлем екінші сөйлемге негізделген аралық қорытындыны қамтиды. Төртінші сөйлем негізгі қорытындының қызметін атқарады. Бұл құрылымдарды біле отырып, біз келесі сұрақтарға жылдам жауап бере аламыз:



	1) Көрсетілген контекст бойынша «күйзеліске» сөзінің анықтамасын жазыңыз.



	Сөз бен түсінікті әртүрлі анықтауға болады. Кей кездерде синонимдер келтіру немесе мысалдар келтіру жеткілікті болып жатады. Бірақ, емтихан кезінде Oxford English Dictionary сияқты түсіндірме сөздіктерде белгіленген нұсқа бойынша анықтамаларды көрсетіп, толыққанды жауап беру ұсынылады. Ол үшін біз күйзеліс түсінігін қандай құбылысқа немесе затқа жатқызатындығымызды түсініп алуымыз қажет. Мәтінде күйзеліспен байланысты аурулар жайлы айтатындығын ескере отырып, біз күйзелісті ауру факторы ретінде (мысалы, суық, жаңбыр, ыстық және т.б.) қарастыра аламыз. Бірақ, факторлар қанша болса да бола беруі мүмкін. Сол үшін біз фактор анықтамасына сай келетін сөздер шеңберін тарылтуымыз қажет. Біз, күйзелістің жүрек ауруларына алып келуі мүмкін екендігін білеміз. Бірақ, біз бұған әлі де толық сенімді емеспіз. Берілген контексте күйзеліс жұмыспен тығыз байланыста берілгендігін көріп отырмыз. Себебі, мәтіндегі күйзеліс бойынша зерттеуде басты нысанада жұмыскерлер болған. Осыған байланысты біз былайша жаза аламыз:

	Күйзеліс — көбінесе жұмыспен байланыстыратын жүрек әлсіздігі сияқты белгілі бір ауруларға алып келуі мүмкін фактор.



	2) «Ақ жаға» деген нені білдіреді?



	Сұрақтың мұндай түрі оқушының білімін тексеруге бағытталуы мүмкін. Егер соншалықты қатты әлеуметтік ғылыммен қызықтайтын адам экономика және әлеуметтанудағы мұндай кең тараған сөзді білмесе түсініксіз болар еді. Университет үміткерлер тарапынан The Economist, The New York Times, The Financial Times және т.б. сияқты мерзімді басылымдарға деген белгілі бір қызығушылықтарын күтеді. Мектепте үйрететін экономика, құқықтану, және қоғамтану саласы бойынша фундаменталды білім негізінен жеткілікті болу қажет. Соның өзінде жоғарыда атап көрсеткен, сарапшылар өздерінің пікірлерімен бөлісетін мерзімді басылымдарды оқуды ұсынады. Белгілі бір мақала бойынша жазылған ой-пікір мен редакцияға жазылған хат мәтінді сараптауға және дұрыс сынаудың пайдалы көзі бола алады. Мұндай жағдайда сұхбат беруші жақсы мысалдар келтіруі үшін сөз тіркесінің мағынасын ашу ықшамды әрі қалаулы болуы қажет.



	3) 10 000 жұмыскерге жүргізілген зерттеу нені көрсетті?



	Бұл сұрақ өте қарапайым. Бірақ, тіпті осы жердің өзінде тікелей немесе анық жауап ретінде екінші сөйлемді алмастыру болып табылатындығына қарамастан кейбір оқушылар аргумент (4) қорытындысын қате жазулары мүмкін. Мұндай сұрақтар оқушылардың мұқияттылығы мен қойылған сұрақтарға нақты және анық жауап бере алу мүмкіндіктерін тексереді.



	4) Осыған негіздей отырып автор қандай қорытындыға келді?



	Мұндағы негізгі сөз «осыған» болып табылады. Яғни, өткен сұрақтардың нәтижесіне орай алынған. Көп адамдар бұған назар аудармайды да тағы да аргументтің қорытындысын келтіруге асығады. Емтихан қабылдаушыларды бұл жерде оқушының аралық қорытындыларды анықтай алу қабілеті қызықтырады.



	5) Автордың қорытындысы дұрыс деп санайсыз ба? Өз жауабыңызды дәлелдеңіз.



	Бұл сұрақ басқа сұрақтарға қарағанда көп ұпайға ие. Егерде ұпайды көп беретін болса онда осы ұпайларды алу үшін жұмыс жасау қажет. Былай қарасаң, автормен келісу қажет сияқты. Себебі, зерттеуді жүргізді, үкімет шешімді қабылдап қойды. Бірақ, мәселе бұл жерде емес қой. Критикалық ойлаушы сөзбе-сөз сенбеу үшін де критикалық ойланатын адам болып саналады. Біз жұмысты бақылау дәрежесі мен мүмкін болатын жүрек аурулары арасында корреляцияның бар екендігін білеміз. Бірақ, дәл осы екі фактор өзара байланысты екендігі, олардың арасындағы тікелей себеп-салдарлы өзара байланыс екендігіне кепілдік бермейді. Бәлкім, жұмысты басқару дәрежесіне де адамның денсаулығына да әсер етететін үшінші бір фактордың болуы мүмкін. Жүрек аурулары бар адамдардың өздері жұмысты басқару ғана емес, сонымен қатар оған деген жауапкершілігі бар басқарушылық жұмысты қабылдағылары келмеулері де әбден мүмкін. Сондай-ақ, берілген аргументтен біз «өз жұмысына деген бақылау әлдеқайда жоғары деңгейдегі ер адамдарда күйзеліс арқылы болатын жүрек аурулары жиілігі төмен» деген дәлелге сүйене отырып, «ең күйзеліске көп ұшырайтын жұмыс орны ретінде жұмыскерлерге өз қызметтерін ұйымдастыруда аз бақылау жасауға мүмкіндік беретін орындар болып табылады» деп тұжырымдама жасалынған қате талқылауды көріп отырмыз. Бұл жерде, «жүрек аурулары бар адамдар үшін ең қауіпті жұмыс орны болып жұмысты ұйымдастыруға бақылауды аз беретін компаниялар болып табылады» деген сөйлем әлдеқайда қисындырақ болар еді. Өйткені, «күйзеліс» факторлардың бірі ғана болып саналады. Жүрек аурулары басқа да факторлардың әсерінен пайда болуы да мүмкін.



	6) Еліміздегі күйзелістік ауруларды тағы қалай азайтуға болады?



	Көп адамдар бұл сұрақты жаңашыл ойлауға жаттығу ретінде қабылдайды. Бәлкім бұл солай да шығар. Соның өзінде сұрақтан алыс кетпей-ақ, мәтін бойынша ойыңды жинақтауға болады. Алғашқы табиғи сұрақ: «Еліміздегі күйзеліске байланысты ауруларды азайту үшін бұған дейін не жасалынды?». Жұмысшылар арасында зерттеу жүргізілді. Бірақ, мақсат ауруды тек қана жұмысшылар арасында емес, бүкіл ел бойынша азайту болып табылады. Бәлкім, жұмысшылар үшін жұмыс кезіндегі күйзеліс жұмыстағы көңіл күйге байланысты емес, жанұядағы мәселеге байланысты пайда болатын шығар. Бәлкім, тағы да отбасы, мектеп оқушылары, студенттер мен зейнеткерлер және т.б. арасында сауалнама жүргізу қажет шығар. Яғни, «жұмысшыларға психологты таныстыру» немесе «жалақыны көтеру» сияқты күнделікті қарапайым кеңестермен жауап бермей, керісінше мақсатқа жету әдісінің өзін талқылау ұсынылады.



	7) Көптеген менеджерлер өз жұмыстарын күйзеліске толы деп санайды. Ал, олардың жүрек ауруларына сирек ұшырайтындығын қалай түсіндіресіз?



	Мына жерде көмек бар. «Күйзеліс» өз өзінен жүрек ауруларының дамуына жеткілікті жағдай емес екендігі анықтала түседі. Себебі, менеджерлер (өз жұмыстарына деген бақылаулар әлдеқайда мол басқарушылар) де үнемі «күйзелісте» жүреді. Бірақ, ауырмайды. Ендеше, жауап қарапайым:

	Күйзелістің бар болуы жүрек ауруының дамуына жеткілікті жағдай болып табылмайды. Бәлкім, менеджерлер мен жұмысшылар арасындағы жүрек ауруына бейімділіктің айрымашылығына жауап беретін күйзелістен басқа да фактор болуы мүмкін. Сонымен қатар, жұмысшылардағы жүрек ауруы генетикалық бейімділік, шылым шегу, нашар тамақтану, ауыр жұмыс және т.б. сияқты өзге факторлардың әсерінен болуы мүмкін.

	Тағы да, біз бұл дұрыс жауап деп бекітіп отырған жоқпыз. Дұрысы, мұндай тапсырмаларды шешудегі дұрыс тәсілдердің бірі ғана. Құрылымы жағынан Назарбаев Университетіне түсер кездегі критикалық ойлау бойынша мәтінге ұқсас тағы бір жеңіл мәтінді қарастырайық.



	Мәтін 2: Мұнай компаниясының кадр бөлімінің есептемесі



	1. Басқарма төрағасының орынбасары қызметіне дағдарыс кезінде суыққандылық танытатын және әртүрлі мәселелерді жылдам сезіне алатын адам қажет.





	2. Бұл үміткер ұшақпен ұшу кезінде қорқынышы бар екендігін және ұшақ қонар кезде қатты абыржитындығын, осыған байланысты, егерде мүмкін болса шетелге жол жүруден аулақ жүретіндігін айтып отыр.

	3. Осыған сәйкес, ол адамның өте күйгелек екендігі, дағдарыс кезінде абыржып қалатындығы және қиын кезеңдерде бірқалыпты басқара алмайтындығы түсінікті болды.

	4. Бұл үміткер біздің мұнай компаниямыздың басқарма төрағасының орынбасары қызметіне сай келмейді деп есептейміз.

	Негізгі сұрақтарды қарастырмай, күрделі сұрақтарға ойымызды шоғырландырып көрейікші. «Сіз мәтіннің қорытындысымен келісесіз бе? Егерде жоқ десеңіз, неліктен?» — деген сұрақ туындайды. Бұл сұраққа жауап бермес бұрын аргументтерді талдаудан бастаймыз. Бірінші сөйлем мәтіннің мақсатын көрсетеді: суыққанды басқарма төрағасының орынбасары қажет. Екінші сөйлем бұл қызметке үміткердің бірінің мәселесін бейнелейді. Үшінші сөйлем аралық қорытындыны: «ол күйгелек адам» екендігін келтіреді. Ал, төртінші сөйлемде осы аралық қорытындының негізінде негізгі қорытынды: «бұл үміткер басқарма төрағасының орынбасары қызметіне сай келмейді» деп келтірілген.

	Ал, енді өзіміздің қорқыныштарымыз жайлы ойлап көрейік. Бізде қорқыныш бар ма? Мысалы, осы кітаптың авторларының бірі жайыннан қорқатындығын айтты. Алайда, жайын адам өміріне шынайы қауіп-қатер алып келетіндіктен жайыннан қорқу қалыпты және рационалды құбылыс деп санауға болады. Бірақ, басқа автор қаздардан қорқады екен. Ал, қаздар дәл қазіргі кезде отыздан асып бара жатқан авторға ешбір айтарлықтай зиян келтіре алмайтыны анық. Өзінің қаздарға деген қорқынышына қарамастан, автор күйгелек адам емес. Әрине, Сіз бұл жағдай автор жайлы болғандықтан оның ешбір құмарлығы жоқ деп айтуыңызға болады. Бірақ, бұл жайлы басқа да көп адамдар куәлік етіп отыр. Яғни, бұл дегеніміз басқарма төрағасы орынбасарына үміткердің де күйгелек адам еместігін көрсете алады ма? Жоқ. Бірақ, мәтінде берілген ақпараттарға сәйкес біз ол адамды күйгелек деген қорытынды жасай алмаймыз. Яғни, үміткер күйгелек адам болуы шарт емес. Осыған байланысты кадр бөлімі үміткерлерді өз қабілеттерін көрсету мүмкіндіктерінен айырмас бұрын олар жайлы көбірек біліп алулары қажет. Егерде кадр бөлімінің бұл үміткерді жұмысқа алу ниеттері мүлдем болмаса, олар жай ғана жұмыс шетелдік жол сапарларға толы болатындығын, үнемі ұшақпен ұшуды талап ететіндігін, тіпті оған ұшақ ішінде де көп жұмыс жасау керектігі жайлы айтулары мүмкін. Мұндай жағдайда үміткердің өзі де бұл лауазымға сәйкес келмейтіндігін түсінер еді.





4.2. Ұлыбританиядағы критикалық ойлау бойынша емтихандар




	Автордың пікірі бойынша Ұлыбританияда өтетін критикалық ойлау бойынша емтихандар арасындағы ең қызықтысы Thinking Skills Assessment (TSA) Oxford болып табылады. Бұл емтихан екі бөлімнен тұрады: 1-секция (90 минут) және 2-секция (30 минут). 1-секция бойынша оқушылар логика және критикалық ойлау бойынша 50 сұраққа жауап берулері қажет. Әрбір сұрақтың 5 жауап түрлері бар. Ал, 2-секцияда 4 сұрақтың бірінің жауабы бойынша шығарма (1200 сөзден кем емес) жазуы керек. 1-секция және 2-секция нұсқасы бойынша TSA сұрақтарын қарастырайық:



	1-секция нұсқасы бойынша сұрақтар



	1. Қызылордада жыл сайын 500-ге жуық автокөліктер өрті болып жатады. Облыстық әкімшіліктің мәліметтері бойынша көлік жүргізушілердің 10 %-да ғана өрт сөндіргіш құралы бар екен. Осыған сәйкес, егерде әкімшілік көпшілік көлік жүргізушілердің өзімен бірге өрт сөндіргіш құралдарын алып жүрулерін міндеттесе, онда автокөлік өртінің саны азаяр еді.



	Сұрақ: Аргументтегі қате талқылауды анықтаңыз.



	Біз өрт сөндіргіш құралдың өртті алдын алу үшін емес, өртті сөндіру үшін қажеттігін білеміз. Тіпті, егерде біздің көлігімізде 10 өрт сөндіргіш құрал болса да, өрт шығуы мүмкін. Яғни, аргументте көлік жүргізушілерде өрт сөндіргіш құралдардың болуы өрт санын азайтуы мүмкін деген қате талқылау енгізілген.



	2. Миллениум ауылында ҰБТ нәтижелері жыл сайын жақсарып келеді. Бірақ, жергілікті мектеп те, Миллениумдық оқушылар түсетін университеттер де оқушылардың білім деңгейінен айтарлықтай өзгерісті байқап отырған жоқ. Осыған байланысты, смартфондар мен коммуникациялық ұсыныстардың пайда болуы қандай да бір жағдаймен оқушылардың ұпайларының жақсаруына әсер етті деген логикалық тұрғыдан болжам жасауға болады.



	Сұрақ: Берілген аргумент қандай болжамға сүйеніп отыр?



	Бәлкім, бұл бақылаудың альтернативті түсінігі болар. Егерде оқушылар жақсы оқи бастамаған болса, онда жыл сайын Миллениум ауылына келетін ҰБТ нұсқалары жеңілдеп келеді деген болжам жасауға болады. Бірақ, бұл нұсқа аргументте қарастырылмағандықтан автор ҰБТ тапсырмаларының күрделілік деңгейінің тұрақтылығына жол беріп отырғандығын байқаймыз. Автордың жорамалы: ҰБТ күрделілік деңгейі жыл өткен сайын өзгерген жоқ.



	3. Нормалия елінің Денсаулық сақтау министрлігінің баспасөз маслихатында «Ақиқат» газетінің журналисі сол елдің денсаулық сақтау сапасын жақсартуға арналған бюждеттің артатындығы жайлы жоспарды сынға алып, мұндай шараның адамдардың денсаулығына айтарлықтай әсерін тигізбейтіндігін айтты. Өзінің қорытындысына қолдау ретінде Байония және Кедейлия елдердің медициналық статистикалық мәліметтерін келтірді. Байония елдерде адам басына Нормалия елдерге қарағанда 5 есе көп қаржы жұмсалады екен. Бірақ, Байония еліндегі өмір сүру жасының орташа ұзақтығы тура Нормалия еліндегідей болып отыр. Ал, Кедейлия елінде Нормалия еліндегімен салыстырғанда тіпті 10 есе аз қаржы адам басына емес, одан да көп жанға арналған екен. Бірақ, мұнда да өмір сүру жасының орташа ұзақтығында айтарлықтай айырмашылық жоқ болып отыр.



	Сұрақ: Берілген аргумент қандай болжамға сүйеніп отыр?



	Бюджеттің артуы еліміздегі өмір сүру жасының орташа ұзақтығын өзгерте алмайтындығы жөнінде журналистің айтқаны дұрыс. Бірақ, ол тұрғындардың денсаулық сапасын орташа өмір сүру жасының ұзақтығы бойынша белгілеуге болады деп есептейді. Алайда, бұл міндетті емес. Бүйрек ауруына ұшыраған екі түрлі адамның әрқайсысы 60 жасқа дейін өмір сүрулері мүмкін. Алайда, олардың біреуі емделуге көбірек қаржы ала алатын болса, онда ол осы 60 жасына дейін ауруды аз сезініп, ынғайсыздықтарға азырақ душар болар еді.



	4. «Бес» бағасын алу үшін оқушыларға көп жұмыс жасау керек. Осыған сәйкес, егерде оқушы белгілі бір пән бойынша көп жұмыс жасайтын болса, онда ол осы пән бойынша «бес» алуы тиіс.



	Сұрақ: Аргументтегі қате талқылауды анықтаңыз.



	«Бес алу» үшін «көп жұмыс жасау» қажетті шарт болып табылады. Бірақ, қажетті шарт әрдайым жеткілікті жағдай болып саналмайды. Тіпті, егерде оқушы көп жұмыс жасаса да емтихан тапсырған күні оның басы ауырып қалуы немесе қатты қобалжығандықтан өткен материалдарын ұмытып қалуы мүмкін. Осыған сәйкес, дайындалған оқушы міндетті түрде бестік алады деп тұжырымдауға болмайды.



	5. Бокстан жаңа секция ашу — Майқұдықтағы жеткіншектер арасындағы қылмыспен күресудегі ең тиімді тәсіл. Бокс адамдарды өзін өзі ұстауға және белгілі бір тәртіпке бағынуға үйретеді. Жеткіншектер бос уақыттарын көшеде емес, бокс сабағында өткізетін болады. Жаңа бокс секциялары ашылған көптеген жерлерде жеткіншектер арасындағы қылмыстың азайғандығы байқалған.



	Сұрақ: Аргументтегі қате талқылауды анықтаңыз.



	Берілген аргумент «ең тиімді тәсіл» деген абсолюттік тұжырымдамамен бейнеленіп отыр. Мұндай тұжырымдамалар ең аз дегенде үш әртүрлі тәсілдердің тиімділігін қарастырған кезде ғана пайда болуы мүмкін. Бұл жерде футбол, бокс, таэквондо секцияларын салыстырып, содан кейін ғана олардың арасында біреуі әлдеқайда тиімді тәсіл екендігі жайлы айтуға болатын еді. Берілген жағдайда бір ғана тәсіл қарастырылып отыр. Мұндай тәсіл белгілі бір өнім немесе қызметті «Қазақстан нарығындағы № 1» деп атап, оның жақсы жақтарын тізе бастайды да сатылым және жарнама жасауда кеңінен қолданылады. Салыстырмай тұрып бір нәрсені артық (немесе нашар) деп айту ақылға сыймайды. Халық арасында: «Ең жақсысын салыстыру кезінде білесің» — деп айтады.



	2-секция нұсқасы бойынша сұрақтар



	Бұл секция бойынша оқушылар төрт сұрақтың біреуіне жазбаша түрде жауап беруі қажет. Сұрақтардың әрқайсысы Сізге аргументтерді таңдау және белгілі бір пікіріңізді тиімді қорғай алатындығыңызды көрсетуге мүмкіндік береді. Жазбас бұрын не жайлы және қалай жазатыныңыз жайлы ойланып алу қажет.

	1. Банктер бізге не үшін қажет?

	2. Ғылымдағы алға басушылықты қалай бағалауымыз қажет?

	3. Егерде Сіз өзіңіздің іс-әрекетіңізді ақтай алатын болсаңыз, Сіздің іс-әрекетіңіз рационалды дегенді білдіреді ме?

	4. Орташа өмір сүру жасының ұзақтығы қоғамда қандай өзгерістер алып келеді?



	Осы сұрақтардың біріне 30 минут ішінде өз жауабыңызды (600 — 1200 сөз) жазыңыз. Достарыңыздан, ата-анаңыздан да осы сұрақ бойынша жауап жазуларын өтініп және өзіңіздің жауабыңызды салыстырыңыз.





4.3. АҚШ-тағы критикалық ойлау бойынша емтихандар




	АҚШ-та жылына жеті рет (Қазақстанда жылына алты рет) SAT Reasoning Test деп аталатын «американдық ҰБТ» жүргізіліп отырады. Емтиханның мүмкін болатын нәтижелері әрқайсысы сәйкестікте 200–ден 800 ұпайға дейін бере алатын үш тестінің бағасын құрайтын (математика, мәтінді талдау және жазбаша бөлім) 600-ден 2400 ұпайға дейінгі аралықта орналасады. Мәтінді талдау мен жазбаша бөлім бойынша тесті құрылымын қарастырайық.



	Мәтінді талдау (Critical Reading)



	Мәтінді талдау — үш бөлімнен тұратын SAT бөлімі: сөйлемді аяқтау (sentence completion), үлкен оқылымдарға (long passages) және кішкентай мәтіндерге (short passages) қатысты сұрақтарды қамтитын сұрақтардың әртүрлі нұсқалары бар екі 25-минуттық және бір 20-минуттық бөлім. Әрбір бөлім сөйлемді аяқтауға арналған 5–8 сұрақтардан тұрады. Ал, қалған сұрақтар оқылған мәтінді талдауға бағытталған.

	Сөйлемді аяқтауға арналған сұрақтар оқушының сөздік қоры мен сөйлемдердің әртүрлі құрылымы жайлы түсінігін бағалайды. Олардың ішінен сөйлемге логикалық мағына беру үшін бір немесе екі сөзді қою керек. Мұндағы сөздік қор айтарлықтай күрделі және айтарлықтай мықты мектепті сонымен қатар, оқушының өзіндік дайындығын қажет етеді. Классикалық ағылшын тілін және американдық әдебиеттерді оқуды сонымен қатар, әртүрлі бағыттағы мерзімді басылымдардың түпнұсқасын оқуды ұсынады.

	Мәтінді талдау кезінде емтихан тапсырушы қандай да бір үзіндіні (ғылыми кітаптан, журналдан, романнан және т. б.) оқығаннан кейін сұрақтарға жауап беруі керек. Өзара байланыста болатын мәтіндерді (paired passages) салыстыруға арналған тапсырмалар да кездеседі. Негізгі басымдылық әрбір жолды оқып, негізгі ойды түсініп және мәтінді ұйымдастыру құрылымын анықтайтын контекстегі сөздерді түсінуге жасалынады. Әрбір мәтінге арналған сұрақтар саны мәтіннің көлеміне сәйкес келеді.



	Грамматика (Writing)



	SAT-тың жазбаша секциясы тесті мен эсседен тұрады. Тесті қателерді іздеу, сөйлемді дұрыстау және параграфтармен жұмыс жасаудан тұрады. Қателерді іздеу мен сөйлемдерді дұрыстау оқушының сауаттылығы мен грамматикалық тұрғыдан қате сөйлемдерді таба білу қасиетін көрсетеді. Параграфтармен жұмыс жасау мәтіннің логикалық ұйымдастырушылығындағы оқушының түсінігін бейнелейді.

	Эссе жазу 25 минутқа созылады. Барлық эссе негізінен белгілі бір философиялық сұраққа арналған көрсетілген тақырыптарға жазылады. Эссе құрылымы қатаң бақыланбайды. Оқылған кітаптардан, зерттеулерден, тәжірибе немесе оқушының өзіндік бақылауынан алынған мысалдар келтіруге болады. Эссе тақырыптарына арналған мысалдар қарастырайық:

	1. Біз үшін адамдарды олардың әлеуетіне немесе жетістіктері мен тәжірибелеріне қарап баға беру қажет пе?

	2. Лидерлердің өз сенімдері бойынша ма әлде қоғамдық пікірге сүйене отырып басшылық еткені дұрыс па?

	3. Адамдар жаңа дүниелерге өте көп көңіл бөледі деп санайсыз ба?

	4. Біз өзіміздің артық дербестігіміздің кесірінен қоғамның бір бөлшегі болудың не екендігін түсінуден қалдық деп санайсыз ба?

	5. Қоғам әркімге қатысты бірдей әділ бола алады ма? Егерде сіз өзіңіздің ата-анаңызды, атаңызды, әжеңізді тыңдайтын болсаңыз, олардың балалық шағында кітаптың қаншалықты маңызды болғандығына және кітапхана олардың өмірінде қаншалықты маңызды рөл ойнағандығына көз жеткізген боларсыз. Ал қазіргі кезде сіздің компьютеріңіз немесе планшетіңізге мың, тіпті миллион кітап сыйып кетеді. Критикалық ойлай алу қабілетін дамыту үшін жаңашыл түрде және түпнұсқадан көбірек қызықты кітаптар оқыңыз. Солай жасайтын болсаңыз сізді критикалық ойлауға арналған ешқандай емтихан, диктант немесе тесті қорқыта алмайды. Бұл кітап Сіздің досыңыз, кеңесшіңіз болып, жәрдемін тигізеді деп үміттенеміз.



	РЕЗЮМЕ…



	• Орталық Азиядағы дәстүрлі медреседегі негізгі сабақ «мантық» (логика), грамматика, риторика, арифметика және геометрия болып саналған. Қазақ мәдениетінде кеңінен тараған жұмбақтарды шешу және мақал-мәтелдерді түсіндіру жастар арасындағы критикалық ойлау мен логиканы дамытудағы белгілі бір плацдарм ретінде қызмет етіп келген еді.

	• Автордың пікірі бойынша Ұлыбританияда өтетін критикалық ойлау бойынша емтихандар арасындағы ең қызықтысы Thinking Skills Assessment (TSA) Oxford болып табылады.

	• АҚШ-та жылына жеті рет (Қазақстанда жылына алты рет) SAT Reasoning Test деп аталатын «американдық ҰБТ» жүргізіліп отырады.

	• Британдық және американдық критикалық ойлау бойынша емтихандарда ең көп кездесетін сұрақтар:

	1. Берілген мәтінді қалай атар едіңіз?

	2. Автордың басты мақсаты қандай?

	3. Аргументтегі қате талқылауды анықтаңыз.

	4. Берілген аргумент қандай болжамға сүйеніп отыр?

	Критикалық ойлау тесттеріне дұрыс дайындалу үшін көп кітап оқу қажет деп есептеледі. Қазір қазақ тіліне әлемнің ең үздік кітаптары аударылуда. Әзірше, сіздер келесі кітаптарды орыс немесе ағылшын тілдерінде оқи аласыз.



	Newsweek журналы бойынша әлемнің ең үздік 100 кітабы



	1. Соғыс және бейбітшілік. Л.Н. Толстой — 1869

	2. 1984. Джордж Оруэлл — 1949

	3. Улисс. Джейм Джойс — 1922

	4. Лолита. Владимир Набоков — 1955

	5. Айқай мен долылық. Уильям Фолкнер — 1929

	6. Елес. Ральф Эллисон — 1952

	7. Маякқа. Вирджиния Вульф — 1927

	8. Илиада және Одиссея. Гомер — VIII в. до н. э.

	9. Асқақтық және қате түсінік. Джейн Остен — 1813

	10. Таңғажайып комедия. Данте Алигьери — 1321

	11. Кентерберийлік әңгімелер. Джефри Чосер

	12. Гулливердің саяхаты. Джонатан Свифт — 1726

	13. Миддлмарч. Джордж Элиот — 1872

	14. Қиратушылық та келіп жетті. Чинуа Ачебе — 1958

	15. Күлкінің тұңғиығы. Джером Сэлинджер — 1951

	16. Желмен ұшырылған. Маргарет Митчелл — 1936

	17. Жалғыздыққа жүз жыл. Габриэль Гарсиа Маркес — 1967

	18. Ұлы Гэтсби. Фрэнсис Скотт Фитцджеральд — 1925

	19. 22-тұзақ. Джозеф Хеллер — 1961

	20. Ғашығым. Тони Моррисон — 1987

	21. Ашу найзағайы. Джон Стейнбек — 1939

	22. Түн жарымдағы балалар. Салман Рушди — 1981

	23. Тамаша жаңа әлем!. Олдос Хаксли — 1932

	24. Миссис Дэллоуэй. Вирджиния Вульф — 1925

	25. Америка ұлы. Ричард Райт — 1940

	26. Америкадағы демократия. Алексис де Токвиль — 1835

	27. Түрлердің шығуы. Чарльз Дарвин — 1859

	28. Тарих. Геродот — V в. до н. э.

	29. Қоғамдық келісім. Жан-Жак Руссо — 1762

	30. Капитал. Карл Маркс — 1867

	31. Патша. Никколо Макиавелли — 1532

	32. Тәубе. Блаженный Августин — 398

	33. Левиафан. Томас Гоббс — 1651

	34. Пелопоннестік соғыстың тарихы. Фукидид — V в. до н. э.

	35. Сақина иесі. Джон Р.Р. Толкиен — 1954

	36. Винни-Пух. Алан Милн — 1926

	37. Арыстан, сиқыршы және тарс жабылған шкаф. Клайв Стейплс Льюис — 1950

	38. Индияға саяхат. Эдвард Морган Форстер — 1924

	39. Жолда. Джек Керуак — 1957

	40. Убить пересмешника. Харпер Ли — 1960

	41. Библия

	42. Бұрамалы апельсин. Энтони Берджесс — 1962

	43. Тамыздағы жарық. Уильям Фолкнер — 1932

	44. Қара халықтың жан дүниесі. Уильям Дюбуа — 1903

	45. Кең Саргассов теңізі. Джин Рис — 1966

	46. Мадам Бовари. Гюстав Флобер — 1856

	47. Жоғалған ұжымақ. Джон Милтон — 1667

	48. Анна Каренина. Л.Н. Толстой — 1875

	49. Гамлет. Уильям Шекспир — 1603

	50. Король Лир. Уильям Шекспир — 1608

	51. Отелло. Уильям Шекспир — 1622

	52. Сонеты. Уильям Шекспир

	53. Өсімдіктер жапырағы. Уолт Уитмен — 1855

	54. Гекльберри Финның бастан кешкен оқиғалары. Марк Твен — 1884

	55. Ким. Редьярд Киплинг — 1901

	56. Франкенштейн, немесе жаңа Прометей. Мэри Шелли — 1818

	57. Сүлеймен әндері. Тони Моррисон — 1977

	58. Көкектің ұясы жанынан ұшып бара жатып. Кен Кизи — 1962

	59. Қоңырау қалай шылдырлайды. Эрнест Хемингуэй — 1940

	60. Бесінші нөмердегі қырғын, немесе балалардың. Курт Воннегут — 1969

	61. Крестік жорығы. Курт Воннегут — 1969

	62. Малды аула. Джордж Оруэлл — 1945

	63. Масалар патшасы. Уильям Голдинг — 1954

	64. Суыққанды қанішер. Трумен Капоте — 1966

	65. Алтын күнделік. Дорис Лессинг — 1962

	66. Жоғалтқан уақытты іздеу. Марсель Пруст —1913

	67. Терең ұйқы. Рэймонд Чандлер — 1939

	68. Мен өлген кезде. Уильям Фолкнер — 1930

	69. Күн де шығады (Фиеста). Эрнест Хемингуэй — 1926

	70. Мен, Клавдий. Роберт Грейвз — 1934

	71. Ұлдар мен ашыналар. Дэвид Герберт Лоуренс — 1913

	72. Барлық корольдік орта. Роберт Пенн Уоррен — 1946

	73. Бар, таудан айқайлап айт. Джеймс Болдуин — 1953

	74. Шарлоттаның өрмекшілер ұясы. Эдвин Уайт — 1952

	75. Қараңғылық жүрегі. Джозеф Конрад — 1902

	76. Түн. Эли Визель — 1958

	77. Қоян, жүгір. Джон Апдайк — 1960

	78. Кінәсіздік эпохасы. Эдит Уортон — 1920

	79. Тігіншіні тыңда. Филип Рот — 1969

	80. Американдық трагедия. Теодор Драйзер — 1925

	81. Сарышаяндар күні. Натаниэл Уэст — 1939

	82. Шаяндар тропигі. Генри Миллер — 1934

	83. Мальтиялық сұңқар. Дэшиел Хэммет — 1930

	84. Трилогия «Түнекті бастама»:

	Солтүстік сәуле. Филип Пулман — 1995

	Ғажайып пышақ. Филип Пулман — 1997

	Янтарлы телескоп. Филип Пулман — 2000

	85. Өлім архиепископ арқылы келеді. Уилла Кэсер — 1927

	86. Түс жорудың түсіндірмесі. Зигмунд Фрейд — 1900

	87. Генри Адамстың тәрбиесі. Генри Брукс Адамс — 1907

	88. Цитатник. Мао Цзэдун — 1966

	89. Діни тәжірибенің сан алуандығы. Уильям Джемс — 1902

	90. Брайдсхедке қайта оралу. Ивлин Во — 1945

	91. Үнсіз көктем. Рэйчел Карсон — 1962

	92. Жұмыстың, пайыз бен ақшаның жалпы теориясы. Джон Кейнс — 1936

	93. Лорд Джим. Джозеф Конрад — 1900

	94. Осының барлығымен қоштасамыз. Роберт Грейвз — 1929

	95. Изобилия қоғамы. Джон Кеннет Гелбрейт — 1958

	96. Талдағы жел. Кеннет Грэм — 1908

	97. Малкольм Иксаның өмірбаяны. Алекс Хейли и Малкольм Икс — 1965

	98. Атақты викториандықтар. Литтон Стрэчи — 1918

	99. Қара қошқыл өң. Элис Уокер — 1982

	100. Екінші дүниежүзілік соғыс. Уинстон Черчилль — 1954



	«Дайындығы жоқ адамды соғысқа аттандыру сатқындықпен тең».

	Конфуций



	«Адам бар жан дүниесімен ақиқатқа ұмтылуы керек».

	Платон





5. ҒЫЛЫМ ЖӘНЕ КРИТИКАЛЫҚ ОЙЛАУ




	Бұл бөлімде біз ғылым мен ғылым әдістерін, ғылымның шектеулерін, нақты ғылымды жалған ғылымнан қалай айыруға болатынын түсіндіреміз. Сонымен қатар ғылымның медицина саласына толығырақ тоқтап өтеміз.





5.1. Ғылым




	«Белгілі бір себебі бар әрбір құбылыс өзін зерттеуге, тануға бағытталған. Ал, кездейсоқ құбылыстың белгілі, анық және түбегейлі жан-жақты зерттеуге боларлық жолы жоқ».



	ХХ ғасырда Әл-Фарабидің айтып кеткен бұл сөздері бізді қоршаған ортаның әртүрлі құбылыстарды зерттеуші ғылымның маңыздылығы туралы айтып отыр. Ғылыммен сонау Әл-Фарабидің заманында да айналысқан болатын. Ал, қазіргі біздің кезеңде адамзат қызметінің ең мықты саласы болып қалып отыр. Ғылым — ақиқатты іздеу. Ғылым — бақылау және тәжірибе жасау арқылы физикалық немесе табиғи құбылыстарды болжау және түсіндіруге ұмтылатын зерттеу әдісі. Ғылым — біздің өмірімізді, азық-түлігімізді, жұмысымызды, демалыс пен қарым-қатынасымызды өзгертеді. Ғылымның жеткен жетістіктерінің нәтижесін бізді қоршаған орта — үйде, мектепте, көшеде, ғимараттардың барлығынан табуға болады. Бүгінде ғалымдардың ерен еңбектерінің арқасында ғылыми өнертабыстары күнделікті өмірдегі қолайлықты туғызатын, атап айтсақ; тоңазытқыш, қысқа толқынды пеш, кір жуғыш машина т.б. дүниелер жасалынды. Қазірде бұл заттар таптырмас құрал және күнделікті тірлігімізді жеңілдетіп отыр. Ал, автокөліктер: автобустар, ұшақ, кемелер т.с.с. алыс елдерге саяхат жасап және қозғалу мүмкіндігін береді. Интерактивті тақталар, микроскоптар, транзисторлар т.с.с. оқушыларға оқу материалдарын жақсы қабылдауға себепкер болады. Компьютерлер, баспа аппараттары, сканерлер, көшірме аппараты сияқты заттар кеңседегі қызмет өніміндегі жұмысты ыңғайлы етіп оңайлатады. Ғылыми жетістіктер қалыптасқан орташа өмір сүру уақытын ұлғайтуға ықпал ететін, жаңа медициналық құралдар мен жаңа емдік дәрілерді шығару арқылы медициналық қызметтердің жақсаруына мүмкіндік туғызып отыр. Ғылымның көмегімен адамзат біздің ғаламымыздағы әртүрлі құбылыстарды зерттеп, ашып ғана қоймай Жер шарынан тыс жаңа ілімдерді ашу үшін ғарышқа жол тартуда.





	Ғылымның ақиқатты іздеу екендігіне қарамастан, көптеген адамдар ғылым туралы технология жасау құралы ретінде ғана қарайды. Әрине, жоғарыда атап өткен (теледидар, компьютерлер, кемелер, баспа аппараттары т.с.с.) технологияларды ғылыми зерттеусіз жасау мүмкін емес еді. Алайда, ғылымның басты мақсаты бұл технологияларды жасап шығару емес еді. Ғылым бұл технологияларды жасауды емес, әлемді басқарудың негізгі қағидасы мен ұстанымдарын тануға ұмтылуда. Сондай-ақ, егерде ғалымдар ғылыммен де және жаңа технологияларды ойлап табумен де айналысатын болса, көбіне ғылымның басты мақсаты жаңа технологияларды жасау емес деген түсінікте болу қиын. Бірақ, жалпылай алғанда ғылымның көмегімен білім алынып, ал технология арқылы тауар өндірілетіндігін айтуға болады. Ғалымдарды ең алдымен бір нәрсенің қалай жұмыс жасайтындығы қызықтырса, технологтарды ойлап табылған заттың не жұмыс жасайтындығы қызықтырады.





5.2. Ғылыми әдіс




	Ғылымда ең көп тараған әдіс білім алудың жолы болып ғылыми әдіс саналады. Ғылыми әдістің көмегімен ғалымдар атомның құрылымын, жұлдыздардың орналасуын және аурудың себептері мен оларды емдеу жолдарын анықтады. Ғылыми әдістің негізгі этаптарын келесі үлгіде жалпылауға болады:

	1. Мәселенің басын ашу және анықтау.

	2. Сәйкес келетін мәліметтерді жинау.

	3. Гипотезаны құру.

	4. Гипотезаны бақылау немесе тәжірибе жасау жолы арқылы тексеру.



	Қысқаша осы төрт пункт бойынша:



	1. Мәселенің басын ашу және анықтау

	Біздің әрқайсымыз қаржылық, әлеуметтік, адамгершілік және басқа сипаттағы мәселелерді бастан кешіреміз. Біз әртүрлі сұрақтарды шешуге тырысамыз: ЖОО қандай мамандыққа тапсырсам екен? ҰБТ-дан қажетті ұпайды қалай жинасам екен? Жақсы жұмысты қалай табуға болады? Өзіміз қалаған нәрсені жасай отырып, ата-ананың (балалардың, достардың) көңілдерінен қалай шықсам екен?

	Ал, ғалымдар сан қилы мәселелердің шешімін табумен айналысуда. Жерден басқа жерде тіршілік бар ма? Көздің түсін қандай гендер анықтайды? Жануарлар қалай қарым-қатынас жасайды және олардың ақылдары бар ма? Аралар балды қалай жасайды? Ғалымдардың пайымдауы бойынша, сұрақпен басталатын осы мәселелердің барлығына тиянақты бақылау мен тәжірибе жүргізу арқылы жауап беруге болады.



	2. Сәйкес келетін мәліметтерді жинау

	Ғалымдар мәселені анықтаған соң алдын-ала тұжырым жасауға мүмкіндік беретін әртүрлі ақпараттар жинауды бастайды. Материалдар сапалы немесе саны жағынан көп сипатта болуы мүмкін.



	3. Гипотезаны құру

	Ғалымдар табан тірейтін алдын ала тұжырым гипотеза деп аталынады. Гипотеза сөзі ежелгі грек сөзінен — (ὑπό — асты + θέσις — тезис) болжау деген мағынаны береді. Гипотеза — дегеніміз қолдағы дәлелдерге сүйене отырып жасалынатын ғылыми болжам немесе тұспалдар болып табылады.



	4. Гипотезаны тексеру

	Ғалымдар гипотезаны тәжірибе жасау мен бақылау арқылы тексереді. Ғалымдар өздері ұсынған гипотезаның анықтығын зертханада барлық жағдайларды жасай отырып анықтайды. Алайда, ғылымның барлық саласындағы гипотезаларды зертханалық жағдайда анықтай алмаймыз. Мысалы, жер сілкінісі, жанартаулар, ғаламшарлар метеориттер мен астероидтарға қатысты тәжірибе жасау мүмкін емес. Алайда, геологиялық және астрономиялық гипотезаларды далада тексеруге болады. Зертханалық жағдайда немесе далада жасалынған тәжірибелер гипотезаны іске асырып, дәлелдейді немесе жоққа шығарады. Егерде күтілген нәтижелер болып жатса ғалымдардың гипотезаны дәлелденген деп тануына негіз бола алады. Ал, олай болмаған жағдайда ғалымдар гипотеза дәлелсіз деп санай алады.

	Өкінішке орай, ең дәлелді деген гипотезаның өзі қарсылыққа ұшырап жатады. Міне сондықтан да ғалымдар нақты дәлелдерін анықтау үшін мүмкін деген барлық гипотезаларды тексеруді талап етеді. Келесі жағдайда мұндай тексерулердің қалай жүзеге асатыны жөнінде бір мысал алып қарайық:

	5 минутқа өзіңізді нақты өмірде кім екеніңізді ұмытып, ғылым әлеміне сүңгіп көріңізші. Әлі де мектепте оқитындығыңызға қарамастан, Сіз өзіңізді медик-ғалым ретінде сезініп, жуықта ғана оқушылардың математикалық тапсырманы түсіну мен шешу процесінде мүмкіндіктерін жақсартатын «Бәрекелді!» дәрісін ойлап табушымын деп елестетіңіз. Өзіңізді Қазақстан Ұлттық ғылым академиясына сұхбат берушімін деп санаңыз.



	(«С» — Сұхбат алушы)



	С: Сіз ұсынып отырған гипотеза қандай?

	Сіз: Гипотеза «Бәрекелді!» дәрісі расымен де оқушылардың математикалық тапсырманы түсіну мен шешу процесінде мүмкіндіктерін жақсартатындығы анық.

	С: Сіз бұл гипотезаны қалай тексермекшісіз?

	Сіз: Мен «Бәрекелді!» дәрісін өз сыныптастарымның барлығына емтихан тапсырардан бір ай бұрын сыйға тартамын. Ал, емтихан тапсырып шыққан соң олардың нәтижелерін бұған дейінгі емтихан нәтижелерімен салыстырамын.



	(Емтиханнан кейін бір ай өткен соң)



	С: Нәтижелер қандай?

	Сіз: (Жымиып) Менің сыныптастарымның көбісі алгебра пәнінен бұған дейінгі емтихандарға қарағанда көбірек ұпай алыпты. Меніңше, гипотеза дәлелденді деп айтуға негіз бар сияқты!

	С: Қорытындылауға асықпауға кеңес беремін. Шындығында дұрыс нәтиже плацебо әсеріне байланысты болуы мүмкін. Бұл әсерді медиктер 20-ғасырдың аяғында анықтаған болатын. Плацебо әсері дәрігердің (немесе тәжірибе жасаушының) нақты фактор (дәрі, емдеу тәсілі) күтілген нәтижеге алып келуі керек деген ойды қасақана немесе санасыз түрде миға сіңіруіне негізделеді. Фактордың өзі ешқандай рөл ойнамаса да емделушінің дәріге деген сенімі ғажайыптарды жасауға қауқарлы. Егер емделуші дәрі олардың жағдайының жақсаруына әсер етуі қажет деп санаса оларда расымен де жақсару өзгерісі байқалады. Біздің жағдайымызда сіздің сыныптастарыңыздың үштен бірі жақсы нәтиже көрсетуінің себебі «Бәрекелдінің» көмегі емес, ең алдымен дәрінің тиімділігіне өз-өздерін сендіру болып табылады.

	Сіз: Плацебоның тиімділігін қалай азайтуға болады?

	С: Плацебо тиімділігін азайту үшін зерттеуге қатысушыларды (сыныптастарды) екі топқа бөлуді ұсынамын. А және Б топтары. А тобына «Бәрекелді!» дәрісін беріңіз, ал, Б тобына «алдартқыш-дәрі» беріңіз. Алайда топтардың қай-қайсысы да бұл құпия жайлы білмеулері қажет.

	Сіз: Таптырмас ақыл екен. Тура екі айдан соң екінші емтихан болады.



	(Екінші емтихан өткеннен кейін бір айдан соң)



	С: Бұл жолы нәтиже қандай?

	Сіз: (Жымиып) Менің ойымша, гипотеза дәлелді деп айтуға нық негіз бар. А тобында болған, «Бәрекелді!» дәрісін қабылдаған сыныптастардың көбісі алдыңғы емтиханға қарағанда алгебрадан көрсеткен нәтижелері әлдеқайда жоғары болып шықты. Ал, Б тобындағы оқушылардың үштен бірі ғана жоғары нәтиже көрсеткен. Ал, осыған қарап мен плацебо тиімділігі жойылған деп санаймын.

	С: Әлі де тұжырым жасау үшін асықпауыңызға кеңес беремін. Енді нәтижеде күмән болады. Сіз ғалым ретінде тіпті нәтиже гипотезаны нақтыласа да кез-келген нәтижеге абайлап қатынасуыңыз қажет. Бәлкім сіз өзіңізге қажет нәтижені күту барысында алдын-ала болжам жасаған боларсыз. Ал, егер А тобындағы қатысушылар емтиханға жақсырақ дайындалған болса, «Бәрекелді» дәрісі тиімділігінің еш қатысы болмауы мүмкін. Немесе бұл тест болса, А тобының қатысушыларының дұрыс жауаптарды таңдау кезінде тек қана көбірек жолы болуы да мүмкін. Сіз ғалым ретінде барлық күмәндар сейілмейінше, «Бәрекелді!» тиімді дәрі деп санай алмайсыз.

	Сіз: Бұл күмәндарды қалай сейілтуге болады?

	С: Қандай да болмасын барлық күмәндар, егерде басқа ғалымдар да немесе тәжірибешілер бұл тәжірибені жүргізер болса ғана сейіледі. Мысалы, келесі бір сыныпта немесе басқа мектепте. Егерде бұл жағдайда да нәтиже жақсы болатын болса, сол кезде ғана Сіз заңды негізде «Бәрекелді!» тиімді, гипотеза дәлелденді деп нық тұжырым жасай аласыз.

	Сіз: (Терең дем алып) Енді менде «Бәрекелді!» тиімділігі жөнінде көптеген күмән пайда болды. Алайда, менде гипотезаны ғылыми әдіс арқылы дәлелдейтінім немесе жоққа шығарарым жайында еш күмән жоқ. Тіпті, егерде «Бәрекелді!» көмектеспейтін болып шықса да, мен бұл дәріні жақсартуға жұмыс жасайтын боламын.

	Құрметті оқырман, енді қияли әлемді тастап, бұл диалогты критикалық ойлай алатын адам ретінде бағалай аласыз. Бұл мысал арқылы неліктен ғылыми әдіс ғылымда тиімді тәсіл болып табылатындығы сізге белгілі болады. Ғылыми әдістің көмегімен ғалымдар зерттеу барысындағы көптеген күмәндарды сейілте алады. Алайда, барлық күмәндарды жою мен гипотезаны алға жылжытатын дәлелдердің өзі бұл ғылыми зерттеудің нақты соңғы нәтижесі дегенді білдірмейді. Мысалы, барлық күмәндар сейілген соң, «Бәрекелді!» дәрісі тиімді деген жайында гипотеза дұрыс деп санағаннан кейін, біраз жылдан соң дәл сондай ғылыми әдіс арқылы берілген гипотезаны жоққа шығаратын ғалымдар шығуы мүмкін. Яғни, ғылыми зерттеу нәтижелері ешқашан соңғы болып табылмайды.

	Ғылыми гипотезалар мәңгілікке бекітілмейді. Өйткені, оны жоққа шығаратын дәлел қашан болмасын, әйтеуір табылып қалуы әбден мүмкін. Сондай-ақ, ғылыми гипотезаны біржолата жоққа шығару да мүмкін емес. Себебі, қай кезде болмасын гипотезаны дәлелдеп шығатын ғалым шығып қалуы мүмкін. Ғылыми жаңалықтар ашу тарихы ғылыми гипотеза нақты соңғы болып қалмайтынын сирек болса да көрсетіп отыр. Мысалы,16–17 ғғ. италияндық ғалым Галилео Галилей өзінің бір сынағы бойынша ауыр зат жеңіл затқа қарағанда тез құлайды деген Аристотелдің тұжырымдамасын жоққа шығарды. Галилей Пиза мұнарасынан салмағы әртүрлі екі шарды лақтырғаннан соң, екі шар да жерге бір мезетте түскенін ескеріп осындай қорытындыға келген екен.





	Басқа мысал келтіретін болсақ, Жердің жазықтығы туралы түсінік ежелгі халықтар мифінде кездессе, ежелгі Грекияда ғалымдар дәлелдеп шыққан. Бірақ, 15–16 ғғ. италияндық теңізге жүзуші Кристофер Колумб, кейіннен полшалық ғалым Николай Коперник бақылауларының негізінде қарама-қайшылыққа ұшырағандықтан бұл гипотезаны жоққа шығарады. Колумб пен Коперник егерде жер жазық болса, теңізде жүзіп келе жатқан кеменің барлық бөлігі бірдей жылдамдықта көзден таса болуға тиіс деген тұжырымдама жасайды. Алайда, бақылау кезінде олай болмай шыққан. Егерде сіздің теңіз жағасында жүзіп бара жатқан кемеге бақылау жасау мүмкіндігіңіз болса, (мысалы Каспий теңізі) онда Сіз кеменің астыңғы бөлігі үстіңгі бөлігіне қарағанда бұрынырақ көзден таса болатындығын байқаған боларсыз. Мұндай бақылаудың нәтижесінде Колумб ен Коперник Жер жазық болуы мүмкін емес деген тұжырымға келеді. Сонымен қатар, олар кеменің төменгі бөлігі жоғарғы бөлігіне қарағанда бұрынырақ көзден таса болатындығын ескере отырып, Жер домалақ болуы керек тұжырымдамасын жасайды.

	Ал, енді керісінше ойлап көрейікші. Егерде жер жазық болса, жарық түзу сызықта қозғалып келе жатқандығына орай кеменің төменгі бөлігі мен жоғарғы бөлігі бір мезетте көзден таса болатын еді. Ойланып көріңізші, егерде Жер қалай болғанда да жазық болса, кеме теңіз жағалауында бақылағандай болу үшін (кеменің астыңғы бөлігі үстіңгі бөлігіне қарағанда бұрынырақ көзден таса болатындығы) жарық қалай жылжуы керек еді? Жауап қарапайым: жарық түзу емес, қисық және жоғары қарай ілінген болуы қажет. Осы жағдайда, теңізде кетіп бара жатқан кеменің жоғары бөлігіндегі жарыққа қарағанда төменгі жағы теңізге ертерек сіңіп, осы арқылы бұрынырақ көзден таса болады. Яғни, Сіз жарық түзу емес, керісінше қисық және жоғары сызық бойынша қозғалып келе жатқандығын тексеретін болсаңыз, Жердің де жазық екендігін тексеруіңізге болады.

	Бұл арқылы, адамдар жүздеген, мыңдаған жылдар бойы сеніп келген ғылыми гипотезалар келесі бір ұрпақ арқылы жоққа шығарылуы мүмкіндігін көруге болады. Және де болашақта сіздің біреуіңіз құрметті Колумб пен Коперниктің тұжырымдамаларын жоққа шығаратын басқа да жаңа гипотеза ұсынуларыңыз әбден мүмкін.





5.3. Ғылымның шектеулері




	Критикалық ойлаушы ретінде сіз ғылым кемшіліксіз емес, белгілі бір шектеуі бар екендігін мойындағаныңыз жөн. Ғылым барлық сұрақтарға жауап бере алмайды. Ғылым, бақылай, санай, өлшей және тәжірибе негізінде тексере алатын дүниелермен шектеледі. Алайда, ғылым мынадай сұрақтарға жауап бере алмайды: Өмір сүрудің мақсаты бар ма? Адам өміріндегі ең маңызды не нәрсе? Адамдардың көтеретін қайғыларында белгілі бір мағына бар ма?

	Сонымен қатар, ғылым не жақсы, не жаман, дұрыс немесе дұрыс емес, жақсырақ немесе жаманырақ т.с.с. нормативтік сұрақтарға жауап бере алмайды.

	Мысалы, ғылым тағы да мынадай сұрақтарға жауап бере алмайды: Не маңызды: бостандық немесе теңдік? Не жақсырақ: ащы шындықты айтқан ба әлде тәтті өтірік пе? Не жаманырақ: шылым шегу ме әлде арақ ішу ме?

	Бұл сұрақтар өте маңызды. Сондықтан да біз не жақсы, не жаман, не жақсырақ, не жаманырақ және с.с. сұрақтар төңірегінде тоқтаусыз айтыса аламыз. Алайда бұл сұрақтар ғылыми болып саналмайды. Себебі, оларды бақылау немесе тәжірибе арқылы дәлелдеу де, жоққа шығару да мүмкін емес. Мұндай жағдайда ғылыми ой әдісі мен дәлелдер емес критикалық ойлау дағдылары қолданылады.





5.4. Ғылымды псевдо-ғылымнан қалай ажыратуға болады?




	Псевдо-ғылым — бұл нағыз ғылым емес. Ол ғылыми әдіске сүйене отырып, ғылым ақиқатын бүркеуді жүргізеді. Псевдо сөзінің өзі гректің ψευδής, жалған деген мағынасынан шыққан. Псевдо-ғылым көп жағдайда нағыз ғылым ретінде қабылданып, ғалым емес сіздердің көбіңізге оларды бір-бірінен ажырату қиынға түседі. Абырой болғанда, Сізге — критикалық ойлаушыға оны нағыз ғылымнан ажыратуға көмектесетін белгілі бір белгілері бар.



	1. Ғылымның тексеруге болмайтындығы

	Ғылым табиғи әлем сұрақтарына көкейкөз немесе тапқырлық арқылы емес, мұқият бақылау мен тәжірибе арқылы жауап беруге тырысады. Осы арқылы, барлық ақиқи ғылыми тұжырымдар немесе гипотезалар тексерілген болуы қажет. Алайда, барлық кезде ғылыми гипотезаны дереу тексеру мүмкін еместігін ескеру қажет. Мысалы, 1916 жылы Эйнштейн сол кездегі технологияны қолдану арқылы ғарыштық кеңістікте сағат Жерге қарағанда жылдамырақ жүретіндігін дәлелдеген. Алайда, бұл гипотезаны сол мезетте тәжірибе арқылы тексеру мүмкін болмады. Тек он жылдықтан кейін ғана реактивті ұшақтар мен дәлме-дәл көрсететін атомдық сағаттар жасалынған соң ғалымдар Эйнштейн гипотезасын дәлелдеуге мүмкіндіктері болып, оның ақиқат екендігін айтқан.



	2. Бекітілген ғылыми теориялар мен деректерге сәйкес келмеуі

	Ғылым үнемі дамып, өзгеріп отырады. Кей кезде бұл өзгерістер мүлдем жаңа әдістер мен басқа да ғылыми көзқарасты алып келеді. Псевдо-ғылым бұған дейін бекітілген ғылыми теориялар мен деректерге сәйкес келмейтін білімге сүйенсе, ақиқи ғылым бекітілген ғылыми білімді жоққа шығармайды, керісінше соған сүйене отырып, оны әрі қарай дамытады.



	3. Дәлелдердің бұрмалануын елемеу

	Ғылым әрдайым біршама сенімді гипотезаны алға жылжыту үшін өз гипотезасының жалғандығын көрсетуге тырысады. Мұндай себепке байланысты ғалымдар дәлелдердің бұрмалануынан қорықпаулары қажет. Керісінше, бұл бұрмалануды ғылыми әдіс процесінде пайдалы сын ретінде қабылдауы қажет. Псевдо-ғылым қарама-қарсы, яғни, үнемі дәлелдердің бұрмалануын елемейді.



	4. Нақты емес тілді қолдану

	Псевдо-ғылымда түсінікті және арнайы тілмен жеткізілмеген тұжырымдар көп таралған. Атап айтар болсақ, мынадай астрологиялық болжам: «Келесі аптаны сіз жемісті өткізесіз» ғылыми гипотезаға жатпайды. Себебі, «жемісті» ұғымы нақты бір нәрсені білдірмейді және оны зертханалық немесе дала жағдайында бағалай алмайды.



	5. Дамымайтындығы

	Ғылым бір орнында тұрмайды. Үнемі дамып, жаңа білім көкжиектерін ашып отырады. Псевдо-ғылым, керісінше, дамымайды. Әсіресе, егер жаңа білім осыған дейінгі псевдо-ғылым теориясын жоққа шығаратын болса жаңа білімді құп көрмейді.



	6. Зерттеу жүргізуге аса қатты құлшыныс танытпайды

	Ғылым үнемі сұрақтар қойып және оны шешіп отырады. Гипотезаларды тексеріп, одан да терең білімді іздейді. Бір сөзбен айтқанда, ғылым үнемі зерттеумен айналысады. Псевдо-ғылым керісінше, зерттеу жүргізуге құлшыныс танытпайды.

	Ғалымдар, әрине мінсіз емес. Сондықтан да, ақиқат ғылымның өзі кей кезде жоғарыда көрсетілген ерекшеліктердің бір немесе екеуін бейнелеуі мүмкін. Бірақ, егерде ғылым бұл ерекшеліктердің бірнешеуін көрсететін болса, бұл псевдо-ғылым екендігін дәлелдейтін мықты бір белгі болып табылады.



	Кесте 5.4.1. Ғылым мен псевдо-ғылымның 6 ерекшеліктері



	1.



	Ғылым

	Бақылау немесе тәжірибе арқылы мұқият тексерілетін тұжырымдама жасайды



	Псевдо-ғылым

	Бақылау немесе тәжірибе арқылы мұқият тексеру мүмкін емес немесе өте қиын болатын тұжырымдама жасайды



	2.



	Ғылым

	Қалыптасқан ғылыми теория мен деректерге сәйкес келетін тұжырымдама жасайды



	Псевдо-ғылым

	Қалыптасқан ғылыми теория мен деректерге сәйкес келмейтін тұжырымдама жасайды



	3.



	Ғылым

	Деректердің бұрмалануын құп көреді



	Псевдо-ғылым

	Деректердің бұрмалануын құп көрмейді және елемейді



	4.



	Ғылым

	Нақты, түсінікті тілді қолданады



	Псевдо-ғылым

	Нақты емес, түсініксіз тілді қолданады



	5.



	Ғылым

	Үнемі алмасады, дамиды



	Псевдо-ғылым

	Дамымайды



	6.



	Ғылым

	Салмақты және шираған зерттеуге негізделеді



	Псевдо-ғылым

	Зертеу өткізуге салмақты шешімдер қабылдамайды





5.5. Медицинадағы критикалық ойлау




	Кітап, газет, журнал мен теледидар және интернетте ғылыми зерттеуге сүйенген әдіс пен дәрілік құралдың тиімділігі туралы тұжырымдамамен жиі кездескен боларсыз. Олар көбінесе: «Ғылыми зерттеу А дәрісі (немесе емдеу әдісі) расымен де симптомдарды жеңілдететіндігін / Б алдын алатындығын көрсетіп отыр». Дегенмен, мұндай тұжырымдаманың көбі сенімді және олардың бір бөлігі теріс түсінікте болып, сізді адасушылыққа алып келуі мүмкін. Медициналық тұжырымдарға ерекше сақ болу қажет. Себебі, оған көзсіз сену сіздің денсаулығыңызға зиян әкелуі мүмкін!

	Сіз келесі тұжырымдаманы қалай қабылдар едіңіз?

	Егерде ғалым болмасаңыз, ғылыми зерттеуге деген мына шақыруларды қалай бағалайсыз?

	«Журналдағы «Пайдалы тағам» мақаласы елу адамға жүргізілген ғылыми зерттеу бойынша, бір жыл ішіндегі пайдалы тағаммен тамақтану адамның асқазанындағы жараны жоғалтуы мүмкін екендігін көрсетіп отыр».

	«Мың қазақстандыққа жүргізілген зерттеу, климаттық ерекшелікті ескергенде барлық қазақстандықтар өз дастархандарында қазы-қартаны қолданулары қажет екендіктерін көрсеткен».

	Көп жағдайда жоғары білікті ғалым-дәрігерлердің ұсыныстары мен сенімді ақпарат көзіне сүйенуге болады. Бірақ, мұндай жол сілтер дүние болмаған жағдайда да критикалық ойлаушы медициналық зерттеу туралы тұщымды тұжырым жасай алады. Ол үшін сізге медициналық зерттеудің бірнеше сипаттамасы мен шектеуін түсіну қажет.



	Бір реткі зерттеу



	Медициналық зерттеу жүргізу мұқият жұмысты қажет етеді. Бірақ, әрдайым зерттеу барысында зерттеу нәтижесіне кері әсер ететін әртүрлі жағдайлар кездесіп жатады. Тіпті, ғылыми зерттеу танымал ғылыми журналда жарияланған болса бұл жоғары сапалы екендігіне кепілдік бола алмайды. Зерттеудің төмен нәтижеге ие болуына әсерін тигізетін келесі жағдайларды атап кетсек болады:

	1. Күтілген нәтижеге қатысты ғалымдардың теріс пікірде болуы нәтижені бұрмалауы мүмкін.

	2. Іріктеу өте кішкентай және алдын ала ойластырылмаған болуы мүмкін.

	3. Мәліметтерді статистикалық талдау кезінде қате кетуі мүмкін.

	4. Мәліметтердің қолдан жасалынуы сирек кездеседі. (күтілген нәтижені алу мақсатында).



	Осы және басқа да қателіктерді мүмкіндігінше азайту үшін және расымен алдын ала, нақты нәтижеге келу үшін, ғалымдар зерттеу мәліметтерін бірнеше рет басқа да іріктеулерде көрсетулері қажет. Егерде «Бәрекелдімен» болған мысалды еске алатын болсақ, Қазақтан Ұлттық ғылым академиясының ғалымдары Сізге басқа мектептер мен параллель сыныптарға тәжірибе жүргізіп көруге кеңес берген болатын.



	Қарама-қайшы нәтижелер



	Бәлкім, Сіз келесі ғылыми тұжырымдамамен кездескен боларсыз: «С дәруменін қолдану тұмау кезінде жәрдемдеседі», ал келесі жерде «С дәруменін қолдану тұмау кезінде жәрдемдеспейді». Сіз бұл тұжырымдардың қайсысына сенесіз?

	Егер Сіз ғалым болмасаңыз, бұл тұжырымдардың қайсысы дұрыс екендігін шешу сізге қиынға түседі. Әртүрлі зерттеулердің қарама-қайшы нәтижелері кезінде критикалық ойлай алатын адамға ол тұжырымдардың біріне ғана сенуге болмайды. Әлдеқайда көп адам қатысқан, неғұрлым мұқият жасалынған жаңа зерттеуді күтуі қажет.



	Бекітілген деректерді жоққа шығаратын зерттеу.



	Сіз бір ғылыми журналдан «қант артық салмақтан арылуға көмектеседі деген» сенсациялық бір жаңалық оқыдыңыз деп елестетіңіз. Сіз оны қалай қабылдар едіңіз? Егерде сіз өзіңіздің бірнеше килограмм артық салмағыңызды тастай алмай жүрген болсаңыз, осыған дейін өзіңізді тиып келген: тәтті нан, шеколад, тоқаш, т.с.с. сатып алуға қуана-қуана жақын маңдағы дүкенге жүгірер ме едіңіз?

	Әрине, жоқ. Критикалық ойлай алатын адам ретінде Сіз бұл сенсациялық зерттеу бір рет қана өткізілгендігін, әлі ешбір ғалым мұны қайталамағандығын түсінуіңіз қажет. Екіншіден қанттың пайдасы жайлы бұл жаңалық дәлелді деректермен бұрыннан қалыптасқан, көптеген жылдар бойы сан рет тексерілген тұжырымға қарсы. Әрине, қант артық салмақтан арылуға көмектесуі мүмкін, бірақ, бұл тұжырымға сену үшін, Сізге келесі мұқият жасалынған зерттеу нәтижесін күтуге тура келеді. Ал, егерде көптеген ғалымдар көптеген емделушілерді тарта отырып, мұқият зерттеу негізінде бұл гипотезаны дәлелдесе, мархабат, қалағаныңызды жеп арықтауды күте беруіңізге болады.



	Жануарларға жасалынған зерттеу



	Жануарларға жасалынған зерттеулер ғалымдарға адамдардың ауруларын ұғыну мен емдеу тәсілін жақсы түсінуге мүмкіндік береді. Мұндай зерттеулер дәрінің, емнің, емдеу тәсілінің кейбір мүмкін болатын қосымша және жағымды әсері туралы мәліметтер беруі мүмкін. Бірақ, мұндай зерттеулерден де абай болған жөн. Өйткені, жануарға пайдалы немесе зиянды болған дүние адам ағзасына дәл сондай әсер ететіндігіне ешқандай кепілдік бере алмайды. Бұл жануар мен адам ағзасындағы генетикалық, физиологиялық айырмашылықтарға байланысты. Яғни, қарапайым тілмен айтқанда, адам жануар емес. Медицина саласындағы атақты жазушы Виктор Конның сөзімен айтсақ:

	«Ғалымдардың басты міндеті жануарды дұрыс таңдауда болып келеді. Жануарлар адам ауруын зерттеу үшін үлгі болып табылады.

	Мысалы, сауыт арқалаушы жәндік — алапесті, мысық — саңыраулықты, шимпанзе — СПИДті, тышқан — қатерлі ісік пен қояншықты, егеуқұйрық-қартаю мен диабетті зерттеу үшін қолданылады. Алайда, бірде-бір жануар адамның кез-келген ауруы үшін толық қанағаттанарлықтай үлгі бола алмайды.

	Адамның өліп кетуі мүмкін болатын морфин мөлшері ит үшін тек қана тыныштанарлықтай болып табылады. Күшән ерітіндісі адамға қатерлі ісік алып келсе, жануарларға ондай әсері жоқ».

	Виктор Кон сөзінің негізгі мағынасы неде екендігін ойланып көріңізші? Жануарларға жүргізілген зерттеулер нәтижесі адам ағзасында да дәл сондай болады дегенге көзсіз сенуге болмайтындығын айтып отыр. Критикалық ойлай алатын адам ретінде Сіз «ғылыми зерттеулер С дәруменін қабылдап жүрген адамдарда жүрек талмасы пайда болу қатері бар» деген сияқты тұжырымдар адамдарға емес, жануарларға жасалынған зерттеулерге негізделіп айтылуы мүмкін екендігін түсінуіңіз қажет. Ал, егерде зерттеу жануарларға жүргізілген болып шықса, Сізге мұндай тұжырымдарға шүба келтіріп қарауыңызға кеңес береміз.



	Медициналық дүмшелікті қалай тануға болады?



	Критикалық ойлай алмайтын адам үшін медициналық дүмшелікке бой алдыру оңай болады. Медициналық дүмшелік — қаржылық табысты молайту мақсатында сапасыз және дәлелденбеген тауар мен қызметті ұсыну болып табылады. Ұтымды қолданушы ретінде Сізге өз денсаулығыңыз бен қаржыңызды сақтау үшін медициналық дүмшелікті танып-білуіңіз қажет. Медициналық дүмшелікті танып — білуші мамандар сіздің өміріңізді жеңілдетіп отыр! Төменде медициналық дүмшеліктің жалпы сипаттамасы келтірілген:

	1. Сәт сағатта, еш ауруды сезінбейтін емдеуді уәде етеді.

	2. Бұл тауарды өздері қолданбаса да, танымал әртіс, әнші, спортшылардың сөздері қолданылады.

	3. Онша танымал емес, тірекуде жоқ клиника және оқу орындарында жұмыс жасайтын профессор, докторлардың сөздері келтіріледі.





	4. Псевдо-ғылым жаргондары қолданылады. Мысалы, кез-келген ауруды немесе қал-ахуалыңызды емдеуге уәде берудің орнына медициналық дүмшелер «иммундық жүйеңізді нығайту», «ағзаңызды табиғатпен үндестікке алып келуді» және с.с. нәрселерді уәде етеді.

	5. Бір реткі селқос жасалынған зерттеуге негізделе отырып ұсынылатын тауарлар сәйкесінше, атақты ғылыми журналдарда жарияланбайды.



	РЕЗЮМЕ…



	• Ғылым-ақиқатты іздеу. Ғылым-бақылау және тәжірибе жасау арқылы физикалық немесе табиғи құбылыстарды болжау және түсіндіруге ұмтылатын зерттеу әдісі.

	• Алайда, ғылымның басты мақсаты бұл технологияларды жасап шығару емес еді. Ғылым бұл технологияларды жасауды емес, әлемді басқарудың негізгі қағидасы мен ұстанымдарын тануға ұмтылуда. Ғалымдарды ең алдымен бір нәрсенің қалай жұмыс жасайтындығы қызықтырса, технологтарды ойлап табылған заттың не жұмыс жасайтындығы қызықтырады.

	• Ғылыми әдістің негізгі этаптарын келесі үлгіде жалпылауға болады:

	1. Мәселенің басын ашу және анықтау.

	2. Сәйкес келетін мәліметтерді жинау.

	3. Гипотезаны құру.

	4. Гипотезаны бақылау немесе тәжірибе жасау жолы арқылы тексеру.



	• Гипотеза сөзі ежелгі грех сөзінен — ὑπόθεσις, (ὑπό — асты + θέσις — тезис) — болжау деген мағынаны береді. Гипотеза — дегеніміз қолдағы дәлелдерге сүйене отырып жасалынатын ғылыми болжам немесе тұспалдар болып табылады.

	• Плацебо сөзі латынның placere — ұнату деген сөзінен шыққан. Медицинада плацебо — бұл дәрілік қасиеті жоқ дәрмек. («жасанды дәрі»). Плацебо әсері дәрігердің (немесе тәжірибе жасаушының) нақты фактор (дәрі, емдеу тәсілі) күтілген нәтижеге алып келуі керек деген ойды қасақана немесе санасыз түрде миға сіңіруіне негізделеді.

	• Гипотезалар мәңгілікке бекітілмейді. Өйткені, оны жоққа шығаратын дәлел қашан болмасын, әйтеуір табылып қалуы әбден мүмкін. Сондай-ақ, ғылыми гипотезаны біржолата жоққа шығару да мүмкін емес. Себебі, қай кезде болмасын гипотезаны дәлелдеп шығатын ғалым шығып қалуы мүмкін.

	• Псевдо-ғылым — бұл нағыз ғылым емес. Ол ғылыми әдіске сүйене отырып, ғылым ақиқатын бүркеуді жүргізеді. Псевдо-сөзінің өзі гректің ψευδής, жалған — деген мағынасынан шыққан.

	• Псевдо-ғылымның 6 белгісі:

	1. Бақылау немесе тәжірибе арқылы мұқият тексеру мүмкін емес немесе өте қиын болатын тұжырымдама жасайды.

	2. Қалыптасқан ғылыми теория мен деректерге сәйкес келмейтін тұжырымдама жасайды.

	3. Деректердің бұрмалануын құп көрмейді және елемейді.

	4. Нақты емес, түсініксіз тілді қолданады.

	5. Дамымайды.

	6. Зерттеу өткізуге салмақты шешімдер қабылдамайды.

	• Медициналық зерттеудің бірнеше сипаттамасы мен шектеулері:

	• Бір реткі зерттеу

	• Қарама-қайшы нәтижелер

	• Бекітілген деректерді жоққа шығаратын зерттеу

	• Жануарларға жасалынған зерттеу



	ПРАКТИКАЛЫҚ БӨЛІМ



	А. Өз-өзіңді тексеру мен талқылауға арналған сұрақтар



	1. Ғалымдардың технологтардан қандай айырмашылықтары бар?

	2. Ғылыми әдістің мақсаты неде? Ғылыми әдіс кезеңдерін атап беріңіз.

	3. Гипотеза дегеніміз не? Неліктен біз ғылыми гипотезаны біржола бекітіп немесе жоққа шығара алмаймыз?

	4. Неліктен бір реткі медициналық зерттеу, ереже бойынша дәрілік емдердің әсері мен емдеу тәсілін ешбір күмәнсіз дәлелдей алмайды? Неліктен мұны жануарларға жасаған зерттеу жасай алмайды?

	5. «Дәстүрлі медицинаның танымал мамандары цитрустық өсімдіктер негізінде емдеу артық салмақпен тиімді күреседі деп айтады. Мамандар 30 емделушіге, сонымен қатар жануарға (егеуқұйрыққа) зерттеу жүргізген. Зерттеу нәтижесі бұл емдеудің тиімділігін дәлелдеп отыр». Бұл ақпаратқа қарап, Сіз цитрустық өсімдік негізінде емдеу тиімді деп санай аласыз ба? Неліктен?

	6. Айдар: «2 апта бұрын мен йогамен айналыса бастадым. Кеше физика бойынша эмтиханнан алғаш рет «4» деген баға алдым. Бұған дейін мен қанша тырыссам да үнемі үштік алатынмын. Меніңше, физикадан маған йога көмектесті!» Осы тұжырымдаманы бағалаңыз. Айдар дұрыс ойлап тұр ма? Неліктен?



	Б. Келесі тұжырымдаманы ғылыми әдіс арқылы тексеруге болады ма? Егер болады десеңіз, қалай? Ал, болмайды десеңіз, неліктен? (жауаптары кітап соңында)



	1. Өзгелерге жақсылық жасау әрдайым жақсы.

	2. Адам-әлемдегі ең ақылды жаратылыс болып табылады.

	3. Қазақстан жерінде 8,5 млн. ағаш өседі.



	В. Келесі тұжырымдаманы бағалаңыз. Сіз қандай псевдо-ғылым сипаттарын көріп тұрсыз? (жауаптары кітап соңында)



	1. Бану: «Ғылыми зерттеу, шөп дәрілер бас ауруын нәтижелі емдейтіндігін көрсетті. Мен оның күшіне сенемін. Өйткені, ол маған үнемі көмектесіп келеді. Мысалы, кеше химия пәнінен эмтиханнан кейін менің басым қатты ауырып кеткен еді. Мен бір шыныаяқ шөп шай ішіп едім, 20 минут ішінде басымның ауырғаны басылды!»

	2. Аскар: «Мен сонау 1984 жылы түсірілген ұшқыш табақ суреті деп танылған суреттің жалған екендігіне сенбеймін. Мен оның бұл қылығын тағы бір рет танымал болуға бағытталған деп санаймын.»

	3. Гүлнәр, графолог (адам жазуы арқылы оның тұлғасы арасындағы байланыс бойынша сарапшы): Сіздің жазуыңыз бойынша Сізге достарыңыздың арасында болған ұнайды. Бірақ жалғыздықты қаламайсыз. Сіз өзіңізді мақтағанды жақсы көресіз. Бірақ, сынағанды ұнатпайсыз.



	«…бар ғылымның өзі қиялдан, ойлаудан туған. Адам осы жаралыстың бір бөлігі, бұл жаралыс табиғаттан бөлек емес».

	Шәкәрім



	«Ойдағы қателік сөздегі қателікті тудырады, сөздегі қателік істегі қателікті тудырады».

	Д.И.Писарев





6. БАҚ ЖӘНЕ КРИТИКАЛЫҚ ОЙЛАУ




	Бұл бөлімде біз өмірімізде алар орны ерекше Бұқаралық ақпарат құралдарын қарастырамыз. Ұсынылған ақпараттың қайсысына ойланып қарау қажеттігін, қандай ақпаратқа сенуге болатынын және қандай ақпарат күмән тудыратыны жайлы сөз қозғамақшымыз. Бұл бөлім сізге күнделікті өміріңізде кездесіп жататын ақпараттарды бағалауда критикалық ойлау дағдысын қалыптастыруға жәрдемдеседі.





6.1. «БАҚ» дегеніміз не?




	Біз бүгінде жан-жағымыздан сансыз ақпараттар ағылып жатқан, ақпараттық ғасырда өмір сүреміз. Ақпаратты радио, телеарна, интернет, газет-журнал, кітапша, тақтайшалар және т.б. арқылы аламыз. Күнделікті қаламызда, елімізде, әлемде болып жатқан оқиғалардан хабардар болу үшін теледидар қараймыз, мақалалар оқимыз. Егерде көңілімізді сергіткіміз келсе, сүйікті сериалымызды немесе ұнаған бағдарламамызды көреміз. Теледидар бағдарламаларын көрген кезде, сабақ арасындағы «үзіліс» сияқты жарнамалық роликтер қосарланып шығып отырады. (Алайда, үзілістер көп жағдайда оқушыларды қуанышқа кенелтсе, ал, жарнама көбінесе ашуыңды туғызады.)

	Сіз өміріңізде қаласаңыз да, қаламасаңыз да кездесіп жататын әртүрлі ақпараттарға қатысты мысалдар өте көп. Осыншама көп ақпараттар ағыны кезінде ненің ақиқат, ненің ақиқатқа жақын екендігін ажыратып жатудың орнына, барлығын қаз-қалпында қабылдай салу жеңілірек болатындығына келісесіз ғой?!





	Сіздің күнделікті естіп, оқып жүрген ақпаратыңыздың көбісі Сізге Бұқаралық ақпарат құралдары немесе БАҚ-масс-медиа деп атап кеткен құрал арқылы жетеді. Неге «бұқаралық»? Өйткені, БАҚ ауқымды көрермендер мен тыңдаушыларға, бұқаралық қабылдауға бағытталған. Бұл мақсатқа жету үшін бұқаралық ақпарат құралдары адамдарды ақпараттандырады, көңілдерін сергітеді, сендіреді. Олар бұл істерін телеарна, радио, интернет, кітапша, тақтайшалар арқылы жүзеге асырады. БАҚ-қа тікелей эфир, жаңалықтар, сериалдар, ток-шоу, бейне баяндар, фильмдер, жарнамалар және т.б. жатады. Алайда, БАҚ ұғымы мұнымен шектелмейді. БАҚ термині ақпаратты тарату ісімен тікелей айналасушы адамдарға да қатысты қолданады. Міне, осылай журналистер, жаңалықтар мен бағдарламалар жүргізушілері, телеоператорлар осы осы БАҚ-қа жатады. Осыған орай, БАҚ өте ауқымды тақырып болып табылады. Бұл бөлімде біз БАҚ-тың ең көп таралған түрі: жаңалықтар мен жарнамаларға көңіл аударамыз.





6.2. Жаңалық




	Біз жаңалықты әртүрлі себептермен біліп жатамыз: қажеттіліктен, қызығушылықтан, уақытты пайдалы өткізу үшін (немесе уақытты бостан бос өткізу үшін), жаңалықтарды достарыңмен, туысқандармен және т.б. талқылауға мүмкіндік алу үшін. Алайда, біз жаңалықты көрген, тыңдаған, оқыған кезде ақпараттың шынайылығына толыққанды сенімді бола алмаймыз. Оңтүстік Қазақстан облысында шыныменде көне мемлекет қалдықтары табылған ба? Қазақстандық оқушылар халықаралық олимпиадада керемет білімділіктерін көрсетті деген рас па? Күдіктінің ұсталуы әділетті ме, әлде бұл тек аяқтан шалу ма? Біз әрдайым осындай және басқа да оқиғаларды оған тікелей оқиғаны көзімен көрген, оған қатысқан адамдардың аузынан ести бермейміз. Көбінесе, біз ақпаратты редакторлар мен операторлар, инженерлер мен басқа да сахна сыртындағы мамандардың көмегімен тележүргізушілер мен журналистер аузынан естиміз.

	Бұқаралық ақпарат құралдары бізге жалпы әлем мен елімізде болып жатқан оқиғалардың бар болғаны азғана бөлігін ғана хабарлап отырады. Былай қарағанда БАҚ қазылар алқасы сияқты жұмыс жасайды. Барлық болып жатқан оқиғалар қатаң іріктеуден өтеді. Осының нәтижесінде БАҚ—тың белгілі бір талаптарына сәйкес келетін оқиғаларды ғана таңдап алады. Ал, біз-ақпаратты қолданушылар болып жатқан жағдайлардың кішкентай ғана бөлігі жайлы ақпаратқа ие боламыз. Трансляция уақытының шектеулігі, мүмкіндіктер мен көрермендер және тыңдаушылардың (біз-ақпаратты қолданушылар) сан алуан қызығушылығына байланысты БАҚ кейбір маңызды оқиғаларды да сүзгіден өткізуіне тура келеді. Бірақ, ең маңызды деген оқиғаның өзі бізге толық контексте емес, журналистердің пікірлері түрінде тек үзінді ретінде жетеді. Танымал жұлдыз немесе саясаткердің сөздері көбінесе қысқа болып келеді де, бізге оны бұл тұлғаның не айтқысы келгенін жорамалдау ғана қалады. Көп жағдайларда БАҚтан жаңалықтар бағдарламасын беру кезінде ақпаратты қысқартатындықтары соншалық, оқиғаның мағынасы өзгеріп кетеді. Ең жаманы, сөйлеген сөзден алынған үзінді, пікірлер, ақпараттардан үзінділер ақиқаттан алыс болатындығы соншалық бізде қате пікір туындауы әбден мүмкін. Алайда, бұл үшін БАҚ-ты сынауға болмайды. Оның орнына, түсіне алмайтындығымызды сынау оңайырақ!

	БАҚ-ты жақсы түсіну үшін мынадай жағдайды ойлап көріңізші: Сіз «Хабар» телеарнасында жұмыс жасайсыз. Ертең «Хабар» телеарнасы қызметкерінде, 100 қазақстандықтармен өз өміріндегі ең қызықты оқиғасымен бөлісуге арналған, сізді қосқанда әрқайсысының 1 минуттық уақыты бар бағдарламаға қатысады делік. Сіз өз оқиғаңызды бар ынты-жігеріңізді жұмсай отырып, өз сезіміңізді көрсете отырып, осы 1 минут ішінде баяндап беріп үлгересіз бе? Осы 1 минут сізге жеткілікті ме?

	Қабылдауы сіздің ақылыңыздың жұмыс жасауын талап ететін мұндай ақпаратты бірлесе отырып беруде, БАҚ көбінесе түсіну үшін аса көп миды қажет етпейтін, тез көңіл аударатын әдістерді қолданады. Сіз қалай ойлайсыз, неге бұлай? Бұл сұраққа бірлесе отырып жауап беріп көрейік. Ол үшін алдымен «Хабар» телеарнасына оралуымыз қажет. Ал, енді сізде өзіңіздің бастан кешкен оқиғаңызды баяндап беру үшін бақандай 30 минутыңыз бар. Бірақ, бұл жолы сөйлейтін адам тек өзіңіз ғана екендігін есте сақтаңыз. Ал, көрермендер кез-келген жалыққан сәтінде тұрып кетіп қалуы мүмкін. Сіз қалай әрекет етер едіңіз? Сіз ең алдымен, көрермендердің назарын аударып ұстап отыратын әдіс іздейтін боларсыз. Өз баяндамаңызды қызықты әрі шытырманға толы ету үшін кейбір жерінде асыра сілтеп, кейбір сәттерді айтпай кетуіңізге тура келеді. Осы мотивацияға сәйкес келетін БАҚ түсіндіруге немесе ақпараттандыруға емес, неғұрлым ауқымды аудиторияның назарын өзіне аударуға бағытталғандығын байқаймыз. БАҚ үшін ауқымды аудиторияның назарын аудару не үшін қажет? Қанша көрермен мен тыңдарманының бар екендігінде шаруасы қанша? Шынымен жаңалықтарды қызықтайтындар жеткіліксіз бе? Осының бәрінің жауабы келесіде көрсетілген. Себебі, БАҚ-тың басты мақсаты жаңалықтар жеткізу болып табылмайды. Сериалдар мен әртүрлі бағдарламалар біздің көңілімізді көтеруге ғана емес, БАҚ өз алдына сан алуан өнімдер мен қызметтерді жарнамалау сияқты тағы бір айтарлықтай маңызға ие мақсат қояды. Сериалдар мен жаңалықтар, радиобағдарламалардың шығуы біздің жарнама мен құлақтандыруды оқып, көріп, тыңдап алуымыз үшін алдымен назарымызды аударып алады. Мұндай жарнамалар мен құлақтандырудың көп болатындығы соншалық, бағдарламаны (жаңалықты, сериалды, ток-шоу т.с.с.) жарнама емес, керісінше жарнаманы солар бөлетіндей болып көрінеді.

	Неліктен БАҚ жарнамаға сонша көп көңіл бөледі? Өйткені, көптеген БАҚ-тар қолданушы біздердің азын-аулақ төлеміміздің арқасында емес, демеушілердің арқасында күн көреді. Бағдарламалар мен жаңалықтарды жасау үшін қомақты қаржы кетеді. Сондықтан да БАҚ жарнаманы көрсетуге мәжбүр. Мысал келтіретін болсақ, Сұлушаш өндіруші-фирмасы «КТК» телеарнасынан ұштанып кеткен шашты қалпына келтіретін жаңа сусабынды жарнамалау үшін жарнама уақытын сатып алады. Телеарна өз кезегінде бұл қаржыны шығындарының орнын толтыру үшін қолданады: жаңалықтарды, бағдарламаларды т.б. жасау мен шығару сияқты. Егерде көрермендер тек қана жаңалықтарды емес, басқа да бағдарламаларды қарайтын болса, жарнама кезінде басқа арнаға ауыстырмайды. Осы арқылы олар Сұлушаш фирмасының жаңалығынан хабардар болады. Егерде бір ай өткен соң жаңа су сабын сатылымы жемісті болып жатса, Сұлушаш фирмасы өз жарнамасын одан да көбірек жарнамалайтын болады. Ал, «КТК» телеарнасының жаңалықтар, бағдарламалар және т.б. дүниелер жасауға қаржысы молая түседі.

	БАҚ көрермендер мен тыңдармандардың назарын өзіне аудару үшін не істейді? Көрермендер мен тыңдармандар қызықты, көңіл көтеретін дүниелерді көруді, тыңдауды, оқуды ұнататындығын есептей отырып, БАҚ өз күшін толығымен (тіпті, жаңалықтарды тарату кезінде де) ақпаратты неғұрлым көркем және жеңіл түрде беруге салады. Оқиғаның ізімен толық ақпарат бергеннен гөрі БАҚ өз шешіміне қарай жаңалыққа оқиға таңдап, оқиғаны асыра сілтеп немесе бүгіп қалады және оған ешқандай сараптама қосып бермейді. Осының нәтижесінде біздің көбіміз критикалық ойлау дағдысын қолданбайтын (тіпті, критикалық ойлау дағдысын қолдану туралы сұрақ та туындамайтын) жаңа қызықты ақпаратқа ие боламыз.

	Жаңалықтарға беруге арналған оқиғаларды таңдау кезінде журналистер мен редакторлар көбінесе көңіл көтеретін, әсерлі, таң қалдыратын, қорқынышты, әдеттегіден өзгеше, жаныңды баурап алатын дүниелерді таңдайды. Біздің көңілімізді бөлу үшін БАҚ көпшіліктің қызығушылығына жауап беретін — қылмыс, жанжал, табиғи апаттар және т.б. сол сияқты ақпараттарды жиі көрсетеді. Сонымен қатар БАҚ ортақ көңіл күйді білдіретін — өз қауіпсіздігіміз үшін қорқыныш (мысалы, әлемдегі саяси жағдайларға байланысты), зардап шекекендерге кейіс білдіру (мысалы, табиғи апаттарға ұшырағандарға), патриотизм (мысалы, отандастарымыздың халықаралық зияткерлік және спорттық олимпиададағы жеңісіне орай қуану), және басқалар сияқты ақпараттарды көрсетеді.

	Оқиғаларды жаңалықтар үшін іріктеумен қатар, БАҚ біздің назарымызды аудару үшін басқа да әдістерді қолданады. Бұл әдістердің бірі — жаңалықтардың құрылымы арқылы кейбір оқиғаларды маңызды етіп, ал кейбіреулерінің маңызын әлсіретуге болады. Мысалы, газет-журналдар «негізгі» оқиғаларды бірінші бетке орналастыру арқылы ерекшелеп, ал, маңыздылығы аз оқиғаларды келесі беттеріне береді. Редакторлармен басқа да мамандар басты бетке қандай мақала орналасатынын шешеді. Олар оқырманның қызығушылығын ояту үшін мақаланы қалай атауды (үлкен, қара курсивпен ерекшелеп қояды) ойлап, қандай сурет қоюды анықтайды. Егерде критикалық ойлау дағдысын қолданбайтын болса, онда бірінші бетте орналасқан танымал жұлдыздың тойы туралы ақпарат газеттің ортаңғы бетінде орналасқан жуырда болған су тасқыны туралы ақпараттан әлдеқайда маңызды деген пікірге көзсіз сеніп қалуымыз мүмкін. Салыстыратын болсақ, телеарна мен радиоларда редакторлар оқиғаларды «маңыздылығына» қарай рет-ретімен орналастырып, «ең маңызды» деп таныған ақпаратқа жаңалықтың басында молырақ эфирлік уақыт бөледі де, «маңыздылығы аз» ақпараттарды жаңалықтың соңында жүгіртіп қана көрсетіп шығады.

	Жаңалықтардан сіз бен біз үшін соншалықты маңызға ие болмайтын, бірақ өте анық көрсетілген оқиғаны көруге болады. Мысалы, қымбат эфирлік уақыт полицейлік зерттеуді егжей-тегжей көрсетуге арналатындығы кездесіп жатады. Ал, тұрғындардың әлеуметтік мәселелерін, экологиялық апаттар, соғыс және т.б. сияқты ащы тақырыптарды толыққанды көрсетпейді. Олар жайлы ат үсті айтып өтеді. Критикалық ойлай алатын адам ретінде Сіз БАҚ көптеген жылдар бойы қалыптасып қалған мәселелерді зерттеуге, тереңірек оқуға және әсіресе шетелге қатысты болса қомақты қаржы бөле алмайтындығын түсінуіңіз қажет. Ұзақ мерзімді зерттеулер мол қаржыны талап етеді, оның орнына сіздің қалада болып жатқан төтенше оқиға орнына түсірілім тобы мен журналистерді жіберу әлдейқайда жеңіл және арзан.

	Біздің назарымызды аудару үшін жаңалықтарды беру кезінде басқа да әдістерді қолданады. Мысалы, музыканың көмегімен оқиғаның драмматикалық эффектісін молайтады. Бейнематериалды редакторлау арқылы әртүрлі кезде болған оқиғаларды салыстырады. Кейбір кездерде камераны епті техникалық қолданыстың себебінен бейне материал өзгереді, фото-редакторлаудың арқасында маңызды суреттер өзгереді т.с.с. Бұл әдістердің барлығы дерлік біздің назарымызды және іріктелген және кесілген дүниені қабылдауымыз үшін қолданылады. Осыған орай, біз әрдайым сергек және жаңалықты көрген, естіген, оқыған кезде критикалық ойлау дағдымыздың «белсенділігін» оятуымыз қажет.



	Критикалық ойлай алатын адамның іс-әрекеті:



	Критикалық ойлайтын адам БАҚ-тың қармағына ілігіп қалмас үшін, саралай қимыл жасап, келесі сұрақтарды қоя біледі:

	1. Бұл жаңалықтың негізгі мағынасы қандай? Қандай дәлелдер келтірілген? Басқа да ақпарат көздерін тексеріп көру қажет пе?

	2. Жаңалықтың жүргізушісі, журналист, репортер қаншалықты обьективті болып отыр? Олар өздерінің субьективті ойлары мен күні бұрын ойлап алған пікірлерін ұсынып отырған жоқ па?

	3. Бұл жаңалыққа байланысты кең көлемде тағы не өтіп жатыр? Бұл оқиғаға дейін не болды? БАҚ-қа көзсіз сену үшін тағы нені білу керек?

	4. Бұл жаңалық менің пікірімді қалай өзгертуі мүмкін?

	5. Жаңалықты беру кезінде менің назарымды аудару үшін қандай әдістер мен айлалар қолданылды?

	6. Бұл жаңалықтың берілуіне қай жаққа (мемлекетке, ұйымдыққа, компанияға, т.с.с.) тиімді болуы мүмкін?





6.3. Жарнама




	Жарнама сөзі латын сөзінен reclamare, «айқайлау» дегенді білдіреді және екі негізгі мағынасы бар: 1) бір нәрсені кең ауқымда танымал жасауға бағытталған, тұтынушылар мен сатып алушыларды өзіне тартуға арналған хабарландыру, хабарлама және басқа да ісшаралар; 2) танымалдылықты қалыптастыру мақсатында бір нәрсе, бір тұлға туралы мәліметтерді тарату.

	Жарнама сіз бен біздің өміріміздің бөлінбес құрамдас бөлігі болып табылады. Ол біздің өмірімізге белсенді толыққанды жанұя мүшесі іспеттес еніп, өзінің берік орнын алып үлгерді. Жарнамасыз қазіргі өмірді елестету мүмкін емес. Ол бізге әртүрлі қол жетімді тауарлар мен қызметтер жайлы ақпарат беру арқылы көмегін тигізіп отыр. Кейбір кезде жарнама бізге зиянды заттар туралы ескертіп, салауатты өмір сүруге ынталандырады. Жарнама болмаса біз үшін әртүрлі тауарлар сатып алу мен қызметтерді іздеу кезінде шешім қабылдау қиынға соғары сөзсіз. Еңбек нарығының көзқарасы бойынша жарнамалардың арқасында көптеген талантты жарнама жасаушылар, жазушылар, продюсерлер мен әртістер жұмыспен қамтамасыз етіліп отыр. Ал, жарнамадан түсетін пайданың арқасында теле және радио станциялар (әсіресе жекеменшік БАҚ) өмір сүріп келеді. Жарнама бәсекелестік пен бұқаралық қолдануды қалыптастырып (өндірушілер мен тасымалдаушылар арасында), ел экономикасының өсуіне үлес қосады. Жарнама кең ауқымда өндірушілер экономикасын ынталандырады. Мұндай өнім тауар өндірілімінің құнын түсіріп, сатып алушылар үшін бағаның түсуіне алып келеді. Кең ауқымдағы өнімдер бұқаралық қолдануды талап ететіндіктен тұтынушының тауар туралы және оны қайдан сатып ала алатындығы жайлы неғұрлым көп ақпараттануында жарнаманың алар орны ерекше.

	Бір жағынан жарнама біздің жан-жағымыздан шығып мезі қылып жібереді.Сіз өзіңіздің сүйікті телесериалыңызды көріп отырған кезде аяқ-астынан жарнама ролигі шыға келгенде немесе сіз сүйікті музыкаңызды тыңдап отырған сәтті Сізге қажеті жоқ әртүрлі хабарламалар үзіп жібергенде қалай ашуланғаныңызды есіңізге түсіріңізші. Әлеуметтік желілерді қолданушылар жарқ етіп шығып тұратын жарнамалар көңілдерін қалай бөлетіндіктерін жақсы біледі. Жарнама тек қана газет, журнал, телеарна, интернет т.б. арқылы ғана емес барлық жерде қыр соңымыздан қалмайды. Біздің кіреберістегі есігіміз ту сияқты шұбарланып, сан алуан қызметтерді белсенді түрде жарнамалап тұрады. Мысалы, «авто мектепте 2 ай ішінде көлік жүргізіп үйрену», «2 апта ішінде ағылшын тілін меңгеру!», «жоғары білікті бала бағушы» және т.б. Тіпті, мультфильмдердегі танымал тұлғалардың бейнесі салынған (Бір жағынан кім-кімге жарнама жасап жатқаны белгісіз. Мультфильм кейіпкерлері арқылы өндірушілер тек қана балалар тауарын жарнамалап жатыр ма әлде қалай дегенмен олар, балалар тауарлары және мультфильмді жарнамалап отыр ма?!) балалар ойыншығы мен тағамы да бүгінде күнделікті жарнамаланып отыр. Жарнамалар шай қорапшаларында, сусын бөтелкесінде және шеколад қабының сыртында да кездеседі. Олар кинотеатрларда (жоғары буындағы адамдар үшін олар «журнал» ретінде танымал) көркем фильм көру үшін күтіп отырған мезетте алдымыздан трейлер түрінде шыға келетіні тағы бар.

	Бірақ, шындығында біз үшін ең жаманы бізге қатты әсер ететіндігі, құндылықтарымызды өзгертіп, материалдық дүниеге көбірек тәуелді ететіндігі болып отыр. Біз қанағатсыздыққа ұшырап, болған үстіне бола берсе екен деген халге душар бола бастаймыз. Жарнама — күнделікті өмірдегі құндылықтар мен көзқарасты қалыптастыруда аса үлкен күш. Жарнама жасаушылар сатып алушының санасына емес, психологиялық айлаларды қолдану арқылы парықсыз көңіл күйге шақырады. Жарнама жасаушылар белгілі бір құндылықтарды бағалау және басқаларын менсінбеу жолы арқылы біздің ойлау қабілетімізді өзгертеді. Жарнама Сіз, тұтынушы ыңғайлы және байлықта өмір сүруге, қымбат және сүйкімді киінуге, француз әтірінің иісін иіскеуге, пайдалы және пайдасыз (чипсы, гамбургер, кола) тағамдарды жеуге, техниканың соңғы жаңа түрін алуға, қымбат автокөлікте жүруге, т.б. тиіссіз дегенді меңзейді және көрсетеді. Алайда, жарнама сіздің критикалық ойлау қабілетіңіз бен шешіміңізді, сонымен қатар сіздің өз-өзіңізбен еркін болғыңыз келетіндігін менсінбейді. Жарнама, Сіз моральдық құндылықтарға қарағанда материалдық жағдайыңызға көбірек көңіл аударуыңызға алып келеді. Жарнамадағы көрсетілген «Өміріңізге аса қажетті» дүниелерді алу соңында жүрген кезіңізде, өзіңіз де байқамастан теледидар экранындағы немесе компьютердегі, радио мен газет жолақтарындағы кезекті жарнаманың тұтқыны болып шыға келесіз. Сіз саналы, жоғары ұйымдастырушылық тән мораль иесі болып табылатындығыңыздың дәлелі бола алатын өзіңіздің жеке критикалық ойлау қабілетіңізді пайдалануды ұмытасыз.



	Сары тістер



	Көптеген адамдар тістерінің түсі сары болғандығы үшін азап шегеді. Себебі, ол олардың денсаулықтары жайлы хабардар береді деп санап кеткен.

	Ал, шындығында қоңыр көзді болатын сияқты сары тісті болып адамдар дүниеге келеді. Ең қызығы, ақ түстен қарағанда сарғыш түсті эмаль мықтырақ болады екен. Кейбір тіс дәрігерлерінің айтуы бойынша оны ағарту-қылмысқа жатады.

	Шылым мен кофенің кесірінен қарайып кеткен тістерді ағартуға болады. Бірақ, кейбір тіс дәрігерлері бұл жағдайға тіс пастасын қолдану арқылы жетуге болады деп санайды. Ал, басқалары болса, тісті ағарту үшін клиникадағы арнайы құрал ғана көмектесе алады деп санайды. Алайда, мұндай операция тіс жегінің пайда болуына алып келетін эмальді әлсіретіп, көп жағдайда бұзады.

	Таза аппақ тістері бар адамдар жоқ екендігін атап өту қажет. Туылған кезден бастап тістер сарғыш немесе сұрғылт-көкшілдеу болып келеді. Ал, жарнамалардағы аппақ тістері бар бикештер жапсырма немесе протез салғандар.



	Л.П.Паршукова. Физиогномика: покажи мне свое лицо, и я скажу, кто ты. 2007. С. 120



	Жарнама айлалары



	Жарнама сипаттамасы мен қулығын зерттеу Сіз үшін критикалық ойлап, біршама зерек сатып алушы болуға мүмкіндік береді. Алдымен, жарнаманың басты мақсаты тек қана тауар мен қызмет туралы ақпарат беру ғана емес, сатып алушының сол тауар немесе қызметті сатып алуы жөнінде көндіруге және ынталандыруға тырысатындығын белгілеп алайық. Осы мақсат үшін жарнама берушілер жарнаманы ақпараттық және нанымдық етіп қана емес, юморға толы, көңіл көтерушілік пен есте сақталатындай етіп жасауға тырысады. Жарнама жасаушылар бізді кез-келген дүниеге сендіріп, сонымен қатар біздің критикалық ойлау қабілетімізді өшіру мақсатында қолданатын бірнеше жарнама айлалары бар. Оларға мыналар жатады:



	• Дабыл

	• Көңіл күйді білдіретін тіл

	• Құбылғы-сөздер

	• Үлкен және қара әріптер

	• Жағымды әсер қалдыру

	• Жұлдыздарды тарту

	• Әзіл

	• Айрықша ұрандар



	Қысқаша осындай жарнама айлалары жайлы:



	Дабыл



	Жарнама берушілер дабыл қағушы жарнамалар деп аталатын айла арқылы біздің уайымдаушылығымыз бен сенімсіздігімізді оятып және (тіпті) өз-өзімізді төмен бағалауымызға алып келуі мүмкін. Мысалы, Blendamed тіс пастасының жарнамасы аппақ маржандай тістері бар әртіс арқылы жарнамалануы Сіздің онша аппақ емес тістеріңіз жайлы сенімсіздігіңізді оятуы мүмкін. Garnier майына жасалынған жарнама беті «жұмсақ, нәзік және әжімсіз» әртісті көрсету арқылы әйелдердің жасармайтын тері туралы қорқынышын шақыруды көздейді. Жарнамаланып жатқан тауарларды көру кезінде Сіз санадан тыс Blendamed Сізге аппақ маржандай тісті болуға, Garnier теріңізді жұмсақ, нәзік, солмайтындай етуге көмектесетіндігі жөнінде өз өзіңізді сендіре бастайсыз. Бір сөзбен айтқанда, дабыл түріндегі жарнамалар, тауарға жарнама жасау арқылы Сіздің қобалжуыңыз, сенімсіздігіңіз, өз-өзіңізді төмен бағалауыңыз егерде олардың тауарларын қолданатын болсаңыз еш негізсіз екендігіне сендіргілері келеді.



	Көңіл күйді білдіретін сөздер



	Жарнама жасаушылар біздің жағымды сезімдерімізді оятатын сөздерді таңдайды. Ең жиі кездесетін сөз: 1. Тері күтіміне арналған тауарларға қатысты: жұмсақ, жаңа, таза, табиғи, хош иісті, иісі ерекше; 2. Киімге қатысты: ыңғайлы, әсем, сәнді; 3. Тағамға қатысты: сықырлауық, жаңа, табиғи; 4. Электронды тауарларға қатысты: жаңа, сенсорлы; 5. Банктік депозиттерге қатысты: жоғары пайыздық мөлшер, тұрақтылық, жинақтарды басқару ыңғайлылығы; 6. Дәрі-дәрмектерге қатысты: ауыртпайды, өте жылдам, әсерлі; 7. Туризм және демалысқа қатысты: ұмытылмас әсер, жайлы бөлмелер, ғажайып интерьер, энергия қуаты.



	Құбылғы-сөздер



	Құбылғы-сөздер жарнама жасаушыларға біздің критикалық ойлау қабілетімізге қулық жасап, нәтижесінде бізді, сатып алушыларды адасушылыққа бағыттауына мүмкіндік береді. Құбылғы-сөздер мұқият талдау кезінде өзінің негізгі мағынасын өзгертеді (құбылмалы шегіртке тәріздес жәндік өз денесінің өңін өзгерте алатыны сияқты). Жарнамаларда қолданылатын «мүмкіндік береді», «көмектеседі», «күреседі», «… теңгеден басталады», «мүмкін», «мүмкін болуы» мына сөздер құбылғы-сөздер болып саналады. Кейбір жарнамалар өздерінің тауарлары (емдік дәрілер/май/тіс пастасы/…) «А категориясы Б категориясымен күресуге көмектеседі» деп сендіреді. Алайда көптеген сатып алушылар «күресуге көмектеседі» деген түсінікті «емдейді» деп алданып қалады. Ал, шындығында А категориясы тек қана (емдік дәрілер/ май/тіс пастасы/…) денсаулыққа «тиімді әсер етеді» деген мағынаны білдіреді.

	Бутиктердегі жеңілдіктер ше? Мысалы, «бағасы 2000 теңгеден басталатын жейделер» деген бағаны көрсетіп қойса, сізге ұнаған жейде 2000 теңге болады деп ойламаңыз! Көбінесе санаулы жейде ғана 2000 теңгеден, ал қалған көпшілігі әлдеқайда қымбат болады.



	Үлкен және қара әріптер



	Газеттердегі, ғаламтордағы басты ақпарат кішкентай әріппен жазылып тұрған кезде тауарларға арналған жарнамалар үлкен және қара әріппен беріліп сіздің назарыңызды өзіне аударады. Сіз өзіңіздің сүйікті дүкеніңіздің «30 % ЖЕҢІЛДІК» деген хабарламасына үміттеніп, соңынан хабарламаның соңғы бөлігіндегі кішкентай әріптермен жазылған жеңілдіктердің белгілі бір тауарларға ғана арналғандығын білген кезде көңіліңіздің қалай қалғандығын есіңізге алыңызшы. Ал, «СІЗ ЖУЫҚ АРАДА 1 000 000 ТЕҢГЕ АЛА АЛАСЫЗ!» деген үлкен қара әріптермен жазылған тақырыптары бар спам e-mail-дер жайлы не дейсіз? Лотереяға қатысу шартын түсіндіретін кішкентай әріптермен жазылған сөздерге жету үшін сілтеме бойынша жүре беретін адасушылықтар болып тұрады. Егерде сол мезетте Сізде критикалық ойлау қабілеті болып жатса, ұтып алу мүмкіндігі 1 000 000–да біреу ғана екендігін түсінесіз. Тақырыптағы «АЛА АЛАСЫЗ» сөзі — құбылғы сөз екендігін ескеріңіз. Сіз расыменде 1 миллион теңге ала аласыз, бірақ тек қана егерде лотереяға қатыссаңыз және Сіздің жолыңыз болса.



	Жағымды әсер қалдыру



	Жарнама жасаушылар жарнама арқылы Сізге жағымды және жақсы әсер қалдыруға тырысады. Мұндай айла қолданудағы басты мақсат Сіз бұл тауарды ары қарай да сатып алуыңыз үшін ұсынылып отырған тауар жайлы жақсы ойда болуыңызды қамтамасыз ету. Мысалы, сусын жайлы мынадай жарнаманы алып қарайықшы: Жас жанұя табиғат аясында демалыс ұйымдастырды. Әйелі күйеуіне алтын түстес алма сусынын стаканға құйып жатыр. Ал, күйеуі мен балалары бақытты кейіппен сусынды ішіп жатыр. Ата-аналар да, балалары да денсаулықтары жақсы адамдар тәрізді көрінеді. Сусынды ішкен соң барлығы алтыбақан теуіп, балалардың сыңғыр күлкілері естіледі.



	Бұл жарнама сіз үшін қандай әсер қалдыруға тырысады?





	Бұл жарнаманың басты мақсаты — осы сусынға қатысты сіздің жағымды әсеріңізді ояту. Бұл жарнаманың негізге алған аудиториясы жанұя. «Табиғат аясындағы демалыс» сусын қоспалары табиғи іспеттес әсер туындатады. «Денсаулықтары мықты және бақытты әртістер» егерде Сіз және жанұяңыз осы сусынды ішсе, Сіз бен жанұяңыз дәл осындай денсаулықтарыңыз мықты және бақытты болатындай әсер қалдырады. «Табиғат аясындағы демалыс», «сыңғырлаған күлкі», «алтыбақан» — осының барлығы жағымды әсер қалдырып көңіл күйіңізді сергітеді.



	Жұлдыздарды тарту



	Жарнама жасаушылар өз тауарларын (қызметтерін) жарнамалауда атақты әртістерді, әншілерді, шоумендерді, әзілкештерді, жұмысқа жиі тартады. Мұндай айланың басты мақсаты — бұл тауарды (қызметті) сатып алсаңыз Сіз жарнамалап жатқан жұлдызға жақындайтындығыңыз жайлы Сізге әсер қалдыру болып табылады. Егерде ұлттық Көкпар ойынының жұлдызы қымызды жарнамалайтын болса, жарнама жасаушылар қымыздың осы брендін сатып алу арқылы сізді Көкпар жұлдызы сияқты күшті әрі қырағы болатындығыңызға сендіруге тырысады. Мұндай жұлдызды жарнама халықтың тауарды оп-оңай және тез сатып алуларына ықпал ету үшін жасалынады. Оған себеп, қарапайым адамдар үшін жарнамаланып отырған осы және басқа тауарды танымал адамның қолдануы жеткілікті болып саналады.



	Әзіл



	Жарнамадағы әзіл — бұл дегеніміз сіздің назарыңызды толықтай аударып, критикалық ойлау қабілетіңізді ұмыттыруға арналған тиімді айла. Жарнамадағы әзілдің басты мақсаты ұсынылып отырған тауар жайлы (ұсынылып отырған қызмет) есте қаларлық әсер қалдыру болып табылады.



	Айрықша ұрандар



	Айрықша ұрандар мен қысқа аудио/видео/ музыкалық роликтер де ұсынылып отырған тауардың (ұсынылып отырған қызмет) есте қаларлықтай әсерлі болуы үшін қолданылады. Бірақ, біз көбінесе жадымызға әсер ететін ерекше процесстің болатындығын байқай бермейміз. Айрықша ұрандар немесе роликтер қаншалықты әсерлі болса, жарнама соншалықты жылдам есте қалады. Жылдам есте сақтаудың тағы бір әдісі сөздердің қайталануы. Нәтижесінде, біздің алғашқы алған тауарымыз жадымызда ең жақсы сақталған дүние болып қалатындығы жиі кездесіп жатады. Жылдам есте сақтау үшін қажетті тағы бір айла тақпақ үлгісіндегі айтылатын сөздер, ұйқас, буын болып табылады.



	РЕЗЮМЕ…



	• Сіздің естіген және оқығаныңыздың көп бөлігі Сізге Бұқаралық ақпарат құралдары (немесе БАҚ, масс-медиа деп атап кеткен) арқылы жетеді.

	• БАҚ кей мағынасында қазылар алқасы іспеттес іс-әрекет атқарады. Барлық болып жатқан оқиғалар қатаң іріктеуден өтеді. Осының нәтижесінде БАҚ—тың белгілі бір талаптарына сәйкес келетін оқиғаларды ғана таңдап алады.

	• Жаңалықтарға беруге арналған оқиғаларды таңдау кезінде журналистер мен редакторлар көбінесе көңіл көтеретін, әсерлі, таң қалдыратын, қорқынышты, әдеттегіден өзгеше, жаныңды баурап алатын дүниелерді таңдайды.

	• Жарнама (реклама) сөзі латын reclamare сөзінен «айқайлау» дегенді білдіреді және екі негізгі мағынасы бар:

	1. бір нәрсені кең ауқымда танымал жасауға бағытталған, тұтынушылар мен сатып алушыларды өзіне тартуға арналған хабарландыру, хабарлама және басқа да іс-шаралар;

	2. танымалдылықты қалыптастыру мақсатында бір нәрсе, бір тұлға туралы мәліметтерді тарату.

	• Жарнама жасаушылар бізді кез-келген дүниеге сендіріп, сонымен қатар біздің критикалық ойлау қабілетімізді өшіру мақсатында қолданатын бірнеше жарнама айлалары бар. Оларға мыналар жатады:

	1. Дабыл

	2. Көңіл күйді білдіретін тіл

	3. Құбылғы-сөздер

	4. Үлкен және қара әріптер

	5. Жағымды әсер қалдыру

	6. Жұлдыздарды тарту

	7. Әзіл

	8. Айрықша ұрандар



	ПРАКТИКАЛЫҚ БӨЛІМ



	А. Өзін-өзі тексеруге және талқылауға арналған сұрақтар



	1. «БАҚ-қа» анықтама беріңіз. БАҚ-қа не жатады?

	2. Жаңалықтар қызметі үшін таңдалып алынған оқиғалардан кейін көбінесе қандай жаңалықтарды көрсетеді.

	3. БАҚ-тың айласына түсіп қалмау үшін критикалық ойлаушы өзіне қандай сұрақтар қоюы қажет?

	4. «Жарнама» дегеніміз не? Жарнамамен байланысты көңілді сәттеріңізді атап көрсетіңіз?

	5. Теледидар, радио, басылымдардардан басқа жарнамаларды қай жерлерден кездестіруге болады?

	6. Жарнама айлаларын тізіп көрсетіңіз. Осы айлалар қолданылатын әртүрлі жарнамалардан мысал келтіріңіз.



	Келесі тапсырмалар (Б, В, Г) оқушылар мен студенттердің топтасып жұмыс жасауына арналған.



	Б.

	3 адамнан топқа бөлініп, бір күнде жарық көрген әртүрлі 3 газетті (мысалы, Казахстанская правда, Новое поколение, Время) қарап шығыңыз (газетті сатып алсаңыз немесе онлайн қарауыңызға болады). Әрқайсыңызға бір газеттен бөліп беріңіз. Тапсырманың мақсаты үш газетте жарияланған жаңалықтарды іздеуден тұрады. Төмендегі сұрақтарға жауап бере отырып, топта мақалаларды салыстырыңыз:



	1. Бұл жаңалық газеттердің қайсысында көбірек берілгендігін, мақалаларды көлеміне қарай сараптаңыз. Алайда, ұзақ жазылған мақала нақты егжей-тегжелі жазылды дегенді білдірмейтінін есте сақтаңыз. Ол жерде тавтологияны көп қолдануға орай, құр сөз болуы әбден мүмкін.

	2. Мақалалардағы айырмашылықтарды тізбектеп шығу. Егерде мақала қажетті маңызды детальдарды атап көрсетпесе, оның оқырманға әсері қандай? Оқырман бұл жағдайда қандай сұрақтар қоюы керек?

	3. Қай газеттегі мақала осы оқиғаға алып келген жағдайдың өткен-кеткеніне сілтеме жасай отырып, оқиғаны кең ауқымда талқылаған?

	4. Бұл оқиғадан соң мүмкін болатын салдары жайлы қай газетте талқыланған?

	5. Мақалалардың тақырыптарын салыстырыңыз. Әртүрлі тақырыптар сіздің пікіріңізге қалай әсер етті?



	В.

	1. Бұл жаттығу кезінде сіздер жұптарға бөлінулеріңіз қажет. Сағатыңыздағы немесе қалта телефоныңыздағы сағаттың секундомерін қолданып, уақытты белгілеңіз. Кезекпен 10 минут ішінде өзіңіз, балалық шағыңыз, жақындарыңыз, жетістіктеріңіз, болашаққа деген жоспарыңыз және т.б. жайлы айтып беріңіз. Бір-біріңізді тыңдап отырған кезде кейбір нәрселерді түртіп жазып отырыңыз. Бірақта, айтқанның бәрін тізіп жазып шықпаңыз. Осыдан кейін әрқайсыңыз 20 секунд ішінде сынып үшін әңгімелесушіңіз үшін нені маңызды деп санайтындығын дауыстап оқып беріңіз. Уақытты өлшеп тұру үшін бір оқушыны тағайындаңыз.

	2. Осы тапсырмадан соң, 20 секунд үшін таңдап алған ақпаратты сараптамадан өткізіңіз. Бұл ақпарат Сіздің құндылықтарыңыз бен басымдықтарыңызды көрсете алады ма? Сіз оқу, спорттағы жетістіктерге, жанұяға, жоспарларға және т.б. жоғары дәрежеде әсерлене алған кездеріңіз болды ма? Бұл нені білдіруі мүмкін?

	3. Бұл тапсырмада Сіз журналист немесе корреспонденттің рөлін атқарғандығыңызды атап өту маңызды. Сіздің сөзіңізге бөлінген 20 секунд телеарна және радиоқабылдағыштағы жаңалықтарға берілген уақыт іспеттес. Осы тапсырма жөнінде қысқаша пікіріңізді, көзқарасыңыз бен әсеріңізді жазыңыз.



	Г.

	1. 4 адамнан топқа бөлініңіздер. Әрқайсыңызға бір телеарнадан (мысалы, Хабар, Қазақстан, КТК, 31 арна) бөліп алыңыздар. Демалыс күндері бір сағат бойы кез келген бағдарламаны (жаңалықтар, ток-шоу, фильм, сериал) қарап шығыңыз.

	• Секундомерді қолдану арқылы жарнамаға қанша уақыт бөлінетіндігін есептеңіз.

	• Бір сағат ішіндегі эфирлік сағатқа жарнаманың уақыттық арақатынасын есептеңіз.

	2. 1–2 жарнаманы келесі үлгі бойынша сараптамадан өткізіңіз.

	• Жарнама кімге бағытталған?

	• Сіздің назарыңыз бен сеніміңіз үшін қандай айлалар (уайым, көңіл күйге бағытталған сөздер, құбылғы сөздер, үлкен қара әріптер, жағымды әсерлер қалдыру, жұлдыздарды тарту, әзілдер, айрықша ұрандар) қолданылған?





7. НАНЫМ-СЕНІМДЕР, ЫРЫМ ЖӘНЕ ОҒАШ ҚҰБЫЛЫСТАР




	Бұл бөлімде біз әртүрлі наным-сенімдер, ырымдар туралы, сонымен қатар қоғамымыздағы түсіндіруі қиын оғаш құбылыстар жайлы айтамыз. Негізсіз, күмәнді құбылыстарға сеніп қалмауға, қалай критикалық тұрғыдан ойланып қарау қажет екендігін түсіндіруге тырысамыз. Бұл бөлімнің мақсаты оғаш құбылыстарға қатысты Сіздің көзқарасыңызды өзгерту емес, бұл құбылыстардың негізінде болатын кейбір құпиялар мен түсіндірмелерді ашуға тырысу болып табылады.





7.1. Ырымдар




	«Табақ сынса-бақытқа жол ашады», «Жолыңды қара мысық кесіп өтсе-қиындыққа душар боласың», «үйде ысқырма — ақша болмай қалады», «13 саны — сәтсіздікке алып келеді» деген тұжырымдарды қаншалықты жиі естисіз? Сіз осы тұжырымдамаларға сенесіз бе және неліктен?

	Мұндай тұжырымдарға сену — ырым деп аталады. Ырымдар адамзат баласы өмір сүру тарихының барлық кезеңінде болған. Бүгінде миллиондаған адамдар ырымдарға сенуді жалғастырып келе жатыр. Кейбір ырымдар біздің өмірімізге сіңісіп кеткені соншалық тіпті, ырым ба емес пе анықтаудың өзі қиын. Әрбір халықтың өзіне тән ырымдары бар деп саналады. Ол ырымдар сол бір елге ғана тән, кей кезде олар басқа халықтарға да таралып кетіп жатады.

	Егерде осы сұрақтар төңірегінде кеңірек ойланып, тереңірек үңілетін болсақ, критикалық ойлаушы ретінде Сіз өзіңізге: «Неліктен ырымдар жылдар, ғасырлар, мыңжылдықтар бойы өмір сүріп келе жатыр?» деген сұрақ қоюыңыз қажет. Көптеген ырымдар ақылға сыйымсыз, өтірікке жақынырақ болатындығына қарамастан, неліктен адамдар әлі күнге дейін ырымдарға сеніп келеді? Егерде ХХ ғасырдағы білім саласында танымал болған Владимир Мезенцевтің сөзіне құлақ асар болсақ, ырымдар мен наным-сенімдердің осынша көп уақыт өмір сүруінің себебі, біздің қоршаған әлемді қабылдауымыз ақыл арқылы емес, сезім арқылы келетіндігінде болып отыр. Ал, сезім дегенді өзіңіздің үлкен немесе азғантай өмірлік тәжірибеңізде кездестіргендей, егерде оны ақылмен тексеріп көрмесең жиі алдап тұратындығын жақсы білесіз. Сонымен қатар, Мезенцев көп адамдар ойланбастан таңбалар мен ырымдарға сене кетеді деп жазады. Бұл жерде ежелгі аңыздар, дәстүр мен салттар үлкен рөл атқарады. Адам баласы жас кезінен бастап үлкендер айтқан ежелгі аңыздар жайлы көп естіп, ол аңыздардың бүгінгі таңдағы маңыздылығы мен ақиқатқа жақындығы туралы еш ойланбайды. Мұндай жағдайлар көбінесе «біздің ата-бабамыздан», «ежелден бері» келе жатқандығына байланысты сонау ғасырдан ғасырға, бүгінгі таңдағы күнделікті өмірімізден ойып тұрып орын алып үлгерген тұрмыстық ырымдарға қатысты болып келеді.

	Ең алдымен осы терминнің өзін қарастырайықшы. Әртүрлі елдердің, әр қилы уақыттың атақты ойшылдары ырымдарға сыншыл қараған. Ырым туралы олардың пікірлерін тыңдап көрейік:



	«Ырымнан болып ақымақтық жасаған жан, адамдар арасындағы жеккөрініштісі».

	Платон



	«Ырым — адамзат әлеміндегі ең қорқынышты шыбыртқылардың бірі».

	Жан Жак Руссо



	«Ырым өте қауіпті. Оның пайда болуына жол беру-үлкен қорқақтықтың бар екендігін білдіреді. Оған сабырлылықпен қарау — орта ғасырдағы қара түнекті қайтадан жаңғырту мен әдепсіздікпен мәңгілікке келісу дегенді білдіру болып табылмай ма? Ырымдар әлсіздендіріп, санасыздыққа жол ашады».

	Эмиль Золя



	Ал, талқылау сөздігі қандай мағына береді: «Ырым дегеніміз, бір нәрсеге адасушылықтан, бос, сандырақпен, жаңсақ сену болып табылады. Олар: кереметке, ғажайыпқа, бақсылыққа, бал ашуға, заттарға, белгілерге сену; себеп пен байланыстың еш қатысы жоқ дүниенің себебі пен салдарына сену».

	Ырым — көп өлшемді, әртүрлі бағыттары бар: тұрмыстық, сандық, болашаққа, жолы болғыштық пен жолы болмауына, адамның мінезіне, табиғи және ғажайып құбылыстарға және т.б. қатысты болып келеді. Ал, қазір баршамызға таныс ырымды есімізге түсіріп көрейікші. Сіздің критикалық ойлау қабілетіңізді таң қалдыру үшін көп адамдарға таныс емес, тіпті, көне тарихы ұмытыла бастаған ырымдарды келтіреміз.



	«Ни пуха, ни пера!»



	Егерде сіз әлі күнге дейін оқу орнында оқитын болсаңыз, онда сіздің әртүрлі эмтихандарға жиі дайындалатыныңыз анық. Ал, егерде партада өткізген ізгі жылдарыңыз артта қалған кезде әрине, эмтихан алдындағы әбігерге түсіп, алаңдаған сәттеріңізді есіңізге аласыз. Өткен уақыт сияқты қазір де достарыңыз эмтихан алдында «Мамық та емес, жүн де емес!» «сиқырлы» сөзін айтып сәттілік тілейді. Ал, жауап ретінде «сайтан алғыр!» деп айтуыңыз қажет. Ал, сіз бір рет болса да мәселе оқуға қатысты болып тұрғанда мамық пен жүннің, сайтанның қатысы қанша деп ойланып көрдіңіз бе?

	Негізінде бұл тіркестер оқуға қатысты емес, аң аулауға байланысты екен. Ерте кездерде адамдар аң аулаушыны жындар аңдып, аңшының аң аулауын бұзады деп сенген. Сондықтан, аңшы өз олжасына қарай аттанардан бұрын оның туысқандары мен достары «аңшы ешбір сәттіліктен үміттенбейді» жай ғана «табиғатты тамашалап, қыдырып қайтады» деген сыңай танытып, жындарды алдарқатуға тырысқан екен. Аңшы жаргонында мамық — сөзі «құс» дегенді, ал жүн — «аң» дегенді білдіреді. Ырымшыл достары мен туысқандары егерде тура Мамықты да, жүнді де!» деп тілесе жындар аңшылықты дуалап тастайды деп сенген. Аңшылыққа жындардың дуасы жүрмес үшін және аңшыдан алыс жүруі үшін адамдар, жындарды сендіруге керісінше «Мамық та емес, жүн де емес!» деп айтқан. Ал, «сайтан алғыр!» деген жауап та аңшылықты дуаламас үшін қолданылған.

	Яғни, қаншама жыл, бәлкім мың жылдықтар өткен соң да бүгінде біз әлі күнге дейін «Ни пуха, ни пера!» деп жындарды қуып, эмтиханды табысты беруді тілеп жатамыз ғой? Қызық, солай ма?



	«Бірінші сәуір — ешкімге сенбеймін!» («Первое апреля — никому не верю!»)



	1-сәуір — «Күлкі күні», «Ақымақтар күні» деп аталатын халықаралық мереке. Бұл мереке тарихының ар жағында не тұр?

	Шындығында бұл мереке ежелгі көктемнің келуін тойлаудан шыққан және ол да жындармен байланысты екен! 1-сәуір күні адамдар жынның бейнесін бейнелейтін тұлыпты көмген екен. Ал, қыс жындары өзін көмген адамның түрін біліп қалмасы үшін, адамдар беттеріне қалқан киетін болған.

	Яғни, тұлып пен жақындары және таныстарын алдайтын мерекенің бастамасы қыс жындарын алдау салтынан шығып отыр! Бүгінде 1-сәуір, егерде сізді әсіресе жақындарыңыз бен достарыңыз күлкі үшін емес, қалжыңға айналдырса сіз үшін ең бір ұмытылмас мереке болуы мүмкін.



	«Ит ұлуы — өліктің болуы» («Собака воет — к покойнику»)



	Бұл белгі бүгінгі таңда аса танымал емес. Бірақ, 1930-шы жылдарда мұндай сенім қазақ ауылдарында кеңінен тараған болатын. Аштықтан жаппай қырылып жатқан ауылдарда үнемі ұлып жүретін қараусыз қалған иттер көп еді. Біздің арғы аталарымыз бен әжелеріміз иттердің жындарды көретіндіктеріне сенетін. Сондықтан да иттер қатты ұлитын болса, жақында ауылда қандай да бір өлім болады дегенді білдіретін.

	Алайда, біз бұл жағдайлардың барлығын критикалық ойлаушы ретінде сараптайтын болсақ, келесі дүниелерді анықтаймыз. Егерде тамақ болмағанның кесірінен көптеген адамдар көз жұмған болса, онда иттердің жағдайы қандай болған екен? — деген сұрақ пайда болады. Олай болса, олар жейтін тамақ тіптен болмаған шығар. Ал, егерде итте тамақ болмаса оның ұлитыны анық. Ауылдағы көп өлімдердің себебі аштық болса да, тұрғындар үшін иттің ұлуы өлімге себепші деп танылды.



	«Айнаның сынуы бақытсыздыққа алып келеді» («Разбитое зеркало — к несчастью»)



	Халық арасында: егерде айнаны сындырып алсаң, келеңсіздікті күте бер, — деген бір белгі бар. Бұл белгінің негізгі түп-тамыры бізді 13 ғасырда Еуропада айнаны қолдана бастардың сәл алдындағы ерте заманға қарай алып келеді. Айна әлі пайда болмаған кезде адам өз бейнесін судың бетінен көрген кезде бұл құбылысты түсіне алмайды. Ол өз бейнесін егіз-рухы ретінде қабылдады. Ал, айнаны шығара бастаған кезде егіз-рухтың бар екендігіне әлі де сенетін адамдар айнаның сынуын «өзінің егіз-рухының өлімі» ретінде қабылдады.

	Егерде сіз Өзіңіздің егіз-рухыңыз бар екендігіне сенбейтіндер қатарынан болсаңыз, айнаның сынып қалғанына қапаланбаңыз! Айнаның сынуы — Сіз үшін ең алдымен жақын арада жаңа айна сатып алуға біраз ақшаңызды жұмсайсыз дегенді білдіруі мүмкін!



	«Қара мысық»



	Алдыңыздан қара мысық кесіп өте шыққан кезде көңіл-күйіңіз түскен кез болды ма, есіңізге түсіріңізші? Бұл үшін қандай да бір ақталу, мысалы, өзіңізді алдарқату үшін мысықтың толыққанды қара емес екендігі жөнінде мысық бойындағы ақ дақты іздеген кезіңіз болды ма? Және де осылай өз көңіл-күйіңізді көтеруге тырыстыңыз.





	Ал, шындығында осы белгінің ар жағында не жатыр?

	Ерте заманда көпшілік адамдар мысыққа айналып кететін албастылардың бар екендігіне сенетін болған. Ал, мысық жолыңды кесіп өткен кезде бұл мысық қана емес, мысыққа айналған албасты деп сенген! Ал, адамдардың түсінігінде албастылар тек сәтсіздік алып келетін еді. Міне, бұл белгі осылай пайда болған екен.

	Неліктен «қара»? Қара түске деген жеккөрініштілік сонау ертеден туындаған болатын. Тарихқа дейін адамдар қара түсті қауіптілікпен, түнгі түнекпен байланыстыратын болған. Күндіз қатер жақсы көрінетін болғандықтан қорғануға мүмкіндік бар болатын. Ал, түнде жауыңды көре алмайсың. Тек қана қара мысық алғашты тұрмыстық қорқыныш болып қалған жоқ. Игілікті қара түс көптеген мәдениеттерде қайғымен, арам пиғылды күштермен, ақыретпен байланыстырады. Ал, бүгінде бұл түс сырбаздықты, классиканы, тектілікті білдіретіндігін атап өткен жөн.

	Сонымен қатар, барлық елдерде бірдей жолыңды кесіп өткен қара мысық сәтсіздік әкеледі деген түсінік қалыптаспағандығы да анық. Мысалы, Ағылшын елінде қара мысық сәттілік алып келеді де керісінше, ақ мысық жағымсыз жағдайлар ала келеді деп санайды! Осыған орай, критикалық ойлайтын адамда көптеген сұрақтар туындайды.



	«13 саны»



	Сізге 13 саны ұнай ма?

	Егерде Сіз көптеген ырымшыл жандар секілді бұл санның күңгірт күшіне сенетін болсаңыз, онда Сіз 13 санынан үнемі қауіптеніп жүретін шығарсыз. Көп жылдар бойы, тіпті бүгінге дейін адамдар 13-саны жаман ырым деп санап келген. Осыған байланысты кейбір елдердің кіреберісінде 13-нөмерлі пәтерді табу мүмкін емес. Ал, театрлар мен кинотеатрларда 13-ші қатар немесе 13-ші орындық болмайды. Ер адамдар өзінің сүйіктісіне 13 талы бар раушан гүлін сыйламайды. Бұл санға қатысты осыншама мықты сенім қайдан пайда болды?

	Бүгінде біз санаудың негізі ретінде ондық жүйені қолтанатын болсақ, ежелгі римдіктер, қытайлықтар және басқа халықтар 12 санын қолданған. Сонымен қатар 12 санын қосқандағы барлық сандар бүкіл түсінікті және белгілі дегенді білдірген. Себебі, белгісіз дүниелермен қорқынышты және қауіптілік байланысты болғандықтан адамдар 13 саны сәтсіздік алып келеді дегенге сене бастаған.

	«Оқиға Англиядағы футболдан өтетін әлем чемпионатына қатысты болып отыр. Кейбір мықты ойыншыларға «жаман нөмерлер» қалғандығынан басталған болатын. Бұл көптеген жанкүйерлер мен жаттықтырушыларды әбігерге салды. Олардың арасында алаңға арқасында 13 деген жазумен шығуы керек болған атақты португал форварды Эйсебио, аргентиналық Лопец, бразилиялық Денильсон, чилий қақпашысы Оливарес болған еді. Осыдан кейін не болды дейсіз ғой. Чилий епископынан өз елі командасының қақпашысы осындай нөмермен ойнайтындығына қатты алаңдаушылық білідіріп отырғандығы жайлы жеделхат келеді.

	Ал, Португалияда Эйсебионы «басымшылықтан» арашалау үшін арнайы ғибадаттар ұйымдастырылады. «Рухани ұстаздарының» айтқан сөздерінің барлығына сеніп үйренген қарапайым Эйсебионың өзі де аз қобалжыған жоқ. Бірақ, сұмдық жорамалдарға қарамастан, португальдық форвард чемпионаттағы үздік шабуылшы болып танылды. Сол кезде көпшілік, келесі бір осындай жағдайға дейін ауыр сан туралы ұмытып кетті…»

	«Чудеса: Популярная энциклопедия. Том 2»: Қазақ совет энциклопедиясының Бас редакциясы; Алматы; 1991





7.2. Ырымдар мен қоғамдағы наным-сенімдердің қысқаша сараптамасы




	Төмендегі сұраққа тағы бір рет қысқаша жауап беруге тырысайық: Неліктен адамдар ырымдарды ұстануларын қоймайды? Оған әрине, көптеген жауаптар бар. Солардың біразы жоғарыда аталып өтті. Біріншіден, ырымшыл адамдар көбінесе ырымның негізгі шығу тарихы жайлы ойланбайды. Олардың әртүрлі белгілерге, ырымдарға деген қарым-қатынасы мынадай ой пікірге негізделеді: «Белгілерге менің ата-анам, әжем мен атам сенеді. Менің арғы ата-әжем де ырымшыл болған. Міне, сондықтан да мен де ырым мен білгілерге сенемін. Себебі, мен егерде көп жылдардан бері жалғасып келе жатса бұл шындық болуы керек деп ойлаймын». Алайда, критикалық ойлай алмайтын адам келесі сұрақтарға жауап іздемейді: «Менің арғы ата-әжелерім қаншалықты ақиқатқа жақын болған? Себебі, олардың да қателесулері мүмкін ғой?», «Ырымдайтын белгілер бүгінде әлі күшінде, қолданыста ма? Немесе олардың «қолдану мерзімі» ертеректе аяқталған ба?».

	Екіншіден, көптеген адамдар егерде олар көп жағдайлардың ішінде бір рет қана дұрыс айтқан болса да өз сенімдерін белгі күшіне бекітеді. Ал, егерде айна сынғаннан соң келесі күні сіз бір сәтсіздікке ұшырап қалдыңыз делік (мысалы, дүкенде әмияныңызды ұрлап кетті), сіз ең алдымен кеше сынған айна осы сәтсіздікті білдірді деген ойға келесіз. Осыдан кейін Сіз ырымдардың ақиқат екендігіне тағы да көз жеткізесіз. Алайда, Сіз бұл жағдайға дейін 3–4 рет айнаңыздың сынғанын, бірақ ешқандай да бір жаманшылық болмағанын ұмытып кетесіз. Адамзат табиғаты бес рет болған жағдайдың біреуінде ғана белгі шындыққа жанасса біз дәл осы сәйкестікті есімізде сақтаймыз да, оның алдында болған сәйкеспеушіліктер жайлы оңай ұмытып кетеді. Бірақ, бір реткі сәйкестік әлі де ештеңені білдірмейтіндіктен жылдам ой тұжырымдама жасауға әкелмеуі қажет екендігін есте сақтаған дұрыс.

	Үшіншіден, оптимистік тұрғыдан ырымшыл адамдар болады. Олар барлық белгілерді өз пайдасына «орайластырады». Мұндай адамдар белгілердің күшіне көзсіз сеніп қана қоймай, олардың әсіресе сәттілікпен байланысы бар, жақсы дүниелердің барлығына сенгісі келіп тұрады. Ал, сәтсіздікке, бақытсыздыққа және барлық жаман дүниелерге қатысты белгілер ше? Оптимистер мұндай жағдайларда салқындық танытпайды, жаман белгілерді жақсы жағына, жағымды жағдайға қарай жоруға тырысады. Немесе олар тек қана жақсы белгілерге сенеді де, жаман белгілерге көз жұма қарайды.

	Төртіншіден, өздері жаңа белгілер ойлап табатын «креативті бейнелер» деп аталатын ырымшылдар бар. Бұл «жаңашылдардың» белгілері көбінесе тек өздеріне ғана қатысты жақсы жағынан жорылатын болып келеді. Мысалы, оқушы немесе студенттің маңызды эмтихан тапсыратын күнін елестетіп көріңізші. Оқушы ол кезде өткен эмтихан кезінде жеп жоғары ұпай алған шоколадының дәл сондай түрін сатып алады. Және студент міндетті түрде өткен эмтиханда жоғары ұпай жинауға «көмектескен» қаламды тауып алады. Осының барлығы өзіне сәттілік әкелудің кепілдігі ретінде немесе жай ғана сақтану мақсатында жасалынады.

	Ертеректе көбінесе Ауыл шаруашылығы күнінде колхоз, совхоздарда кезекті жұмыс күнінің аяқталуына орай, қазақтың ұлттық ойын түрлері бойынша ат спорт жарысы өткізілетін. Олар: бәйге, көкпар, қыз қуу және т. б… егерде жарысқа басқалармен қатар өткен жылғы жеңімпазды шақыратын болса, ол міндетті түрде өткен жылғыдағыдай киінетіні сөзсіз: сол аяқ киімі, жейдесі, шалбары, міндетті түрде сол ерге отырып, сол кездегі ұстаған қамшысын қолына алады…

	«Чудеса: Популярная энциклопедия. Том 2»: Қазақ совет энциклопедиясының Бас редакциясы; Алматы; 1991





7.3. Бал ашу




	Армандар, ұмтылыс, қалау сияқты сезімдер біздің өмірімізде үлкен орынға ие. Оларға қол жеткізу үшін біз, әрдайым болашаққа жоспар жасап, өзіміздің бүгінгі күнімізбен де өмір сүруіміздің қажеттігін ұмытып кетеміз. Ертең және бізден соң болатын барлық дүние біз үшін белгісіз. Тіпті, біз жоспар құрып қоямыз да олар кейде әртүрлі жағдайларға байланысты орындалмай жатады. Сол себепті, болашақ белгісіз болғандықтан да адам табиғаты үнемі көп жылдан соң, бірнеше жылдан соң, келесі айда, ертең не болатынын білуге немесе болжауға тырысады.

	Бал ашудың сан қилылығы әркез адамдарды өзіне тартып келген. Себебі, олар адамдарға өздеріне белгісіз дүниелерді біліп, болашаққа үңілуге мүмкіндік беретін «көз» сияқты еді. Мезенцевтың сөзіне құлақ асар болсақ, болашаққа үңілуге ұмтылу адамдар еңбекпен айналыса бастаған кезден бастаған: «Көктемде егін салғанда, бақпен айналысқанда адам баласы осы жыл егін жақсы шығады ма жоқ па, уақытында жаңбыр жауады ма, егінді суық өлтіріп кетпейді ме деген сұрақтардың жауабын білгісі келген. Алыс жолға шығып бара жатқанда адамдар, сапарға дайын болу үшін жолдарында қандай қиыншылықтар мен қауіп-қатер бар екендігін білуге тырысқан».

	Адамзат тарихындағы ұзақ жылдар ішінде бал ашудың дамығаны соншалық, қаншама түрлері пайда болып үлгерді. Алақан мен карта арқылы ашатын балдың кең тараған түрінен басқа бал ашудың ерекше түрі де бар. Мысалы, гидромантия — бұл суда ашатын бал, клейдомантия — кілтпен ашатын бал, арифмомантия — сүйекпен ашатын бал, ботаномантия — жапырақтармен ашатын бал, элевромантия — ұнмен ашатын бал, кантомантия — түтінмен ашатын бал және т.б.

	Қазақтар арасында құмалақпен ашатын бал кең тараған. Бірақта, таспиқпен бал ашу, жануардың жамбас сүйегімен бал ашу және түңгі аспанмен бал ашу сияқты басқа да бал ашудың түрлерін қолданған.

	Ал, бүгінгі балгерлер не болжайды және болжамдарын қалай жасайды? Балгерлердің сөздік қорында «Жақында Сіздің өміріңізде үлкен өзгеріс болады», «Мен сізді бейтаныс жерге алып бара жатқан жолды көріп тұрмын», «Сіз бір жылдан соң өз тағдырыңызды кездестіресіз» және т.б. тіркестер жиі кездеседі. Балгерлер абстрактлы және нақты емес, мыңдаған мағынаға ие бола алатын тілді жиі қолданады. Нақты бір нәрсені айтпайды. Олардың сөздері кез-келген адамға сәйкес келе береді. Балгерге барған адам, балгердің айтқан болжамдарын өз қалауынша жорып, өз тағдырына сәйкестендіріп алады.

	Көп балшылар байқампаз келетіндігін атап өту керек. Сонымен қатар, олар жақсы психолог болып табылады! Олар келіп отырған адамның сырт келбетін және оның сөзі мен көңіл-күйінен, іс-қимылынан ішкі жан дүниесін бағалауға тырысады. Осыдан кейін, олар бұл адаммен қандай жағдай байланысты болу керектігін болжайды. Балгерлер өз қулықтарын асырып, түсініксіз бірдеңе айтқан кезде келушінің таң қалғанын байқап қалса, дереу басқаша сөйлей жөнеледі.

	Өз кезеңінде бүкіл Орталық Қазақстанға танымал құмалақшы (құмалақпен бал ашатын адам, құмалақ саны 41 болуы керек) Берден-ата деген адам өмір сүрген. Ол өз «қызметін» 30-шы жылдардың басында ауылдарда голощекиндік билік өкілдері қаталдық таныта бастаған кезде ерекше күштейте түсті: ауылдарды күшпен шаруашылық ауылы жасады, барлығына жұдырық жұмсай бастайды, малдарды жаппай алып артып кеткен, осының нәтижесінде бұл жерлерде адамдардың қазасына алып келген аштық пен кедейлік орын алды. Берден ақсақал ауылдарды аралап әрбір өзіне келген адамдарға, бұл «Алланың қарғысы» шариғатқа бой ұсынбағандықтан (мұсылмандық заңға), бірақ, жуықта Алла Тағала бізге мейіріммен қарап, өмір өз қалпына келеді. Ал, қазір тек қана құлшылық жасау керек, өз күнәларымызды жуып, сабырлылық таныту керек.

	Кейінірек 70-ші жылдары балгер әбден қартайып өз «кәсібін» тастап кетті. Сол кезде одан құмалақпен бал ашудың құпиясы жайлы сұраған кезде Берден-ата: «Мұнда ешқандай да құпия жоқ. Бұл тек өзін-өзі және өзгелерді алдау болып табылады. «Адамдардың қайғыларын сәл де болса азайтып және өзімді асырау қажет болды» деген екен.

	«Чудеса: Популярная энциклопедия. Том 2»: Қазақ совет энциклопедиясының Бас редакциясы; Алматы; 1991





7.4. Астрология және жұлдыз жорамал




	Көп жағдайда адамдардың басым көпшілігі астрономияны астрологиямен шатастырады. Ең қызығы, екі термин де жұлдыздармен байланысты. Және де ежелгі грек тіліндегі Астер (ἀστήρ) — «жұлдыз», номос (νόμος) — «әдет-ғұрып, заң», логос (λόγος) — «ілім». Алайда, егер астрономия — бұл аспан денелерін және олардың жүйелерінің орналасауын зерттейтін ғылым болса, астрология — бұл тек қана аспан денелерін зерттейтін ілім емес, аспан денелерінің іс-әрекетінің адам тағдырына қатысын зерттейтін былайша айтқанда, псевдо-ғылым болып табылады. Егерде астрономдар — ғалымдар болса, ал, көптеген астрологтар көбінесе балгерлер, әртүрлі дүниелерді, болашақты қоса болжаушылар категориясына жатады.

	Ал, жұлдыз жорамал қалай пайда болды? Ежелгі астрологтар жыл бойы Күннің айналып жүретін аспан әлемінің үлкен шеңберін эклиптика деп атаған. Басқаша айтқанда, эклиптика — Күннің айналасында Жердің айналу жазықтығы. Эклиптика — топ жұлдыздар бойынша 12 бөлікке бөлінеді. Астрологтар адам туылған кездегі эклиптиканың жоғары көтерілу нүктесі оның өміріне әсерін тигізеді деп сендіреді. Бұл нүкте жұлдыз жорамал деп аталады. Астрологтар адамдардың болашағы мен тағдыры жайлы болжам жасау үшін «жұлдыз жорамал құрастырады».

	17 ғасырдың өзінде атақты неміс астрономы Иоганн Кеплер бұл екі терминнің қарама қайшылығы жайлы төмендегідей түсіндіріп берді:

	«Астрология — ақымақ қыз. Бірақ, оның аса ақылды анасы астрономия, егерде ақымақ қызы астрология болмаса не істей алар еді. Жарықтың өзі ғана жеткіліксіз. Ал, кәрі ақылды анасынан пайда болу үшін, ақымақ қызы өтірік шындыны араластырып сөйлей беруі қажет. Математиктердің шағымдануы ештеңе емес, егерде қызы ештеңе таппаса анасы аш қалатын еді ғой…»

	Орта ғасырлық астрономдар үшін өзін және жанұясын асырау үшін астрологияны қатар алып жүру қажет болды. Кеплердің өзіне де жұлдыз жорамалдар құрастыруға тура келген. 17 ғасырдағы сияқты қазірде астрология табысы мол бизнес болып саналады. Алайда, бүгінде астрологиямен қоса айналысатын астроном-ғалымдарды жиі кездестіру мүмкін емес. Астрологиямен көбінесе болжаушылар айналысады. Жыл сайын өз жұмыстарында, күнделікті тіршілікте, романтикалық сәттерінде және басқа да қатынастарында «жұлдыздар жорамал жасап жатыр» деген сенімдегі көптеген адамдар астрологтарға барып, қомақты қаржыларын жұмсайды. Басқа да балгерлер сияқты астрологтар да құрастырылған астрологиялық жұлдыз жорамалдың негізінде көптеген келушілердің әңгімелерін қолдана отырып, тиімді жорамалдар жасайды.

	Неліктен миллиондаған адамдар астрологтар жасаған жұлдыз жорамалдарға сеніп келеді? Біріншіден, адамдардың көпшілігі астрологияны қолдамайтын, оның псевдо-ғылым сипатында екендігін дәлелдейтін ғылыми зерттеулермен таныс емес. Екіншіден, «бір аптаға арналған жұлдыз жорамал» (газеттерде, телеарналарда, радиоларда) сияқты қысқа бағдарламалар сенімділік туғызатын тілді қолданып, адамдар тез сеніп қалады. Үшіншіден, адам өте қызықтағыш болып келеді. Сондықтан да жұлдыз жорамал белгісіз, құпия дүниелерді ашады дегенге қалай болғанда да сенгісі келіп тұрады.





7.5. Елестер




	Ұлыбритания мемлекеті — елестердің өмір сүретіндігіне қатты сенетін ел ретінде нақты мысал бола алады. Ұлыбританияда жүз жылдықтар аясында бекіністер мен үйлерде өмір сүретін елестердің өмір сүретіндігіне берік сенім жалғасып келеді. Ел арасында елес туралы қорқынышты көптеген аңыздар бар. Британдық қоғам «елес» деген ұғымға үйреніп кеткендері соншалық, осыған орай күлкілі жағдайлар да болған. Сатушылар ескі үйлер мен бекіністерді сатылымға қойған кезде «елесі бар», немесе жарнамада «елес зиянсыз» деп көрсетіп қоятын болған.

	Елестер жайлы әңгімелер басқа елдерде де кездеседі. Бұл әңгімелер көбінесе бір-біріне ұқсас болып келеді: куәгерлер үнемі елестердің қорқынышты дауыстарын естиді. Ал, егерде куәгерлер елестерді көретін болса, ол негізінен үйде, жалғыз болған кезде болады. Заңдылық бойынша, елестер нашар көрініп, тез жоғалып кетеді. Елестерді жер астынан көрген кездер де болған! Алысқа бармай-ақ, қарапайым баламен болған Қырғызстанның оңтүстік батысындағы Қызыл-Қия шахтасындағы «ерекше» жағдайға көз жүгіртіп көрейік. (Қырғызстанның басты көмір шахтасы жабылмас бұрын болған. Кеңес жылдары кезінде бұл шахтаны жоғары өнімділігіне орай, «Орталық Азияның от жаққышы» деп атаған.) Шахтада практикадан өтіп жүрген студент баламен қызық жағдай орын алады. Ол практикасын өтеп жүрген кезде шахтада аяқ басқан тәрізді қорқынышты дыбыстар естіледі деген сыбыс тарай бастайды. Барлық шахтерлар арасынан бұл дыбыстың қайдан шыққанын анықтағысы келген осы жас студент болады. Міне, осылай ол кенжарға түседі. Бірнеше қадам басқан соң ол әлдебір аяқтың басқан дыбысын естиді. Одан кейін ол құшағын жайған елестің өзін көреді. Студент қатты қорыққанынан көзін жұмған қалпы елеске қарай жүгіріп, қатты құшақтайды да ұйқыға кетеді…

	Бұл оқиғаның студент шахтерларға айтып берген тек бірінші бөлімі ғана. Ал келесі бөлімінде ол тыңдаушыларының көңілін қалдырды. Ол, оянған кезде күңгірт жарық кезінде қабырғадан аққан балшық шапалақпен тартқан сияқты дыбыс беріп, оны шахтерлар аяқ басқан дыбыс деп танығандығын айтты. Ал, елестің өзі қайда? Елес деп жүргеніміз көпір ағаш шегеленген рудалық бағана болып шыққандығын айтып береді. Жалған сезім мен иллюзия студентке рудалық бағананы — елес деп тануға мәжбүрлеген.

	Елестерге қатысты көптеген оқиғалар осылай аяқталған: елестерді иллюзияның әсерінен көрген, ал олардың дыбыстары мен аяқтарының сыбдырын дұрыс түсінбегендіктен естіген болатын. Көп жағдайларда керемет қорқынышты елес деп жүргендері кәдімгі табиғи құбылыстар болып шыққан. Ал, оқиға болған жерді мұқият талдап көрсе «елестерді» көру себептерін анықтауға болады. Көбінесе, елестерді көру иллюзиясы жалғыздықты сезініп жүрген халдегі немесе көп уақыт оңаша қалған адамдарда болады екен. Мұндай жағдайда адам кез-келген дыбысқа, көлеңкеге, желден болып қозғалған шымылдықтың қимылына, т.б. дүниелерге аса сезімталдық танытуы мүмкін.





	Бірақ, жекелей алған кезде қиял әлемінен туған дүниені өтіріктен ажырату қиынға түседі. Қызыл—Қия шахтасындағы студент ақиқатты айтатын жан болып отыр. Ол өзінің ешқандай да елес көрмегендігін түсіндірді. Ал, егерде оның орнында жөні түзу емес жігіт болғанда атақ үшін немесе өз қаласында, елінде танымал болуға деген ұмтылысы шахтадағы «елес» жайлы екінші бөлім ашып айтпайтын еді. Жәнеде көптеген «елес куәгерлері» танымалдылық пен басқа да жеке пайда үшін әшкереленіп қалатын болған. Ал, өтірікті мойындамайтын қазірде осындай «куәгерлер» қанша қалды? Ал, адамдардың бұрмаланған әңгімелерінен кейін бүгінгі таңның өзінде көптеген адамдар елестерге сеніп келеді. Себебі, бір адамның айтқан өтірігі қоғам ішіндегі барлық жерде елестер бар деген келесі бір өтірікті тудырып, біздің жастарымыз ұрынып отырған жалған ақпарларға әкеліп тіреледі. Критикалық ойлаушы адам өтіріктің тарауы мен өзінің адасушылықта іс-әрекет жасауына жол бермейді. Ол өтіріктің қандай да бір құбылысты түсіндіру мен өзін-өзі жарнамалаудың ең жақсы құралы емес екендігін біледі. Ол елестер жайлы ырымдармен байланысты обьективті себептер мен тарихын табуға тырысады.

	Бәлкім, елестер болған да шығар, бүгінгі таңда бар да шығар. Алайда, жоғарыда атап өткендей көп жағдайда иллюзияның немесе сұрықсыз өтіріктің негізінде пайда болып отырған.





7.6. БҰО (Белгісіз ұшқыш обект, НЛО)




	Бұқаралық ақпарат құралдарында куәгерлер белгісіз ұшқыш обекті жайлы дәлелдер жөнінде өте сирек айтады. Алайда, бұл оқиғалар басқа жаңалықтарға қарағанда өте тез тарайды. Және олар таңқаларлық-сенсация бола бастайды. Өткен жүз жылдық тарихында мұндай таңқаларлық оқиға ретінде АҚШ, Аргентина, Бразилия, Ресей, Израйл, Қытай, Франция елдеріндегі БҰО көзімен көргендердің куәлік етуі болған еді. Бір жағдайда БҰО құрастырылған табақ, самолет, отты шар тәрізді болса, келесі бір жағдайда адам, шылым, немесе диск пішіндес болып келген.

	Бүгінде БҰО көзімен көргендердің ақпараттарын тек қана журналистер емес, Youtube сияқты әлеуметтік желілерді қолдану арқылы көзімен көргендердің өздері де бере алады. Ол үшін оған болған оқиғаны фотоаппаратқа немесе бейне камераға түсіріп алу ғана қажет. Бүгінгі таңда интернетке қолжетімділік көпшілікке әртүрлі ақпаратпен бөлісуге мүмкіндік береді. Бірақ, өкінішке орай белгісіз ұшқыш обекть жайында асығыс «бөліскен» (интернетке орналастыру) видео кейбір кезде соңында көпшілікке танымал белгілі обекть немесе құбылыс болып шығатын.

	БҰО бақылауда айқындалған жағдайлар бойынша көбісі космостық денелердің сынығы жасанды Жер серігі болып шыққан. Кейбір бақылаулар найзағаймен және басқа да атмосфералық құбылыстармен байланысты болған. Тұрғындарға жария етілмеген ракета ұшырудағы қалдықтарды БҰО ретінде қабылдаған жағдайлар да болған. Алайда, барлық бақылауларды танып, түсіндіру мүмкін болмағандықтан көп адамдар белгісіз ұшқыш обектьілерді бөгде планеталықтарға жатады деп санаған және әлі де солай санап келеді. Ал, бөгде планеталықтар бар ма жоқ па — ол әркімнің пайымдауына байланысты.

	Негізінен белгілер мен ырымдарға, бөгде планеталықтардың бар екендігіне, елестерге, полтергейста құбылысына, балгерлерге сенуге — әркімнің де қақысы бар. Алайда, жоғарыда атап көрсеткен құбылыстардың соңында көбінесе қарапайым ғана түсінік тұратындығын ұмытпаңыз. Және де бұл түсініктерді сұрақ қоюды жақсы көретін, сол сұрақтарға ырым негізінде емес, дұрыс жауаптарын таба алатын критикалық ойлай алатын адам ретінде Сіздің өзіңіз жасай аласыз.



	РЕЗЮМЕ…



	• Ырым сөзі ежелгі славянның суе — «босқа», «жалған» сөзінен шыққан. «Ырым — дегеніміз бір нәрсеге қате, сандырақ, бос, жалған сену; ғажайыпқа, таңғажайыпқа, сәуегейлікке, балгерлік пен белгілерге, аяндарға сену; ешбір себеп пен байланыс жоқ жерде себеп пен салдарға сену болып табылады». Ырым — көп өлшемді, әртүрлі бағыттары бар: тұрмыстық, сандық, болашаққа, жолы болғыштық пен жолы болмауына, адамның мінезіне, табиғи және ғажайып құбылыстарға және т.б. қатысты болып келеді.

	• Біріншіден, ырымшыл адамдар көбінесе ырымның негізгі шығу тарихы жайлы ойланбайды. Екіншіден, көптеген адамдар егерде олар көп жағдайлардың ішінде бір рет қана дұрыс айтқан болса да өз сенімдерін белгі күшіне бекітеді. Үшіншіден, оптимистік тұрғыдан ырымшыл адамдар болады. Олар барлық белгілерді өз пайдасына «орайластырады». Төртіншіден, өздері жаңа белгілер ойлап табатын «креативті бейнелер» деп аталатын ырымшылдар бар.

	• Қазақтар арасында құмалақпен ашатын бал кең тараған. Бірақта, таспиқпен бал ашу, жануардың жамбас сүйегімен бал ашу және түңгі аспанмен бал ашу сияқты басқа да бал ашудың түрлерін қолданған.

	• Балгерлер абстрактлы және нақты емес, мыңдаған мағынаға ие бола алатын тілді жиі қолданады. Көп балшылардың байқампаз келетіндігін атап өту керек. Сонымен қатар, олар жақсы психолог болып табылады!

	• Астер (ἀστήρ) — «жұлдыз», номос (νόμος) — «әдет-ғұрып, заң», логос (λόγος) — «ілім». Алайда, егер астрономия — бұл аспан денелерін және олардың жүйелерінің орналасауын зерттейтін ғылым болса, астрология — бұл тек қана аспан денелерін зерттейтін ілім емес, аспан денелерінің іс-әрекетінің адам тағдырына қатысын зерттейтін былайша айтқанда, псевдо-ғылым болып табылады. Егерде астрономдар — ғалымдар болса, ал, көптеген астрологтар көбінесе балгерлер, әртүрлі дүниелерді, болашақты қоса болжаушылар категориясына жатады.

	• Ежелгі астрологтар жыл бойы Күннің айналып жүретін аспан әлемінің үлкен шеңберін эклиптика деп атаған. Басқаша айтқанда, эклиптика — Күннің айналасында Жердің айналу жазықтығы. Эклиптика — топ жұлдыздар бойынша 12 бөлікке бөлінеді. Астрологтар адам туылған кездегі эклиптиканың жоғары көтерілу нүктесі оның өміріне әсерін тигізеді деп сендіреді. Бұл нүкте жұлдыз жорамал деп аталады. Астрологтар адамдардың болашағы мен тағдыры жайлы болжам жасау үшін «жұлдыз жорамал құрастырады».

	• Көп жағдайларда керемет қорқынышты елес деп жүргендері кәдімгі табиғи құбылыстар болып шыққан. Ал, оқиға болған жерді мұқият талдап көрсе «елестерді» көру себептерін анықтауға болады. Көбінесе, елестерді көру иллюзиясы жалғыздықты сезініп жүрген халдегі немесе көп уақыт оңаша қалған адамдарда болады екен. Мұндай жағдайда адам кез-келген дыбысқа, көлеңкеге, желден болып қозғалған шымылдықтың қимылына, т.б. дүниелерге аса сезімталдық танытуы мүмкін.

	• БҰО бақылауда айқындалған жағдайлар бойынша көбісі космостық денелердің сынығы жасанды Жер серігі болып шыққан. Кейбір бақылаулар найзағаймен және басқа да атмосфералық құбылыстармен байланысты болған.



	ПРАКТИКАЛЫҚ БӨЛІМ



	А. Өзін-өзі тексеру мен талқылауға арналған сұрақтар



	1. Ырым сөзіне анықтама беріңіз. Қандай ырым белгілеріне сенесіз? Сіздің тәжірибеңізде бұл белгілер өзін-өзі ақтаған кездері болды ма?

	2. «Мамық та емес, жүн де емес!», «Айнаның сынуы бақытсыздыққа алып келеді», «Жолыңды қара мысық кесіп өтсе — сәтсіздікті күте бер» фразеологизмдердің шығу тарихын түсіндіріп беріңіз.

	3. Неліктен адамдар ырым белгілеріне, бал ашуға, жұлдыз жорамалдарға сеніп келеді?

	4. Сіз елестердің, БҰО бар екендігіне сенесіз бе? Елестер, БҰО жайлы оқыған немесе естіген қандай оқиғаңыз ерекше жадыңызда қалды?

	5. Астрономия мен астрология арасында қандай айырмашылық бар?

	6. «Жұлдыз жорамалдың» шығуы туралы түсінік жайлы не білесіз?



	Б. Келесі мәтін мен сұрақтардың жауабын оқып шығыңыз.



	Астрологиялық «даналықтың» табынушыларына мынаны білу пайдалы: бір кездерде жұлдыз жорамал жеке адамдарға ғана арналған болатын. Адамның туу сәті туылған жері тәрізді минутына дейін есептелетін болған. Енді, жалпылама өндірілім кезінде астрологтар бір айда туылғандардың барлығын бір тағдырға ұйыстырып, жалпылама жұлдыз жорамалдар жасап шығаруда. Жылдың еш маңызы жоқ деп танып отыр. Сондықтан да барлық адамзатқа тағдырдың 12 түрі көшіріліп, белгіленген!

	(«Чудеса: Популярная энциклопедия. Том 2»: Қазақ совет энциклопедиясының Бас редакциясы; Алматы; 1991)



	1. Бұл мәтіннің басты мақсаты неде?

	2. Автор сатиралық сөйлемдерді қолданады ма? Егерде иә болса, қандай?



	Елестерді көру негізінен көздің алдауымен байланысты болып келеді. Біздің әрқайсымыз мұндай жағдаймен бір рет емес, бірнеше рет кездесуіміз әбден мүмкін. Бұл иллюзия деп аталатын — нақты жағдайдың бұрмалануы болып табылады. Мұндай жағдай негізінен адамның сол кездегі жағдайына қарай пайда болады. Негізінен ол көбінесе не жайлы ойлайтындығына байланысты орын алады. Иллюзияның пайда болуына шала ұйқылық та әсер етеді. Өзіңізді қараңғы, бейтаныс бөлмеде жатырмын деп елестетіңізші. Ымыртта анық емес белгілердің бейнелері түсіп тұр. Сіздің ұйқыңыз келіп тұрғанымен, көзіңіз жұмылар емес. Басыңызда неше түрлі ойлардың тізбегі ағылып жатыр. Кенеттен Сізге алыс бұрыштан өзіңіз жаңа ғана ойлаған адамның бейнесі пайда болғандай болады. Сіз мүлгіп отырған қалпыңыздан бір сілкінесіз. Осы сәтте иллюзия жоғалады.

	(«Чудеса: Популярная энциклопедия. Том 2»: Қазақ совет энциклопедиясының Бас редакциясы; Алматы; 1991)



	1. Бұл мәтіннің басты мақсаты неде?

	2. Сіз шала ұйқылы жағдайда болған кезде мұндай жағдайды басыңыздан өткерген кезіңіз болды ма?





ЖАУАПТАР


	(практикалық бөлімдегі кейбір жаттығуларға)





1-тарау. Критикалық ойлауға кіріспе




	А.



	1. Б

	2. В

	3. А

	4. Б

	5. Б



	1. (Б) жауабы



	(А) үлгісі қорытындыны растамайды. Жеке қасиеттер мен кәсіби біліктілік уақытқа қарай өзгеріп отыратындықтан, жаңа қызметкерді таңдау кезінде бұл өлшемдер сенімді негіз бола алмайды.

	(Б) үлгісі қорытындыны растайды. Себебі, жұмыс беруші үшін қызметкердің жеке қасиеттері маңызды болып табылады. Егерде жұмыс беруші қызметкерді жақсы жеке қасиеттерімен жұмысқа қабылдаған болса, әрі қарай оған қажетті кәсіби біліктілік дағдыларды үйретуге болады.

	(В) үлгісі қорытындыға қарама-қайшы келеді. Бұл үлгісі қызметкердің жеке қасиеттері арасындағы айырмашылық айтарлықтай көңіл аударарлық емес (барлық адам жеке қасиеттерін дамыта алады). Сонымен қатар, бұл үлгі кәсіби біліктілікке қол жеткізу баршаға мүмкін емес дей отырып, басты назар үміткердің біліктілігіне аударылатындығын көрсетіп отыр.



	2. (В) жауабы



	(А) үлгісі қорытындыны қолдамайды. Керісінше, бұл тұжырымдама кәмелетке толмаған жеткіншектерді кәсіби біліктілікке үйрету үшін түрмеге қамауды ұсынып отыр.

	(Б) үлгісі қорытындыны растамайды. Бұл тұжырымдама көбінесе түрме құрылысын салуға көп қаржы кететіндігі мен түрмелердің толып кеткендігіне басымдылық беріп отыр.

	(В) үлгісі қорытындыны растайды. Бұл тұжырымдама кәмелетке толмаған жеткіншектерді түрмеге қамау сияқты жаза қылмыстың қайталануына әкелетіндіктен, қылмыстың көбеюіне жол ашатындығын көрсетеді.



	3. (А) жауабы



	(А) үлгісі тұжырымдаманы растайды. Себебі, жүзе алмайтындар су спортының қауіпті түрлерінен өздерін алшақ ұстайды. Ал, жүзе алатындар, тәуекелге барады да, сондықтан да жүзе алмайтындарға қарағанда жүзе алатындар арасында суға батушылар саны көп екендігін түсіндіреді.

	(Б) үлгісі қорытындыны қолдамайды. Себебі, бұл жерде қауіпсіздік бешпентін кимейтіндердің көбісі жүзе алатындар екендігі көрсетілмеген.

	(В) үлгісі қорытындыны қолдамайды. Өйткені, мұнда жүзе алмайтындар жайлы ештеңе айтылмаған. Бұл үлгі қалайша жүзе алатындардың өзі суға батуы мүмкін екендігін түсіндіреді. Алайда, бұл бізге суға батушылардың көбісі жүзе алатындар деп санауға негіз бола алмайды.



	4. (Б) жауабы



	(А) үлгісінде зерттеуге қатысушыларды қанағаттандыратын тағам түрін қарастырады. Алайда, бұл олардың денсаулығына қатысты әсерге ешқандай қатысы жоқ.

	(Б) үлгісі тұжырымдаманы қолдайды. Егерде қатысушылар қате мәлімет беретін болса, зерттеу нәтижесі де қате болуы мүмкін.

	(В) үлгісі қорытындыны қолдамайды. Кейбір қатысушылар денсаулықтары бастапқыда дұрыс болмады деген болжам жасау, қатысушылар денсаулықтарының жақсаруы немесе нашарлауы туралы қорытындыға алып келеді.



	5. (Б) жауабы



	(А) үлгісі қорытындыны қолдамайды. Себебі, бұл тұжырымдама бойынша компьютерлік ойындар кітап оқуға кері әсерін тигізеді. Сонымен қатар үлгіде дәл осы кітап оқу балаларға зиянды болатындығы көрсетілмеген.

	(Б) үлгісі қорытындыны қолдайды. Бұл тұжырымдама бойынша компьютерлік ойындар балалардың көру қабілетін жақсартуды дамытуға жақсы әсер ететіндігі айтылған.

	(В) үлгісі қорытындыны қолдамайды. Бұл жерде компьютер мен теледидарды ғана салыстыра отырып, компьютерлік ойындардың пайдасы туралы айтылмаған.





2-тарау. Дәлелдер мен деректер




	А.

	1. Аргумент

	2. Аргумент емес

	3. Аргумент емес

	4. Аргумент емес

	5. Аргумент

	6. Аргумент емес

	7. Аргумент



	Б.

	1. Қорытынды: Машина жүргізу үшін Берік айтарлықтай мұқият емес.

	2. Қорытынды: Саған тіс дәрігеріне бару керек.

	3. Қорытынды: Бір мезетте қазақстандық фильмдердің сапасына шағымдана отырып, олардың заңсыз көшірме нұсқаларын көшіруге болмайды.

	4. Қорытынды: Әдебиеттерді оқу басқа адамдарды түсінуге жәрдемдеседі.

	5. Қорытынды: Парта астына сағыз жапсыруға тиым салу ешқандай жақсылыққа алып келмейді.

	6. Қорытынды: Биылғы жазда тауға саяхаттаушы адам санының айтарлықтай өсетіндігін күте берсек болады.

	7. Қорытынды: Шынтуайтында, жақын болашақта қолма қол ақша қолданатын адам саны өте аз болады.



	В.

	1. Аралық қорытынды: ҰБТ тапсырған кезде дәл менің қорғалушымның қалта телефонын қолданғаны туралы ешбір айғақ жоқ.

	2. Аралық қорытынды: Бауыржан біздің кішкентай дүңгіршегімізде отырып, жұмыс жасай алмайды.

	3. Аралық қорытынды: Үш + екі = бес.

	4. Аралық қорытынды: Иван жақсы университетке оқуға түсуі керек.

	5. Аралық қорытынды: Аленаның мысығы бар.

	6. Аралық қорытынды: Сережада артық ақшасы бар.

	7. Аралық қорытынды: Меніңше, бұл ойында біз жеңіліс табамыз.



	Г.

	1. Соңында.

	2. Басында.

	3. Соңында.

	4. Басында.

	5. Ортасында.

	6. Басында.

	7. Басында.



	Д.

	1. Болжамдар: Бұдан кейін ата-аналар ер балаларды ғана таңдамайтын болады.

	2. Болжамдар: Баға — шетелге жол жүру үшін басты және негізгі шектеуші фактор.

	3. Болжамдар: Алакөлде туып өскендердің барлығы дерлік жақсы жүзе алады.

	4. Болжамдар: Мультфильм фанаттарының барлығына да Диснейленд ұнайды.

	5. Болжамдар: Қалың тоғайдың бар болуы бұғылардың өмір сүрулеріне жеткілікті жағдай болып есептеледі.

	6. Болжамдар: Адамдарды тасбақа деп атау үшін өзге ешқандай себеп жоқ.

	7. Болжамдар: Немістердің барлығы неміс тілінде сөйлейді.





3-тарау. Оценка аргументов




	Г.

	1. Дедуктивті.

	2. Индуктивті.

	3. Дедуктивті.

	4. Индуктивті.

	5. Дедуктивті.





5-тарау. Ғылым және критикалық ойлау




	Б.

	1. Мүмкін емес. Ғылыми әдіс арқылы нақтылау немесе жоққа шығару мүмкін емес.

	2. Мүмкін емес. Егерде танымнан тыс жат планеталықтар бар болған жағдайда, онда бәлкім олар, Жердегі адамдардан да ақылдырақ болулары мүмкін. Алайда, адам мен жат планеталықтың ақылдарын салыстыру үшін, ғылыми зерттеу жасауға ғалымдар барлық ғаламды аралап шығуларына тура келеді. Мұндай зерттеулер жүргізу мүмкін емес.

	3. Мүмкін емес. Біріншіден, ғалымдар мен зерттеу жасауға шыққан еріктілер мынадай сұрақтарға тап келер еді: «Мұны ағаш деп санауға болады ма, әлде бұл бұта ма?» Екіншіден, қаншама көп ғалымдар мен еріктілер болса да көптеген ағаштар жекеленген таулы өлкелерде орналасқандықтан, бұталардың арасында тығылып жататындықтан, т.с.с. соңына дейін барлық ағашты санап шығу мүмкін емес.



	В.

	1. Бану өзінің жеке тәжірибесіне сүйеніп отыр. («Мен ішіп көрдім және бұл маған әсер етті»). Бұл жерде шөп шай емес, бас ауруына плацебо әсері ықпал етуі әбден мүмкін.

	2. Асқар дәлелдердің бұрмалауын елемейді.

	3. Графолог Гүлнәр болса, нақты емес, бұлыңғыр суреттелген ғылыми тілді қолданады. Оның сөзі барлық адамға қатысты болуы мүмкін.





Қолданылған әдебиет:




	1. Қалиев С., Аюбай Қ. Қазақстанның педагогикалық ойлар антологиясы (I том). Алматы: ТОО «Сөздік-Словарь», 2012. ISBN 9965-822-67-0.

	2. Құнанбаев А. Сөздер кітабы/Абай. Ұмытылғандар жазбасы/ Шәкәрім; Қазақшадан аударғандар: Серікбаева К., Сейсенбаева Р. Алматы: Бюро «ЕЛ», 1993. ISBN 5-7667-0426-7.

	3. Мезенцев В.А. Чудеса: Популярная энциклопедия. 1-Том. Алма-Ата: Қазақ кеңес энциклопедиясының бас редакциясы, 1991. ISBN 5-89800-029-1.

	4. Мезенцев В.А. Чудеса: Популярная энциклопедия. 2-Том. Алма-Ата: Қазақ кеңес энциклопедиясының бас редакциясы, 1991. ISBN 5-89800-030-5.

	5. Паршукова Л.П. Физиогномика: бетіңді көрсетші, мен сенің кім екеніңді айтамын. 2007.

	6. Bassham, G., Irwin, W., Nardone, H., Wallace, J.M. Critical Thinking: A Student’s Introduction. — 4th ed. New York: McGraw-Hill, 2011. ISBN: 978-0-07-340743-2.

	7. Jackson, D., Newberry, P. Critical Thinking: A User’s Manual. Canada: Wadsworth Cengage Learning, 2010. ISBN-13: 978-0-495-81407-8.

	8. Schick, T. Jr., Vaughn, V. How To Think About Weird Things: Critical Thinking For A New Age. — 4th ed. New York: McGraw-Hill, 2005. ISBN 0-07-287953-X.193

	9. Thomson, A. Critical reasoning: A Practical Introduction. — 3rd ed. London: Routledge, 2009. ISBN 0-203-87099-9.

	10. Tittle, P. Critical Thinking: An Appeal to Reason. New York: Routledge, 2011. ISBN 0-203-84161-1 Master e-book ISBN.

	11. Weston, A. A Rulebook for Arguments. Hackett Publishing Company, 1986; 4th edition, 2009, ISBN 0-87220-954-7.

	12. TSA Oxford Practice Papers. http://www.admissionstesting-service.org/

	13. Nazarbayev University Practice Papers. http://admissions nu. edu.kz/

	14. Иллюстрациялар көзі: Wikimedia Commons. http://commons. wikimedia.org/wiki/Main_Page/

	15. Forbes Kazakhstan http://www.forbes.kz/

	16. Lenta News http://www.lenta.ru/

	17. Liter News http://www.liter.kz/





	https://t.me/kzkitap





