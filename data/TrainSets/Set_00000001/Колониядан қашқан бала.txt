	Нұрғали Ораз

	Колониядан қашқан бала



	Таң алдында Жаманқаладан шыққан автобус күн сәскеден ауғанда Ақжардың тұсына таяп келе жатты. Күпәйкелі бала орнынан тұрып, шоферға қарай жүрді. Алыстан көгілдір теңіздей бұлдырап көрінген көкжиекті қуып, ұзыннан-ұзақ созылған тақтайдай тегіс асфальт жолдың бір қалыпты ырғағына бойы үйреніп, қалғып-шұлғи бастаған жолаушылардың біразына бұл тұс елсіз құла түздей көрінген. Олар мынау күпәйкелі баланың айдаладан түсіп қалмақ болғанына іштей таңырқаған. Бірақ шофер кішкентай жолаушының ниетін іштей түсінгендей, ләммим деп үн қатпастан автобусты тоқтатты да, оны жол жиегіне түсіріп кетті.

	Қоңыр күздің ауылы әлі алыс екендігіне қарамастан, әлгі бала қалың киініп алыпты. Басында ескілеу әрі арзанқол малақай, үстінде көнетоз күпәйке, ал аяғында әкесінікіндей қолпылдаған керзі етік. Қалай десеңіз де тап қазір бұлай киініп жүретін баланы жайшылықта көшеден кездестіре қоймайсыз. Мынау сірә, кішкентайынан шаруаға бейім пысық, не болмаса ешнәрсенің парқын білмейтін бозымбай болар. Бірақ автобустағы жолаушылар көп ұзамай-ақ оны ұмытып, жайлы орындарында шалқая отырған күйі қайтадан қалғып-мүлгуге кірісті.

	Бала жол жиегінде айналаға біраз аңтарыла қарап тұрды да, жүгіріп сайға түсті. Даланың боз жусаны биыл бойшаң әрі қалың өскен екен. Тұп-тура белуарынан күмп беріп батып кеткендей болды. Кішкентай күнінен таныс қышқылтым иісі бұрқырап, танауын қытықтап барады. Ол шыдай алмай бір уысын сындырып алды да, дәл мұрнының ұшына тақап тұрып, құшырлана иіскеп-иіскеп қойды. «Әпшту!» Танауы жыбырлап, түшкіріп жіберді.

	Сонсоң көзі шоқтай жайнап, төңірекке тағы да көз жүгіртті. Бұл жолы күлімсіреп, риза боп қарады. Айналадағы таныс төбе, таныс қыраттардың бәрі де жылы ұшырап, көңілі өрекпіп қуанып кетті. Бір түрлі кеудесін шаттық кернеп, кең даланың төсінде шаттанып жүгіре жөнелгісі, айқайлап бір ән айтқысы да келді. Бірақ қапелімде қандай ән саларын білмеді. Әуелгіде:



	Әридө-дөй-дөй,

	Әридө-дө-дөй,

	Дәй-дөй-дім-м-ай, —



	деген бір қызық әуен тілінің ұшына қайта-қайта орала берген. Әйтсе де, сөзімен айтпаған соң, бірте-бірте сәні кетіп, қожырай бастайды екен.

	Ол өзіне әрбір қойнау-қолаты, сай-саласы мен бұрылысқалтарысы әбден таныс өлкемен қайта табысып тұрып, бір ән тауып айта алмағанына іштей өкініп те қалғандай болды. Қай-қайдағы: «Белая армия, черный ворон» деген ән бір бүйірден кимелеп, басқасын ығыстырып жібере беретін сияқты. Құрысын. Ол әнді айтпайды енді. Айтпақ түгілі, есіне де алмайды.

	Көңілге де, көзге де ыстық мына өлкені ол бес саусағындай жатқа біледі, жақсы көреді. Бірақ, бірақ бір ән тауып айта алмағаны өкінішті-ақ!..

	Қазір қалың жусан арасында көзге көрінер-көрінбес болып жатқан аяқ астындағы ескі сүрлеуге түсіп алып, ерінбей-жалықпай жүре берсе, айналасы екі-үш сағаттың ішінде ол туған аулының дәл төбесінен түседі. Сонсоң, ауылға жеткен соң, әрине Әскербекті көреді. Екеуі қол алысып амандасады. Жожоқ. Құшақтасады. Өйткені бұл оны қатты сағынды ғой. Ол да бұны сағынған болар...

	Бірақ көк дөнен көңілің қанша алып-ұшса да, тап қазір асығудың түкке керегі жоқ. Ауылға күн бата, адам аяғы басылған кезде жеткені жөн. «Қазір Әскербек не істеп жүр екен?.». — деп ойлады күпәйкелі бала қалың жусан арасындағы ескі сүрлеумен қырға қарай асықпай өрлеп келе жатып. — Менің бүгін келетінімді білмейтін шығар. Қайдан білсін. Хат та жазғам жоқ қой... Кешке қарай үйге көктен түскендей болып кіріп барғанымда, Асан ағам келді деп, орнынан атып түрегелді ғой! Әрине, қуанады. Өзім де сол үшін, Әскербекті бір рет қуанту үшін қашып келе жатқам жоқ па..».

	Ол кеше кеш қарая колониядан қашып шыққан-ды. Бәрі де күтпеген жерден болды. Алдын ала ойлап, күні бұрын әзірленген де жоқ еді. Бірақ, оңтайы келсе, алды-артыма қарамай зытып кетермін деген ой әмәнда болған. Қайда барса да сол ой соңынан көлеңкедей ілесіп, қалмай жүрген. Несін айтасың, кеше аяқ астынан соның сәті түсе кеткені...

	Әуелі олар қаздың балапандарындай тізіліп, асханаға беттейтін. Құрдан-құр бара салмайды. Кезекші офицердің әмірімен бәрі бір кісідей қосылып, ән айтып барады.

	Белая армия, черный ворон...

	Сосын ішінде бір түйір еті жоқ сұйық сорпаны қалайы қасықпен сылпылдатып ашқарақтана соғып алған соң, тағы да қаз-қатар тізіліп, керзі етікпен асфальт ауланы сарт-сұрт басып келіп, біп-биік темір қақпаға маңдай тірейді. Сәлден соң сұсты қақпаға жан біткендей екі жаққа қарай ақырын ысырылып ашылады. Кезекші офицердің бақылауымен бәрі де үсті берзентпен жабылған машинаға мініп, қала сыртындағы цехқа қарай тартады...

	Машинада балалар қойны-қоныштарына жасырып жүрген шылымдарын алып шеге бастады. Кезекші офицер кабинаға, шофердің қасына отырған. Бірақ ол бәрібір біледі, сезеді ғой. Өйткені кабинаның артқы терезесінен бәрі де көрініп тұрады.

	Сондықтан жолда келе жатып, машинадан секіріп түсып қашып кетемін деп ойлаудың өзі нағыз ақымақтық. Екі аттап үлгермей-ақ қолға түсесің. Анау бір жолы ұзынтұра Саша Пашков сөйтті ғой. Асфальтқа оңбай құлап түсып, тізесін құшақтап домалады да қалды. Оның үстіне, ызғып бара жатқан машинадан секіріп түскен офицердің жұдырығының дәмін де жақсылап татты...

	Сол есіне түскенде күпәйкелі бала кеше өзінің тапқырлық танытқанына масаттанып, жүзіне күлкі үйіріліп, риза кейіпте жымиып қойды.

	Машинада отырған Дөңке — Алексей бұның бүйірінен түрткіштеп:

	— Ей, Түйе, мен түнде өлең шығардым, — деп еді құлағына сыбырлап. — Тыңдайсың ба?..

	— Оқы...

	Дөңке тамағын бір кенеп алып, ақырын ғана оқи бастады.

	Өлеңі жақсы екен. Бұл оны бір естігенде-ақ жаттап алды.

	(Мүмкін, өлеңнің өзі-ақ жатталып қалған болар.) Тіпті қазақшаға да тез аударып ала қойғаны. Дәл қазір де тілінің ұшында тұр.



	Тікенек сымдар тартылған,

	Қоршаулар биік сазарып

	Жүрек бар бізде жыртылған.

	Жоқ, бірақ мұнда тазалық...



	Сол кезде нақ желке тұсынан тырқ-тырқ күліп:

	— Күйеу жігіт пен қалыңдық сияқты неғып сыбырласып отырсыңдар?! — деп Сумақай — Ысмайылдың киліге кеткені. Оны балалардың бәрі де у-ду қоштай жөнелді.

	Езуіне шылымын қыстырып, көк түтінді рақаттана бұрқыратып отырған Мүйізтұмсық:

	— Әй, жігіттер, Түйе мен Дөңкенің үйлену тойын жасап жіберейік, — деді алақанын құшырлана ысқылап.

	Ал сосын тұп-тура сайқымазақ спектакль басталды да кетті.

	— Орамал әкеліңдер! — деді біреуі салтанатты түрде. — Әә... міне, табылды. Сен бұдан былай мұрныңды сүртпей-ақ қойсаң да болады!

	— Кайсысының басына салайық мұны?

	— Бұл құрғырлардың күйеуі қайсы, қалыңдығы қайсы өзі?

	— Түйе күйеу болсын!

	— Дөңке қалыңдық!

	— Ойбай, орыстың қызын қазақтар ала ма?

	— Ала береді!

	— Қазір қазақтарға бәрібір!

	Тағы да ду күлкі. Әлдекімнің қалтасынан шыққан кір-кір беторамал Дөңкенің басына салынды. Ол бұлқынып, басын алып қашып еді, біреуі құлағынан тартып, енді біреуі мұрнынан қысып, желкесінен басып, еріксіз көндірді.

	Сосын балалар жұдырықтарын «стақан» етіп отырды да, олардың бәріне Сумақай ұзын қолын сумаңдатып, тұп-тура тойдағыдай «ішімдік құйып» шықты. Сөйтіп, тілек айту басталды.

	— Ал... құрметті Түйе, айдай ажарлы Дөңке, — деді Мүйізтұмсық маңғазсып. — Сендердің екеулеріңнің махаббаттарың маздап жана берсін. Сөнбейтін болсын.

	Бірақ, достым Түйе, сен жүніңді күйдіріп алма. Ал сен, Дөңке, түгің қалмай жанып кетіп жүрме. Сақ болғайсыңдар! Махаббат — өте қауіпті нәрсе...

	— Сөз-ақ, шіркін!

	— Мүйізтұмсық қалай-қалай бөртеді-ай!

	— Тура сактандыру мекемесінің жарнамасы...

	— Ей, ей, маған да сөз беріңдерші!

	— Тоқтай тұрыңдар! — деп оң қолын жоғары көтерді Мүйізтұмсыіқ. —Сөзді тамада береді. Ал... күйеужан Түйе, асыл жар Дөңке, ендігі сөзді сендердің екеуіңнің де ортақ аналарың Ашықау... Ә-ә, кешіріңіздер, Анна Петровнаға береміз.

	Бір бұрышта балалардың бұл сайқымазақ ойынына аңырая қарап отырған Ашықауыз — Андрей Петров асып-сасып қалып:

	— А-а... мен не деймін? — деп алақтап жан-жағына қарағыштап, кір-кір қолымен желкесін қасыды.

	— Аха-ха-ха-ха!

	— «Шешейдің» түрін қара!

	Балалардың ішек-сілесі қата қарқылдап, сықылықтап күліп жатыр. Сол сәтте машина кілт тоқтай қалды. Кезекші офицер брезент есіктен мойнын созып, ішке үңілді де:

	— Қане, тынышталыңдар! — деді жекіре үн қатып. —Енді біреуіңнің жыбырлағаныңды көрсем, менен жақсылық күтпеңдер!

	Сосын машина қайтадан зымырай жөнелді. Балалар жымжырт. Кенет біреуі:

	— Құрметгі Түйе, сүйікті Дөңке-е... — деді сыбырлап. Балалар тағы да ду күліп жіберді. Тіпті қызарақтап, ашуланып отырған Дөңке де өзінің қалайша езу тартып қойғанын байқамай қалды.

	Көп ұзамай, олар қала шетіндегі желдеткіш шығаратын цехқа жетті. Сол жерде тағы да қаздың балапандарындай тізіліп сапқа тұрды. Әлгі бір көңілді сәтті аңсаған әлдекім «Еһ» деп күрсініп жіберді...

	Балалар жол үстінде келе жатқанда ғана осылайша өздерін еркін сезіне алатын. Ал қазір күні бойы станоктың жанында қаздитып қоятын қызықсыз жұмыс басталады. Қызықсыз болатыны — күн сайын қайталана береді, қайталана береді.

	Содан соң олар тағы да үсті брезентпен жабылған машинаға мінеді. Жол бойы аздап көңілденеді. Сосын тағы да темір қақпа ашылады. Үстіне тікенек сым тартылған биік қоршаудың ішіне енеді. Сұп-сұр асфальт ауланы сарт-сұрт басып өтеді...

	Биік қоршау балалардың көңілін құлазытып, төңіректегі қызық өмірден, тынымсыз тіршіліктен бөліп тұрады. Қайда қарасаң да назарың сұп-сұр, сұп-суық тас қабырғаларға тіреледі. Жүрегің сыздайды. Көзіңе жас тығылады. Тамағыңа өксік кептеледі...

	Тас төбеңдегі төңкерілген алақандай аспанға қарайсың телміріп. Түпсіз, тұңғиық кеңістікке құс болып ұшып кеткің-ақ келеді. Әттең, қанатың жоқ. Адамдар неге ұша алмайды екен осы?.. Шіркін, құстарға рақат қой. Олар ашық аспанда қанша қалықтаса да, қай жерге қонып, қай жаққа ұшамын десе де өз еркі.

	Кей күндері бір-екі батыл шымшық биік қоршаудың ішіне келіп қонатын да, секектеп жүріп-жүріп, жып-жылтыр ауладан түк таппаған соң қайтадан ұшып кететін. Сұп-сұр биік қабырға да, тікенек сымдар да оларға бөгет бола алмайды.

	Балалар азат аспанның шымшықтарына қызыға қарап, көзімен ұзатып салады. Құстар оларға еркіндіктің, ертегідегідей таңғажайып сиқырлы өмірдің жаршысындай көрінеді...

	Түйенің... Ә-ә, кешіріңіздер. Бұл оның колониядағы лақап аты ғой. Қазір қалың жусан арасындағы ескі сүрлеумен құлдыраңдап келе жатқан күпәйкелі бала Асанның онда жүргеніне жарты жылдай болып қалып еді... содан бері ол шеті мен шегіне көз жетпейтін кең даланы, көгілдір көкжиекті, ашық аспан мен азат өмірді әбден сағынған-ды.

	Әсіресе... Ә-ә, кешіріңіздер. Бұл оның колониядағы лақап аты ғой. Қазір қалың жусан арасындағы ескі сүрлеумен құлдыраңдап келе жатқан күпәйкелі бала Асанның онда жүргеніне жарты жылнде: «Әскербек қазір ауылда не істеп жүр екен?.. Ойнап жүр ме екен. Өзінен үлкен балалар әлімжеттік көрсетіп, жылатып жүрген жоқ па екен?.». — деп ойлаушы еді. —Егер біреу тиіссе: «Асан ағама айтамын» дейтін шығар. Ия, сөйтіп айт, Әскербек! Мен ауылға барған соң саған ешкім де тиісе алмайтын болады әлі».

	Бір қызығы, ол Әскербектен басқа ешкімді сағынған жоқ. Тіпті туған әкесін де көңілі елжіреп есіне алған емес. Қайта оған деген реніші күн сайын ұлғайып, кішкентай кеудесін кернеп бара жатқан секілді.

	Ең болмаса бір рет те іздеп келмеді-ау артынан. Ал Асан оны қаншама күтті. Басқа балалардың әке-шешелері апта құрғатпай, артынып-тартынып келіп, кездесу бөлмесінде айналыптолғанып, жылап-сықтап отырғандарында ол тіпті төбесін де көрсетпеді. Асанды ауылдан ешкім іздеп келген жоқ...

	Түнде ол колонияның кереуетін сықырлатып, ұйықтай алмай дөңбекшіп жататын кездерінде анасы туралы ұзақ ойға батушы еді.

	Егер анасы болғанда, Асанды іздеп келер еді ғой. Әрине, ол да қабылдау бөлмесінде жасын сығымдап, айналып-толғанар еді. Әскербекті де қасына ертіп келер ме еді...

	Асанның апасы мейірімді ғой. Көздері үнемі күлімдеп тұратын. Бірақ қанша тырысса да, апасының бет-пішінін көз алдына анық келтіре алмайды. Тек мейірім төгіп тұнып тұратын қара көздері ғана есінде...

	Бұл бірінші класты бітірген жылы жазда апасы төсек тартып жатып қалды. Шіліңгір шілденің жер-дүниені отша қарыған аптап ыстығына қарамай, қалың көрпе жамылып, қалшылдап тоңа берді. Үйде бір күн жатты, екі күн жатты... ал үшінші күні оны аудан орталығындағы екі қабатты ауруханаға алып кетті. (Кейін, интернатта оқып жүргенде Асан ол аурухананы сыртынан талай рет көрді ғой.)

	Белінде қызыл жолақ сызығы бар, ақ жұмыртқадай «Жедел жәрдемге» екі кісі сүйемелдеп мінгізіп жатқанда апасы қинала тіл қатып:

	— Асантай, кішкентай ініңе өзің қарайлап жүр. Оны жылатпа, — деп тапсырып еді. — Мен біраз күннен кейін, тәуір болсам, қайтып келермін...

	Бірақ Асанның апасы сол сапарынан қайтып келмеді. Жожоқ. Келді... Алайда Асан да, Әскербек те оны көре алған жоқ.

	Сол күні үйге жиналған кісілер оларды қақпайлап, ішке кіргізбей қойды. Келген қонақтардың бір-бірімен неге жылап көрісіп жатқандарына бұлар алғашында онша түсінбеді. Өйткені біреулер қора жақта қой сойып, бір топ әйел қазаношақтың басында ет асып, бауырсақ пісіріп, әлденеге абыр-сабыр дайындыққа кірісіпті. Інісі екеуі бүгін өз үйлерінде той болып жатқанын, не болмаса басқа нәрсе басталғанын түсіне алмай дал болды. Неге жылайды бұл жұрт? Неге бауырсақ пісіреді, неге қой сояды?.. Бәрі де жұмбақ...

	Сол күні Әскербек шынымен-ақ:

	— Біздің үйде той болып жатыр ма, Асан? — деп сұрағаны есінде.

	— Білмеймін, — деп жауап қатты бұл.

	Екеуі бауырсаққа таласып, Әскербекті жылатып қойғаны да есінде. Сөйтсе... ертеңіне бір-ақ білді ғой. Әскербек екеуінің ойлап жүргені барып тұрған ақымақтық екен. Апасы дүние салыпты. Солай болғанын Асан кеш түсінді...

	Ертесіне бір топ кісі аққа оралған апасын ұзын сатыға салып көтеріп, зиратқа қарай әкетіп бара жатты. Сонда Асан кешеден бері болған жәйттің сұмдығын кішкентай жүрегімен сезіп:

	— Апа, ап-а! — деп жылап, апасын көтеріп бара жатқан кісілердің соңынан жүгірді. Әскербек те жылады. Ол да Асанның артынан жүгіріп:

	— Апа, апо-о-ой! —деді өксіп-өксіп.

	Бірақ әлгі кісілер тоқтамады. Олардың арасынан әкесі бөлініп шығып, ебіл-дебіл еңіреп келе жатқан екеуіне:

	— Қайтыңдар дегеніне кісілер тсктамады, бұлар үйге қайтпады. Сол жерде, май топырақтың үстінде жер тепкілеп, жылап отырып қалды.

	«Апа, мен Әскербекті жылатпаймын, — деді Асан өксіпөксіп. —Кешірші, апа. Бауырсақтың бәрін де Әскербек жесін. Тек сен тезірек үйге келші. Зират жақта қалып қоймашы, апа. Жарай ма. Мен... мен Әскербекті енді ешқашан да өкпелетпеймін. Кеше бауырсаққа таласып жылатып қойғанымды ұмытшы. Біздің үйде той болып жатыр екен ғой деп ойлап қалдық. Сен бізді кешірші, апа..».

	Әйтсе де, әлгі бір топ кісі ауылға қайтып келгенімен, бұлардың апасы сол сапардан оралмады. Зират жақта мәңгілікке қалып қойды...

	Келер жылы күзде әкесі көрші ауылдағы Биғаным дейтін басқа бір әйелге үйленді. Өзі кербез, тәкәппар Биғаным алғашқы күннен бастап-ақ Асанды ұнатпады. Бұл да оны жақсы көрген жоқ. Көзінің астымен алайып бір қарап алды да, үнтүнсіз көшеге ойнап кетіп қалды. Кешке дейін үйге кірмей қойды.

	Соны сезген болар, қыстыгүні әкесі шанаға ат жегіп, Асанды аудан орталығындағы интернатқа алып кетті. Әскербекті қимай, басқа жаққа бармаймын деп қыңқылдағанына да қарамады.

	Кыстың сол бір қытымыр күні Асанның есінде ешқашан ұмытылмастай болып қалып қойды.

	Қар қалың еді. Күннің көзі жылтырап тұрғанымен, шыңылтыр аяз құлақтарының ұшын қайта-қайта шымшылап, тызылдатып шыдатпай бара жатқан соң, малақайының бауын шешіп, екі жағын төмен түсіріп алған. Сол кезде айналадан естіліп тұрған дыбыстың бәрі сап басылып, тым-тырыс тына қалған. Біраз күннен бері неше түрлі көліктің ізі түсіп, ақсырғақтанып жатқан жолдың үстімен ат шана зырлап келеді. Алдыңғы жақта әкесі делебені оқта-текте бір қағып қойып, темекісін бұрқыратып, ойға шомып отыр. Күрең ат болса, басын жиі-жиі шұлғып, желіп барады. Танауынан жылы бу бұрқ-бұрқ етеді. Тоқ ат ентігіп келеді-ау шамасы. Бірақ оның пысқырғаны да, сыртсырт желгені де естілмейді. Бәрі де дыбыссыз кинодағыдай өзгеше қызық көрінеді.

	Сәлден соң малақайының құлағын қайтадын жоғары көтерді. Шананың табаны бір ғана ырғақпен сырылдайды. Күрең ат сырт-сырт желеді. Артта қалып бара жатқан ауыл жақтан иттің үргені естіледі. Әкесі де үнсіз. Соңына бұрылып та қарамайды. Шанада Асан отыр ма, жоқ па — онымен ісі де болмай барады. Егер Асан қулық ойлап, тап қазір шанадан домалап түсіп қалса да сезер емес. Тұп-тура осы бетімен ауданға дейін кете беретіндей... Әлгі аңқау балықшы сияқты...

	Асанның есіне қу түлкі туралы ертегі түсті. Оны мектепте, ана тілі сабағында Біләл ағай айтып беріп еді.

	Баяғыда-а бір балықшы шал болыпты. Ол қыстыгүні де өзенге барып, сүйменмен мұз ойып, балық аулайды екен. Күн сайын бір қу түлкі оны сыртынан бақылап, сілекейі шұбырып, тамсанып жүріпті. Бір күні аңқау шалды алдап соғайын деп, жолда өтірік өлген болып жата қалыпты. Өзеннен қайтып келе жатқан балықшы шал аппақ қардың үстінде өліп жатқан қыпқызыл түлкіні көріп қызығып, шанадағы балықтарға қоса салып алады. Енді, несін айтасың, кемпірім бір қуанып қалатын болды деп ойлапты. Ал қу түлкі болса, біраздан соң оған сездірмей, балықтарды бір-бірлеп жолға түсіре беріпті, түсіре беріпті. Ең ақырында өзі де шанадан түсіп қалыпты. Ал балықшы болса, өз үйіне жете бере, анадайдан айқайлап:

	— Әй кемпір, мен саған не әкелгенімді білесің бе?! Кұдай өзі жарылқады. Сенбесең, далаға шығып қарашы өзің! — дейді.

	Кемпірі жүгіріп келіп қараса, шанада түк те жоқ.

	— Есуас шал-ау, не айтып тұрсың сен?! Картайғанда мені мазақ қылайын дегенің бе! — дейді кейіп.

	Аңқау шал енді артына бұрылып қараса, шанада түлкі де, балық та жоқ. Сасқанынан көзі жыпылықтап, кемпіріне бір, шанаға бір қарай беріпті...

	Дәл қазір сол қу түлкі сияқты мен де шанадан домалап түсіп қалсам, әкем түк те сезбей кете берер еді-ау деп қулана ойлады Асан.

	Сосын әкесінің интернатқа жападан-жалғыз барғанын, ондағы мұғалімдермен сөйлесіп болып, аяғын маңғаздана басып қайтып келгенін, шанадан ешкімді де таппай аңтарылып тұрып қалғанын көз алдына елестетіп, үнсіз күліп қойды.

	Ия, айтпақшы, қу түлкінің тағы бір қасқырды алдап соғып, мұзға құйрығымен шоңқитып кететіні бар емес пе...

	— Шүу, жануар! Әйт шүу! —деп делебені қақты алда отырған әкесі.

	Күрең ат бір оқыранып алып, желіске көшті. Ақсырғақ жолдың үстімен Асан аздан соң маужырап, қалғи бастады.

	Содан ол ат-шана ауданға жетіп, интернаттың алдына келіп тоқтағанда, көзін бір-ақ ашты...

	Алғашқы кезде ауылға қайтқысы келіп, интернаттың тірлігіне үйрене алмай жүрді. Бірақ қанша күтсе де, ол жақтан ешкім де ат ізін салмады. Бәрі де Асанды біржола ұмытып кеткендей...

	Екінші тоқсанның каникулында жоғары кластың балаларына ілесіп, өзі де келіп қайтты. Әскербектің бойы әжептәуір өсіп қалғандай көрінді. Асан кәстөмінің қалтасына салып бір уыс кәмпит әкеліп еді. Соны берді. Ол ұртын бұлтыңдатып кәмпит сорып тұрып: «Аға, қайтар кезіңде мені де өзіңмен ала кетші, ия ма?» — деді өтініп. «Үйді сағынасың ғой, — деді Асан оған өзінің есейіп қалғанын білдіріп. — Сен түгілі, менің өзім де кейде әрең шыдаймын. Сосын... әлі мектепте оқымайтын балаларды интернатқа қабылдамайды».

	Көзі жаутаңдап, біраз үндемей тұрып қалған Әскербек: «Ал мен қазірден бастап мектепке бара берсем бола ма? Сөйтейінші а, Асан?.». — деді қиылып.

	— Жоқ, болмайды. Мектепке баруға сенің жасың жеткен жоқ әлі.

	— Қашан жетеді, а?

	— Енді... бір жылдан соң.

	— Сол кезде мен де интернатқа барамын ба?

	— Иә...

	— Бір жыл қашан өтеді, а?

	— Бір жыл... бір жылдан соң өтеді.

	— А-а...

	Бірақ бір жылдан соң Әскербекке интернатқа барудың сәті түспеді. Биғаным кішкентай бөпелі болған. Соны жұбатып жүресің, ауылдағы мектепке барасың деп, олар Әскербекті жібермей қалды.

	Асан ауылға келген сайын Әскербек әр нәрсені айтып, солардың бәрін де әкеліп берші дейтін өтініп. Біресе автомат, енді бірде батареймен жүретін танкі алғысы келеді. Басқа балалардікіндей ойыншығы көп емес екенін айтып шағынады.

	Ол айтқан нәрсенің бәрін де Асан қуана-қуана әкеліп берер еді-ау. Бірақ көкесі ақша бермейді. Кітап, дәптер, түрлітүсті қарындаш сатып алудың өзіне бір-екі сомды қинала тұрып қалтасынан әрең шығарады. «Қалғанын интернаттың өзі береді. Сендерге киім-кешек, кітап-сітапты солар әперуге міндетті, сол үшін нан тауып жеп жүр», — дейді қабағын түйіп.

	Биғаным да бұның ақша сұрағанын жүдә жақтырмайды. Тіпті каникул сайын үйге келіп-кетіп жүргенін де ұнатпайтын сияқты. Бесікте бөлеулі бөпесі сәл жылай бастаса болғаны: «Әй, жұбатсаңшы ана баланы! Тербет бесікті! Қолың сынып қалмас. Әлде оған да ақы сұрайсың ба?! О, тасбауыр..» — деп шапылдап ұрса жөнеледі.

	Асан түк те тасбауыр емес. Егер сондай екені рас болса, интернатта шай ішуге берілген кәмпиттерін өзі жемей жинап, інісіне әкеліп жүрмес еді ғой. Әзірге одан басқа әкелер ештеңесі де жоқ. Биғанымның бөпесі Әскербек сияқты кәмпит соратын болған кезде оған да әкеліп береді. Көрерсің әлі-ақ....

	Бірақ Биғаным бостан-босқа кінәлап, жиі-жиі ұрса берген соң, оның бөпесін тербетпей, қашып кетіп қалатыны бар. Ондайда Әскербекті қасына ертіп алып, жоғарғы ауылдың балаларымен асық ойнап қайтады.

	Ал ол ауылдың балалары көбінесе асыққа тиын тігіп ойнаушы еді...

	Әуелде біреуінен бес тиын қарызға сұрап алып, ойынға қосылған соң, Асан ынты-шынтысымен кіріскен. Бір көзін қысып тұрып, көздеп атқан сайын мүлт жібермеуге тырысты. Әлде өзі мерген бе, әлде ойынға жанын сала кіріскендіктен бе, ол көбінесе дәл тигізе бастады.

	Шеңбердің ішіне тігілген асықты да, оның үстіндегі сары шақаларды да сыпырып ұшыра берді, ұшыра берді. Ойынның ақырына қарай түгі қалмай ұтылған жоғарғы ауылдың балалары шатақ шығарып, соқтығуға сылтау іздеді.

	— Асан қосылмасын! — деді шикіл сары Шерәлі шіңкілдеп. — Ол арам ойнайды!

	— Қашан?! Қашан арам ойнадым?! — деді Асан оның бұл әділетсіздігіне шыдай алмай қызарақтап.

	— Ия, сен көзбояушылық жасайсың! Шерәлінің айтқаны рас!

	— Арам ойнайсың-ң...

	— Қашан олай ойнадым? Өз көздеріңмен көрдіңдер ме?!

	— Өз көзімізбен көрдік.

	— Немене, басқа біреудің көзімен көреді ғой деп пе ең?!

	— Ойынның басында менен қарызға алған бес тиынымды қайтарып бер!

	— Мә-ә.. Ала ғой.

	— Бұл емес. Ол басқа тиын болатын.

	— Бәрібір емес пе?!

	— Жо-о... Бәрібір емес. Маған өзімнің тиыным керек.

	— Мә, ендеше, оның орнына он тиын ал...

	Бағана өзіне қарыз берген бәкене бойлы бала Асан ұсынған он тиынды алсам ба екен дегендей көзі жыпылықтап, тосылып тұрып қалып еді. Оның қасындағы достары:

	— Арамның қолынан бір тиын алма!

	— Он тиынға бола біздің бәрімізді сатып кетейін деп тұрсың ғой, ә?! — деп оны жан-жақтан қаумалап, тоқтатып тастады.

	— Қарашы мұны, бізбен ойнауға келген кезде бір тиыны да жоқ еді. Енді сенің бес тиыныңмен жалданып, қалтасын томпайтып алып тұрғанын!

	Асан олардың бұл сөзіне қатты қорланды. Әскербекті қолынан жетектеп үйге кетіп қалайын деп еді, бір ызақор бала:

	— Жабылайық! — деді еліріп. — Бәріміз жабылсақ, мылжамылжасын шығарамыз ғой!

	— Қоршаңдар!

	— Қорықпаңдар!

	Ағасын жан-жақтан қаумалай бастаған балалардың ызалы түрінен шошып, Әскербектің иегі кемсеңдеп, жыламсырай бастады. Бір-екі қадам артқа қарай шегіншектеген Асан кенет беліндегі қайыс белбеуін тез шешіп алды да, бір шетін білегіне орап:

	— Қане, жақындап көріңдерші! — деді тістене үн қатып. Көзі ызғарлы ұшқын шашып тұр. Тап осы қалпында ешнәрседен де тайынбайтын секілді. Балалар оның бұл түрінен тайсақтап, иіріліп тұрып қалды.

	Осылай біраз арбасқан соң:

	— Әскербек, жүр, үйге кетеміз, — деді Асан інісінің қолынан жетектеп.

	Олар ұзай бергенде, әлгі ызақор бала соңдарынан:

	— Тиынымызды қайтарып бер! Әйтпесе, біз сен интернатқа кеткен кезде інің Әскербектің мұрнын бет қыламыз! —деді айқайлап.

	Асан қалт тоқтап, тосылып тұрып қалды. Шынында да, өзі интернатта жүргенде бұлардың жазықсыз Әскербекке тиісетінін білді. Кенет ол топтанып тұрған балаларға бұрылып, күлімсірей қарады да:

	— Жарайды! Сендер бес тиыннан, мен он тиыннан тігіп ойнайық! Сонда өздерің-ақ ұтып аласыңдар! — деді.

	Жоғарғы ауылдың балалары оның бұл ұсынысына бір ауыздан келісе кетті. Әлгінде ғана балалардың аяғымен тапталып қалған шеңбер қайтадан сызылып, ойын жаңадан басталды.

	Ә дегенде-ақ Асан біраз тиындарын ұтқыза бастап еді. Бірақ ойын қызған кезде ол бәрін тағы да қалай ұтып алғанын өзі де байқамай қалды. Енді тіпті ызасы шегіне жетіп, көздері шытынап, өре түрегелген балалар:

	— Сен тағы да арамдық жасадың!

	— Сызықтан шығып кетіп аттың! —деді ұрынуға сылтау таппай.

	— Қашан сөйттім-м?..

	— Тура қазір! Осы жерде!

	— Өкшеңді бүйтіп... сызыққа қойып аттың!

	Өзінің аяғы да бір... түйенің табаны сияқты екен!..

	— Жарайды! — деді Асан олардың у-шуынан шаршағандай ақырын ғана үн қатып. Сосын шып-шып тершіген шекесін алаканымен сүртіп тұрып: — Мен сендерден бір кадым алыс тұрып атайын, — деді тағы да бір амал тауып.

	— Ал кәне, бастайык!

	— Бастасак, бастайык!

	Бірак олар бұл жолы да ұтылып калды. Алыстан Асан тіпті жаксы көздеп ата бастады. Кейде әдейі мүлт жіберейін десе де, шеңбердің ішіндегі «едірейген» асыктарды сакасының өзі-ак іздеп тауып жаткандай.

	Енді олардың баска коятын кінәсі калмаған соң:

	— Көзбояушылык жасайсың!

	— Сакаңның сикыры бар... — деп шәңкілдей бастады.

	— Мә, ендеше, сака ауыстырайык! — деді бұл бір кызарып, бір бозарып.

	«Сакаңның сикыры бар» деген бала Асанның сакасын колына сенімсіздеу алып, салмактап көрді де,

	— Жок... Керек емес. Біз енді сенімен бәрібір ойнамаймыз. — деп өзіне кайтарып берді.

	Сол кезде тағы бір бала:

	— Бұл... бұл интернатта окңмын деп бұзылып кеткен! —деді касындағыларға тапкырлык танытып.

	Асан бір сәт үнсіз тұрып калды да, кенет калтасындағы тиындарының бәрін уысына толтыра шығарып:

	— Мә, алыңдар! — деп оларға карай шашып жіберді. Сөйтті де, інісін колынан жетектеп жүре берді. Бұлар ұзап кеткенше соңдарынан көз алмай карап тұрған бір топ бала орнынан козғалмады.

	Олар Асанды жек көріп тұр ма, әлде өздерінің боска киянат жасағандарын түсіне ме, ол жағы белгісіз...

	«Сол бір соткар балалар казір Әскербекке тиісіп жүрген жок па екен?.. —деп ойлады күпәйкелі бала Асан жолда келе жатып. —Бірак Әскербек те оларға есесін жібермейтін шығар. Үлкейіп калды ғой. Дәл казір не істеп жүр екен өзі?.. Мектепке кеткен болар. Кеше бірінші кыркүйек, сабак басталатын күн болды..».

	Күн шакшиып төбеге көтерілгенде маң даланы аптап буа бастады. Ол күпәйкесін шешіп, колтығына кысып алды. Аяғындағы керзі етік те бірте-бірте ауырлап барады. Әр кадам баскан сайын тырс-тырс етіп, конышы бір-біріне кажалады. Ол тағы да ойға шомды...

	***

	Бір күні Асан интернаттың ауласынан шығып, орталықтағы ойыншықтар сатылатын дүкен жаққа барды. Қалтасында бір тиын ақшасы жоқ болса да, жәй әншейін, қызық үшін бұрыла салып еді. Дүкен ішіндегі әр түрлі ойыншықтарды көріп, оларға қатты қызықты. Әсіресе, қорабы қызыл, кабинасы сары, батареймен жүретін машинаны колына алып, қайта-қайта қарағыштап ұзақ тұрды. Оны Әскербекке сатып алғысы келді. Егер осы машинаны апарып берсе, оның қуанышы қойнына сыймай жүретінін білді. Бағасына қарап еді. 1 сом 40 тиын екен. Ондай ақша Асанда қайдан болсын. Е-еһ... Ақыры дүкенші қыз:

	— Әй, бала ойыншық сатып алатын болсаң, тезірек ал! Әйтпесе мен түскі үзіліске жабамын, — деген соң, амал жоқ, сыртқа шықты.

	Сосын орталықтағы екі қабатты аурухананың жанына келді. Оның темір шарбағына асылып ұзақ тұрды. Аула ішінде аурухананың халатын киіп жүрген науқас адамдарға қарады. «Былтыр апам осы ауруханада жатты ғой, —деп ойлады ол кеудесін сағыныш кернеп. Бұл жер алғаш келген кезде-ақ оның көзіне тым ыстық көрінген болатын. —Қай палатада жатты екен? Терезесі қай тұста?.. Шіркін, маған дәрігерлер апамның жатқан төсегін көрсетсе ғой... Алақаныммен бүйтіп... ақырын сипап, бетімді басар едім-м... Егер апам тірі болғанда... тіпті осы ауруханада науқастанып-ақ жата бергенде, мен күнде келіп тұрар едім. «Апа, ойыншықтар дүкенінде Әскербекке лайықты бір әдемі машина бар екен. Кнөпкесін басып қалсаң бітіп жатыр, зымырай жөнеледі. Соны Әскербекке сатып алсақ қайтеді», дер едім ғой. Сосын ауылдан көкем келгенде, апам ақша сұрап алып берер еді..».

	Кешке интернатқа келгенде де сол бір қорабы қызыл, кабинасы сары, өзі батареймен жүретін машина Асанның ойынан кетпей қойды. Оны қайткенде де Әскербекке апарып бергісі келді. Ол үшін біреуден қарыз сұрап алуы керек сияқты...

	Түнде ұзақ ойланып жатты. Әнеугүні интернатқа Спандиярдың көкесі келген. Орталыққа совхоздың бір машина алмасын тиеп әкелген екен. Соны қоймаға тапсырып, қайтар жолда әдейі бұрылыпты. Спандиярдың шашынан сипап: «Қарның ашып жүр ме?.. Интернаттың кәпөсте көжесі қайбір тамақ болады дейсің. Өзің былай... орталық жаққа барып мәнті, самса алып жеп жүр» деп, кетерінде біраз ақша беріп жатқан.

	Ертең Спандиярдан қарызға ақша сұрап алса қайтер еді. Кейін ауылға каникулға барғанда, жоғарғы ауылдың балаларымен асық ойнап, ұтып алса, (әрине, ұтады ғой) қайтарып берер.

	Сөйткені жөн болар. Е-ех, Әскербек қалай-қалай қуанар екен десеңізші... Спандиярдан қалай да қарыз сұрау керек.

	Егер жоғарғы ауылдың балалары бұнымен ойнамаймыз десе, жазғы каникул кезінде совхоздың шөпшілерімен бірге шөп шабуға шығып, жұмыс істеп айлық алады. Ия, сөйтеді.

	Осы жолы Әскербекке сол әдемі машинаны қайтсе де апарып береді... Ол осылайша ой кешіп жатып, қалай ұйықтап кеткенін өзі де байқамай қалды.

	Ал ертеңіне:

	— Не? — деп шошып кетті Спандияр бұл екі сом қарыз сұраған кезде. — Мені бір... шіріген бай ғой деп жүрсің бе?! А?! Көкем берген ақша баяғыда-а таусылған. Елу үш мәнті сатып алып жегем!

	— Қанша-а?..

	— Қырық шақты...

	— Соның бәрін бір-ақ күнде жедің бе?

	— Енді... күнде екі-үшеуден...

	— Ех-х, — деді Асан оның өтірік айтып тұрғанын біліп. — Маған өте керек еді...

	— Һм! — деді Спандияр ернін шүйіріп. — Ақша кімге керек емес дейсің!

	Тағы да бір күн өтті...

	Асан алдыңгүні өзі көрген қорабы қызыл, кабинасы сары, батареймен жүретін ойыншық машинаны бүгін де көріп қайтты. Сол орнында тұр екен. Әлі ешкім сатып алал қоймапты. Енді аз ғана күннен соң бірінші тоқсан аяқталып, бұлар ауылға қайтады... Сол кезде Әскербекке апарып берсе ғой, шіркін! Оның қуанышы қойнына сыймас еді-ау...

	Ақыры, келесі күні ол Спандиярдың кәстөм-шалбарының қалтасына ұрлыққа түсті. Балалардың бәрі сыртта ойнап жүрген кез болатын. Интернаттың тай шаптырымдай ұзын бөлмесінің ішінде ешкім жоқ еді...

	Асан өтірік кітап оқыған болып, осы оңаша сәтті аңдып жатқан. Көзінің қиығымен Спандиярдың төсегінің бас жағында, қабырғаға қағылған шегеде ілулі тұрған кәстөм-шалбарға жиі-жиі қарап қояды. Сәлден соң, орнынан түрегеліп, аяғын мысықша басып, солай қарай жақындады.

	Жүрегі атқақтай соғып, үрейден бе, ұяттан ба — буын-буыны дірілдеп бара жатқандай. Қолы қалтырап, Спандиярдың кәстөм-шалбарының қалтасын әрең тапты. Сол кезде ол тұңғыш рет рұқсатсыз алған біреудің бөтен заты өз қолын шоқтай қарып бара жатқанын сезді...

	Спандиярдың залымын-ай! «Мені шіріген бай ғой деп жүрсің бе?!» дейді міз бақпай. Ал шалбарының қалтасында бүктеп-бүктеп салып қойған тұп-тура жеті сомы бар екен. Асан оның екі сомын дір-дір етіп қорқып тұрып алды да, қалғанын орнына қайтадан тез-тез салып, сыртқа атып шықты.

	Әй, сол күні Спандиярдан қорыққаны-ай! Жүрегі жарылып кете жаздап, әрең шыдап жүрді. Ол болса, терлеп-тепшіп футбол ойнап келген соң, пырылдап ұйқыны соқты-ай! Кешке қарай сол кәстөм-шалбарын киіп, асханаға тамақ ішуге барды. Бірақ тұк те сезген жоқ. Ертеңіне де, бүрсігүні де ештеңе байқамады. Тіпті ешнәрсе болмағандай...

	Асан енді Спандиярдай арамзаның қалтасынан байқатпай екі сом ұрлап алғанына іштей қуана бастады. Оның есіне баяғы Біләл ағай айтып берген қу түлкі туралы ертегі түсті...

	Бүгін өзі де сол қу түлкіден аумай қалған сияқты. Сондай епті, шапшаң, айлалы да ақылды болып шыға келгендей...

	Жоғарғы кластың балалары ауылға ертең қайтамыз деп жиналған күні ол дүкендегі қорабы қызыл, кабинасы сары, өзі батареймен жүретін ойыншық машинаны сатып алып келді.

	Оны ауылға әкелгенде, Әскербектің қуанғанын көрсең ғой. Асан ағасына шексіз ризашылық білдіргендей көздері күлімдеп, қайта-қайта жымиып қарай береді. ¥зын жіп байлап алып, жаңа машинасын күні бойы сүйретіп ойнады. Сәл шаң болып қалса, тоқтай қалып алақанымен қайта-қайта сүртеді...

	Дәл қайтатын күні ол:

	— Асан, енді маған автомат әкеліп берші. Жарай ма? — деді қиыла өтініп.

	Асан біраз ойланып тұрып қалды да:

	— Жарайды, — деп уәде берді.

	Сосын екінші тоқсан аяқталар кезде Спандиярдың қалтасынан тағы да төрт сом ұрлап алып, Әскербекке автомат әкелді.

	Спандияр бұл жолы бір нәрсені сезіп қалған болуы керек. Өйткені ауылына кететін күні өзінің кішкентай шабаданын ақтарып, барлық киімдерінің қалтасын тінтіп, аударыстырыптөңкерістіріп, мұрны пышылдап ұзақ қарап шықты. Ақыры іздегенін таппаған соң, әлденені есіне түсіре алмағандай әрісәрі күйде отырып қалды.

	Асан болса, көзінің қиығын салып қойып, ішінен күлкісі келіп жатты. «Әп, бәлем, тарттың ба сазайыңды?.. деп ойлады мысқылдап. — Сараң болған өз сорың!.».

	Кешкі тамақтың кезінде де қомағай Спандиярдың түнерген қабағы ашылмады. Ол сөйтіп, ертеңіне ауылына көңілсіз қайтты...

	Спандияр кеткен соң дүкенге барып Әскербекке ойыншық автомат сатып алған Асанның көңілі шат-шадыман еді. Ол да сол күні түс ауа автобусқа мініп, ауыл қайдасың деп тартып кетті...

	Автобустың ішінде өзі де автоматпен ойнап отырып, қу түлкі туралы ертегіні тағы есіне алды...

	Бұл жолы да Әскербектің қуанышында шек болмады. Ойыншық автоматты Асанның қолынан ала сала, алақайлап көшеге жүгіріп шығып, жолында кезіккеннің бәрін де тырылдатып «ата» бастады.

	Оның осы ойыншығына Биғаным да қатты қызыққан сияқты. Есік алдында еңбектеп жүрген бөпесін еркелете отырып:

	— Ә, Асан, тапқан-таянғаныңның бәрін Әскербекке таси бергенше, мынау кішкентай бөпеңе де бірдеме әкелмейсің бе? деді.

	Сол кезде Әскербекке ойыншық автомат сатып алған ақшаның қалғанына өзінің төрт мәнті алып жегеніне Асан іштей ұялып қалды.

	Интернатқа қайтатын күні Әскербек:

	— Келесі жолы келгеніңде бұдан да жақсы ойыншық әкел! Мақұл ма, Асан?! — деді.

	Осы жолы ол бұрынғыдай қиылып өтінген жоқ, ағасына деген нық сеніммен айтты. Содан ба екен:

	— Мақұл! — демеске Асанның амалы қалмады.

	Енді ол Спандиярдың ғана емес, басқа балалардың да қалтасына ұрлыққа түсе бастады. Көп өтпей-ақ интернатта бір ұры пайда болғанын бәрі де біліп, бәрі де сезіп қойды. Әркім өз үйінен алып келген қымбат киімдерін, ақшасын жасырып, шабаданының аузын құлыптап жүретін болды. Бір нәрсе ұрлап алу Асанға да күннен-күнге қиындай түсті. Өзіне солай көріне ме, әлде шынымен сезіп қойды ма, балалардың көбі осыдан күдіктенетін сияқты. Әсіресе, Спандияр бұдан көз жазбай, басқан ізін аңдып жүр. Бір рет бөлмеде оңаша қалғанда, біраз күннен бері қалтасына салып жүрген ұшы қисық шегемен Жорабай деген баланың шабаданын ашпақ болып әуреленіп жатқан еді. Соны байқап қалғандай зып етіп Спандияр кіріп келді.

	— Ә, ә, тағы да ұрлық жасайын деп жатырсың ба?! —деді ол көзін ежірейтіп.

	— Немене?! — деп Асан да ежірейіп түрегелді. — Не деп өтірік айтып тұрсың?

	Спандияр одан мұндай үзілді-кесілді қарсылықты күтпеген болуы керек, жөпелдеме не айтарын білмей тосылып қалды.

	— Көзіңмен көріп айт, білдің бе?! Әйтпесе, жала жаппа өйтіп! — деп бастырмалатып жіберді Асан. Қолындағы шегені жып еткізіп қалтасына тығып үлгерді.

	— Ендеше, Жорабектің төсегінің астынан не іздедің?

	Спандиярға тіл біте бастады.

	— Мен әншейін... — деп күмілжіп қалды Асан. — Әшейін оның шабаданын төсегінің астына қарай жылжытып қойдым. Бері... шығып жатыр екен.

	— Оны неге жылжытасьщ, а?!

	— Өзің де білесің ғой, интернатта ұры бар. Ашылып-шашылып жатқан шабаданды көрсе, үптеп кетеді...

	— Мен білем, нағыз ұры сенсің! — деді кенет Спандияр нық сеніммен. —Екінші тоқсанның аяғында менің төрт сомымды ұрлап алғансың. Давай, өзіме қайтарып бер! Әйтпесе... әйтпесе, «сенің шабаданыңды ақтарды» деп, Жорабекке айтамын.

	— Мен алғам жоқ... — деді Асан көзін төмен салып. Үні соншалықты бәсең әрі сенімсіз шықты.

	— Давай, өзіме қайтар! — деді Спандияр енді бел алып, бұйыра сөйлеп. — Әйтпесе...

	Асан ойланып қалды. «Қап, мына залымды-ай! Жорабекке айтса... ол мені аямайды, — деді іштей. Енді бәленің аузын жабу керек..».

	— Жарайды, — Асан сұлқ түсіп. — Сол кезде қарыз сұрағаным есіңде ме?

	— Есімде! ..

	— Өзің бермеген соң, көрсетпей алғаным шын. Бірақ басқа ешқандай затыңа тиіскенім жоқ.

	— Әкел, төрт сомымды!

	Мә... — деді Асан біреуден алған ақшасынан төрт сом санап беріп жатып. — Бірақ, есіңде болсын, егер жан адамға мені ұры деп айтсаң-ң... жақсылық күтпе! Тура бар ғой...

	— Немене?..

	— Құдыққа тастап өлтірем!

	— Шын ба... — Спандиярдың көзі бақырайып кетті.

	— Имандай шыным, — деп Асан сұқ саусағымен тамағының тұсын бір сызып көрсетті. — Бауыздап тастаймын-н...

	Спандиярдың зәресі ұшып, төрт сомын алған бойда тайып тұрды. Ол ұрылар қан төгуден танбайды деп ойлайтын болуы керек...

	Күпәйкелі бала Асан біраздан соң биік өрдің үстіне көтерілді. Қашан шығып боламын дегенше алқынып, ырсылдап, шаршап қалыпты. Маңдай терін сүртіп, осы жерде отырып аздап демін алғысы келді. Бұл тұстан айналаның бәрі анық көрінеді екен. Алыста теңіздей бұлдыраған көкжиекпен астасып жатқан маң дала мынау дүниеде тек қаталдық қана емес, дарқандық пен кеңдік, жомарттық пен мырзалық та бар екенін үнсіз ұқтырып тұрғандай. Ол күпәйкесін қыр үстінде тырбиыл өскен Нәзік қоңырбастың үстіне төсеп жатқанда байқады, кеше өзі омырауынан жұлып тастаған ақ жолақ матаның ізі кәдімгідей-ақ білініп қалған еді. Колонияда жүргенде бүзаудың тіліндей ғанайкелі бала Асан біраздан соң биік өрдің үстіне көтерілді. Бөрібаев А». деп...

	Кенет оның дәл төбесінен бозторғай шырылдады. Көк жүзінде ілініп қалғандай, бір орнынан тапжылмай безектеп әнге басты-ай келіп. «Асан мұнда жатыр! Асан мұнда жатыр!» дегендей бола ма-ау өзі, немене?..

	Бірақ боз далада Асан Бөрібаев қорқатындай түк те жоқ. «Шырылдасаң шырылдай бер, бозторғай! Тынбай шырылда! Мен саған бәрібір тиіспеймін. Мен сенің ұяңа салған жұмыртқаларыңды ұрламаймын, — деп ойлады Асан. —Тіпті бұдан соң ешқашан да, ешқашан да ұрлық жасамаймын. Өйткені ұрлық жасаған адамды жұрттың бәрі жек көреді..».

	Ия, сөйтеді. Асан ұрлық жасап ұсталған кезде балалардың бәрі де жек көріп кетті ғой оны...

	Бір күні ол аудан орталығындағы дүкендерді аралап, интернатқа қарай қайтып келе жатты. Оның бұл жолғы үміті тіпті үлкен еді. Бүгін дүкенге жаңадан әдемі велосипедтер түсіп жатыр екен. Асан оларды алғаш көргенде-ақ көзі жайнап, қызығып кетті. Сол жерде айналшақтап қарап, ұзақ тұрды. Әлгі велосипедтердің жиналып-құрастырылуы да оп-оңай. Жиналған кезде кіп-кішкентай бола қалады. Ал құрастырылған кезде Асан мен Әскербек мінгессе де көтере беретіндей үлкен. Бірақ шіркіннің бағасы удай қымбат. Тұп-тура сексен сом. Ал Асанда ондай ақша қайдан болсын!.. Мүмкін...

	Кенет ол өзі келе жатқан көшенің екі шетіндегі үйлерге бір түрлі үрейлене қарады. Анау бір шеттегі үйдің иелері үнемі бола бермейтін сияқты. Түнге қарай терезесінен шам жарығы көрінетін кезі сирек. Оны Асан бұрын да байқаған. Тап қазір аяғы өз-өзінен солай қарай бұрылып, қиыстап бара жатқан сияқты. Енді бір қараса, әлгі үйдің қақпасының алдына жетіп қалыпты. Есікті ақырын итеріп көріп еді, ашық тұр екен. Жанжағына алақтап, ұрлана басып, ауланың ішіне кірді. Сол сәт: — «Егер біреу алдымнан шыға қалса, адасып жүр едім, аурухананы көрсетіп жібермейсіз бе, деп сұраймын» деген бір сақтық ой санасында зу етіп жүзіп өтті. (Қазір ойлап отырса, онысы барып тұрған ақымақтық. Тек ақымақтық қана емес, нағыз сатқындық. Апасы соңғы рет жатқан аурухананың атын сату...)

	Мұның бағына ма, әлде сорына қарай ма (әрине, сорына, оны кеш білді) үйде ешкім жоқ екен. Есік ашық тұр. Тұп-тура ертегідегі кейіпкердің алдынан кездейсоқ шыға келетін құпия қамал секілді. (Әрине, оның ішінде сиқырлы қазына болуға тиісті.) Кенет оның көңіліндегі қорқынышы сейіліп, бойын батылдық билеп алғандай болды. Аяғын мысықша басып, төргі бөлмеге өтті...

	Кызыл сандық, сары сандық, көк сандық... Жо-жоқ. Бұл бөлмеде қоңыр шкаф, қара шифоньер, қоңыр тумба бар екен. Бәрі қоп-қоңыр. Бөлме де қоңыр. Ол шифоньердің, шкафтың ішін тез-тез ақтарып қарай бастады. Еденде әр түрлі киім-кешектер қобырап шашылып қалды. Бірақ әлгі шкафтың да, шифоньердің де ішінен қалтаға сүңгіте қоятындай түк таба алмады. Сосын бұрыштағы стол үстінде жатқан сағат пен жылтырауық алқаға көзі түсті. Жып еткізіп қалтасына тыға салып, сытқа қарай мысықша басып шығып бара жатқаны сол еді...

	Бір әлеуетті қол шап беріп білегінен ұстай алғаны. Тырп етуге мұршасын келтірмей, қысқаштай қатты да қалды. Әрі бұлқынды — жібермеді, бері бұлқынды — жібермеді. Кайта онан сайын қыса түсуде. Асанның жаны мұрнының ұшына тақалып, ыңырсып бүктетіле берді. Ол — ол ма, кенет әлгі темірдей қатты қолдың екінші сыңары дәл тұмсығын көздеп сақ ата қалды. Көзінің алдынан көгілдір от жалт етті...

	Есін жиғанда, қарсы алдында қос бүйірін таянып, өзіне төне қарап тұрған бұйра бас, қоңқақ мұрын, қырма сақал қорқынышты кісіні көрді. Жаздық көйлегінің ашық омырауын жүн-жүн кеудесі керіп тұр.

	— Ағатай, мен... — деп міңгірледі Асан. Аузына жылымшы, кермек дәм келді. Кан... мұрнының қаны. Беті дуылдап ауырып барады. Мұрны орнында жоқ секілді. Жо-жоқ бар екен. Дір-дір қаққан саусақтарына қан жұқты. —Ағатай, мен... мен адасып жүр едім...

	Әлгі жүн төс мысқылдап күлгендей болды. Тұп-тура ертегідегі дию секілді... Тоқпақтай жұдырығы Асанның бір уыс бет-аузын көздеп тағы да төніп келе жатты...

	— Ағатай, адасып... — деп ыңырсыды Асан екі бүктетіліп — Аурухананы таба алмай...

	Сөйтті де, қан түкірді...

	Енді бір кезде есін жиса, екі милиционер келіп қалған екен. Олар мұны қолтықтап әкеліп машинаға тастай салды.

	Кейін білді ғой. Әлгі жүн төс сол үйдің иесі екен. Бұл ұрлыққа түсетін күні ауласының ішінде жекеменшік машинасын жөндеп отырыпты.

	Аудан орталығындағы сот болғанға шейін бір ай шамасы Асан изоляторда жатты. Карсы алдындағы кісінің тұлабойын көзімен тінтіп, жек көре қарағандай болып отыратын дүрдік ерін, жалпақ бет тергеушінің бір ай бойы күн сайын қайталап сұрағаны екі-ақ сұрақ...

	«Не ұрладың?»

	«Неге ұрладың-ң?»

	Кей-кейде ыңыранып: «Сендерге осы не жетпейді-і..» деп қоятыны бар тағы.

	Асан жауабын айтады. Айтады да қайтады. Есік-терезесі темір тормен бекітілген қуықтай тар камерада арық шалдың күрк-күрк жөтелгені естіледі. Жағы қушиып, көзі бадырайып қалған қу сүйек, жүдеу шал екеуі көп күннен бері бірге тұрып келеді. Шалдың түрі тым қорқынышты. Жөтелген кезде шіпшидей қол-аяғы дір-дір қағады.

	— Ә-ә, келдің бе, балам? — дейді шал жөтелі басылған кезде қырылдай үн қатып. Қара көлеңке тар бөлменің ішінде оның даусы жаңғырып шыққандай болады. —Тергеді ме?.. Ә-ә, тергейді бұлар. Сөйтеді... Оларға мұндай правоны кім берді? Өкі-ме-ет берді. Өкі-ме-т! Бірақ құдай берген жоқ. Қық-қық...

	Сосын шал тағы да жөтелуге булығады. Жөтелі басылған соң қуықтай камераның ішінде әрлі-берлі теңселіп жүре бастайды. Өз-өзінен мырс етіп күліп, басын шайқайды.

	— М-маған енді бәрібір, —дейді біраздан кейін тағы да үн қатып. —Ол-л... қақпасты өлтіргеніме өкінбеймін. Ол-л... менің қанымды ішті. Өмір бойы өлтіріп, тірідей жерге көміп келді. Ал мен оны бір-ақ рет. Балтамен... қақ маңдайдан... Жо-жоқ, арт жағынан келіп ұрған екенмін ғой!..

	Шал бұл сөздерін түнде ұйқысырап жатып та қайталайды. Сол кезде Асан одан қатты қорқады. Күндіз ештеңе емес. Оның осы бір қорқынышты сөздеріне мұның құлағы үйрене бастағандай. Бірақ түнде бәрібір қорқады.

	«Ол кімді өлтірді? Неге өлтірді? Шынымен-ақ, мынау аруақтай шал біреудің ажалына жетті ме? Әлде өтірік айтып жүр ме?» Бұл ойларына Асан жауап таба алмайды.

	Әйтеуір, тергеушілер шалды соңғы күндері көп әурелемейгін болды. Олар бұдан күдер үзген болар, сірә. Асан да шалдың есі ауысқан шығар деп ойлады. Бүгін күзетші қолындағы көп кілттің біреуімен темір есікті салдырлатып ашты да:

	— Әй, шал! — деді камераның түкпірінде тізесін құшақтап, бір уыс болып бүрісіп отырған шалға. — Қуана бер, кемпірің өлмепті! Ауруханадан хабар айтты. Бүгін көзін ашыпты байғұс! Енді сенің жазаң жеңілдейтін болды!

	Шал алғашқыда тосын хабарға қуанғандай орнынан атып тұрып, есікке қарай қолын жайып ұмтыла түсіп, кенет сілейіп қатты да қалды. Алға қарай созған қолы дірілдеп, бірдеме айтпақ болып оқтала беріп, тас еденге сылқ етіп құлап түсті.

	Күзетші есікті шапшаң ашып, ішке енді де, жеп-жеңіл шалды жерден балаша көтеріп алды.

	— Су... су әкел, — деді ол Асанға алақтай қарап.

	Бұл да бір орнында тас болып қатып қалған екен. Өзінің не көріп отырғаны енді ғана миына жеткендей орнынан ұшып түрегеліп, бұрыштағы флягтан темір ожаумен су алып ұсынды.

	Күзетші қимылсыз жатқан шалдың бетіне су бүрікті.

	— Уһ, — деді кенет арық шал ақырын ғана үн шығарып. — Енді мен өлуім керек...

	Оның ерні болмашы ғана күбірлеп, бұл сөздерді әзер айтты. Әйтсе де, қуықтай камераның ішінде шалдың даусы ап-анық естілгендей болды...

	Сол күні ол түнімен сандырақтап шықты.

	— Фрося, мен сені өлтірейін деп ойладым ба?! Өзің ғой қанымды қайнатқан. Өзің-ң... — Шал шықырлатып тісін қайрады. — Былтыр Миша келгенде... кхе-кхе... күңкілдеп миын ашыттың. Келін екеуін үйден қуып шықтың ақыры. Сен қақпасқа қартайғанда дүние не керек. О дүниеге... кхе... кхе... о дүниеге бірге ала кетейін деп пе ең. Машинаны неге қызғандың? Калды әне... енді оны кім мінеді? Екі қабатты, патшаның сарайындай үй қалды қаңырап. Онда кім тұрады? Өрмекшілер мен тышқандар той жасап жатқан шығар қазір. Кхе-кхе...

	Таң атқанша шалдың жағы сембеді. Әр нәрсені бір айтып сөйлей береді, сөйлей береді. Ақыры, темір торлы терезеден бозала таңның белгісі біліне бастаған шақта Асан қалжырап ұйықтап кетті.

	Бұл оянған кезде шал камерада жоқ екен. Оны басқа жаққа алып кетіпті. Содан қайтып Асан оны көрмеді... Бірақ сол жұмбақ шалдың бейшара кейпі көз алдында мәңгі қалып қойды. «Өмірде әр түрлі адамдар болады екен ғой, — деп ойлады Асан сонда. —Көшеде көргенде адамдардың бәрі де бірдей сияқты. Ал оңашада әркімнің өзінше қайғысы бар..».

	Сот болатын күні ауылдан көкесі ғана келді. Интернаттағы бір-екі тәрбиеші апай мен кірпі шаш, шегір көз директор қатысты. Асан сотты жүргізіп отырған орта бойлы, ақ сары кісіден емес, осы шегір көз директордан көбірек қорықты. Балалар келмепті. Оған бұл қуанбаса, өкпелеген жоқ. Спандияр болса, масайрап, күле қарап отырар еді ғой... Әскербектің де келмегені жақсы болды. Ол сот залында басы салбырап, төмен қарап отырған Асанды аяп жылап жіберуі мүмкін...

	Сол күні ешкім де бұған аяушылық білдірген жоқ. Асан ұрлыққа түскен үйдің жүн төс иесі аудан орталығында бұл сияқты ұрылардың соңғы кезде көбейіп кеткенін айтып, даусы шаңқылдап ашына сөйледі. Интернаттағы тәрбиеші апайдың біреуі оны қоштады. Бірақ балалардың да заты жиі ұрланатынын жасырып қалды. Сосын кірпі шаш директор тұрып сөйлеп, мұндай оқиға бұрын-соңды мектеп оқушыларының арасында болмағандығын, болуы да мүмкін еместігін айтты. Бұдан былай тәртіпті тіпті күшейтеміз деп уәде берді. «Ал мынау, шеккен шыққандық! — деді Асанды сұқ саусағымен нұсқап көрсетіп. — «Бір қарын майды бір құмалақ шірітеді» деген. Мұндай құмалақтарды... мұндай құмалақтарды!» — деп тұтығып қалды. Залдан біреу: «Күреп тастау керек десеңізші!» — деді айқайлап. Жұрт ду күлді.

	Үкім оқылып біткен соң, көкесі жанына келіп, үнсіз түнере қарап тұрды да, өз баласынан өзі түңілгендей бұрылып кетті. Асанның көзінен қос тамшы жас ыршып түсті...

	* * *

	Күпәйкелі бала көгілдір аспанға қарап шалқайып жатып, өткен күндердің сол бір оқиғаларын көз алдынан тізіп өткере берді, өткере берді. Біраздан соң, көп сериялы фильмнің соңына жете алмай шаршағандай қалжырап, көзі жұмыла бастады...

	Асан оянған кезде, күн сонау бір биік төбенің үстінде отқа салған бақырдай қызара балқып, айнала төңірекке соңғы сәулесін шашып батып барады екен. Күндізгі аптап ыстықтың беті қайтып, кең даланың қоңыр салқын кеші түсіпті. Бойы аздап тоңазып қалған ба, әлде боз жусанның қышқылтым иісі танауын қытықтады ма, ол аузын кере қарыс ашып, түшкіріп жіберді.

	Орнынан тұрып, күпәйкесін киді. Малақайын қолына ұстап, таныс сүрлеуге түсті де, ауыл қайдасың деп тартып кетті.

	«Әскербек сабақтан мана-а келген шығар, — деп ойлады ол жолда келе жатып. Тамағын ішіп болып, ойнауға кетті ме. Жоқ әлде Биғанымның бөпесін жұбатып жүр ме екен? Мен үйге кіріп барғанымда, жүдә, қатты қуанатын шығар. Асан ағам келді деп, асыр салады ғой. «Маған не әкелдің?» деп сұраса қайтемін?.. «Аға, біржола келдің бе? Енді мені тастап ешқайда кетпейсің бе десе ше?.».

	Ол өзінің бұл ойларына жауап таппай, іштей мүдіріп қалды. Аясы ашық, дөңгелек көздеріне мұң ұялап, жүзінен әлденеге қиналған кескін байқалды. Осылайша өз-өзін іштей мүжіп, біраз жерге шейін тоң-торыс келді де, кенет көңілі сергіп: «Әскербекке бәрін де түсіндіріп айтып беремін. Түсінеді ол! Есейіп қалды ғой. Түсінеді. Қазірдің өзінде бойы маған жетеғабыл болып қалған шығар, — деді қуана күбірлеп. —Ұрлық жасама деймін оған. Ол өте жаман нәрсе. Бір күні болмаса, бір күні қалай да қолға түсесің. Ал ұрыны жұрттың бәрі де жек көреді деймін. Ешкімнің де оған жаны ашымайды, ешкім де оған араша түспейді... Мен кейін үлкен кісі болып, жұмыс істеп, айлық алатын кезде Әскербек нені қаласа, соны алып беремін. Ақшаны да аямаймын одан. Ол менің жалғыз інім ғой. Мен оны жақсы көрем. Бүгін Әскербекті құшақтап жатып ұйықтаймын. Ертегі айтып беремін оған. Ку түлкі туралы ертегіні ғана айтпаймын. Кайырымды да адал жігіт жайлы ертегі айтамын... Ал сосын... сосын, мені милиция іздеп келіп, ұстап әкетсе де бәрібір. Керек десе, өлтіріп жіберсін. Мен олардан қорықпаймын..».

	Асан алдыңғы жақтағы бір биік төбенің үстіне шыққанда алыстан ағараңдап ауыл да көрінді. Сол сәт оның жүрегі лүпілдей соғып, көзіне жас толып кетті.

	Сағынған екен. Осы бір тұйық ауыл өзіне қаншама қаталдық танытып, ыстық бауырына басқысы келмей, сыртқа тепкенімен, жүректен алар орны бәрібір өзгеше екен!

	Оның әрбір көшесі, тал-терегі мен шарбағы көзіне оттай басылып, көңіліне жылы ұшырап барады. Әне, өзінің туған үйі. Ол да алыстан мен мұндалап, қол бұлғап шақырғандай болады...

	Асан тап осы сәтте бүгіндікке алғаш рет әкесін есіне алды. Оған деген өкпе-ренішін ұмытып та кеткендей болды.

	«Е-ей, көке, Әскербек, мен келе жатырмын ғой!» деп шаттанып айқай салғысы келді оның. Бірақ оған айқайлауға болмайтын еді.

	«Еһе-еһ-һе-ей! Мен өзімнің туған ауылыма жеттім!» деп асыр салып, алақайлап жөнелгісі келді оның. Бірақ оған ел көзіне түсуге болмайтын еді...

	Әрине, ол шаттанып айқайлаған жоқ, асыр салып, алақайлап жүгірмеді де. Кайта керісінше, көнетоз күпәйкесінің жеңімен көзін сүртіп, қорсылдап жылап келе жатты.

	Неге екенін де білген жоқ. Тек әйтеуір, туған ауылды көргенде бір түрлі жүрегі елжіреп, көңілі босап сала бергені анық.

	Тап осы сәтте қызыл күн алаулай түсіп, алыстағы биік қырдың ар жағына батып бара жатқан болатын.

	Үйге тезірек жеткісі келіп, ол аяғын жылдамдата басты. Керзі етігінің қонышы бір-біріне тиіп қажалып, тырп-тырп етіп барады.

	Шеткі үйдің тұсынан өте бергенде бір кемпірдің:

	— Бұ кім-ай?! — деген карлығынкы үні естілді. — А-а? Неге жауап қатпайсың? Астапыралла, адам ба, басқа ма өзі...

	Асан үндемеді.

	— Әй, шал-ау, қораның есігін мықтап бекітіп пе ең? — деді кемпір енді басқа жаққа қарап дауыстап.

	— Тастай ғып бекіткенмін, — деген шалдың даусы естілді. — О несі екен-ай, не болса содан үрейленіп!..

	— Қайдан білейін... бұ күнде кім көп, ұры-қары көп...

	Асан өз үйінің арт жағынан келіп, таныс шарбақтан секіріп түсті де, баудың ішімен өтті. Есік алдында Биғаным кір жуып отыр екен. Ту сыртынан шыққан аяқ дыбысынан шошып кетіп:

	— Аһ! — деп орнынан атып түрегелді. — А-а... құдайым-ай, бұл сен бе ең?!

	— Көзі шарасынан шыға үрейленіп қарады Асан.

	— Қорықпаңыз, — деді Асан ақырын үн қатып. — Мен... мен, Асанмын ғой... Саламатсыз ба!

	— Саламат... түу, зәремді ұшырдың ғой. Қайдан сап ете қалдың өзің?! Көктен түстің бе?!

	— Әскербек үйде ме?

	— Жо-оқ, Әскербек, ол интернатта. Оқып жүр. Кеше кеткен. Әкең жұмыста. Ал сен біржолата босанып келдің бе?

	Асан үн қатпады. Биғаным болса, бұған тағы таңдана қарап тұрды да, кенет бәрін түсіндім дегендей аузын алақанымен баса қойды.

	— Апа, ... нау көке ме? — деді аяғын апыл-тапыл басып жүрген кішкентай бала оның етегінен тартқылап.

	— Ә-ә, иә, бұл көке ғой, — деді Биғаным бір түрлі селқос үн қатып. Асан кішкентай жортпаш баланы көтермек болып:

	— Келе ғой. Келші маған, — деп шақырды. Бірақ Биғаным қасында тұрған баланы өзі қолына көтеріп алды да:

	— Сен үйге кірсейші, — деді Асанға. — Жолдан шаршап келген боларсың. Қарның да ашқан шығар. Біз... тамақ әзірлейік...

	Асан үйге кіріп, бұрыштағы орындықта ұзақ отырды. Күпәйкесін де, малақайын да шешкен жоқ. Әскербектің ауылда болмағанына көңілі қатты жабырқап қалды. «Оны да интернатқа жіберген екен ғой бұлар, —деп ойлады қабағын түйіп. — Е-ех..».

	Кенет Асанның көз алдына қалың қар жамылған атырапта қараңдап бара жатқан жалғыз ат шана, балықшы шал, шана үстіндегі қып-қызыл түлкі және жол-жөнекей шашылып қалып жатқан балықтар елестеді...

	Біраздан соң ауланың есігі ашылып, екі адам ішке қарай күбірлеп сөйлей кірді. Алдыңғысы бөпесін бауырына қыса көтерген Биғаным да, ал соңғысы осы ауылдағы учаскелік милиционер еді. Олар бері таман жақындаған кезде, Биғаным қолымен ымдап үй жақты көрсетті...

	Милиционер әуелі мысықша басып келіп, терезеден сығалады. Сосын есікті сарт еткізіп ашып, ішке шапшаң кіріп барды.

	Үйде ешкім де жоқ еді. Шам жанып тұр. Көлденең жатқан бөгде зат көзге шалынбайды. Бәрі тап-тұйнақтай. Тіпті бұл үйге көптен бері ешкім бас сұқпаған да секілді.

	Ол фуражкесінің күнқағарын сәл көтеріп қойып, үнсіз сыртқа шықты. Есік алдындағы теректің түбінде тасаланып тұрған Биғаным оған таңдана қарады.

	— Жоқ, — деді милиционер көңілсіз ғана. — Ешкім жоқ...

	— Жоғы несі?! —деді Биғаным көзі атыздай болып. —Жаңа ғана... мен кір жуып отырғанда келіп еді ғой. Демнің арасында... мүмкін емес...

	— Не?

	— ¥шты-күйлі жоқ болып кетуі мүмкін емес деймін!

	— Мүмкін, — деді кенет ұзынтұра, кексе милиционер өзін кінәлағандай.

	— Бәрі де мүмкін. ¥шты-күйлі жоқ болып кетуі де, тіпті құс болып ұшып кетуі де мүмкін. Өйткені бала — періште ғой! Балаларды сақта, Биғаным...

	Бұл кезде Асан түнделетіп, Әскербекті іздеп, аудан орталығына қарай жаяу тартып бара жатқан болатын. Түн тастай қараңғы еді. Тіпті аяқ астындағы жол да көрінбейді. Маң дала маужырап ұйқыға шомған. Тек қарабарқыт аспан аясында сұлбаланып жол жағасында сап түзеген электр бағаналарының ұшар басы ғана қарауытып көзге шалынады.

	Тап осы сәтте сол бағаналардың сәл төменгі жағында ызыңдап тұрған телеграф желісінің бойымен аудан орталығындағы ішкі істер бөліміне сонау Жаманқаладан суыт хабар жетіп жатқан-ды.

	— Ал-лоу, бұл Шеңгелді ауданы ма? — деді Жаманқаладағы кезекші офицер үнін созып.

	— Ия, соның дәл өзі, — деді мұндағы кезекші де сол мақамға салып.

	— Сіздің ауылдың тұрғыны Асан Бөрібаев кеше кешкісін балалар колониясынан қашып шығыпты...

	— Өйдөйт деген! Ол қалай қашып кетіп жүр-ей? — деді мұндағы ерігіп отырған кезекші қалжыңға ерік бермек болып. — Кеше қашып шықса... бүгін тез-ақ байқап қойыпсыздар ғой...

	Бірақ ар жақтағы дауыс сәл тосылып барып: «Балалар жұмыстан оралып, қақпадан кіріп жатқан кезде ол күзетшінің бункеріне жасырынып қалған, —деп кәдімгідей салмақты жауап қатты. —Сіздің қызметтегі шеніңіз қалай еді өзі? А-а... Старшинасыз ба? Капитанмен бұлай қалжыңдасуға кім рұқсат берді сізге?! Тез арада бақылау жүргізуді бұйырамын! Ол бала өз үйіне соқпай кетуі мүмкін емес».

	— Құп болады, жолдас капитан! Қалай да табамыз! Құқұдай үшін...

	— Немене? Кім үшін?..

	— Құ-құдай үшін кешіре көріңіз деймін, жолдас кап... капитан!

	— Жарайды енді...

	Көзге түртсе көргісіз тастай қараңғы түнде телеграф бағаналарына оқта-текте бір қарап қойып, қыбырлап жүріп келе жатқан кішкентай жолаушы бұл кезде жол ортасына жетіп те қалып еді.





