	Қадыр Әлiмқұлов

	Әкемнiң әлемi



	Роман-эссе





	Автордың бұл шығармасы – нақтылы деректерге негізделгеніне қарамастан, көркем дүние. Кейіпкері – Ұлы Отан соғысының ІІ топтағы мүгедегі, еңбек ардагерінің өмірбаянындағы оқшау оқиғаларды тілге тиек ете отырып, ұлттық ұлағатты құндылықтарымыз: атабабаларымыздың салтдәстүрлері, табиғат тынысынан тың тыңдап өскен өрен жұрттың парасаты мен пайымы, мәрттігі мен мәдениеті, өресінің өзіндік өрінен лайықты орын берген далалық педагогикасы текті тәрбиесі; ауылынан алыстап ешқайда шықпаса да ғаламдық құбылыстар мен өзгерістерді саралауға тырысқан балаң құштарлығы; тарихқа айналған тылсым мен болашақ алдындағы парыз хақындағы пікірі жайлы жанжақты талдау жасайды. Сонысымен де өскелең ұрпақты ұлтымызды ұлықтап, отансүйгіштікке шақыруымен қатар, жаһандану үрдісіне жұтылып кетуден сақтандырудың сауапты жолдарын алға тартады.

	Кітап көпшілік оқырман қауымға арналған.





	Әкем – Нүсіпақын Әлімқұлұлының

	аруағына бағыштадым.

	Автор





АЛҒЫСӨЗ ОРНЫНА




	Жалпы, көпшілікке кеңінен мәлім кейбір себептерге байланысты жақын адамың туралы жазу қиынақ. Ал, егерде ол Құдайдың құзіретімен өзіңді жаратқан жан Әкең туралы болса, тіпті қиынның қиыны.

	Оның үстіне, кейінгі кездердегідей зымыран замандарда – тіршілік етудің бағзы түрлері түбірімен өзгеріп, өмір сүрудің дәстүрлі салты жаңа үрдістермен толысып, тіпті түбегейлі алмасып кетіп жатқан тұста, ілуде бір пенденің болмаса, әкесімен ғұмыр бойы бірге тұрып, бірге жүру кімнің пешенесіне жазылып қойған дейсіз!

	Бәлкім, олай болмақ та емес шығар?

	Қазақта “Әке – балаға сыншы” дейтін әдемі сөз бар. Ал қаншалықты сын көзімен қарағанның өзінде, бала әкеге сыншы бола алар ма?!

	Бұл, енді, қаншама риторикалық (шешендік) сұрақ дегенде де, олай болауы ғажап емес екенін де сол жұрттың өзі тұжырымдамап па еді? “Бір бала бар әкеден оза туар…”

	Алайда “оза туу” мен “сыншы бола алу” мүлде екі басқа ұғым. Ендеше бұл да әке туралы шығарма жазуды қиындата түсетін жәйттердің бірі.

	“Әкең өлсе де, әкеңді көрген өлмесін” дейтін тағы бар…

	Бірақ, қалай дегенде де ниет пайда болды. Пайда болғанда, нақақ көздің жасы бар арзан ақшасына атын шығарып, әкесін аңызға айналдырудан абырой жинағысы келетін кейбір пысықайлардың арам пиғылындай емес, заманының зар қақсатқан запыранды зауалына, күнделікті тірлікте көп кездесетін небір кемшіліктерге, әлдебір “әттегенайларына”; ұлттық болмысымыз бен рухани құндылықтарымыздың құрдымға кету қаупінен қан жұтқан тұстарда таяныш іздеуден пайда болды.

	Соларды құрғақ сөз емес, тірі факті, өмірбаяндық мәліметтер арқылы баяндай отырып келешектің көкейіне сәуле себуден, соңымыздағылардың санасына салтдәстүрлеріміздің сұлбасын сына ғып қағу ниетінен пайда болды.

	Алайда пайда болған ең ізгі деген ниеттің өзінің іске асуы да ауырақ. Арыңдай ақ қағаздың алдына отырғаныңда “әуелде бұл шіркінді бастау қиынның” көкесіне кезіктік.

	Басқаны былай қойғанда, бастамас бұрынғы осы бір кіріспені келістірудің өзі мейлінше малтықтырғанын несіне жасырайын?!

	Алғашында алып қашқан ауанмен астастырып, әкейдің өзіне тікелей арналған сөздермен тұжырымдамақ болдым. Ол ойымды:

	“Арнау” деген тақырыптың аясындағы: “Әке!

	Кезiнде көңiл бөле бермегенiммен, менiң Сiз туралы бүгiнде бiлетiнiм көпақ. Ал, бiлмейтiнiм одан әлдеқайда көп. Ендеше не айта аламын?!.

	Әйтсе де айтқым келедi. Сол бiртоға бiлгенiмдi жұпыны болса да жұртыңа жеткiзсем деймiн.

	Әрине, елден ерек ерлiгiң болғаны үшiн емес, көлдей шалқыған көңiлдерде аңызға айналған кеңдiгiң қалғаны үшiн емес; жұртты таң қалдырған жаңалық ашқаның үшiн немесе тыңнан жол тауып, тұңғыш қадам басқаның үшiн емес. Жожоқ, артыңызда ондай айтулы оқиғаның қалмағаны үшiн де кiнә артудан аулақпын.

	Әлдеқайда маңыздысы, өз заманыңызда өзгелермен бiрге қарапайым қазақ болып өмiр сүргенiңiздiң суретiн салмақ едiм.

	Әлбетте, қадірхалiмiзше арулап жерледiк, шамашарқымызша басыңызға құлыптас тұрғыздық. Суретсызбасын өз қолыммен салып, өз қаражатыма айы асқақтаған күмбез көтергенiммен, ол Ескерткiш Сiзге деген көңiлiмнiң емес, мүмкiндiгiмнiң көрiнiсi ғана болып шықты. Сондықтан да қасиеттi сөзден қаланған Ескерткiш орнатқым келедi.

	Әзiрге оның да қалай боларын бiр Құдай бiледi. Менiң бiлерiм ниетiм түзу, пейiлiм ақ, шын жүрегiммен жазбақпын…

	Әрi мұны жалғасын үзбей жаңарған дәуiрдегi ұрпағыңыздың рухыңызбен сырласуы түрiнде түзсем деп едiм…

	Әруағыңыз жар болғай!” деген сөздермен сомдағым келген.

	Алайда жүз ойлана, мың толғана келіп, ол райымнан да қиналақинала қайтуыма тура келді. Өйткені, олай еткен күнде әкемнің аруағын бір аунатып, риза қылғаныммен, қайсыбір тұстарда қажетті шежірелі шегіністер жасауыма мүмкіндік бола бермейтін сияқты көрінді. Демек, өз тынысымды өзім тарылтқым келмеді. Әкемнің әр кезде әртүрлі жағдайларға байланысты әңгімелері мен пайымдаған ойпікірлерін, жүзеге асырған әсәрекеттерін бір сөзбен айтқанда: көрсеткен үлгіөнегесін өз өремнің деңгейінен тұжырымдай келіп, мейлінше ұғынықты етіп, ұлағатты ұрпағына ұсынуды көздедім.

	Өйтпеген жағдайда “Әкемді білетіндердің әңгімелері немесе айтқандары” деген сияқты тар аяда да баяндауға болар ма еді?!

	Осылайша ой орманынан омбылап әзер шыққандағы шешім “Әкемнің әлеміне” әкеліп тіреді. Өйткені соншалықты кең ауқымды болмағанымен бұл әлемге де көптеген нәрсені сиғызуға болар еді. Тоқсан ауыз сөздің тобықтай түйіні: “кеңестік кезең” деп аталған ұсқынсыз ұғымның тұсындағы нақты өмірде және оған дейінгі кезеңдердегі кейбір тәмсілдерді тілге тиек ете отырып, текті тірліктің тәлімін түзуге талпыныс жасадық. Әділ қазысы – уақыт ұңғысындағы оқырман қауым, өздеріңіз.





БАЛДӘУРЕННІҢ БАСТАУЫ НЕМЕСЕ БІР ДӘУІРДІҢ ДАСТАНЫ




	Адам кейде не іздеп жүргенін өзі де білместен делсал күй кешкенде балалық шағын іздейтіні болады. «неге іздейді?» деп сұрағыңыз келіп тұр ғой... Түсіндіріп көрейін. Тіпті, менің түсіндіргенімнен гөрі, өзіңіздің жауап қайтарғаныңыз одан да дұрыс болар еді. Ендеше екі жақтап байыбына баруға тырысайықшы.

	Сіздің ересек болған кезде жалаң аяқ, жалаң бас, лыпа атаулыдан бір ғана шыт түрси киіп, шаңы бұрқылдаған көшеде далбалақтап жүгіргіңіз келді ме?

	Жоқ!

	Сүт иісі аңқыған анаңыздың ақ төсіне танауыңызды тығып алып бақыттан басыңыз айналды ма?

	Айналған жоқ!

	Әкеңіздің тер сіңген болмысын түйсіндіңіз бе?

	Түйсіне беріп сүйсіндіңіз бе?

	Әрине, түйсінген де, сүйсінген де жоқсыз!

	Көрші үйдің бағынан алмаөрік ұрладыңыз ба? Оның итінен қорқып қашамын деп өз бойыңыздан да биік шарбақтан секіріп кеттіңіз бе?

	Қайдаан...

	Гүлді көріп қайран қалып, тәттіні татып құмарттыңыз ба? Жымыңдаған жұлдыздарға телміріп тұрып қиял қанатына міндіңіз бе? Сілеңді қатырған сұлудың суретіне сүзіле қарап, сансыраған сана мен селдеткен сезім арасында сергелдеңге түстіңіз бе? Махаббат дертін іштіңіз бе? Ақ құс арманды аялап, жүрегіңіз алқымыңызға тірелді ме?

	Жоқ! Жоқ! Жоқ!

	Соза беріп не керек, шынында да бала кез көлкілдеген сағыныш, алыстай берер арман екен. Тамсана тұрып, сүйіспеншілікпен, соншалықты бір қимастықпен еске алады екенсің. Алыстаған сайын аңсарың ауа түседі екен.

	Бәлкім, ол балалық бал дәуреннің қасқағым сәттігінен, бейкүнә пәктігінен болар? Әлде, қулықсұмдық, пәлежала дейтіндерді білмейтін аңғалдығынан шығар? немесе қанненқаперсіз еркіндігенен бе екен? Жоқ, білуге деген шексіз құштарлығынан дейміз бе? Мүмкін, «Тезірек өссем, ұлы істерге араласып, жасампаздық жасасам!» деген маржандай мұратқа шын жүрегіңмен, мейлінше құлшынуыңнан деу жөн бе? Қайта оралмайтынын білгендіктен бе?!

	Қалай дегенде де, мейлі қанатыңнан қайырыла қайғырғанда, мейлі төбең көкке жете қуанғанда, мейлі сағыныштан сарғайғанда болсын, бәрібір – балалық кездің сағымды сәулесі алақанына салып әлдилейді, әйтеуір.

	Қолда барда қадірін білуің мүмкін емес, айырылып қалған соң ғана өкінтетін өтпелі кезең секілді ғой, ол да бір...

	...Менің де кейінгі кездерде ерсі тірліктерге еңсем езіліп, көңілім құлази қоятынды шығарып жүр. Сондайда балалық шағымды сағынуды әдетке айналдырып алғандаймын. Әсіресе...

	Міне, осындай бір орайы келе қалатын орасан жағдайларда... орнын толтыра алмайтын олқылық пен орда бұза алмай опынған тұстарда немесе ойлағаным оңынан түсіп, ортаңнан оза шабатын, жалауың желбіреген желікті шақтарда, неге екенін, менің де балалық кездің балдәуренін аңсарым ауа іздейтінім бар.

	Оның үстіне, әкем туралы ордалы ойдың орманы да мені балалық шаққа қарай еріксіз жетелер еді. Өйткені, мен әкеммен шын мәнісінде ес білген бесалты жасар кезімнен бастап бастауыш мектепті бітіргенге дейінгі жасымда, бар болғаны бесақ жыл бірге өмір сүрген екенмін. Басқасының бәрі оқтатекте ғана кездесудің реті орайласар бейсауыт тірік.

	Сондайақ, менің бүгінгі бар болмысым мен жандүниемді, танымым мен көзқарасымды қалыптастырып, ісәрекетіме іргетас болған да сол бес жыл! Қасынан қарға адым қалдырмай ертіп жүргендіктен, нақ сол бес жылда әкемнің абыройы мен беделіне, тірлігі мен бедеріне кәдімгідей куә болдым. Жиынтөбенің жотасындағы әрқайсысы бірбір әулиедей бес ақылгөй де ақжарылқап ақсақалдың әкеме деген айрықша, ыждағатты ықыласын да сол кезде аңғарып, сол ақсақалдардың арасында отырса ғой... деп алғаш рет армандағанмын.

	Менің де бойымдағы, болмысым мен балаң бағамымдағы сол көгентүп қариялар мен әкемнің аманатын адал арқалайтын асқақ азамат болу хақындағы асыл мұратым мойнына құрық салдырған еді. Әкем туралы жазылған жырыма:



	«Балалықтың бастауы,

	Даналықтың дастаны.

	Ақсақалы ауылдың,

	Ардақтысы,

	Асқары.»



	 деген шумақ та сол тұстағы, сондай жағдайларға байланысты естеліктердің еліктіруімен енген болатын.

	Менің балалық қиялыма қанат қақтырып, әкемнің әлеміне алғаш жетелеген жүрек қалауы да сол бір жанартау жағдайларға байланысты. Нақтырақ айтқанда, санаға сәуле сепкен сиқыр сезім «Батырлар жырынан» басталғанды...

	Ауылдың батыс бетінде қора орнындай аумақтан биіктейтін жатаған төбе болатын. Кешке қарай, кейде кіші бесіннен бастапақ сол төбеге ауылдың бес ақсақалы жайғасады. Өзіндік төрде Мір ата. Жұрт «Ақ ата», «Абыз ата» дер еді. Шашы мен қасы да, сақалы мен мұрты да, тіпті кірпігіне дейін түгел аппақ қудай, киімі де үнемі ақ. Қашанда «ақ сөйлейтін.» Жарықтық жүзге жетіп дүниеден озды. Жадынан айырылмай, сөзінен жаңылмай кетті. Ұрпақтары той өткізгендей етіп жөнелтті. “Сүйегі асыл адам ғой”, “Құдайдың рахымы жауған жан ғой атай” десті қимай қоштасқан қауымы.

	Ал ол кісінің қамшылар жағына жартылай доғаланып Толыбай және Жанахмет атайлар, үзеңгіге аяқ артар қапталынан иін тіресе Қалыбек және нұрахмет атайлар жайғасады.

	Не айтатындарын кім білген, әйтеуір ауылелдің бар мәселесін сол бес шал шешетін. Ең бастысы, ақсақалдардың ұйғарымы талқыланбайтын әрі мүлтіксіз орындалатын. Орындалуын бақылаудың да еш қажеті жоқ еді.

	Менің де сол абыройлы да аяулы, асқақ та ақпейіл ақсақалдарға, олар отырған тайтұяқ төбеге аңсарым ауатын да тұратын. Алайда анамыз: “ол жерге баруға, аталардың мазасын алуға болмайды” дейтін. Әрі солай деуінің өзі сертке суарылған сөздей санаңа сына боп қағылатын да, оның байыбына барып жатудың өзіне батылың жетпес еді.

	Сөйтіп жүргенде, мен үшінші класты (сынып) бітіретін кезде әкем көп жыл қой баққан адам ретінде орталықтағы шопандар тойына қатысып қайтқан. Сол жолы басқа базарлықтарымен бірге “Батырлар жыры” деген үлкен кітап әкелді. Керемет кітап! Әсіресе суреттерін айтсаңшы!

	Осы жерде тағы бір самала сыр өздігінен өріс іздеп тұрғандай. Иә, кітаптың суреттері шынында да ғажап болатын. Олар балаң болмысты ғана тербеп қоймайды, жалпы көрген жанның көзайымына айналары даусыз.

	«Батырлар жыры» одан кейін де әртүрлі баспалардан әлденеше рет жарық көрді. Бірақ, олардың ешқайсысындағы сурет сәби сезімін биіктерге бастайтын баспалдаққа баланып, құлыншақ қиялдың құндағына айнала алған жоқ. Ешкімді де ертегілер еліне ертіп кетуге құдіреті жетпеді. Кілең бір балбал тастағы жансыз бедердей төртбақ бейне, адамнан гөрі маймылға көбірек келіңкірейтін келеңсіз кейіп...

	Өкініштіақ!

	Ақыр айтқан соң, соңына жеткізейік: ол бірегей батырларымыздың бейнесін бедерлеген Е.Сидоркин деген саңлақ суретші екенін, Гүлфайруз ысмаилова деген қазақтан шыққан тұңғыш қылқалам шебері және актриса оның зайыбы екенін кейіндері ғана білдік.

	Сол кітапты оқымас бұрын мен де суреттеріне сағаттап қарап, небір қиялдарға бататынмын. Бірде

	– Алпамыс, бірде – Қобыланды, бірде – Қамбар боп жауға шабамын қиял қанатында. Әрине, жаудың бәрі ол кезде фашист болып елестейді. Бірақ алғашында автомат, пулеметтері, танк, самолеттері (ұшақ) жоқ – онша қызық емес сияқты көрінгенді. Алайда барабара, суреттердің сиқырлы сәулесінен балаң қиял өз дегеніне алып кете береді, кете береді…

	Әкей сондай кітап әкелгенін ақсақалдарға айтыпты. Маған: “Балам, мына кітапты ертең түс қайта, ақсақалдар төбеге жиылған кезде алып бар» деген. Сөйтіп сол кітаптың арқасында менің өмірімдегі өшпес із қалдырған таңғажайып бір текті уақыт басталған еді.

	Қариялар да қатты қуанды. Алдымен суреттерін тамашалап, кітапты әрқайсысы бірер аударыстырып, ұзақ қарады. Алғашқы боп Абыз Ата – Мірдана:

	– Ойпырай, Құдай шебер десеңізші, суретші пендеге де осынша дарын дарытады екенау?! – деп қайран қалады.

	– Иә, солай. Қолындағы қаршығасы – анау, соңынан ерген тазысы – мынау. Құдды өзің ортасында жүргендейсің ғой...деп, іліп әкетеді Жанахмет жарықтық, таңғажайып болып.

	Нұрахмет ата екеуінің сөзін нақтылай түсіп:

	– Ертеректе іргеміздегі Іленің бойындағы қалың қамыстың арасында да осындай жолбарыстар болған дейтін бұрынғылар... – дегенді қосады. Содан сәл ойлана нақтырақ көрейін дегендей көзін қысыңқырай отырып:

	– Қарасаңдаршы, бойы тұнған бұла күш екені көрініп тұр ғой... Атылғанынан бұрын, айбаттанғанын айтсаңшы! – деп, бір сілкінгені ме, болмаса дүр сілкінгені ме – қозғалақтап қалады.

	Сөйтіп суреттің сиқырлы сыры да біртіндеп саябыр таба бастайды. Ойларындағы ғажап әлемнен орала алмай ма немесе «Енді не істейміз?» дегенге дендей ме, әйтеуір қара үзген қарттар бірбіріне қарасып, сәлкем толас табады.

	Сосын бірекеуі ежіктеп оқыған болды. Өнбеді. Мандымайтынын сезген Мір ата жасаураған жанарын жасқай маған: “Балам, анау етекте тұрған жолдастарыңды ертіп кел. Қай жақсы оқығандарыңа мына кітапты аудартайық» деген. Иә, «оқытайық» емес, «аудартайық» дейтін, жарықтықтар. Бұл – ауыл балаларының да алғашқы өмір сынағы, елеулі емтихандары еді.

	Әуелде “Қобыландыдан» қозғайтын.



	“… “Айт, жануар, шүу!” деді,

	Құбылып бурыл гуледі.

	Табаны жерге тимеді,

	Тау менен тасты өрледі,

	Төрт аяқты сермеді,

	Құлақтың түбі терледі,

	Тер шыққан соң өрледі,

	Адырды көзі көрмеді.

	Көлденең жатқан көк тасты

	Тіктеп тиген тұяғы

	Саз балшықтай иледі…”



	Ондай тұстарда қариялар:

	– Пахпах, шіркін, жануарымақ емес пе?! – десіп, жамырасып алады. Сосын Мір ата:

	– Балам, кішкене деміңді басып ал,дер еді. Бірақ басқа ақсалардар:

	– Бәлі, бала шаршаушы ма еді, нүсіпақынның мына ұлы да тұптура Тайбурылдың өзі ғой! Құлағының түбі ендіенді терлеп келеді. Бітіріп тастап бірақ демалысын, дегенге көндіреді.

	– Онда, жөн,дейді Мір дана да онша қинала қоймастан.

	Өзім де тықыршып әзер отырған мен мақтаныштан маңғазданған күйі зуылдата жөнелемін.

	Келесі күні төбеге екіүшеу боп, ілесе шығамыз. “Алпамыс батырдың” алғашқы беттерін қариялар басқаларға да оқытып көреді. Бірақ қысылып, сасқалақтап, ежіктеп оқығандары ұнаңқырамайды. Сыпайы ғана бірінен кейін бірін сипай қамшылайды. Айыздары қанбаған соң:

	– Сендер барып ойнай беріңдер, деп қалғандарын босатады. Олар маған қызыға, қарттар иелігіндегі мына бір ертегідей әлемді қимай, әзер кетеді.

	Бұндай сенімге қанаттанған мен болсам: “Байбөрі сонда сөйлейді:





	– Айналайын, құдайым,

	Бір өзіңе жылайын,

	Бүйтіп қорлық көргенше

	Көзімнің жасын бұлайын.

	Жалғызым менің келер ме,

	Арманда кеткен баламды

	Қадыр Алла берер ме?!”



	– деп жалғай жөнелемін.

	Қарттар Алпамыстың жыры аяқталған тұста қауқылдасып:

	– Ой, өркенің өссін, балам!

	– Көсегең көгерсін, айналайын!

	– Алла разы болсын! – десіп, қалталарынан тәтті шығарып береді. Бірі – науат, бірі – прәндік, енді бірі – қант ұсынады (ол дәмдерді – ондай марапатты осы күнгінің орденмедаліне айырбстармын ба?!)

	Мақтау мен алғыстың бір өзіме бұйырғанына әбден марақайып тұрған менің жүрегім қуаныштан қақ жарыла жаздайды. Содан құлдыраңдаған күйі ойын қызығына батқан қатарластарыма жетем. Сыбағаларына тиген тәттіге бәрі де қаужаңдап, мәзмайрам болып қалады. Ендігі жерде балаларға Алпамыстың мазмұны айтылып жатады.

	Үшінші күн дегенде қариялардың қаталатқан құмарлығы сабасына түсіп, қанағат таба бастаса керек, оқып отырған жырымды әр жер, бір жерде тоқтатып, өз ойпікірлерін сыналайтын болды.

	Ал төртінші күні, “Ер Тарғын” жыры тіпті аяқталмай қойды. Әуелде, “Ай, Қартқожақ, Қартқожақ, Атаңның басын тарт, Қожақ!” деген тұсқа келгенде Қожахмет қария: “Балам, тұра тұршы” деп алды да:



	“Ай, Қартқожақ, Қартқожақ,

	Атыңның басын тарт, Қожақ!

	Менің немді сұрайсың?

	Бұқар барсаң, қолаң бар,

	Қолаңды көр де – шашым көр!

	Зергер барсаң, қасында

	Алтыннан соққан түйме бар,

	Түймені көр де – басым көр!

	Молдаға барсаң, қасында

	Қиюлы жатқан қалам бар,

	Қаламды көр де – қасым көр…”



	деп тақпақтай жөнелген.

	 Әп бәрекелді! Әй, кәрібозай, ұмытпаған екенсіңау?! – десіп, қалған төртеуі әбден риза болған.

	Әңгіме:



	“От орнындай тұяқтым,

	Омыртқаң бар отаудай.

	Жауырыныңа қарасам,

	Сыпыра шапқан тақтайдай.

	Құйрығыңа болайын

	Қынаптан шыққан қанжардай!

	Жалыңа сенің болайын

	Күлтеленген жібектей!

	Шықшытыңа болайын

	Оралып жатқан түбектей!

	Құлағыңа болайын

	Көлге біткен құрақтай!”



	 деп Тарлан тұлпарды суреттеп келіп: “Бауыздау жеріңе болайын, Сарт мақтадан соққан келептей!” деген жеріндегі “1” цифрына қадала қарап қалған балажыршы рөліндегі менің беттің соңындағы сілтемені іздегеншеақ ақсақалдардың «айтыстартысы» бастала береді.

	Қариялардың бірі сол сәттеақ:

	Келеп дегені не болды екен сонда? – деп сұрап та үлгерген.

	– Мына жерге: “Келеп – шумақталған жіп” деп жазып қойыпты, деп мен де тақ ете қалғанмын.

	– Шудақталған шығар? – дейді екінші қарт сұраулы пішінмен барлай қарап.

	– Жоқ, міне, “шумақталған” деп жазулы тұр, деп мен де қоймаймын.

	– Кітап қате жазбайды, шумақталған болса, шумақталған шығар? – дейді үлкендердің үшіншісі.

	– Солай шығарау?! Біз түйенің шудасы дегенді білеміз. Ал мақтаны ата кәсіп қылып отырған өзбектер біледі де? Бәлкім, біздің кенеп деп жүргеніміз сол шығар? – дегенді қосқан төртінші ақсақал.

	Мір ата да үндемей қалуды мін санағандай:

	– Иә, солай болуы да ғажап емес, кім біледі?.. – дей салғандай еді.

	Нағыз дүрмекдүкен содан кейінгі:



	“Омырауыңа болайын,

	Еділден шыққан аңғардай!

	Тебініп қиқу келгенде,

	Шұбар туды шұлғанып,

	Қара терге бұлғанып,

	Ақ сүңгіні қолға алып,

	Мінер ме еді заңғарды?!”



	 деген жеті жолдан соң қызды да, кітап жайына қалды. Сол тұста Толыбай ата тұрып:

	– Біздің жақта “сүңгі” деп көктемде ілініп тұратын үшкір мұзды айтады… дей берген.

	– Әй, сол сүңгің – қанжардың қылыш сияқты ұзын түріау? деген нұрахмет ата салалы саусақтарымен сақалын сипап отырып.

	– Сүңгі деген – найза емес пе? Адамның денесіне сүңгітіп жібереді дегеннен шыққан да, дер еді Қожахмет қарт.

	– Ал мен арғы беттен ауып келген бір қариядан естігенімде жырдың осы жерінде “Ақкездікті қолға алып” деген сияқты еді, деп ақсақал ойланып қалар еді.

	– Қояақ қой. Кездік деген құрттауыштай ғана пышақ емес пе, кәдімгі шаппалы бәкі сияқты, дейтін сонда Мір ата.

	– Қандай сөзге бола олай атады екен сонда? деп ақсақал да тереңдей түсетін.

	– Кәдімгі кез деген сөзден алынған: бас бармақ пен сұқ саусақтың ұшына дейінгі аралықты – “кез” деген бұрынғылар… деп қолымен көрсетіп, тәппіштеп түсіндіреді.

	Нұрахмет ақсақал көріп тұрса да көнгісі келмегендей суыртпақ ұшын тарта түседі:

	– “Қарыс”, “сүйем” деп жатушы еді, жарықтықтар. Бірақ “кез” дегендерін естімеппін. Тіпті, сирек кездесетін сөзау, шамасы?

	– Жоқә. “Қарыс”, “сүйемнен” көп болмаса, аз кездеспейді. Өзіміз қолдана бермеген соң, солай көрінеді. Оның үстіне: заманына қарай тіршілік те, сөз де өзгеріп отырады емес пе. Жаңа ұғым, түсініктер пайда болып жатыр. Болмаса, кездеме деген сөзді екі әйелдің бірі айтпай ма? Бұрын метр деген жоқ, матаны кезбен өлшеген. «Кездеме» содан қалған…

	Әйелдердің сөзі десеңізші…

	– Жожоқ! нағыз еркектердің сөзіақ. Кездік – ер ұстайтын қару. Ал кезқұйрық деген құсты құрығанда аптасына бір көретін шығармыз. Кезінде қаршыға деген құс сияқты оны да сейілге ұстаған. Сонда оның әйелге не қатысы бар?

	Мір атаның аппақ қастары жыбыржыбыр ете қалады. Қалған төртеуі қартты ренжітіп алмадық па?! – дегендей дегбірсіздене бастағанда дана қарияның өзі жағдайды жуыпшайып жібереді:

	– Ал сенің жаңағы екі сөзді жөнді білмесең де жаттап алғаның : “Қарыстан сүйем жақын” деген мәтелді ұстанатыныңнан.

	Осы тұста Толыбай қарт қыстырыла кетеді: өйткені адамдарды алалауға бейімсің…

	– Әй, баба, қатырдыңызау! өзіне де сол керек, иегінің қышуы жаман еді… десіп, қалған қариялар балаша мәзмайрам болысып қалады.

	– Мір ата! Сөзіңізің жалғаны жоқ. Еш уәж айта алмаймын. Туа біткен мінез де… Тек мына қулардың көзінше бекер айттыңызау. Енді мені бір жылға дейін ермек қылатын болды ғой, бұлар… деп бұртиған болды.

	Қайран қазына қарттарай! Көрекөре көсем, сөйлейсөйлей шешен болған сол қарттар қаншалықты дана болса, соншалықты бала да еді. Өйткені, олардың қайқайсысы да ақжүрекаңғал, пейілдері періштедей пәк болатын. Сондықтан да салихалы саф алтындай сөздерімен, жеке өнегелерімен ізін басар ілкі ұрпағына ұлағат ұрығын сеуіп кетті.

	Мұқағали мұзбалақ селкеу түспес сергек сезіміне сүйене отырып, өз кезіндеақ: «Қариялар азайып бара жатыр...» деп, жанұшыра жар салған болатын. Қазіргі жағдай одан да қиын. Бүгінде ондай қарттар қасқалдақтың қанынан да қат. Тіпті сирексіп кетті.

	Көп ағайынның келешектің келбетіне күдіктене қарауының салалы себебінің бірі де – сол. Өйткені, ол жарықтықтар тек айтқанына көндіріп, айдаған жағына жүргізетін беделді біліктілер ғана емес, бағытбағдар берер Темірқазық жұлдыздай жол нұсқаушылар мен ізашарлар да болатын. Сондықтан да салтдәстүрін көзінің қарашығындай сқатаған жұртымыз небір дәуірлерден адаспай өткенді.

	Жиынтөбенің қашан олай аталғанын, тірі әулиелердей болған бес ақсақалдың онда қашаннан бастап мәжіліс құратынын білмеймін. Тек маған сол төбе мен қасиетті қарттар бірге жаратылғандай көрінетін. Қашан да түс ауғанша төбе бос тұрады. Неге екенін, оған ешкім көтерілмейді.

	Бес ақсақал бас қосқан соң да бейсауыт ешкім шыға бермейді.

	Үстіртін шаруасы бар адамдар ғана ақсақалдарға барып, шұғыл мәселесін шешіп қайтады. Сөйтіп ауылдың барлық маңызды мәселесі мен келелі кеңесі төбе басында шешілуші еді. Ал, ақсақалдар – әділ де әтуерлі қазылар алқасытын.

	Беу, бейкүнә дүниеай десеңізші. Бертінге дейін аракідік милиционерді көріп қалғанымыз болмаса, сот, прокурор, адвокат дегендерді естіген де емес едік.

	Әрине өмір болған соң, көпшілік болған соң кейбір кішігірім кінараттарсыз бола ма, тәйірі? Оның өзі шектен шыға қоймайтын шалыс қадамдар ғанатын.

	Әрі соның бәрі сол ақсақалдардың арқасында «Бас жарылса – бөрік ішінде, қол сынса – жең ішіндеден» ары аспайтын едіау!

	Әйтсе де, шарық тастай бекем, шар айнадай анық сол шалдар тек шатақтарды тезге салады екен деу мүлде қате түсінік болар еді. Күнделікті күйбең тірлік пен келешектің көкжиегі арасындағы араласуды қажет ететін қай шаруаның да шыптығын шығармай шешетін. Шешкенде де, ауыздықпен алыспай, бас жаққа барыспай, келте кесілмейтіндей етіп, келісе отырып шешетін. Содан да еш мәселе ши шықпай шешіліп, әділдікпен әдіптелетін.

	Жиырмасыншы ғасырдың алпысыншы жылдарының басында бірінен соң бірі бес ақсақал да басаяғы бірер жылдың о жақ, бұ жағында дүниеден озды. Таңданарлығы сол, шыныменақ кезекке тұрғандай жастарына қарай қайтты. Және ешқайсысы төсек тартып жатып қалмай, жылдам аттанып кете берді. Алғаш бақилық болатын Мір дана жетпіске жеткен үлкен ұлын оңаша шақырып ап: “Ертең көп қонақ келгелі жатыр, дайындал” депті де, соңғы тұяқ – Толыбай қария: “Ана шалдар күнде шақырып, мазамды алды. Көп күттіргенім жарамас?..” деген көрінеді.

	Елжұрты бес ақсақалды да той өткізгендей етіп жер бесікке бөледі. Соңғы қарияны жөнелткенде ғой балаларының бірі жетімсіреп тұрған төбеге қарап: “Бес шалдың конторы қаңырап бос қалды…” десе, келіндерінің бірі: “О жақта да Жиынтөбелерін тауып алып, кеңестерін өткізіп жүрген шығар, жарықтықтар?!.” деп еді.

	Иә, сөйтіп бір төбенің басына күнде шоғырланатын бес әулие өз алдына бірбір төмпешік боп, топыраққа айналды.

	Жиынтөбенің иелері де, киелері де сол ақсақалдар екенау?! Ақсақалдармен бірге төбенің де ажары мен базары тарқап кетті. Алайда, төбе жаны жоқ болса да орнында тұр ғой, оны қойшы, екіүш жылдан соңақ елдің бірлігі бұзыла бастадыау… Бұзылғанда ешкім қырық пышақ боп қырылып қалған жоқ, тек сүйкімді сыйластыққа сызат түсіп, сыр бере бастады. «өзім – би, өзім – қожамын» деп, ешкімді тыңдағысы келмейтін тоңмойныдар пайда болды. Ішімдіктің індеті тарады. Соның салдарынан іріліұсақты әбестіктер қылаң берді. Үйдің есігі мен қораның қақпасына құлпы салынатын болды. Құдайдан қорқу, адамнан ұялу, обалсауап ұмытылып бара жатты. Үлкенді сыйлау, кішіге үлгіөнеге көрсету сұйылып кетті.

	Бірлік бұзылса, тірліктен де мән кетеді екен де?! Соданақ төбе бос қалды.

	Әрине, ел болған соң ауыл шалшауқансыз емес еді. Бірақ олардың ешқайсысы бес әулиенің орнына отыра алмады. Тіпті солардың солярка ия бензин сасып төбеде отырғанын көзіңе елестетудің өзі қиынтын.

	Жанармайдың исін әңгіме етпеуге де болар еді, ол – нан тауып жеп жүрген кәсіптерінің иісіндей ғой. Тек оқтатекте болса да ауыздарынан арақ исі мүңкіп, темекінің исі тебіндеп тұратынын қайда қоясыз?!

	Ол ол ма, ауыздарынан тәубасы түспейтін әулиелердің орнында орысша балағат араластырмай сөйлей алмайтын қырма иек, “қарасақалдардың” отырғанына қалай қарар едіңіз?!

	Иә, ауылдың төбесі орнында тұрғанмен, көбесі сөгіліп кеткендей еді. Әрі сол “жаңатұрпатты” шалдарға лайықты шүлдірлеген ұрпақ өсіп келе жатты…

	Нақ сол ауылда сондай сұмдықтар орын алмағанымен көрші елді мекендерде «Жастары ішіп алып, қыз зорлаймыз деп сотталып кетіпті», «Пәленшенің баласы өзіне өзі қол жұмсапты», «Әлдебіреулер түленшенің бүгінертең әкесінің асына сойғалы отырған ту биесін ұрлап кетіпті» деген сияқты қаңқу сөздер туыпөскен құт мекенімізді де төңіректей торлап, елес боп кезіп жүр еді.

	Содан саясаттан сиса киген «сайлау» деген сайқал пайда болды. «Елу жылда ел жаңа» деген солау?! Біздің бала кезімізде сайлау – нағыз мереке болып өтетін. Гармондатып түнімен қыдырған жұрт мәзмайрам, шатшадыман күйі дауыс беріп, сосын үйдіүйіне тарасатын. Балалардың базары тіпті тарқамаушы еді. Неше түрлі тәттіге ауыздары жетіп, аңсаған армандарын қолдарына қондырғандай қуанатынды.

	Ал қазір ше? Ел есігінің алдынан басқаның малын өткізбей, бірбірінің итін ұрып, қара басуда. Әр көшені қойып, көрші тұрған әр үй өз алдына бір «партия». Бұрын ешкім білмеген деуге болатын небір «тарихи» жаңалықтар ашыла бастады. Атап айтқанда, алақандай ауылда ондаған ұлттың өкілі тұрады екен. Бірліжарым үй орыс бұрын да бар болатын. Бір өзі бүкіл ауылдың кіндік шешесі атанған Дуся апай – Евдокия Куксан соонау Финляндиядан келгенін, соғыс кезінде екіүш үйден чешен, курд, неміс, кәріс келгенін жұрт жапатармағай білетін. Олардың сыртында татар, үйғыр, украин бар. Қазақтың оншақты руы бар екені енді ғана белгілі болып отыр. Бір үйдің баласындай, бір қолдың саласындай араласқан ауылда албан, суан, жалайыр, найман, арғынмен бірге сооонау батыстан келген жағалбайлы жүр екен. Алатау асып, Іле өтіп келген қырғыз қосылыпты, тіпті бес қайнаса сорпасы қазаққа қосылмайтын қалмақ, қожа, төре мен төлеңгіт дегендер болады екен. Демократиялық сайлау соның көзін шұқыды.

	Сыйыспай, басқа жақтарға көшіп кеткендер де біренсаран болса да кездесетін көрінеді. Ағайынын сағалап сырттан келіп жатқандар да жоқ емес.

	Елдің есебінен қоң жинайтындар пайда болды. Әкесінің дәулетін басаяғы бірер жылда талантаражға салған балалар да табылып қалады.

	Заманай десеңізші! Бес ақсақал аман болса, бұндай сорақылықтар орын алмас па еді? Әлде, әулие қарттардың осыларды көрмегені де дұрыс болған деп қуануымыз керек пе?

	Кім біледі...

	Мен мектепте де, жоғары оқу орнында да үздік үлгерімім үшін талайталай мадақ естідім, кейін жұмысқа араласып сан мәрте алғыс алып, марапатталдым – бірақ соның ешқайсысы бес әулиенің “Батырлар жырын” оқытып отырып: “Әй, жарайсың! Азамат!”, “өркенің өссін, балам, бақытты бол! Көп жаса!” дегеніндей әсер еткен емес.

	Соғыстан соңғы оншақты жылдың жүзіндеақ тұрмыс түзеліп, тәттінің түртүрі көбейді. Бірақ соның ешқайсысы бес ақсақал қалталарынан алып беретін бір түйір науаттың дәміндей таңдайыма татып, тілімді үйірген емес!

	Небір әңгімешіл адамдарды тыңдағаным бар. Алайда олардың айтқан айшықты сырлары да дәл бес абыздың қарапайым ғана сөздеріндей қиялымды қанаттандырған да емес!

	Келекеле көп кітап оқыдым. Тек солардың ешқайсысы “Батырлар жыры” сияқты арманымды алға жетелеген емес!

	Кәсібімнің нәсібіне орай бірліжарым алысжақын шетелдерді қосқанда, кезіндегі КСрОның біраз бөлігін, Қазақстанды түгелдей дерлік араладым. Таңғажайып табиғаты көз тұндыратын, кереметтей көрікті жерлер мен жанарыңды жасқап, жадымда жаңыратын жәдігерлер көпақ. Алайда, солардың ешқайсысы шалғай шеттегі шағын ғана ауылымдай шуақ шаша алмады. Шаттыққа бөлеп, қайта шақырып алуға шамалары жеткен жоқ.

	Ал туырлықтай болса да туған жер, тозаңы шықса да кіндік қаным тамған топырақ қашанда қол бұлғауынан жаңылған емес. Өйткені оның жөні мүлде бөлек. Себебі, ол әкемнің соғысқа қатысқан бірер жылын қоспағанда бүкіл ғұмыры өткен құтты мекен. Сол сияқты менің де өлеөлгенше кіндігімнен байланған киелі бесігім.

	Әрі ол өңірді тек дүние есігін ашқан аймағым деп қана ардақтамайтыным айдан анық. Оның әр тасы – тарих, әр төбесі – көненің куәсі. Әр бұтасы – бұрымдай, әр түп шие – жыр ыңғай. Болмысыңмен байланбай, аңсарыңа айналмай тұра алмайды – ол!

	Болмаса сол бір бетегелі гүл мекен:



	Мұндалап мөлдір аспаның,

	Аңсарым мәңгі тынар ма?!

	Шөмеле шөпті жастанып,

	Бір түнеп қайту –

	Мың арман...



	– деген сағыныштың сарғайған жапырақтарын сапырылыстырған, сезіміңді селдете қапылыстырған жыр жолдарын жазғызып, жүрегіңді жарып шыға ма?!



	Аралтөбем – ар мекенім,

	Өз балалық шағымдай.

	Қайда жүрсем бар ма екен бір,

	Жүрер кезім сағынбай?!



	 деп қайырылған самала боп самсаған сөздерге жан жүйеңді жанартаудай жұлқылап, жауқазын әнінің сазын тудыра ма?!

	Айтқандайын, ол әнді сол өңірде туыпөскен бауырымыз, халқымыздың сүйікті әншісі нұрғали нүсіпжанов нақышына келтіре орындап жүр.

	Көрікті де өрісті өлкеміздің өрнекті жерлерінен тарих тәбәрігі боп тұнған тұстары туралы кейінірек кеңінен әңгімелермін, қазірше аты аңызға айналған Алтынемел асуынан өте салғанда құшақ жая қарсы алатын Балдыбастау бұлаққайнары мен Іле өзенінің іргеснідегі Қарабастау қыстағының арасындағы тылсым табиғат пен тағылымды тіршілікті тобықтай түйінмен тәмамдайын.

	Балдыбастау өз атауын өзі айқындап тұр ғой, ал Қарабастауға бір қайрылмай өту мүлде мүмкін емесақ. Қайырылғанда да:



	Қарабастау,

	Қиялды ала қаштыау.

	Содан бері өзіңе бір жете алмай,

	Мені де қара бастыау!



	Қырға барам,

	Балалық мұндалаған...

	Шеңгелің мен жидеңнің тікенегі,

	Бүгінде жүрегімді тырналаған...



	– деп, қанатыңнан қайырыла, тағатыңнан айырыла; қаталайқапыла, жан дүниеңмен асыға айқай салмасқа амалың бар ма?!

	Әр қыры – әкемнің өзіндей, әр бұлағы – көзіндей, әр самалы – сөзіндей сүйікті де сүйкімді мекен сөйтіп жадыңда жатталып, санаңда сақталып тербете де, тебіренте де береді.

	Аңсарыңды жандырып, айызыңды қандырып асқақтай түседі.

	Қай шалғайда жүрсең де жүрегіңнің түкпірінен тапжылмастай орын теуіп, шағала көңіліңді шарқ ұрғызған күйі шақырады да тұрады.

	Ол – сонысымен де туған жер.

	Ол әкемді де, әкемнің әкесі мен атабабаларын да, мені және бауырларымды, барша ағайынтуғанды алақанына сап аялаған, Жұмақ бағы боп саялаған әлемде жоқ жаннат та абат Жерұйық!

	Жігеріңді жаныған, талабыңды таныған талбесік – ол.

	Үмітіңе дем берген, желкеніңді жел керген; патша көңіліңнің киігі, асқақ арманыңның биігі – ол деген.

	Оған біз қашан да қарыздармыз. Оған әрқашан да мың тағзым!

	Балалық шақ болғанда да, оның базарлы күндерінің қызықты кездері көп қой, бірақ негізінен мен осы сәттерді сарғая сағынамын.

	Әлбетте, фәни жалғанның есігін ашып, шыр етіп дүниеге келгеннен кейін әрбір адамның мейлі ол дұрыс өтсін, мейлі бұрыс болсын әйтеуір бір балалық базарлы дәуренді басынан өткізетіні белгілі. Тек ендігі ұрпақ сол бес баба сияқты әулие ақсақалдарды – қазына қарттарды көре алмайдыау; солардың өнегесінен үлгі қабылдап, салтдәстүр қалыбында тәрбиеленбейдіау; адам түгілі, жаратылыстың жазмышын алалау дейтінді білмейтін, қара қылды қақ жарған әділдіктерін әдіптеп, ойлары мен бойларына сіңірмейдіау; індет індеген заманда да ізгіліктерін іздемейдіау; қиялғажайып ертегілердегі әмбиелердей сол шынар шалдарға балалық қолқабыстарын тигізіп, көсегеңді көгертетін ақжарылқап ақ баталарын алмайдыау дейтін өкініш өзегін өртегендіктен де сағынатын шығар сол сәттерді?

	Ең өкініштісі, хрущевтік тың игеру тұсында шаруашылықтарды ірілендіріп, ауылдарды бірбіріне қосқанда бес әулие ақсақал тұрған шағын елді мекен мүлде жоқ болып кеткен. Әрине, ешнәрсе өзінен өзі жоғалмайды. Елді көрші қонысқа көшірген соң үкімет ескі үйлерді бұзды. Олардың орнын жермен жексен етіп тегістеп, үстінен түрен тартып жіберді. «Жүгері егуге жер керек!»

	Қариялар, қалай десең де, ешқашан қайтып келмейді ғой. Егер солардың көзіндей боп, ең болмаса ауылдары, үйжайлары тұрса; ел іші көшіқонсыз орнында қалса; бөгделермен будандаспаса қалай болар еді деген құр қиял шығар?

	Бөтен адам түгілі сонау батыстың бөтен идеясы билептөстеп бара жатқан дүмпуіне бес қария да бөгесін бола алмас па еді? Маған салса, қанша сойқан болса да сол бес шал ел ішін бәлежаладан сақтап қалар данышпандардай болады да тұрады.

	Кім біледі, кім біледі?!.

	Иә, туған жердің топырағы мен атырабына не жетсін, шіркін! Қанша жырақта жүрсең де аулыңа деген аңсарыңның аласармай, сағынышыңның сағымданбай, елде асыр салған ағайынға деген ыстық ықыласың ыдырамайтыны да; туған жер туралы толғаныстың ешқашан тарқамайтыны да сондықтан.

	Ақиық ақын Мұқағали Мақатаев та ол жөніндегі жан тебіренісін: «Бір әңгіме қозғашы ауыл жайлы, одан артық рахат табылмайды» деп төгілдірмеуші ме еді?

	Атыңнан да, затыңнан да айналайын, аяулы бек ардақты Ата қоныс!

	Әлем әдебиеті классиктерінің бірі, француздың ұлы жазушысы Оноре де Бальзактың «Осындай адамдардан шеге жасаса ғой, шіркін!» деп шымырқанатыны бар.

	Менің де: «Әкелеріміздің қатарымен қайырылған сол шалдар өз замандарының шегелері боп, жұртымыздың шаңырағын шайқалтпай ұстап тұрған екенау!» дегенді жаһанға жар сала, айқайлай айтып, шапалағымды шаттана соққым келеді де тұрады.

	Өкініші де көп болғанымен, өзгермелі, өркендеулі өмір ғой. Тарихты қайта айналдыра алмайтының сияқты, тіршілікті де толастата алмақ емеспіз. Әкемді сол төбенің басынан көре алмадым, өзім де сол ақсақалдардай ауылағайынды аузыма қарата алмадым демесем, ол сәби сезім мен нәресте ниет аңсары күннен күнге көмескіленіп, балалық балдәурен сәттің өзіндей абайлатпай алыстап барады демесем, өмірге өкпе артаудың өзі ағаттық.

	... Жақында әкешешемнің бейітінің басына барып, құран бағыштаған соң, арғы жағындағы арда ауылдың жұрнағына арнайы ат басын тірегем. Айналасына қанша түрен тартылғанымен, Жиынтөбе жарықтық орнында екен. Бірақ, бұрынғысындай емес: айбыны аласарып, шөгіп қапты. Маған да біртүрлі жатырқай қарайтын сияқты...

	Бес бабамның әруағын бір аунатып, қынжылақынжыла қайттым.

	Шіркінай!..





СОҒЫС САЛҒАН ЖАРА НЕМЕСЕЕҢ СОРАҚЫ СҰМДЫҚ




	Мен кiтаптан оқып, кинодан көргенiм демесеңіз, соғыс атаулыны шын жаныммен түйсiнбей өскен ұрпақтың өкiлiмiн. Тамтұмдап түсiнуге тырысқанымды қоспағанда, ол тақсiретке тiкелей қатысты адамдардай арда түйсiнуiм мүмкiн де емес. Тіпті, бүгінгі күннің өзінде азкем көргенбiлгенiм мен сол саладағы суыртпақтап жинаған жалпылама, жұпынылау да жұлымданған бiлiмiмнiң арқасында санамда саралай алғаным болмаса, тiгiсiн жатқызып танымаймын да. Ал, болжалдың жөні – бір басқа… Әрине, әкеміздің “аздыкөпті” деген ұғымның ұңғысына сия қоймайтын, ауыз толтырып айтарлықтай сексен жеті жыл өмірінде, соншама жас кешіп өткен қилықилы жағдайлар мен оқиғалар толы ғұмырында тілге тиек етер тірліктің аз болмағаны да даусыз. Дей тұрғанмен де, сол бір сексен жеті жылдың жадында жаңғырып тұратын жағдайдың ең жойқыны да, орын алған оқиғалардың ішіндегі ең оспадарсызы мен оқшауы да, нағыз қасіреттісі мен сұмдығы да сұрапыл соғыс екені және ақиқат.

	Иә, кәдімгі жиырмаснышы ғасырдың шығандап шығар жойқын опаты Екінші Дүниежүзілік соғыс. Ал әкеміз елу миллион адамның қанын жүктеген сол соғыстың екінші топтағы мүгедегітін.

	* * *

	Соғыстан соңғы жылдардағы ашқұрсақ кезеңмен тұспатұс келген балалық шағымыз да бізге сұрапыл сұмдықтың анау айтқан ауыртпалығын артқан жоқ десек те болғандай. Талғап киім киіп, таңдап ас ішпедік демесек, аштан өліп, көштен қалмайтындай қарапайым тіршілік кештік. Одан жақсы тіршіліктің болуы мүмкінау деп ойлай алмағанымыз да ақиқат. Керісінше, үлкендердің “Соғыс құрысын, жаман ырым бастамаңдар” дегеніне қарамастан “соғыс” ойнадық.

	…Екі жаққа бөлініп ап, сілеміз қатқанша “атысатын” едік. Кәдімгі жүгерінің мәдегін лақтырысамыз. Ескіқұсқы шүперекке топырақ орап алып, жарамыз. Ол – граната. Жартылай құлап, қаңырап қалған қорақопсыға жауынгер жасағы иә партизан боп тығыламыз. Әрине, жеңген жағымыз қызыл әскер де, жеңілген жақ фашист болып шыға келеді. Қанша ойынның қызығына түскенімізбен көзіміз шығып, басымыз жарылған емес.

	Әлбетте соғыс болған соң жеңіл “жарақаттанатын” кездер болады. Бірақ жылаған күннің өзінде оған ешкім ренжімейтін. Тіпті, реніш орын алса да, ол алысқа созылмас еді.

	Соның бәрі ел еңсесінің биік болғандығынан екен. “Соғысты жеңдік, енді бақытты бейбіт өмір сүреміз” деген сенімнің, ұлы Жеңіс жігерлендірген асқақ рухының көрінісі екен.

	Адамдар адал еді. Шын қуанып, шын қайғыратын. Бүкіл ауыл бір үйдің баласындай болатын. Жамаулы киім киген жадау тұрмыстарына қарамастан, той көп болатын. Адамдардың сол бір ақжарылқап пейілі бізге соғыс салмағын сездірген жоқ.

	Қайта қайсыбір қасіретін, көп кейін, есейгенде ғана біле бастадық…

	Рас, Кеңестер Одағының кезiнде, мерзiмдi әскер қатарында жүргенде, екi рет соғыс өртiне қойып кете жаздап, Алла жар болған шығар, аман қалғанмын. Мүмкiн олардан да әкелереміздің соғыс өтеуiн толық болмағанымен, бір кісідей тәуiрақ төлеп қайтқаны араша түсіп, құтқарған болар?

	Бала кезде байыбына бармаған болармын, әкейдің өте сараң әңгiмелерiнің де әужайын бертiнде ғана ұққандай едiм.

	Соғыстың не екенiн әуелгіде әкем де бiлмеген. Басына түстi баспақыл болды. Оны әкемізден ешкiм сұраған да жоқ. Қолына мылтық берiп, ажал сепкен қарудың мәнісі мен қолданылуын да ұқтырған ешкiм болмады. Тiптi не үшiн, кiм үшiн соғысатындарын да саралай алмастан, қалың қасап – қырғынның ортасынан бiрақ шықты. Небәрi жартыақ жылдай сұрапыл өрттiң ортасында болып, Жаратқан сыйлаған екi аяғының бiрiн орыс жерiне тастап қайтты.

	Мен әкемнің бiр аяғының кемтар екенiн тiптi берiде бiлдiм. Өмiр тауқыметiн ерте тартқандықтан ба, жоқ әлде соғыс сұмдығының шындығын өз көзiмен көрiп, санасымен сезгендiктен бе, өмiрге қатты құштар едi. Менiң бар бiлетiнiм сол ғана. Әрине, суыртпақтай беріп, саралай келіп ол білгенді байыта беруге болар. Алайда, тоқ етері – осы.

	Қайталап айтуыма тура келедi: әкей соғыс жайлы әңгiмелердi мүлде ұнатпайтын. Ел қатарлы бірнеше медальдары да болатын. Әсте 9 мамыр Жеңiс күнi шаруашылық басшылары қолқалағанда болмаса оларды өңiрiне тағуды да онша жаратпайтын.

	Әкейдің соғыс жайлы әңгiмелерін – өзіндік пайымдары мен тұжырымдарын әскер қатарынан оралғаннан кейiн ғана, аратұра өзiм суыртпақтап сұрап бiлдім. Алайда, соның өзінде аса ағынан жарыла қоймай, аракiдiк өз пікірлерін сынамалай өрiп отырып, ой орманын шарлаған күйі айтып беретiн. Оқырманға ол орайдағы ойларды мынадай жүйемен жеткiзген жөн секілді.

	Не бiр ауыз орыс сөзiн ұқпайтын, не әлiптi таяқ деп бiлмейтiн бұратана халықтардың әкеміз құралпас азаматтары мал тиейтiн эшалонға тоғытылып, Батысқа қарай бет түзептi. Екi адамға бiр қару: оның қандай қару екенiн бақилық болғанға дейiн де бiлмей кеткен болса керек, әйтеуiр “ұзын, ауыр мылтық едi” дейтiн. Менің нобайлауымша крабин болса керек.

	Дәл қай жер екенiн де бiлмейді: “Жетi тәуліктен соң құмды далаға ене түстiк” дейтiн едi. Сталинград қаласы, Дон өзенi деген географиялық атауларды тiлге тиек ететін. Шамасы Ұлы Отан соғысының тарихында “Сталинград шайқасы” деген атпен қалған қанды қырғынның қасабына iлiккен сияқты.

	“Жүрiп келе жатқан поезды немiс самолеттерi бомбалай жөнелдi” дейтiн.

	– Дереу вагондардан түсiңдер де, орманға қарай қашыңдар! деген пәрмен естiледi. Оны да жанындағы серiктерi түсiндiрсе керек. Бүкiл эшалондағы ешнәрсенi ұқпай, от пен оқтың астына қамалған қалың нөпiр бiрiнбiрi итермелей, жанұшыра жүгiргенде соңдарынан iлесiпті. Бомбадан аман қалғандарын жау самолеттерi қардай бораған оқтың астына алған. Өлiктерге сүрiне жүрiп, әйтеуір қол созымдағы орманға iлiгiпті. Шабуыл саябырсып, қайта жиналғандарында бiр эшалоннан бiрде бiр сау вагон қалмаған екен. Мыңға тарта адамнан елуалпысының ғана аман қалғанын бiрақ бiлiпті.

	Мiне, әкеміз үшiн соғыс солай басталыпты.

	Одан кейінгі сұрапыл сойқан жәйі төмендегідей.

	– Соғыс құрбандарын, қаза тапқан жазықсыз жандарды алғаш көруіміз емес пе, есіміз шығыпақ қалды. Тіпті не болып жатқанын ұғып болғандай жағдай жоқ. Құлақ тұндырған дүрсіл мен жерді дірілдеткен жойқын соққыға; жанарды тұмшалаған топырақ пен түтінге; үрей мен үміт араласқан ушуға бойымыз үйрене бастады ма, болмаса, аяқ астынан орын алған ақырзаман апатты санамыз әлі қабылдап үлгермей жатты ма – әйтеуір оларға ешкім онша мән беріп жатпаған сияқты. Мән берер едіау, оған мұрса қайда?!

	Әйтсе де, қайқайсымыздың да көз алдымыздан көпке дейін еш кетпей қойған суретті көрдік қой... Әртүрлі кейіпте қанжоса боп, жартылай көмілген адам өлігіне қарауға дәтің шыдамас еді. Ал, енді бір бейшараның жұлынған қолының қан сорлаған жеңімен қоса самырсын бұтағына ілініп тұрғанын көргенде құйқа тамырымыз шымырлап қоя берген... Сәл әріректе жарылған бомба қазып кеткен үй орнындай шұқыр. Оның жиегінде жартылай көмулі, жартылай жанып кеткен тұқыл дене...

	Қанша сасып, үрей құшып тұрсақ та біреулер лоқсып, бетін бұрып кетіп жатыр. Енді біреулер көргісі келмей көздерін көлегейлеген болады. Әйтсе де, бәрімізақ танауымызды тұмшалауға әуре болғанымыз бар. Өйткені, біржолата жауып алайық десек – тұншығып өліп барамыз, жаппайық десек қолқаны қапқан алапат ауыр иіс шыдатар емес.

	Кейінірек білдім, адамның қанжынымен қоса денесі жанған кезде сондай бір сұмдық сасық иіс шығады екен.

	Сөйтіп, соғыс дегеннің не екенін санамызбен ұқпасақ та, нағыз жан алысып, жан берісер қан майданға – қасапқа кіргенімізді сонда барып бірақ, әрі нақты ұғындық. Шүкіршілік жасайтынымыз – аман қалғанымыз, ал шайқасқа кірмей жатып, мерт болғандарға не деуге болады?!

	Алайда, қаймана қазақ үшін соғыстың сұмдығы да, сорақысы да көп екен. Кейінірек, сол оқиғадан бірекі аптадан соң тағы бір бомбалаудың астында қалдық. Бірақ ол кезде біраз жеңіл жараланғандарды, тіпті контузия алғандарды көріп, етіміз өле бастаған уақыт болатын. Оның үстіне, окоптраншея қазып, шабуылдан қорғануға әзір де едік. Өзі де бір талма тұстын. Екіүш күннен бері оқдәрі жеткізілмей, «жау бізді қоршап алыпты» деген қаңқу сөздер айтылып қап жатқан.

	Аяқ астынан июқию шу шығып, ысқырған бомбалар төбемізден жауып кеп бермесі бар ма. Үйреткендері бойынша окоптың қабырғасына бетімізді беріп, жүрелей отыра қалыстық. Басқаға қайдам, маған тым ұзаққа созылған сияқты көрінді. Өйткені ауыр соққылардан жердің өзі тітіркеніп кетті. Жер мен көктің арасы тұтасып бара жатқандай. Түтін мен шаңнан ешнәрсе көрінер емес. Үрейлі үн, түнек...

	Құм аралс топырақ қойынқонышымызға құйылуда. Баяғы сол сүйкімсіз иіс қолқаны қабады. Адам баласының үні естілмейтіндей, бірақ азанқазан.

	Шын мәнінде қаншаға созылғанын бір Құдай біледі, меңіреу тыныштық орнады. Тырс еткен дыбыс жоқ. Қорқыныш емес, бір түсініксіз мазасыздық миға шегедей қадалады. Солақ екен: «Шамасы менен бөтен тірі жан қалмаса керек, енді не істеймін?» деген сұрақ сапырылыса жөнелді.

	Қойынқонышымдағы құмтопырақты қаққан болып орнымнан тұрғанда бірақ байқадым, құлағым бітеліп қалған екен. Ауырсынып, ыңырсыған дауысты естіп, бірер адым аттағанымда есімнен танып қала жаздадым. Самырсынның тұқыл түбіріне сүйенген біреу отыр... Қарны жарылып кеткен екен. Ішектері шашылып қалыпты. Соны жанталаса жинастырып, ішіне тығып әлек. Бірақ ішекқарын ырқына көнбейді, қайта сыртқа сырғып түседі. Өңінде қансөл жоқ. Қаншалықты қиналып, ауырсынғанымен үндемейді. «Айта алмай отырау» деп ойлағанмын. Сөйтсем, тістеніп алған екен, бейшара. Қайсар азамат болғаны ғой!

	Абыргүбірді естіп, көргенбілген басқа да тірі қалғандар жинала бастады. Оншақты болып абдырап тұрып қалдық. Не істерімізді білмейміз. Сасып та қалғанбызау. Оның үстіне, қолымыздан не келгендей, тәйірі? өзімізден береке қашып, жанашырлық танытқымызақ келеді. Жәрдемдескімізақ келеді. Бірақ, қайдан?..

	Бұндай халдің қаншаға созылғанын да бағамдау қиын. Әйтеуір бір кезде зембіл көтерген фельдшер де жеттіау. Бәрімізді ығыстырып, қасындағы көмекшісімен алып кетті. Ішектерін жинастырып, дәкемен орап қойғанын ғана көрдік.

	Кетіп бара жатқанда байқағаным, байқұстың ішектерімен алысуға да әлдәрмені келмей қалған болса керек. Сұлқ жатыр екен. «Жаңағысы – жандалбасы, талқаны таусылған екен» дегенді біреу даусы дірілдей, үрке айтқан. «Көретін жарығы болса әлі жазылып та кетер?..» деген үміт үні де естіліп қалды.

	Не айтатыны бар, соғыс деген де бір басқа түскен сын. Тәлейіңе қарай неше түрліні көресің. Ел басына туған күн болғандықтан көнесің. Шымырқана жүріп шыдайсың. Тіпті жайшылықтағыдай шаршапшалдығуға, ауырыпсырқауға да мұрсаң жоқ қой.

	Жалпы қалай дегенде де, батырды – батыр, қорқақты – қорқақ дейсің. Ал, сұрапыл соғыс кезінде әртүрлі жағдайға байланысты осы екеуінің аражігін ажырата алмай қалатын жәйттер де кездесіп жатады. Жан алқымға келген тұста қардай бораған жау оғына қарамай, жалаң мылтықпен алдыға тұра ұмтылып, мұрттай ұшқанды соның қайсысына жатқызуға болады? немесе, тізеден төмен жұлынып қалған аяқтан атқылап жатқан қанды алғаш көргенде есінен танып құлаған еркекті не деп жазғырғандайсың? Ал, өмірді өлердей жақсы көргендіктен тірі қалғысы келтіндерді кіналай алар ма едің?

	Бір ауыз сөзбен айтқанда, Құдай басқа бермесін деңіз. Соғыс деген – ең сүйкімсіз нәрсе. Алайда, пешенеңе жазылса қашып құтыла алмайсың ғой.

	«Қырық жыл қырғын болса да ажалды өледі» деген емес пе. Талқаның таусылмай өлмейтініңе сенуің керек. Өзіңді снедіруің керек. Тірі қалуды ойлап бас сауғалай беруге де болмайды. Онда жаңағы айтқан қорқақтың шегіне шығып кетуің мүмкін. Сондықтан басқа түссе – баспақшыл, «құрығанда жастығымды ала жығылармын» дегенге көндігуге керек.

	Адам көрмеген соң біле де бермейді, соғыста не бір қисынсыз оқиғалар да орын алып жатады. Тіпті ойыңа түгіл, түсіңе кіре бермейтін нәрселерге еріксіз куә болуың ғажап емес. Әрине, бар ауыртпалық адам баласына түседі ғой, әйтсе де ол соғыс теміртерсектің, яғни қаружарақтың соғысытын. Біздің естіп өскен ертегіаңыздарымыз бен қиссадастандарда қылышнайза сияқты бес қару мен мініс жылқысы ғана болса, өткен соғыс жақындамайақ жайпап салатын жойқын қаруға басымдық берді емес пе? Сондықтан оның құрбандығы да көп, шығыны да шаш етектен болды. Сонау аспаннан бомбалап, астанкестеніңді шығарады. Шақырымдаған жерлерден зеңбірекпен, жүзекі жүз қадам жерден автомат, карабинмен атқылайды. Жерді селкілдеткен танкі дегенің де өріп жүр.

	Ал енді мынадай кереғарлыққа не дерің бар? Тегінде, шабуылдаған жақ үстем болуға тиіс қой. Бұл соғыста ол жағы да керісінше көрініс тапқан сияқты. Алдын ала әзірленіп, окоптраншеяларға бекініп алған жақ шабуылдаушыларды баудай түсіреді. Титықтатып, есінен тандырады. Қайткенде де, түгелдей жойып жібермегенімен, қатарын кәдімгідейақ сиретіп тастайды.

	Бірақ адамнан айла артылған ба? Шабуылдаушы жақ алдымен «артиллериялық даярлық» дегенді қолданатын болды. Мүмкіндігі болған кезде, одан да бұрынырақ аспаннан бомбалап та алады. Сөйтіп, ту талақайы шыққан қарсы жаққа ес жиғызбай тарпа бас салады.

	Жеке өз басым үшін сондай тосын жағдайлардың ең сәттісі былай болған еді. Жалпы мен өмірімде өкіметтің асханасынан тамақ ішіп көрген пенде емеспін. Оған ең басты себеп әкемнің өлер алдында өсиеттей ғып айтқан мына бір сөздері болды. Қазан төңкерісі болып, ел екіұдай күй кешулі кез еді. Тікелей біздің ауылдарда ешқандай дүмпу болмағанымен, біреулер «жақсы болды» деп алақандарын ысқыласа, екіншілері азынаулақ байлығының тағдыры үшін бастарын қатырып, біртүрлі кезең орнағанды.

	Алайда бұндай сүргінді заман біздің ауылаймақта одан бірер жыл бұрынақ белең ала бастаған. Әуелгіде соғысқа қара жұмысшы алу науқаны етек алды. Содан үріккен біраз ағайын азамат атанған жігіттерді таулытоғайлы бұлақ бастарына мал баққызып, тығып жүрген. Артынша Іленің арғы бетіндегі туыстар «Ақ патшаға адам бермейміз!» деп ереуілге шығыпты. Біздің жақтан да оншақты жүрек жұтқан аптал азамат солардың қатарына аттанған. Бірліжарымы оққа ұшып, екіүшеуі тұтқынға түсіп, аман қалып, елге оралған бесалтауы тағы таутасты паналауға мәжбүр болады. Міне, сондай аласапыран тұста, елу төрт жасында әкем аз күн ғана ауырып, аяқ астынан дүние салды. Мен сонда он үштен он төртке қараған бозбаламын.

	Жарықтық тірі пендеге қиянаты жоқ сабырлы адам еді. Бес уақыт намазын қаза қылмайтын пірадар да болатын. Қандай жолмен екенін қайдан білейін, өлетінін сезді. Бақиға аттанарынан бір күн бұрын бізді үш ұлын жанына шақырып алып, соңғы аманатындай ақылкеңесін айтты. Кімді қара тартуымыз керек екенінен бастап, өзіміздің ауызбіршілігімізге дейін жайып салды.

	Содан сәл ентігін басып:

	 Заманның күйі жаман, доңыз етін жеп, шоқынып кетпесеңдер болар еді... – дегенді күрсініске көме, әзер айтты.

	Бұл маған да, басқа ұрпағына да аманаттаған соңғы сөздері болатын. Алдында отырғандаақ іштей «Дінімді де, ұлтымды да, салтымды да сатпаймын!» деп, ант бергендей едім. Шамашарқымша оны орындауға тырыстым. Жолға шыққанда да бір күндік, тіпті бір тәуліктік жерге қоректенбейақ жүре беремін. Жазды күндері шөл қысса, шай ішумен ғана шектелемін. Өкіметтің асханасынан тамақ жемедім деуімнің бір себебі – сол. Ал, оны айтып отырғаным, жоғарыда ескерткенімдей, соғыста жүргенде тірі қалуыма бірден бір септігі тиген жағдай, сол асхананың тамағын жемейтіндігім аман алып қалды.

	Ол өзі былай болды.

	Орман ішіндегі шағын деревнияны басып алдық. Жау мүлде күтпеген болуы керек, алғашында естері шығып, жөнді қарсылық та көрсете алмады. Ал, естерін жиып үлгергенде қапы қалған еді. Шегіне атысып, елді мекенді тастай қашудан басқа амалдары қалған жоқ. Біраз өлексесін қалдырған күйі әзер құтылды.

	«Офицерлер тұрған үйді мұқият қарап шығыңдар, құнды құжаттар табылып қалуы мүмкін» деген тапсырма берілген екен, біздің бөлімше еңселі клуб үйіне кіргенбіз. Самсата жайылған дастарханды көргенде көзіміз тұнып, жанарымыз жасқанды. Шынында да көз сүрінетіндейақ көрініс қарсы алған. Айға жуық уақыт қыспақта қалып, ауыз толтырып ас жемеген жауынгерлердің сілекейі шұбырып, жұтқыншақтарының жүгірмесіне амалы жоқ еді.

	Неше түрлі консерві, колбаса, арақшарап, аппақ тоқаштар...

	Жағдайды бағалау қабілеттері қайта оянған тұста жауынгерлер де тарпа бас салды. Біреуі колбасадан бір қарпып, екіншілері консервілерді қасықтап, үшіншілері қырлы стаканды толтыра арақшараптан тартып жіберіп, қиярды қыршылдата шайнап дегендей, жапыра кіріскен. Асығысүсігіс қауқылдасқан болады. Соғыс кезі екені мүлде ұмытылғандай...

	Мен есіктің көзінде не істерімді білмей, состиып тұрып қалыппын. Сержантымыз:

	– Оу, батыр, сен неғып тұрсың? Кел, бәрімізге жетеді... дей беріп, қақалып қалған адамдай, ар жағын айта алмады. Ауа қармап, оң қолымен кеңірдегін сығымдаған күйі кескен теректей құлап түсті. Солақ екен қасындағылар да бірінен соң бірі жығылып, тыпырлап жатты.

	Мен ешнәрсе түсінетін емеспін.

	– Сен неғып тұрсың? – деген дауыстан есімді жиғандай болдым. Тек алғашында «сержант қайталап сұраған екен» деп қуанып қалғанмын. Сөйтсем, сержантым сол орнында серейіп жатыр. Басқа жетісегізі де тұяқ серпетін емес.

	Сонда ғана байқадым, жанында екі офицері бар полк командирі екен.

	Содан олар да құлап жатқандарға алғашында таңтамаша болып, сосын тосырқай қарасты.

	Өй, мыналар қашан үлгергеней? деген офицерлердің біреуі.

	– Бәрі бірдей қасқағымда мас болуы мүмкін емес қой? – деп екіншісі иығын қиқаң еткізген.

	Полккомандиріекеуініңсөзінқорытындылағандай:

	– Жоқ! Бұл жерде мәселе мүлде басқада ма деп қорқамын, деген бойы жығылып жатқан жауынгерлердің жанына жетіп барды да, бірекеуінің тамағындағы тамырларын саусақтарымен басып көрді.

	– Бәрі де өліп қалған. Жауыздар тағамдарды улап кеткен екен... – деп бас киімін шешіп, қайтыс болған срабаздарына жауынгерлік құрмет көрсетті.

	Кейін менен қалай болғанын сұрады. Ассуды түгел тексреді – расында да солай болған екен.

	Міне, мен осылайша оншақты адамның арасынан жалғыз аман қалдым.

	Әрине, пешенеңе жазылғаны да. Болмаса, солардың ешқайсысы тамақсау, қомағайлығынан дәмге бас қойған жоқ. Мен де, солай болуым мүмкінау деген сақтығымнан аман қалған жоқпын. Тіпті, өз көзіммен көрмесем, сенбейтін де шығармын? Жаратқан Иемнің жар болғаны ғой.

	... Әкем солай дейтін. Мен не дейін?!

	«Асхананың тамағын ішпеуші еді» дегеннен дендейді, осы тұста алдыға оза отырып, тағы бір орай мен орын алған оқиғаны ортаға сала кеткім келеді.

	Біз ес білгенде әкеміздің бір аяғының кеміс екенін онша аңғарған да емеспіз. Оны да анамыздың әңгімесінен білдік қой. Қатарымнан қалмаймын деген қайсарлығынан соғыс салған жарақатты да жеңгеніау?! Бір қора қоймен қотандасып, оңашаға шығып кетуін сондайда түсіндік.

	Ақыры, аяғының кемшіндігін ретке келтірген соң таудан ойдағы ауылға түсіп, тепсе темір үзетін жігіт ағаларымен үзеңгілесіпті. Хрушевтің жүгері науқанына орай алдымен сушы, кейіннен звено жетекшісі болды.

	Сол «қатардан қалмау» қағидасымен намысын жанудың арқасында бір жылдары жоғары табыстарға қол жеткізіп, Бүкілодақтық халық шаруашылығы жетістіктері көрмесінің (ВДнХ) Алтын медалін алған екен. Ал, жоғарыда аталған мекеменің жарғысы бойынша ондай атаққа ие болған адам медаль мен куәлікті Мәскеуге, көрменің кеңсесіне барып, өзі алатын болған. Арғыбергі теміржол ақысы, жатын жері, ассуы түгел тегін. Тегін болғанда, көрменің есебінен.

	Міне, әкеміз медальді жеңіп алғанымен, Мәскеуге барудан бас тартады. Басқалар сатып ала алмай жүрген ондай «курортқа» неге бармағанын сұрағанымызда анамыз алдын орап:

	– «Бар рысқұтын өкімет өзі көтеріп отыр: ел көріп, жер көріп келесің, барып қайт» деп едім, көнбеді. Асхананың тамағын ішіп қоямын деп қорықты ма, айтқанынан қайтпады ғой, деп қалды.

	Сонда ол ойды салмақты түрде жалғап, әкей былай деген:

	– Әй, қарағымай, тегін екен деп тентірей беру де тәуір тірлік дейсің бе? Облыстан бесалты адамды жинап, бір дөкей бастап барады екен, астан арылтпасау? Алайда, арыбес, бері – бес, он тәулік бойына вагонда түк істемей жата алмаймын да. Екі қолым алдыма симай, жынданып кететін шығармын? – деп бір қойған. Содан сәл ойланып:

	– Мен поезбен соғысқа ғана барып, қайтыппын. Содан зәразап болдым ба, кежегем кейін тартып, әйтеуір жолға жібермеді... – дегенді қосты.

	Иә, адам санасына саяхат жасай аласың ба, әңгіме сол сөздермен тамамдалды.

	Айтпақшы, Алтын медаль мен куәлікті облытсық кәсіподақ комитетінің төрағасы шаруашылыққа арнайы келіп, жұртты Мәдениет үйіне жинап салтанатты жағдайда тапсырыпты.

	Әлбетте, әкей бұлайша тігісін жатқызып, әңгімелеп отырмас еді. Жарықтық өзі де сөзге сараң жан болатын, ал соғыс туралы тіпті ешнәрсе айтуға құлқы мүлде жоқ еді. «Оның несін айтатыны бар? Қасіретті қаузағаннан не опа» дейтін. Содан сәл сабасына түсіп:

	 Мен өзі мандытып соғысқан да жоқпын ғой. Басаяғы бесалты ай ғана мылтық асынғаным болмаса, соғысып жарытқаным шамалы. Тірі немісіңді көрмедім десем де болады. Көздепақ талай оқ аттық, бірақ ол дұшпанға тиді ме, жоқ па – кім біліпті? деумен қайыратын.

	Ал жоғарыда баяндалғандар әкейдің әр кезде, әртүрлі жағдайларға байланысты тамтұмдап суыртпақтаған сырлары. Тігісін мен жатқыздым.

	Алайда, әкей сияқты соғыс жайлы ешнәрсе айта қоймайтындардың бәрі бірдей айтатыны жоқ деген ұғым тумаса керек. Ауыр күндерді, сын сағаттарды жадында жаңғырту олар үшін оңай емес те шығар?! Әкемізге қарағанда, соншалықты сөзуар болмағанымен, шешеміз әдемі демейақ қояйын, жатық сөйлейтін. Қандай әңгіменің де шырайын шығарып айта білетіндігі тәнті етуші еді. Сондықтан да болар, мен әкей туралы біраз мағлұматты суыртпақтап сұрастыра жүріп анамыздың аузынан естігенмін. Мәселен, әкемізден «қалай жараланып, қайтіп емделдіңіз?» деп сұрасам:

	– Бомбаның осколкысы тиді, бірінші Құдайға, екінші Панкрат доғдырға рахмет, тірі қалдым, дейтін де қоятын. Кейде:

	– Панкрат та біздің Асан оташы сияқты қолы жеңіл керемет доғдыр, дер еді.

	Ал шешей болса ол оқиғаларды өзі көзімен көріп, қолымен қойғандай етіп былай баяндайтын.

	– Өздері де тозақ отына түскендей болып, түн қатып, түстері қашып жүрген күркіреген күндердің бірінде қардай бораған бомбаның астында қалыпты.

	«Жарқ еткен от пен гүрс еткен дауыстан басқа ешнәрсе білмеймін» дейді. Бомбаның жарықшағы сол жамбасының сыртын ала тиіп, сүйегін талқандаған күйі жарты етін жұлып әкетіпті. Сол жамбасында күні бүгінге дейін білектей ойық бар, еті жоқ, үңірейіп тұр. Сүйектің сыртын құр терімен қаптап қойғандай. Жамбас сүйегі бытшыт, асықты жіліктен төменгінің бәрі ет пен теріге ілініп қалған да.

	Госпитальда есін жиғанда, жанындағылар соны түсіндіріпті. Өзінің айтуында «енді мал болмайтын шығармын» деп, өмірден күдер үзсе керек.

	Соғысқа дейін бес балалы болған едік. Бес сәби де нәресте кезінде шетіней берді. Ешқайсы үш жасқа да толмады. Бірі – сүзектен, бірі – шешектен, енді бірі – қызылшадан баудай түсіп, көз жұмды. Құдай өзі кешірсін, әкелеріңнің аман қалуына ол да себеп болған сияқты... Ой орманында омбылап жүріп, артымда қалған ұрпағым да жоқ, құрдымға кетер болдымау дегенге тіреліп, тірі қалуға бар жантәнімен тырыса талпынса керек.

	Майдандағы аурухана деген аты болмаса, госпиталь дегеніңіз де бір азапты жер көрінеді ғой. Қан сасыған жертөлелерде жараланып, жанталасқан байғұстар көп те, оларға ем жасайтын дәрігерлер аз. Алайда «қырық жыл қырғын болса да ажалды өледі» деген емес пе? Әкелеріңнің көрер жарығы бар екен. Өзі атын табына айтатын ПанкратПанкратов деген дәрігер (хирург) тасталқаны шыққан сүйек сынықтарын жинап шығыпты. Жинағанда да, жанын қинап бақыртып жатып жинапты. Бар қолынан келген көмегі, бір стакан спиртті зорлағандай етіп ішкізіпті. Бірақ жамбастың шашырап кеткен сүйектерін тергіштеу табанға кірген шөңгені суырып алу емес қой, сәлден кейін спирттің әлі келмеген екен. «Бақыртып» жинайтыны содан.

	Сол жерде тоғыз ай жатып, небір сұмдықтарды көріпті. Сынған жерлерін қоларамен кескенді де, іштерін кәдімгі пышақпен тескенді де, ішекқарынды инежіппен тіккенді де көріпті. Өзін де оталап, жарасын таңып бергеннен кейін бір тағдырға тапсырып тастап қойыпты. Оқтатекте аузына су тамызып, екіүш күнде дәкесін ауыстырғандары болмаса оған қарауға мұршалары да келмепті.өзінің қайсарлығынан, намыскөйлігі мен пысықтығынан жазылып жүр.

	Алғаш ауылға азыптозып, арыпашып, қос балдаққа сүйеніп әрең келгенде құдды тірі аруақтын. Сол аяғы жерге жарты метр жетпейді. Астынан кепе қозы еркін өтіп кететіндей. Сол сұрапыл намысшылдығының арқасында жамбасын да, жанын да қинап жүріп, ел қатарына қосылып кетті. Басшылар күзетші болыңыз деп те көрді. Кемтар атануға наыстанып бір отар қойды қоймай жүріп қалап алды емес пе?!

	Әбден кейіндері соғыс туралы бәрі де айтылып, жазылып та болдыау деген тұста өзі де майдан даласын мол шиырлаған Константин Симоновтың кітабынан мынандай жолдарды оқығаным бар.

	«Көптеген жылдардан кейін есімізге түсіріп, «соғыс» деген сөзді айтуымыз мұң екен, Сталинградтың көз алдымызға келе қалатыны даусыз: зымырандардың жасындай жарқылы мен өрттің жалқыны, құлақ тұндырған бомба жарылысының жарқылы... күйіктің күлімсі иісін де лажсыз сезінеміз.

	Иә, мұнда өмір сүру өте қиын, әрі ең бастысы – мұнда ісәрекетсіз өмір сүру мүлде мүмкін емес. Алайда, мұнда шайқаса жүріп, фашистерді өлтіре жүріп өмір сүруге болады. Мұнда солай өмір сүру қажет. Отқа оранып, түтін мен қанға бөккен қаланы қорғай жүріп, біз мұнда солай өмір сүретін боламыз! Ажал төбемізден қаншалықты төне түскен сайын даңқ та соншалықты қолтығымыздан демей түспек...»

	Не алыпқосатыны бар? Осы сөздер Еділ өзені боыйдағы қаһарман қала үшін шайқасқан барша ардагерлердің атынан айтылып тұрғандай емес пе?

	Әрине, 1418 күнге созылған Екінші Дүниежүзілік соғыс сұрапылында іріліұсақты шайқастардың аз болмағаны ақиқат. Әйтсе де, Сталинград қаласы үшін болған ұрыстың орны да бөлек, маңызы да орасан зор.

	Біріншіден, саяси тұрғыдан алғанда КСрО көсемінің есімін еншілеген қаланың тізе бүгуі Кеңес жауынгерлерінің рухын жаншып, бүкіл елдің еңсесін езіп жіберуі сөзсіз еді.

	Екіншіден, экономикалық тұрғыдан Қапқаз өңірінің мол мұнайлы аудандарына иелік ету – соғыс қимылдарының үстемдігін қамтамасыз етуге жол ашар еді.

	Үшіншіден, тактикалық тұрғыдан қарағанда, өңірді елден кесіп тастау арғы жағындағы Орта Азияға, тіпті Үнді мұхитына дейінгі жердегі бүкіл елдерге еркін шығуға мүмкіндік туғызар еді.

	Міне, сондықтан да неміс жағы Сталинград маңына орасан күш шоғырландырып, қаланы қайткенде де басып алуға үлкен күш жұмсап бақты. Тіпті, Сталинград майданының қолбасшылығына тағайындалған Паульске сол күні Үшінші рейх империясының ең жоғары әскери шені – генералфельдмаршал атағын беріп, үлкен үмітпен аттандырып салған болатын.

	Алайда адам баласының ойлағаны бола берген бе, генерал Шумилов басқарған Кеңес жауңынгерлері теңдессіз ерлік жасады. Әр көше, әр үй үшін қырылысқан қанды шайқаста қаланы ғана емес, бүкіл елдің абыройын қорғап қалды. Қорғап қана қалған жоқ, абыройын аспандатып жіберді.

	Екінші жағынан, жау 600 мыңдай жауынгерінен айырылды. Оның төрттен бірі өз еріктерімен беріліп, тірідей тұтқынға түсті. Сөйтіп фашистік Германияның жеңілісті білмейтін жаужүрек сарбаздары туралы аңыздың күлі алғаш рет көкке ұшты.

	Ең соңында, пенделік тұрғыдан алғанда деп, төртінші тармақты қосуға болар еді. Ол – сол соғысқа әкемнің де қатысып, қан төккендігі.

	Міне, тамтұмдап айтқандағы ол тұстың тарихы осылай.

	Алайда соғыс басталмасын деңіз, ал бір басталды екен, соғыс салдарының соңы болмақ емес. Қанша айтылыпжазылып, киноға түсіріліп жатқанымен, соғыс ақтаңдақтары ашылып бітпейтін де болар.

	Алысқа бармайақ өзім көзіммен көріп, куәсі болған, құлағыммен естіп, жадыма түйген екіүш мысалға тоқталып өтсем, төмендегідей желі тартылар еді. Әрі оларды күні бүгінге дейін көп адам біле де бермейді. Мен қалқадірімше көркем дүниелерге арқау еткен болдым. Тек олар да оқырмандарына әлі жете алмай жүр.

	Сонау фин соғысы кезінде, атақты «челюскиншілермен» бірге, алғашқылардың бірі болып Кеңес Одағының Батыры атағын алған, алайда қасіретті соғыс сұмдығының өзін саяси ойынға айналдырған коммунистік идеологияға қарсы болғандықтан өмір бойы өкімет пен партиядан, қала берді, өзінен өзі қашып өткен азаматқа арнайы жолыққаным бар. Жанындағы тоқсан тоғыз адамды жау қырып тастап, жалғыз өзі тірі қалғаны үшін жоғары атақ берілгеніне ұялады, тіпті намыстанады екен.

	Билік әскери бөлімшелерге, мектептерге шақырып, «ерлігі» туралы баяндатқысы келеді. Ал, Батыр болса, өтірік айта алмайды, мемлекеттік машина шындықты айтқызбайды...

	Бесалты жасында қоршаудағы ленинградта қалған, өмір бойы нанды бір тойып жеуді армандаумен өткен қызды білетін едім. Үйінде де, жұмыс стөлінің тартпасында да, тіпті қол дорбасында да нан болмаса берекесі кетіп, дегбірі қашады екен.

	Нанды жегісі келеді де тұрады. Әрі қанша жесе де ешқашан тоймайды. Үнемі аузы жыбырлап, нан шайнап жүреді. Ақырында, дәрумен жетіспеушілігінен айықпас дертке душар болып, он екіде бір гүлі ашылмаған күйі қайтыс болды.

	Енді бір қандасымыз нКВДнің құйыршығы ретінде броньмен соғыстан құтылған екен. Бейбіт күнде одан да қуылыпты. Содан соғыстан жараланып келіп, көп кешіпей дүние салған тетелес ағасының құжаттарын иеленіп, соғыс ардагерлеріне тиесілі жеңілдіктерді түк қалдырмай пайдалаланған. Оны айтасыз, барлық салтанатты жиындарда төралқада отырып, мінберлерден сайраған пақыр туралы куә болған жақын жандарының әңгімесін естіп жағамды ұстағаным да бар.

	Бірақ обал мен сауапқа опасыздық жүрген бе, ғибратсыз ғұмырының соңында масқара болып, әшкереленіпті.

	Тағы бір тексіз тірлік мынандай. Оны студент кезімізде бір курстасымыз айтқан еді. Соғыс тауқыметі белортадан ауған тұста ағайындас аталары бір қолынан ба, әлде бір аяғынан ба айырылып (ұмытып та қалыппын, әрі оның соншалықты маңызы да жоқ) ауылға оралыпты. Бас көтеретін басқа ешкім болмаған соң бригадир деген мансаптың тізгіні қолына тиген екен. Биліктің дәмін алған соң, онсыз да өлместің күнін көріп жүрген қатынқалаш, кемпіршал мен балашағаға бүйідей тиіп, апшысын қуырғанымен қоймай, еркек кіндіктінің елесін аңсап, есі шығып жүрген келіншектердің көрпесін көтеруге де дағдыланып алған көрінеді.

	Әлгі шолақ белсенді сондай бір тоят түнінен кейін ауыл маңындағы қырмнада қалғыпмүлгіп жатса ауылдан аңдыздап келе жатқан бір баланың «Сүйінші! Сүйінші!» деген дауысы естіледі дейді. Екі өкпесін қолына алып жеткен балаға бригадирбастық:

	 Тағы кім келдіей, сонша шулыған болатындай? – деп, ықылассыз сұрақ қояды. Анау да тақылдап тұрған бала екен, алқына тұрып:

	– Ешкім келген жоқ. Жеңіс! Жеңіс! – деп тақ ете түскен.

	Сонда бригадирдің түсі бұзылып, тынысы тарылыпты. Бар болғаны:

	– Тек, ей! Ой, жағың қарысқыр! – деуге ғана шамасы келіп, сұлай кетіпті.

	Оған енді не деуге болады?

	Ол да – тарих. Ол да – соғыс салған ауыртпашылықты майданнан кем арқаламаған ауылел тұрғындарының келеңсіз болса да бір көрінісі. Жоққа да шығара алмайтын, алып тастауға да болмайтын шындық – ол.

	Бірекі жыл орта мектепте мұғалім болып жұмыс істегенім бар. Сол тұста педагогикалық училище бітірген Отто Боргер деген жігіт неміс тілінен сабақ беретін. Жүз грамдатудан қашпайтын, орыстанып кеткендігі болмаса, өте биязы, аса мәдениетті азамат еді. Гете мен Гейненің өлеңдерінің көбін жатқа оқитын. Тілдің өзі қатқыл дегенмен де, жақұтжыр қай тілде де жүрекке жылы, құлаққа жағымды естілмей ме? Отто оқыған өлеңдер де сондайтын.

	Көңіл күйі көкке қол созған сәттерде «...Да хор ман шөн ди нахтигаль...» деп, тебірене төгілдіретін. Онысымен қоймай, М.лермонтов аудармаларын тақпақтайтын.

	– Біздің Абай атамыз Гетені лермонтовтан та жақсы аударған! – деп қойып, мен де «қараңғы түнде тау қалғыпқа...» басамын. Таңтамаша қалады. Обалы қане, аузын ашып, көзін жұмып тыңдауға әзір еді.

	Әңгіме соғысқа байланысты ойымды жаңа бір арнаға бұрып жіберген Отто достың оқыс қылығы хақында. Кезекті тоғызыншы мамыр Жеңіс күні болатын. Әдеттегідей бүкілхалықтық мерекені көтеріңкі көңілкүймен қарсы алып жатқанбыз. Мұғалімдер ұжымы мен оқушылар барбаршасы шатшадыман. Тек, О.Боргер ғана бір шетте бұйығып тұр. Ойымда ешнәрсе жоқ:

	– Әй, бауырым! Күллі жұрт қуанып жатқанда, мына тұрысың не? Сен де шаттансаңшы, деп, қойып қалмасым бар ма?

	Ол болса, түрін тіпті сұстылау етіп:

	– Түсінбейсің, ә? Әрине, сендер үшін қуаныш, ал, мен неміспін. Ендеше мен үшін бүгін траур күні...

	Сасып қалып:

	– Оу, немістің бәрі бірдей фашист емес қой... – дей беріп едім:

	– Соны да ұқпайсың ба, қалжың ғой, деп, жуыпшайған болып өңін жылытты.

	Бар болғаны осы. Әйтсе де санама саналуан сәуле сеуіп, неше түрлі ойға жетелеген әңгіме күнібүгінге дейін құлағымда күмбірлеп, көз алдымда кескестеуін қойған емес. Өйткені, әзіл де болса,. астарында ақиқаттың арнасы мен мұндалаған ауыр шындық шығандап болса да шырай танытатын.

	Әрі мұндай мысалдарды көптеп келтіруге де болар еді. Бірақ, мәселе онда емес, мәселе – әкемнің «ең сорақы сұмдық қой соғыс» деген пікірін пайымдауда. Ендеше, бұл мысалдар да сол сөздердің суретіне азкем штрихтар ретінде қолданылған бедерлер мен бояулар деп түсінген жөнау.

	* * *

	Иә, адамзат баласы жаратылып, қолына алғаш ағаш пен тас қару алғаннан бері соғыс толастаған емес. Бізге жеткен жәдігерлерден белгілі өміртірліктің де, өркениеттің де даму тынысы соғыстар тарихы түрінде түзіліп келгенін аңғару қиын емес, Бейне бір тарихтың қозғаушы күшінің өзі соғыс сияқты...

	Шариғаттық шығармашылықтың шындығы да сол соқпаққа келіп тіреледі. Күмбезді көктегі Жұмақ бағынан қуылған Адам Ата мен Хауа Ананың күнаһар Жердегі пендепақырлық тіршілігі адам өлтіруден – Қабылдың Әбілді таспен ұрып өлтіруінен басталады.

	Сол соғыс біткен жоқ. Әлі жалғасып келеді. Күнкөрістің амалсыз қаракеті ретіндегі қарадүрсін қантөгіс уақыт өткен сайын неше түрлі айлашарғымен астасып, тойымсыздық пен саясаттың сойылын соғып, қаныпезер қалыпқа еніп барады. Жекелеген пенденің жанын қыю сөз болмай қалды. Жапатармағай қынадай қыру етек алуда. Оның тәсілі мен қаружарағы да сансалалы.

	Кешегі жойқын соғыстардың жанкешті лағнет айтушылары болғандардың ұрпақтарының қолына қару алып, қан төгулері өкініштіақ. Ең сорақысы – әрнәрсеге табынған құдайсыздардың дінаралық алауыздықты ушықтырып, арам пиғылдарын жүзеге асыруларында. «Ислам экстремизимі» деген сайқал саясатты жалаулатқан алпауыттардың арандатуына ешкімнің ара түсе алмауы алаңдатады.

	Өзі берген жанын алу – тек Құдай тағаланың ғана құзіретіндегі ісәрекет екенін ұғатын уақыт әлдеқашан жетті...

	Саясатты «сасық қулық» деп білетін әкеміздің онда, әрине, көп шаруасы бола бермейтін. Сондықтан да соғыстың болу себебін: «қайдан білейін, құдайсыз қоғам құрамыз деп, өз халқын өзі қынадай қырған Кеңес өкіметіне ғана емес, бақталасуын қоймайтын, дүние боққа тоймайтын бұкіл ашкөз адамзатқа жіберген құдіреті күшті Құдайдың ол да бір зауалы ма екен?!» деуге бейім болатын.

	Қол көтеріп, қосыла кетпегеннің өзінде, «бәлкім, солай да шығар?..» деп күлбілтелеуге де көнбейтін салмақтыақ сауал. Өйткені: «жазықсыз жанды өлтірген адам – барлық адам баласын өлтіргенмен тең күнаһар болады...» дейді Жаратушы Иеміз («Мәида» сүресі, 32аят). Не деп болады?!

	Өмір бойы соғыс сұмдығының ауыртпалығын арқалап, өлеөлгенше ұрпағының ондай сорақылыққа ұрынбауын тілеп өткен адамның ұрпағы ретінде азкем де болса адам баласын сақтандыру – менің де перзенттік әрі пенделік парызым. Осы бір ойларды сондықтан да сыналап отырмын.





КЕНЖЕАҚЫН АҒА НЕМЕСЕ КӨРГЕН ТҮСТЕЙ КЕЛБЕТ




	Әкеміз үшін соғыс қаншалықты күйзелісті болып, күрт келте қайырылғанымен, сол кездегі Әлімқұл әулетін оның соншалықты қатыгез құрбандықтарға душар еткені де айқын ақиқат. Әлімқұл атамыздың үш ұлы: нүсіпжан 42 жасында, нүсіпақын 39 жасында және Кенжеақын 32інде түгелдей бір жылдың ішінде соғысқа аттанған. Содан ортаншы ұл – біздің әкеміз ғана тірі қайтыпты. Үлкен әкеміз нүсіпжанға қатысты “майданда қаза тапты” деген қара қағаз, ал кіші әкеміз Кенжеақын хақында қасіретті “қара қағаздан” бір де кем емес “ізтүзсіз жоғалып кетті” деген үшбұрышты үшбу хат келіпті.

	…Алайда, өмірде не болмайды?! Соғыс салған жараның жанды жылатар, сүйегің ғана емес, санаңда сырқыраған салдары бітіп болмайды екен. Тіпті, не қуанарыңды, не қайғырарыңды білмей сарсаңға салып, қарамақайшылығыменақ құрдымға батырардай батпан ауыртпалығы аз деп кім айта алады? Күдігі күлбілтеленіп тұрса да үмітін үзе алмайтын адам баласының аңсарын адастырар ақиқаттың алдында не істей алғандайсың?!

	Ол, енді, “Кебін киген келмейді, кебенек киген келеді” мен “өлмегенге – өлі балықтың” кебі сияқты да…

	* * *

	Есiмдi ендiендi бiле бастаған кезiм ғой, шамасы жетi жасқа аяқ артқан тұсым болса керек.

	Неге екенiн қайдам, түн екен деймiн. Бiздiң үйде ойламаған жерден бейтаныс “белсендi” адам пайда болды. Мен оны тек түнде көретiнмiн, сондықтанау “түн адамы” едi ол. Ал “белсендi” дейтiнiм, балаң сананың қабылдауы солайтын: ол кезде мұғалiмнен басқа кастөм киген адамды ауылда көрмейтiнбiз. Тiптi, “мұғалiмдер солай киiнуге тиiсау” дейтiн сенiм де ұялап үлгергендей болатын. Ал “түн адамы” болса, анаумынау мата да емес, былғары кастөм киiп алған. Оқтатекте кинодан ғана көрген әскери ұшқыштар сияқты.

	Бойшаң, денесi сәл толықтау бейтаныс алғашқысында сұстылау көрiнген. Бiр тәулiктен соңақ үйренiсiп кетсек керек, шүйiркелесе бастадық. Өңi де жылынып сала берген. Сол кiсi әкелген ғой, анам кәмпит бередi. Әлгiнi көршiлердiң балаларына көрсетiп мақтанғым келедiақ. Бiрақ айналсоқтап қонақтың қасынан шыға алмаймын. Мен сыртқа шықсам болды бейтаныс мейман кетiп қалатындай. Арамызда көзге көрінбейтін бір магнит бардай, бірбірімізге тартылып тұратындай едікау.

	Сонымен, не керек, екеумiз жақсылап тұрып тiл табыстық. Ол қайдағыжайдағының бәрiн тәптiштеп сұрайды, мен шамашарқымша жауап қайтаруға тырысып бағамын. Араарасында: “Ой, азамат! Мектепке баруға даяр екенсiң” деп қояды. Бұл мен үшiн ең үлкен мадақ, ең жоғарғы баға. Шыныменақ мәз болып қаламын.

	Ол күндiз үйден көп шықпайтын. Алғашқы екiүш күннiң кешiнде әкеймен ұзақ әңгiмелесiп, түннiң бiр уағына дейiн отырып жүрдi. Әңгiмелерiн де түсiне бермеймiн. Көбiне аяғына дейiн отыра алмай, ұйықтап қалатынмын. Әрине, маған оның әңгiмесi қажет те емес, бейнесiнде баурап алған бiр сиқыр бар едi. Бәлкiм, “осындай бұл өңiрде жоқ адам менiң ағам!” деген жұдырықтай жүрегiмдегi мақтаныш сезiмiнен болар?

	Келекеле кешкi ас iшiлiп, қараңғылық қоюлана бастаған тұста бейтаныс та жаныма аса жақын ағай менi ертiп көшеге шығады. Көше дегенде де ауылды қақ жарып жатқан сол жалғыз көше ғой. Ол көшеде – ат, үйлерде нөмiр жоқ. Ешқашан болған да емес. Құдай бiледi деп айтайын, ол кезде көшенiң аты, үйлердiң нөмiрi болады дегендi бiлсе сол қонақ ағай бiлер, бiздiң ауыл адамдарының ешқайсысы ондайды бiлмейтiн.

	Иә, сол ағай ел орынға отырып болдыау деген мезгiлде менi ертiп алып көшеге шығар едi. Көшеге шығар едi де жанжағына асықпайсаспай, барлай қарап алады. Әр жерден ауыл итiнiң ерiне “мыңқ” дегенi болмаса, оған шегiрткенiң шырылы мен бiрлiжарым масаның ызыңын қоспасаңыз, бөтен үн де, дыбыссыбыс та, бейсауыт адам да, мал да жоқ екенiне көзiн жеткiзiп алған соң, кастөмiнiң төс қалтасынан “Беламорканал” деген темекiнi жайымен шығарар едi. Сосын бiр талын алып қатқыл қағаз қорапқа ұрыпұрып жiберiп, белiнен бiрекi майыстырып алып аузына салар едi. Үрлеп қоятын кездері де болады. Содан соң сiрiңкенiң күкiртiн жарқ еткiзiп тұтататын да құмарлана сорыпсорып жiберетiн. Сонда Кәшкебай аға тырқылдақ тракторын оталдырғандағыдай көк түтiн будақбудақ болып, бұрқылдай шығар едi. Түтiн аузынан да, қос танауынан да қабаттаса шығады. Керемет бiр сурет! Әрине оның бәрiн мен түн қараңғысында көре алмаймын, бiрақ күндiзгi әсер бойынша көз алдыма елестете сезiнемiн.

	Содан темекiсiн кеуде керіп, құмарлана, рахаттана тартып алып, тұқылын табанымен таптап өшiредi де:

	Ал, Кәдiкен, тарт алдыға! дейдi көтерiңкi үнмен. Мен түсiне алмаймын. Ол соны ұға қояды да оң қолының алақанына менiң сол қолымның кiшкентай саусақтарын сүңгiтiп жiберiп, алшаңдай басып, жүре бередi. Мен желе iлесемiн. Сол кезде көршi үйдi нұсқап:

	Мынау кiмнiң үйi? деп сұрайды сыбырлағандай. Әлсейiт атанiкi.

	Ол кiсiнiң балалары қайда?

	Ой, ол кiсiнiң балалары жоқ қой?..

	– Неге? Жаңыл деген қызы, Сейсен, Бейсен деген ұлдары бар емес пе едi? дейдi ағай таңданып.

	– Олар балалар емес, үлкен кiсiлер ғой? деймiн мен де одан бетер таңданып.

	Ол үндемейдi. Тек мырс етедi де әрi қарай адымдайды.

	Сөйтiп шағын ауылдың аяғына шыға қоямыз.

	Ағай оңашалау тұрған шеткi үйдi меңзеп:

	– Мынау Қалыбай атайдың үйi ме? дейдi.

	Ауылға күнi кеше ғана келген адам бұлардың бәрiн қайдан бiледi деп қайран қаламын. Екiұдай күй кеше тұрып:

	Иә, дей салам.

	– Iлежан деген қызы бар едi, ол қазiр қайда екен?

	– Менен сұрағаны ма немесе өзiнен өзi сұрағаны ма, белгiсiз, бiртүрлi айтады. Мен үндемей қойған соң:

	 Iлежан тәтең қайда, Кәдiкен? деп арнайы сұрайды.

	Ой, ол күйеуге тиiп кеткен…

	Ағай алдымен “еее” деген сияқты онша анық емес бір өзгеше үн шығарады да, артынша терең күрсiнедi. Мен түк те түсiнбеймiн. Ол кезде өкiнiш дегендi қайдан ұға қоюшы едiм?!

	Әнемiне дегенше түнделеткен тiрлiктiң бiр аптасы да өте шықты. Бiрдiекiлi етжақын ағайын түнделетiп қонақ қылды. Күндiз түпкi бөлмеден көп шыға бермейтiн. Күн ыстық болғандықтан ол бөлменiң терезесiн қараңғылап тастаушы едi. Бiрде байқамай кiрiп қалсам, ағай терезеге тұтылған шүберектiң етегiн түрiп қойып кiтап оқып тұр екен. Берiле, құмарта оқиды. Сәбит Мұқановтың “Ботагөзi” болар деп топшыладым кейiндерi.

	Кейде аулаға шығып шылым шегедi. Сондай санаулы күндердiң бiрiнде алқынжұлқын боп Омарбек ата жетiп келсiн. Астындағы қажыған қара жылқының да танауы едiрейiп кетiптi. Атынанан түспеген күйi асығыс сөйледi.

	 Колхоздың қорасына қабан шошқа кiрiп кетiптi, қамап қойдым. Өзi де бiр өңкиген, тайыншадай iрi неме екен... Соны өлтiру керек!

	Тәттi көрген баладай ағайдың көзi жайнап кеттi.

	Жүзi балбұл жанып тұрып:

	Мылтығыңызда оқ бар ма? деп сұрады.

	– Қайдағы оқ, мен айбат қылып дәрiмен ғана атамын да… Солай дегенде атайдың еңсесi түсе берген. Сонысын сездiргiсi келмесе керек:

	– Ауылды жерде көп керегi де жоқ қой… жыл он екi айда бiрекi рет қана аспанға атқан боламын… Әйтпесе атпаймын да, дегендi ақталғандай аптығып айтты.

	Ыңғайсыз әңгiмеден қалай құтыларын бiлмей тұрғандай бiраз желкесiн қасып едi, есiне бiрдеңе түскендей шоқша сақалын селт еткiзiп жүзiн тiктеп алды. Тiптi, жерден жетi қоян тапқандай қуана сөйледi.

	– Сол жерде бiр орыс қатынымен тұр. “өлтiрiп берсеңдер отыз сом беремiн” дейдi…

	– Ол неғылған орыс?

	Ой, Сәшке деген, Сарыөзекте тұрады. Iледегi Мекалай деген бәкiншiктiң бауыры. Ағасының амандығын бiлiп, қайтып бара жатқан бетi де?

	– Оның мылтығы жоқ па екен?

	– Жоқ, ә. Мылтығы болса өзiақ атып алмай ма?

	– Қабанды мылтығы бар адамның да бәрi бiрдей атып ала алмайды. Оның да әдiсiн бiлу керек.

	– Еее, қайдан бiлейiн? Қабан атқанды кiм көрiптi? Борсықты, әйтеуiр ұстап жатады… “iнiне түтiн салып, тұмсығынан ұрдық” дейдi ұстағандар. “Басқа жерiнен қанша ұрсаң да өлмейдi, қайта iсiнiп, үлкейе бередi” дегендерiн талай естiгем.

	– Қабан борсық емес, қария. Жарайды, сiз солай қарай жүре берiңiз, мен қазiр артыңыздан жетемiн. Ал, қабанға тиiспеңiздер, ашуланса қиын болады, дегендi жүре айтып, үйге кiрiп кеттi.

	Бiр кезде әкейдiң қорақопсыға киетiн ескiқұсқысын иығына iлiп үйден шықты. Қолында әкемiздiң опырмалы он алтыншы мылтығы. Мылтықтың көздейтiн қарауылы түсiп қалған, басқа мiнi жоқ. “Тауда арқар қуып жүрiп, тасқа соғып алдым” дейтiн әкемiз қарауылын сұрағандарға. Сол мылтықты екiге бөлiп, кенепке салып алды.

	– Ағамыз жарады, дара оғы да бар екен, деп мәз болып жүр.

	Өзінің ағасы болған соң солай дейді, әйтпесе біздің әкемізді айтып тұр емес пе?

	Ауылдың сыртына ғана салынған колхоздың қорасына келсек арбашасы бар үш дөңгелектi мотоцикл тұр. Кейiн бiлдiк қой, “ИжЮпитер” деп аталады. Қасында бiр орыс әйелiмен состиып Сәшке тұр. Омарбек ата атынан түспеген күйi ердiң үстiнде бiр жамбастап отыр екен. Содан соң ғана қабан шошқаны iздей бастағам. Жабық қорамен жапсарлас салынған ашық алаңқайда тұр екен. Көзге бiрден түскенi екi орақ тiсi болды. Одан кейiн дөңгелек танауы көрiндi. Күдiрейген кәдiмгiдей жалы бар. Шынында да “тайыншадай” дейтiндей, тым ірі екен. Бұрын суреттен бiлетiнiм болмаса, шошқаны кiм көрiптi. Аса сұсты сияқты. Оның үстiне кiтаптағы суреттегiдей ақ емес, қапқара. Аузынан ақ көбiк бүркедi. Адам түгiлi, аттың қарнын ақтарып тастайтынның өзi.

	Ағай да ырғалыпжырғалып жатпады. Екi орыспен орысша амандасты да мылтығын әзiрлеп, оқтап алған күйi топырақтан соғылған дуалдан iшке қарғып түстi. Қойнынан бiрнәрсенi алып, етiгiнің қонышына сүңгiткен. Жүзi күнге шағылысып, жарқ ете қалғанда байқадым, әкейдiң “чешен тамырым берген” деп тығып жүретiн қанжарпышағы екен.

	Қабан әу дегенде қозғала қойған жоқ. Құдды қой бауыздайтындай қамсыз тұрған адамнан қаймықты ма, әлде не iстерiн бiлмей сасып қалды ма, әйтеуiр қалшиған күйi бiраз тұрды. Содан соң ғана барып, есiн әзер жинағандай жинақыланып алды да шыңғырып тұра ұмтылды. Алып денесiне қарамай ағып келе жатқандай көрiндi маған. Үстiбасымды үрей кезiп барады. Көзi не деген қаһарлы едi, қанталап кеткен.

	Өзін жантәсілім етпек жанға жұлдыздай ағып, жақындап келедi. Әнемiне дегенше ағайды жарып жiберетiндей. Бiрақ ағай саспады. Үйреншiктi кәсiбi сыңайлы. Солақ екен көз iлеспес жылдамдықпен мылтықты кезей қойды. Бұрқ еткен түтiн мен шаңқ еткен дауыс қатар шықты. Тұмсығын қан жауып кеткен қабан тағы бiр шыңғырып жiберiп, тоңқалаң асты. Жүйткіген дыю таяқ тастамнан жалғыз адым жерге жетiп құлаған. Бос топырақ шаң боп бұрқ еттi. Ағай дереу қарғып барып, бақырып жатқан қабанның үстiне құлады. Сүрiнiп кетiп жығылды ма, әлде әдейi жата кеттi ме, деп ойлап үлгергенімше болмады: сол қолымен құлағынан тұқырта ұстап, оң қолындағы қанжарды құлаштай сермеп, қабанның қолтығына екiүш рет сүңгiтiп жiбердi. Шошқа қорс еттi ме болмаса қор ете қалды ма, әйтеуiр бiр сүйкiсiз дыбыс шығарды да сұлқ жата бердi.

	 Оқ болсын, пышақ болсын жүрегiне барып қадалғанша бұл пәле күш бермейдi, деп күлiмсiрей бiзге қараған. Ыржиып бiраз отырды да жайлап түрегелген. Самайын қуалай тер саулап тұр екен.

	Үшеуi үш жақтап жүрiп шошқаны мотоциклдiң арбашасына әрең дегенде артқаннан кейiн ағай екеумiз үйге қарай аяңдадық. Мен “ағай неге ақша алмады?” деп мазасызданғам. Байқасам, Ормарбек ата алған сияқты. Өйткенi кешкiсiн қойын сойып, бiздiң үйдi қонаққа шақырды. Екi шиша арақ құйылған (iшiмдiкке әуестiк ендiендi ене бастаған шақ қой): Ормабек ата қылжалақтап қалды. Ағай болса шекесi сәл тершiп, жүзi балбұл жанған күйi отыра бердi. Өзi де кең маңдайлы, қою шашын артына қайырған келiстi кiсi екенау?!

	Ормабек ата әкеме ағай туралы: “нағыз батыр екен, жүрек жұтқан ер екен! Тайыншадай қабаныңызға қасқайып қарсы шапты емес пе!” деп қайталауынан жаңылмады.

	Әкей тiс жарып үндемедi. Ал менi ағама деген мақтаныш сезiмi қанат болып қалқытып, қиялғажайып әсер әлемiне әкетiп бара жатты.

	* * *

	Оншақты күн қонақ болған ағай ойламаған жерден қайтар жолға жиналды. Үлкендердiң не сөйлескенiн бiлмеймiн, мен ешнәрсе түсiнбей де қалдым. Аулада тұрып анаммен ұзақ көрiсiп қоштасты. Жанарына жас алып: “Ендi кездесемiз бе, жоқ па, аман болыңыздар!” дегенi жадымда. Сосын беторамалына бiр уыс топырақты түйiп, жан қалтасына салды. Содан соң барып менi көтерiп алып, бауырына қысты. Әкейдiң “үстiңдi былғайсың” дегенiне қараған жоқ, маңдайымнан мейiрлене сүйген. Көзiнен жас парлап кеткен екен, сүртпедi де. “Кәдiкен, бауырым... балам, өскенде iздеп кел, әпкеқарындасың бар” дегенi көпке дейiн құлағымнан кетпей қойғанды.

	Әкей Сарыөзекке дейiн шығарып салып, поезға отырғызып жiбермек болып бiрге кеткен. Ертесiнде күреңiтiп, күйзелiп келдi. Шаршап, шөлдеп келдi деп ойлаған болуы керек, анам дереу шай қамдаған. Оны да құлықсыз iштi. Бiрекi шыныны сораптап зорға бiтiрдi де кесенiң бетiн басып, “болдым” деген ишара бiлдiрген. Сосын жамбасап жатқан күйi, құлазыған үнiмен ұзынырға әңгiмесiн бастаған. Әрине, әкей әңгiмесiн анама айтты. Алайда бiрi болмаса бiрi есiнде қалар дегенi шығар, маған да тыңда деген емеурiн танытты.

	Ол кезде әкемнiң айтқандарын түгел түсiндiм, бәрi де есiмде деп күнаһар бола алмаймын. Кейiндерi көбiсiн қайта сұрап жүрiп, жүйесiне түсiргендегi сол сөздердiң ұзынырғасы мынандайтын.

	Кенжеақын ағамыз қазақша айтқанда, кiшi әкемiз оқ пен оттың арасында жүрiп, соғыс сұрапылын бiр кiсiдейақ көрген сыңайлы. Сегiз ай бойы өмiр мен өлiм арпалысқан соғыс өртiнде қан кеше жүрiп Смоленск қаласына дейiн барған. Бiрнеше рет жеңiл жараланғаны болмаса, дене бiтiмi дiн аман, Алла тағала сақтапты. Днепр өзенiнен өтетiн қисапсыз қырғында арғы бетке алғашқылардың бiрi болып жетiп, ерен ерлiк көрсетiптi. Сол үшiн “Қызыл Жұлдыз” орденiн де алған екен. “өзi де қайығын қара суға қарсы есетiн қуатты да қайсар едi. Жас кезiнде Iле өзенiн өрлей талай жүзген: балық аулауға, аңқұс атуға қатты құмартын” деп қоятын әңгiмесiнiң араарасында.

	“Қырық жыл қырғын болса да ажалды өледi” деген емес пе, Кенжеағамыз да шыбын жанын шүберекке түйiп алып, құрсанған қасдұшпанмен шамашарқынша шайқасыпақ бағыпты. Бiрақ “шөлмек мың күнде сынбайды, бiр күнде сынады” дегеннiң керi келiп, ойламаған жерден омақаса құлайды. “Омақаса құлайды” дегендi шынында да лайықты сөз таба алмағандықтан айтып отырмын. Өйткенi оқ тимеген, зымыран (снаряд) жарықшағы жараламаған, ешкiм мылтық найзасын болмаса қанжар сұқпаған төрт мүшесi түгел сау, дене бiтiмi дiнаман. Тек жақын жерге түсiп, жарылған бомбаның дүниенi дүр сiлкiндiрген даусы мен қуатты соққысынан құлағы тас бiтелiп тұнған күйi есiнен тана құлаған ғой.

	Әскери госпиталда сол жатқаннан мол жатыпты. Құлағы естiмейдi, басы көтертпейдi. Ми қыртыстарының қақсайтыны соншалықты ешнәрсенi есiне түсiре алмайды. Ояуында басы айналып, лоқси бередi екен де, көзi iлiнiп кетсе шошып ояна бередi екен. Әңгiме осы тұсқа келгенде анамыз: “Шошып қалған ғой, сол жердiң топырағымен ұшықтап жiберетiн ешкiмнiң табылмағаныау, ә?” дейтiн. Әй, аңғал анашымай!

	Ал өзi әкейге былай дептi:

	 Есімді еміс жиып, бетім бері қарай бастағанда түс көрiппiн. Ақ сақалды, ақ шапанды қария: “Балам, алдыңда үш таңдау тұр: соғысқа кiрсең опынасың, осында қалсаң шоқынасың, елiңе қайтсаң өкiнесiң, дегендi анық айтты. Әкемiз Әлiмқұлдың әкесi Жақсыбай бабамыз болар деп шамаладым…

	Сол түс көрген түнi есi кiре бастаған сияқты. Қара терге малынып, титықтап ояныпты. “Опынысы ажал шығар, өкiнiшi ол да бiр тажал шығар, не де болса егер таңдау туа қалса “шоқынармын” дептi де қойыпты. “өйткенi онсыз да орысша шүлдiрлеп, шошқаның етiн жеп жүрмiз ғой. Сонда шоқынбаған немiз қалды?!” – дегенді діттегені.

	Сондай ойлармен сансырай оянып, көзiн ашқанда Светкасын (Светлана да) көрiптi. Жадындағы көп нәрсе жойылып кеткендiктен бiреуге ұқсатып қатты қиналған ғой сонда. Екi ай өткенде ғана есi емiсемiс кiрiп, басының ауырғаны бәсеңдеп, құлағы бiртiндеп ести бастайды. Сөйтсе, Светлана сұлу ауылдағы, бiр кезде қолы жетпей қалған Iлежанқызға қатты ұқсайтын болып шығады. Осы жерде “қолы жетпеген” деген сөздердi қысқаша түсiндiре кетейiн.

	Iлежан ертеректе бiздiң өңiрге Тезек төреге ере келген төлеңгiттер тұқымынан тарайтын аз санды атаның қызы. Төңкерiс жасап, қай жерде де төр менiкi деп, басакөктеп кiрген Кеңес өкiметi қыздың әкесiн байқұлақ ретiнде кәмпiскелеп (тәркiлеп), тiгерге тұяғын қалдырмай, тоздырып жiберiптi. Ашық қарсылыққа қауқары жоқ, әйтсе де көкiрегiндегi қыжылын жасыра алмаған сияқты. Әйтеуiр Кенжеақын ағамызбен көңiл қосқан Iлежанқызды көршi ауылдағы ауқатты бiреудiң баласына қосып жiбередi. Буындары бекiмей жатып жетiм қалған үш ұлдың бiреуi Кенжеәкемiз бармағын шайнап қала берiптi…

	Кейiн әкем айтатын:

	 Iлежан аяқ астынан, бiр түнде ұштыкүйлi жоқ боп кетiп, екiүш күннен кейiн белгiлi болғанда iнiм қатты күйзелдi. Күйеуiн сойылға жығып, тартып алып келмек те болды. Кенжеақын қызу қандылау едi: оны да iстесе iстеуi мүмкiн. Ағайынел боп жатып, әрең тоқтаттық. Бiрақ сол оқыс оқиғадан кейiн iнiм мүлде өзгерiп кеттi. Жанып тұрған от жiгiт бiртебiрте сөне бердi. Ешнәрсеге зауқы жоқ, сүлесоқ күйге түстi. Не шаруаны да амалдың жоғынан iстейтiндейтiн. Соғысқа да азаматтар ел мен жердi, ағайынтуғанды қимайқимай қоштасып, көздерiне жас алысып аттанғанда Кенжеақын селт етпедi. Тiптi соғысқа кетiп бара жатқанына қуанатын да сияқты едi.

	Осы жерде алдыға оза тағы бiр әңгiме айтқым келiп отыр. Өйткенi ол да сол Iлежан апамызға байланысты болып тұр.

	Жоғарыда кiшi әкемiздiң түнде менi ертiп алып ауылдың шетiнен шығатынын, сол кезде оқшау тұрған үлкен үйдi нұсқап: “Қалыбай атайдың үйi ме?” деп сұрайтынын, Iлежан тәтемiзге байланысты сыр суыртпақтап, терең күрсiнгенiн, алайда ол өкiнiштiң мәнiн менiң ұға қоймағанымды айтқан едiм. Сөйтсем, Кенжеақын аға ғайыптан тайып Iлежан әпкемiз ауылда болса, амалын тауып жолықсам дейдi екен де?!.

	Сол аңсарын ақыры әкеме айтса керек. “Сарыөзекке апарып, поезға салып жiберемiн” деп кеткенде әкемiз Iлежан апамыздың ауылына соғып, iнiсi екеуiн жолықтырыпты.

	Кейiн әкем айтатын:

	 Iлежан сәл толысқаны болмаса әрiн бермептi. Бес құрсақ көтерiптi. Балалары да шетiнен сүйкiмдi. Күйеуi де дiнi түзу адам екен. “Құдайы қонақпын” деп кiргенiме қарамастан бiрден таныды. Құрақ ұшып қарсы алып, жiкжаппар боп күттi.

	Кенжеақынды сұраған. “Хабарошарсыз кеттi” деген қағаз алғанбыз…” дедiм. Бетiн сипады…

	Iлежан да ұмытпапты… ұмытпайды екен. Оңашада күтiп тұрғанын айтып едiм, есiнен танып, құлап қала жаздады. Кездесуге көзi жайнап кеткен… күйзелiп келдi…

	Кенжеақын да поезға құр сүлдер боп мiндi… Әңгiме осы.

	Ендi бастапқы оқиғаны ретiмен қайта баяндауға көшейiн.

	Госпитальда ес жиып, көзiн ашқанда көргенi осы Света екен. Медбике (медсестра) қызметiн атқарып жүрген башқұрт қызы Iлежан болып көз алдынан кетпей қойыпты.

	Қыз да кетәрi емес. Өзiнен бiр мүшел жас үлкен болғанымен келбеттi де келiстi еркектi құлай ұнатқан. Құдайдан тiлеуiн тiлеп, күндiзтүнi қасынан шықпай емдомын iстептi. Күтiпбағыпты. Бетi берi қарағаннан былай екi жас сезiмнiң қылын шертiп, сыр бөлiсе бастайды. Күлiмдеген күндер, дiрiлдеген түндер өте бередi, өте бередi… Жасындай жарқыраған жастықтың жарға соққаны ма, жоқ әлде жапырақ жайып, жемiсiн бергiнi ме қыз ауыр аяқ болып қалады. Сөйтiп “Қуған жетпейдi, бұйырған кетпейдi” дегендей, екеуi түсiнiстiк тауыпты.

	Адамның тағдыры деген де тақтайдай түзу жол емес қой. Ауруынан бiрсыдырғы айығып, өз бөлiмшесiн тапқан күйде соғысқа қайта кiруге тиiстi Кенжеақын ағай ойламаған жерден әскери ұрыстардан сытылып шыға бередi. Бас дәрiгермен, басқа да әрiптестермен келiскен Светка (ағай солай атайтын) ауыр контузия алған, екiншi топтың мүгедегi, соғыс қимылдарына жарамсыз деген құжат (документ) алып бередi. Өз құжаттарын да заңдастырып алған болса керек, ағамыз екеуi еш алаңсыз Куйбышев қаласы (қазiргi Самара) қайдасың деп тартып отырады.

	Қыздың әкесi өңiрдегi өте ықпалды адамдардың бiрi екен. Қорғаныс комитетiнiң Куйбышев облысындағы өкiлдiгiнiң жауапты қызметкерi болғанға ұқсайды. Бiлетiндердiң айтуына қарағанда ол облыстық партия комитетiнiң хатшысы сияқты лауазым көрiнедi. Броньмен соғысқа жiбермей, алып қалған. Алғашқы бейбiт жылдарда сол Юсупов обкомның хатшысы да болыпты.

	Мiне, қыздың сол өте ықпалды әкесi екеуiнiң заңды некесiн қидырып, Кенжеақын ағамызды әйелiнiң тегiне (фамилиясына) көшiрiп, Куйбышев қаласының iргесiндегi өз үйiне тұрғызып қойыпты. “Сақ болыңдар, елдiң көзiне көп түсе бермеңдер!” дегендi қатты тапсырып, өзi қорғапқоршап жүрiптi.

	Үйелмелiсүйелмелi зоя, Оля деген екi қыздары дүниеге келiптi. Төртеуiнiң бiрге түскен фотосуретiн елге келгенде қалдырып кеткен. Сырт жағында мекенжайы (адресi) бар болатын. Сол суреттi әкемiздiң соғыста қайтыс болған жалғыз ағасының бір тал ұлы Ерназар ағамыз әскер қатарынан келгенде: “Iздеп барамын” деп алған екен, жоғалтып жiберiптi. Ал, үйленген соң iздеп бару ниетiнен де айырылып қалған. Сөйтiп нақты дерек жойылып кеткен. Жалғыз ғана мағлұмат әкемiздiң жадында сақталыпты. Алғашында төте жазуды, кейiн латын әрiптерiн бiрер айдан оқыған кiсi нәтижесiнде шөрешөре болып қалған да. Бiрiншiсiн дүмше молда, кейiнгiсiн ликбездiң (сауатсыздықты жою) шала сауатты насихатшысы оқытқан.

	Кiм бiледi, бәлкiм сондықтан да шығар, әкемiздiң жадында сақтау қабiлетi өте күштi едi. Келiнiнiң атыжөнiн, қыздарының есiмдерiн, мекенжайын және басқа да бiрқатар деректердi кейiнiректе мен әкемiздiң сол зерделi зейiнiнен алдым. “Куйбышев облысы, Карснояр ауданы, Белозер селосы, фамилиясы Юсупов” дейтiн. Әрине орысша жақсы бiлмеген адам оларды қолмен қойғандай айта алмайды да. Мәселен, Куйбышевтi “Қойбiшiп” дер едi. (Құдайай десеңiзшi, бала кезде ондай сөздерiне жата кеп күлушi едiкау). Қалай болғанда да, сол мағлұматтар сәл де болса өз көмегiн көрсеттi ғой.

	Әрине, денi сау адамның армансызы болмайтын шығар? Менi де сол жылдарда Кенжеақын ағамызды iздеп барсам, отбасы, ошақ қасын көрсем, сөйтiп амандықсаулықтарын бiлiп, қуантып қайтсам дейтiн қайырымды ой қармап алды. Қармап алды да, құшағынан босатпай қойды. Босатпай қойғаны соншалық, тiптi аңсатқан арманыма айнала бердi. Алайда “арманыма айнала бердi” деуiм де ағаттық болмаса жарар едi. Өйткенi ол ой балаң арман ретiнде көкейiмде бiраздан берi жүрдi емес пе? Ендi, мiне, кезi келген тұста жеделдетiп жүзеге асыруымды да уақыт шіркін алдыға тартқан.

	Бiрақ армандаған нәрсенiң бәрi бiрдей, еш қиындықсыз жүзеге аса берсе онда арман да болмас едi. Болғанда да оның еш асқақтығы, жүректi елжiретер мөлдiрлiгi, үмiттi үрлер ынтықтығы, құлшындырар құмарлығы қалмас едi де. Бәлкiм сондай арманынан айырылған, қанатынан қайырылған жандардың мұңы болмаса бұл өмiрдiң мәнi де толық бiлiнбес пе едi?!.

	* * *

	Өткен ғасырдың жетпiсiншi жылдарында жоғары оқу орындарындағы каникул кездерiнде ССО (Студенттiк құрылыс отряды), СМО (Студенттiк механикаландырылған отряд) деген ұжымдар ұйымдастырылып, халық шаруашылығына өзiндiк үлес қосатын. Әрi демалыс уақытында студент жастар қомақты қаражат та тауып алушы едi. Мiне сондай отрядтар КазГуде (Қазақ Ұлттық университетi) де құрылған. Ал журналистика факультетi жеделдетiлген комбайншылар курстарын бiтiрiп, сол кездегi Торғай облысының астық ору науқанына белсене жұмылдырылатынды.

	Бiздiң курсымыз қатарынан үш жыл бойы Жаңадала ауданының “нахимов” совхозында (кеңшар) егiн жинауға қатысты. Екiншi жылы, яғни 1972нiң күзiнде кәдiмгiдей еңбекақы алып, сол қаражатқа кiшi әкемiздi iздеп Куйбышев қайдасың деп тарттым да кеттiм.

	Краснояр ауданы облыс орталығымен iргелес екен де, Белозер селосы Куйбышев қаласынан небәрi отыз шақырымдай ғана қашықтықта тиiп тұр екен. Қиналмай, шаршамай жетiпақ бардым. Аумақты, әдемi ауыл. Көшелерi кең де түзу әрі таза. Үйлерi еңселi. Қуатты шаруашылық екенi, халқының әлауқаты жақсы екенi бiрден аңғарылғандай.

	Тек көңiлi құрғыр көншiмейдi. Бүкiл жолдың ұзына бойына тулай соққан жұдырықтай жүрегiм де қиялымды шартарапқа шалықтатып, ауыздақталмаған арғымақтай алып ұшады. Жөңкiле жеткен жүрдек автобус ауыл орталығына келiп аялдаған. Қарсы беттегi дүкенге кiрiпшыққан бiрлiжарымды адамнан сұрастырып едiм, ондайларды бiлмейтiн болып шықты. Сатушылар да танымайтындарын айтты. Бiрақ сөздерiнiң соңына: “Осы көшенiң аяғында баба Шура деген кейуана бар, бiр бiлсе сол кiсi бiледi” деген мағлұматты қосты.

	Юсуповтардан айырмашылығы “баба Шураны” жұрттың бәрi бiледi екен. Тезақ таптым. Ақ шашты, етжеңдiлеу кемпiр еменжарқын қарсы алды. Қазақстаннан келгенiмдi естiгеннен кейiн тiптi көңiлденiп кеткендей көрiндi. Өз бағынан өзi қайнатқан салқын да дәмдi компотын аузыма тосты. Шөлiмдi басқызып, сабасына түсiрдiмау деген кезде ғана жөн сұрасуға кiрiстi.

	Алдыға оза айтайын. Қамқор жанды қарттан естiгендерiм екiұдай күй кешкiздi. Алғашында жалғандыау деп жандандыра бастаған үмiт жiбi үзiлiп бара жатты. Жастықтың желiгiмен “әртүрлi жағдайлар болуы мүмкiнау?” дегенге де мойын бұрғызбаған көзсiз тәуекелмен алыс жолға аяқ асты тартып кеткенiме де өкiндiм. Алайда ағайдың сонау алыс күндердегi “бiздi iздеп кел, әпкең мен қарындасың бар” деген ақтық аманатын орындап, қарызымнан құтылуға шын ниетiммен ұмтылыс жасадым ғой…” деген ақтарылған ой да атойлайтындай…

	Александра Петровна әжей (“баба Шура”) бiртоға байсалды, тiптi тұйықтау болып шықты. Әлде абайлап сөйлеп, Кенжеақын ағамызды артық ауыз сөзден “құтқарып қалғысы” келгенi ме, кiм бiлсiн, суыртпақтаған сұрақтарыма ғана қысқа қайырып жауап бергенi болмаса, шешiле қоймады.

	Өзi көп жылдар бойы осы шаруашылықтың жылыжайында көкөнiс өсiрумен айналысып, зейнеткерлiк демалысқа шығыпты. Күйеуi мен ұлы соғыста қаза тапқан. Жалғыз қызы ғылым саласында, Мәскеуде тұрады екен. Жалпы, жағдайы жақсы, аузында тәубесi.

	Ағамызды “николай” деп отырды. (Кенжеақыннан Коля, Колядан николай болып кеткен ғой). Мал дәрiгерлiк техникум бiтiрген сияқты. Көп жылдар мал фермасының басшы маманы болды дейдi. Ақжарқын, сауыққой адам едi дегендi бiрнеше қайталаған. Гармошканы өте жақсы ойнайтын. Кез келген жаңа естiген әуенiн бірден сол аспабына дереу сала қояды екен. Сонысымен де тойдуман, ойынсауқытың сәнi болған көрiнедi.

	Тағы бiр ерекшелiгi адамдарды алаламай қамқор қолын созуға құштар едi дегендi де баса айтқан. Елге сыйлы, жұртқа абыройлы қалпынан танбапты. Әйелi ауыл ауруханасының бас дәрiгерi болыпты. “Даусы керемет едi, әндi әдемi айтатын. Өзi де ерiксiз елең еткiзердей сұлу едi!” деп қояды Алекснадра Петровна Светлана кiшi шешемiз туралы толғанып.

	Екi қызы да тәрбиелiтектi боп өскен. Жоғары оқу орындарын бiтiрiп, тұрмысқа шығып кетiптi.

	Ал маған ең қажеттi әңгiме былайша қысқа қайырылды:

	 Ойламаған жерден көршiқолаңды жиып, қоштасу тойын жасады да, бiр түнде көштi де кеттi. Соның алдында ғана николай бiр айдай жоқ болып кеткен. Кейiн бiлсем, Қазақстанға туған жерiне барып келiптi. Отанынан оралған бойда көштi ғой… Светаның әкесi солай шештiау, шамасы?!. Одан берi де, мiне, жиырма жылға жақындап қалды емес пе, еш сыбыс жоқ…

	“Екеумiзге де жақсы қызмет табылып тұр, Куйбышевке көшемiз” деген. Бiрақ Света қоштасарда жылап тұрып: “Куйбышевке емес, Башкирияға көшiп барамыз, әкемнiң атамекенiне…” деп сыбырлаған едi маған.

	“Баба Шура” аз сөйлегенiмен, осылайша ағынан жарылған. Менiң де тұрған жерiнен қашқандай болып қоныс аударған ағамыздың үйiшiнiң жанын жралағым келмедi. Оның үстiне, Башкирияңыз да біраз жер. Тіпті, «біраз жер» екенін былай қойғанда, кіші әкемді оның қай қиырынан іздемекпін? Бәлкім, іздеуге де тәуекел етер ме едім, уақыт та тығыз болатын. Екiүш күннен кейiн оқуға кiруiм керек.

	Мiне, менiң ағамды iздеген iңкәр ниет, ақ арманым осылайша опат болды…

	Тек анамызбен арада болған бір әңгіменің әуенін алданыш қылып, көпке дейін өзөзіме келе алмай, өзегімді өртеген өкініштің өксігін жұтып жүрдім де қойдым. Ал, ол мынандай әңгіметін.

	 Ой, сұмдықай десеңізші, сол кездеақ орыс болып кететінін сездірді ме екен, ауылдағы аз санды орыстарға үйірсек еді, деп бастайтын анамыз Кенжеақын қайнысы туралы тұжырымын әріден сабақтап.

	 Дұрысы жетісегіз орыстың өзі қалыптас ұлқызы соның аузына қарап, айтқанынан шықпайтын. Әділдігі үшін бе, батылдығы үшін бе кім біледі. Әйтеуір, солармен қоянқолтық араласа жүріп, тілдерін де үйренді, алғашқылардың бірі боп теміртерсекті де (техника) меңгерді. ҚТз, ШТз деген темір тісті доңғалағы бар тракторлар тоқтап қалса, бұзылған жерін жөндеуге де білек сыбана кірісіп кетіп, маймай боп жүретін. Тіпті, темекі тартып, арақ ішуді де ерте үйренді.

	Тентектеу де еді. Тентек болғанда да, көшенің анаумынау шатағы емес, ақылды тентекті. Бұла күші бойына сыймай тұратындықтан да шығар, басынан сөз асырмайтын. Әйтсе де оның бәрі ретімен ғана болатын. Өздігінен, қисынсыз қызбалана да бермейтін. Әйтеуір бозбала біткен содан пана іздейтіндей еді.

	Ауыл ақсақалдары да: «Кенжеақын, қарағым, жастарды жинап бәленшенің анадай шаруасына қолқабыс жасап жіберіңдер, пәлен деген бала бұзылып жүрген сыңкайлы, өздерің тезге салсаңдаршы» деп қолқанат санайтын. Бірақ, оқтатекте болмаса ондай оқыс оқиғалар орын ала да қоймайтын ауылда.

	«Ат құлағында ойнайтын» демегенмен, жылқы баласына қатты құмар еді. Ағаларын қоймай қолқалап жүріп, су жорға алғызғаны да бар. Қыста қоянға тұзақ құрып, жазда Іледегі бәкіншік достарына барып, балық аулап келетін. Сөйтіп ауыл елді қарық етіп жүретін.

	«Ер азығы мен бөрі азығы жолда» деген емес пе, Кенже қайным қалай болғанда да көштен қалып, аштан өлмес еді. Жалғыз атты жарлы болғанымен, еті тірі ер ретінде, сезімтал жүректі сері ретінде ауылел жұрты қатты қадірлейтін.

	Келісті де келбетті жігітақ еді, не керек, Ілежан ішіне түскен індет болды ғой...деп аяқтап, күрсініске көмілген күйі көпке дейін ойланып отырып қалатын.

	... Әкей, жалпы, соғыс туралы көп ешнәрсе айта бермейтiн. Тiптi суыртпақтап сыр тартқанның өзiнде ашылап ештеңе айта қоймас едi. Әрi не айтса да аяғында: “Соғыс деген қасiрет қой. Құдай ешкiмнiң басына бермесiн” деп бiтiретiн.

	Ол кiсiге қарағанда iнiсi анағұрлым сауаттырақ болған сияқты. Соғыс туралы да өз түсiнiгi, өз көзқарасы қалыптасқан ба деп қаласыз. Әрi сол ойларымен әкеймен де бөлiсiптi. Кейiнiрек әкеме: “Кенжеақын аға неге олай iстептi?” деген сұрақ қойғаным бар. Сонда әкей: “Балам, оның себебi көп сияқты. Бiрақ, ең бастысы, ол соғысқа қарсы екен” деп едi.

	– Ой, сол да сөз боп па, соғысқа елдiң бәрi де қарсы, деймiн мен.

	– Солайы солайау… тек ағаң жалпы соғысқа ғана емес, бiздiң жақтың жүргiзген соғыс қарекетiне қарсы… әдiлетсiздік көп дейдi.

	– «Бiздiң iсiмiз әдiл, бiз жеңемiз!» деп жүрiп, жеңiп шыққан жоқпыз ба?

	– Жоқ, сол “әдiлеттi” соғыстың өзiнде әдiлетсiздiк көп орын алды демей ме?

	– Сонда ненi айтады?

	– Ағаң көп нәрсенi айтады… Ептеп есiме түсiрiп көрейiн: “Ең алдымен, өзiмiздiң адамдарды қисапсыз шығынға ұшыратып, қынадай қырды, дейдi. “өзiмiздiң адамдар” бiз үшiн ғана солай, ал бастықтар үшiн бұратана халықтар едi, дейдi. Мәселен: қазақ, қырғыз, өзбек, түркiмен, тәжiк, татар, башқұрт, бұйрат, якут, әзiрбайжан, тағы басқалары. Ол сорлылардың көбiсi орысша бiр ауыз да сөз бiлмейтiн, өмiрiнде қолына мылтық ұстап көрмеген, жастары ұлғайып, балалышағалы болған, қулықсұмдықтан ада, табан ақы, маңдай терiмен ғана күн кешкен және де көпшiлiгi кедейкепшiктiң ұрпағы болғандықтан Кеңес үкiметiне көзссiз сенетiн сорлылар едi, дейдi. Мiне, сол сорлыларды “Ана төбеде жау жатыр, соларды қуып шығу керек!” деп бақайшығына дейiн қаруланған немiстерге қарай қойша айдайды. Оңдысолын әбден барлап, жақсылап тұрып бекiнiп алған жау аясын ба? Байқұстар шыбынша қырылып қалады. Ал шабуылды дұрыстап ойлап алып ұйымдастырса, шығын анағұрлым аз болар едi: мың адам емес, бар болғаны жүз адам ғана қаза табар едi.

	Бұратана байқұстарды қырып тастау арқылы жаудың қай жерде қандай қаруы, шамамен қанша күшi бар екенiн бiлiп алған соң, орыстар мен солардың ағайындарын “наркомның жүз грамын” ауыздарына ақ қып тамызып жiбередi. Әбден титықтап, сырын алдырған жауға уралай ұмтылып, “жеңiп шығады”.

	Жалпы, сол соғысып жүрген орыс, украин, беларустардың да көпшілігі біздің бұратаналардан бір былай емес сауатсыздары. Бiлiмi барлары не командирлер, не ұшқыш, танкiшiлер, не тылмен байланыс тiрлiгiндегiлер. Басқалары Орал тауының арғы жағындағы алып заводтарда қаружарақ шығарып жатқан көрiнедi.

	Ал ендi, орыспыз деп жазылып алатын басқа да ақылды ұлттар бар сияқты. Олар көбiнесе штабтарда қызмет атқарады екен. Кейбiреулерi тiптi, Алматыға кеп кино түсiрiп жүрiптi. Үкiметтiң қаржысына, заңды түрде.

	Тұтқынға түскендердiң де ешқайсысының соғысқысы келiп тұрған жоқ дейдi. Олар негiзiнен немiстер басып алған елдердiң азаматтары көрiнедi, яғни, бiздiң бұратана халықтар сияқты. Амалдары жоқ, қорыққандарынан ғана қолдарына қару алған. Өйтпесе өздерiн атып тастайды.

	Жараланған немiс солдатын да (сарбаз) көрiптi. Мұрты ендi ғана тебiндей бастаған жас өрiм дейдi. Ол байқұс та: “Азынаулақ жерiмiз, бесалты бас малымыз бар момақан ғана шаруа едiк. Алдыартымызға қаратпай айдап салды, қайтейiн…” деп жылапты.

	Әкей жаны жайдары болғанымен рухы күштi адамтын. Ақитаттың ақ сөзiне келгенде ешкiмге бетiң бар, жүзiң бар деместен айтып салатын. Әуелде: “Ол да бiр шiрiген жұмыртқа болды ғой…” дейтiн шығар дегем. Жоқ, ешуақытта iнiсi туралы оны айтпаған күйi көз жұмды. Не де болса, жан сыры iшiнде кеттi. Ал, менiң олай дейтiнiн күткен себебiм: әкелерiмiз кедейдiң балалары, өздерi де жастайларынан жетiм қалып, сирақтары шыққан сұраншақтар болмағанымен, бiрде бар, бiрде жоқ можантомпай күй кешкен, қанша шаруақор болса да бүйiрлерi шықпаған жандарды. Тек: “өтiрiк айтқан жоқпын, ешкiмнiң алажiбiн аттамадым, тiрi пендеге қиянат жасаған емеспiн” деп өттi. Бiздi де солай тәрбиеледi.

	Мiне, сондықтан да “кедейлердiң жоғын жоқтайтын” деген Кеңес өкiметiне кәдiмгi соқыр сенiммен сенген. (Көзi ашық, дипломы бар деген бiздiң өзiмiз сол, коммунистік идеологиямен уланғандықтан бертiндерге дейiн имандай иланып келген жоқпыз ба?!) өмiрiнiң соңына дейiн танымынан танған емес. Оны айтасыз, “атаңа нәлет қалды таз! Аннан қашқан, мынаннан қашқанның бәрiне Сталиндi жамандатып қойды ғой” деп Горбачевтi балағаттап отыратын.

	Әкейдiң тағы бiр жақсы көретiн мақалы болушы едi, ол былай айтылатын: “Жерге қараған жетеуден, елге қараған екеу артық”. Онысынан да қайтқан жоқ. Тек кейiндерi мен қызмет бабымен ел аралап жүргенiмде естiп, әкеме: “Сiздiң мақалыңызды басқа жұрт: “Жерге қараған жетеу туғанша, елге қараған бiреу туғаны игi” деп айтады екен” деген едiм. Сонда әкей маған сынай қарап тұрып:

	 Әй, айналайынай! Халық айтыпты дейтiн сөздер ғой мұның бәрi. Бiрақ бiр кезде оны да мен сияқты бiреу айтты емес пе? Бiреу мейлi ол ақын болсын, мейлi батыр болсын, мейлi бала, мейлi дана болсын ол жалғыз. Ал жалғыздық Құдайға ғана жарасқан. “Жалғыздың үнi шықпайды, жаяудың шаңы шықпайды” деген де сол дана халық, өзiмiздiң қазақ. Адамның баласы болған соң кiмкiмге де серiк керек, сүйеу керек, қажет болса қамқор керек. Жүрмiн ғой мен де, мiне, жападан жалғыз: не арқа сүйер аға жоқ, не иек артар iнi жоқ... Әйтеуiр ел iшi болған соң бiлiне бермейдi: өзiм тырбанып, сендердi демеу тұтам... Оның үстiне, екеу деген жетеу дегеннiң ұйқасына өзi сұранып тұрған жоқ па?! Сондықтан ел не десе о десiн мен солай айтқанымнан жаңыла алмаймын! – дегенді нық айтқан.

	Куйбышевке барғанымды, ондағы көргенбiлгенiмді, әсiресе естiгенiмдi түгiн қалдырмай айтып бердiм. Зейiн қойып тыңдады. Ауыр күрсiнiп алды да:

	Көсегең көгерсiн, қарағым! Сен бүкiл әулетiмiздiң адамгершiлiк парызын атқарып келiпсiң, деп арқамнан қағып, маңдайымнан иiскедi.

	Менің де төбем көкке сәл жетпей қалды. Бойымды мардымды мақтаныш сезімі биледі. Өйткені, әкей ілуде бірде болмаса, жоқты барға мейірленіп, жалпақшешейлік таныта қоймайтын. Яғни арқамнан қағып, маңдайымнан иіскеуі шын жанымен риясыз риза болғанының белгісітін.

	Анамыз көзiне жас алған. “Жаман ырымды бастама, тiрi шығар, маған қарағанда жас қой…” деп зiлсiз тиып тастады.

	Сәл үнсiздiктен кейiн:

	– Кезiнде өзi осында келгенде мен де “документтерiңдi (құжаттар) жөндеткiзiп берейiн, милицияның бастығы – ағайындас бауырымыз, ол военкомды (әскери комиссар) жақсы таниды екен, келiн мен балаларды алып кел туған жерге, елжұрттың арасында бiрге тұрайық” дегенмiн. Келiспедi. “Дизертирдің туыстары деп сiздерге зияным тиiп кетуi мүмкiн. Көрдiм, бiлдiм, тiрi екенiмдi ұқтырдым…” деген үзiлдiкесiлдi. Сондықтан мен не дейiн? өз шешiмi сол, дедi бiртүрлi мұңды үнмен. Ал сол кездегi әңгiмеге орай iнiсi туралы ләммим деп тiс жарып, тiл қатпады. Ақтаған да, даттаған да жоқ. Өңi күреңiтiп, көңiлi құлазыған күйi сыртқа шығып кете бердi.

	Тек шығып бара жатып: “Жерлегенде жаназасын шығармайдыау!..” деп күбiрлеген. Бiзге айтты ма, өзiнеөзi айтты ма, болмаса басқа бiреуге айтты ма оны бiр Құдайдың өзi ғана бiлсе керек. Әрi ол iнiсiнен бiржола күдер үзгенi сияқты естiлдi маған.

	Тағдырай десеңiзшi…

	Бұл да сол соғыс атты сұмдықтың сорақысы, зор ақысы!





ҚАСҚЫР ИТ НЕМЕСЕ ҚАЗЫНАНЫҢ БІР ҚАТПАРЫ




	Ежелденақ «Иесін сыйласаң – итіне сүйек таста» дегенге діттеген ел емеспіз бе? Әрі астындағы тұлпарын, қолындағы сұңқары мен үй іргесіндегі сырттанын қастерлеген халық үшін ондай сөздің неге айтылғанын анықтап жатудың өзі артық болса керек.

	Жақсысы мен жаманы бірдей әрі қашан да қатар жүретін жұртымыздың жадында «Ит ұяласын танымайды» немесе «Итті қонақ жараспас» деген салихалы сөздер де сайрап жатқаны және даусыз.

	Сондайақ, «Ит ішпейтін тамағынан дәме етеді», «Ақсақ иттің ойы арғы жақта» деген сияқты тіркестермен де жалғастыра беруге болады. Бірақ, бұлар иттен гөрі, иттік істеген адамдарға қарата ашына айтылған кейіген көңілдің көрінісі деп білген жөн болар?

	Иә, қазақтың жеті қазынаның бірі ит туралы қанатты қағидалары көпақ. Әйтсе де, «Жақсы ит өлігін көрсетпейді» деген мәтелдің мәні мүлде бөлек сиқты. «Малым – жанымның садағасы, жаным – арымның садағасы» дейтін жұртымыздың асқақ рухы мен мұзарт мәрттігімен қапысыз қауышып жатуы ұлтымыздың жаны мен ұлағатын айдан анық айшықтап тұрған жоқ па?!

	«Ит иесіне тартады» деген де сол қазақ...

	Ендеше, әкей өміріндегі өзекті өрімнің біріне айналған сондай бір орайлы оқиғаны ортаға сала кетейін.

	* * *

	Өткен ғасырдың тоқсаныншы жылдарындағы өтпелі кезеңнің тұсында ресей телеарнасынан Тольятти қаласында итке ескерткіш орнатылғандығы туралы шағын хабар берілді. Экраннан әлгі ескерткішті әр жағынан қайтақайта көрсеткен соң құлақ түрсем, мәселе былай болыпты. Қаладан шыға беріс трассада иттің иесін машина қағып, өлтіріп кетеді. Содан бір жыл бойына жаңағы ит иесі өлген жерде шоқиып отырыпты да қойыпты. Біреулер үйлеріне алып кетіп, асырамақ та болған екен, көнбеген... Қарнын тойғызып алады екен де, қайта қашып өз орнына келіп отыратын көрінеді. Питомникке алған екен, күндізтүні ұлып, естерін шығарып, ақыры қашып шығыпты.

	Күнде жол бойында шоңқиған күйінде қозғалмай отыратын ит туралы бүкіл қала жұрты хабардар болады. Бірінен соң бірі тамақ әкеліп, күтімге алады. Алайда тура бір жыл өткенде жаңағы ит ұштыкүйлі жоқ болып кетеді. «өлігін көрсетпейін деген ғой» дегенді пайымдайтын пенделер жылу жинап, иттің нақты көшірмесін қоладан құйғызған.

	Қарап отырып қайран қалдым. Ескерткішке емес, елдің мынандай қиынқыстау замнада ауыздарынан жырып ақша жиғандарына, өліп қалған итке сонша құрмет көрсеткендеріне таңдандым. Өздері де қаншықтай қатындардың кірпияз күшіктердің аузын жалағаны көз алдыма келді. Байқұс қандендерді нешетүрлі етіп күзеп, ермек қылғандарын, соншалықты қымбат киім киіндіргендерін талай рет көргенмін. Сол есіме түсті.

	Сондайақ әлем әдебиетінің жауқазын жауһарларына айналған шырайлы шығармалар да аз емес қой. Мәселен, Джек лондонның «Ақ азуы» мен Мұхтар Әуезовтің «Көксерегі» әлімсақтанақ жер жаһанды жаулап алмап па еді?! Солардың негізінде түсірілген кереметтей көркем фильмдер ше?

	Көркем фильм дегеннен шығады, ит туралы түсірілген кино аз ба? өткен ғасырды айтпағнада, ХХІ ғасрыдың алғашқы он жылдығында ғана дүние жүзілік және еуропалық мәртебелі сыйлықтарға ұсынылған ресейлік «Ақ құлақ қара бим» мен жапондық пошта арқылы жаңылыс Францияға жөнелтіліп жіберілген сирек текті иттің тағдыры ше?..

	Ойды ой қозғады...

	Көзі тірі орысты көрмеген кезім ғой. Көргеніңіз не, естімеген де шақ. Тіпті, естіпкөрмегенді былай қойғанда, дүниеде қазақтан басқа ұлт болуы мүмкінау деген ойдың да келуінің өзі неғайбыл жас еді ғой ол бір.

	Шынында да, о баста бір атаанадан тарағанымыз рас болса, тілі басқа, түрі бөтен қаптаған ұлт пен ұлыстың жарыса өмір сүріп жатуы ғажап емес пе?! Бұны айтып отырғаным, бала кезімізде, қойлы ауылдағы біздің үйде де бір ит бар еді. Мен әрине, ит деген сондай болады екен ғой деп қабылдайтынмын. Сөйтіп, кейінірек байқасам, біздің иттің дене бітімі көршілердің иттерінен мүлде бөлек. Оны да қойшы, аты бір түрлі болатын. Елдің иті шетінен берісі – Майлыаяқ, Алыпсоқ, Сырттан,

	Ақтөс, арысы Бөрібасар да, біздікі – Бәлшөк… Орыс тілін түсінетін кезде бірақ білдім, ол иттің аты – Волчек, Бөлтірік, яғни Қасқыр ит екен де.

	Мен оны онша жақсы білмеймін де. Ес тоқтата бастағанымда ұштыкүйлі жоқ болып кетті. Көп кешікпей орнын Ақтамақ басып, Волчек біртіндепбіртіндеп көңілден көмескілене берді.

	Бірақ біржолата ұмытылып та қалған емес. Тұрпаты өте әдемі, текті ит болатын. Көбінесе “ “Ит ақылды хайуан ғой, айтқаныңды ұғады, әттең… сөйлей алмайды” деп жатамыз. Жоқ! Иттер өзінше “сөйлейді” де. Тек адамдар аңғалдығынан олардың “тілін” ұға бермейді. Өйткені, ойын жеткізбек болған ниетіне жете мән беріп, назар аудармайды.

	Әкейдің Қасқыр ит туралы әңгімелері менің бұл ойымды орнықтыра түсетін. Неге десеңіз, әкеміздің ұстаз алдын көрген арнайы білімі болмағанымен, табиғаттың тынысын тыңдап өскендігі қашан да танылып тұрар еді. Демек, өз өмірлік тәжірибесі негізінде жинақталған мол танымы бар болатын. Желдің өтін, жердің отын барлап өткен кәсібі де оған өз септігін тигізген болар?!

	Ал, жыл он екі ай бойына қыстау – көктеу – жайлау – күздеу деумен дегбірсіз көшіпқонып, түз тағысынан басқаны көп көре бермейтін қойшы үшін иттің орны өте ерекшеау. Өйткені, ит – шопанның сенімді серігі. Көмекшісі де – сол. Керек десеңіз, жалғызсыраған жанның айнымас досы, сырмінез сырласы да. Бәлшөк те әкеміз үшін нақ сондай еді. Әкей ол итпен кәдімгі адаммен сөйлескендей тілдесіп жүретін. Ит те иесіне мөлие қарап отырып, айтқанын ағынан жарыла орындайтын. Тіпті, өзіне сеніп тапсырма бергеніне қуанып кететін болса керек, құйрығын бұлғаңдатқан күйі құлдыраңдап жүгіре жөнелетін. Қойды қораға қамағандай үйіріп тастайтыны емісеміс есімде.

	Әкей кейінгі күндердің өзінде, әңгіме бола қалса: “Әй, Бәлшөк сияқты ит жоқ қой…” деп айызы қанып отыратын. Сондай сәттерді пайдаланып мен де сұрағымды сыналай қоямын. Жарықтық, жадырап жүре береді. Әңгімесін де әсерлемегенмен, мәнерлеп айтуға тырысып, сүйсіне сабақтайды. Сол бір сері күндеріне қайта оралғандай қомданып, қоңданып қалатын. Соның өзіненақ ол кісінің Қасқыр итке деген қалтқысыз ризашылығын мен де сезе түсуші едім.

	 Соғыстан кейінгі сирағы шыққан сүреңсіз тірлік, – деп бастар еді қарт әңгімесін. Аллалаған ашқұрсақ күнкөріс. Мал да, жан да жұтаң шақ. Содан бірекі күн бұрын қой ферме Айнабек келіп:

	– Нүсеке, үштөрт күн етекке түсіп, қойды жазыққа жаймаңыздар, тіпті, отарыңызды күнгей бөктерге өргізбеңіз. Әскерлер келіп, жаттығу өткізеді, абайсызда қаңғырған оққа ұрынып қалмаңыздар, деген.

	Сырмінез жігіт болған соң:

	– Айнабекау, соғыс болса енді ғана бітті, әскер ойнатады дегендерің не пәле? – деп күдігімді білдіріп едім:

	– Әй, ағаай, өкіметтің өтірігін де айбқызбайсызау! “Елге солай деп хабарларңдар” деген бастықтар. Ал, шындығында солдаттарға (сарбаздарға) ет үшін қарықұйрық атып қайтпақ көрінеді. Өкімет солай шешсе, біз не дейік?.. Тек, тірі жанға тісіңізден шығара көрмеңіз… деп кеткен.

	– Ол жылдарда қарықұйрық көпақ еді. Үлкентау мен Іленің арасындағы аумақты жазықта үйірүйір боп өріп жүретін. Өздері де тым әдемі ғой, жануарлар! Қапқара құйрықтарын көкке шаншып алып жүгіргенде шаң қаптырады. Содан да қарақұйрық атанған да...

	Соғыс жылдарында бірліжарым шалшауқан қақпан құрып, ауылелді аштыққа ұрындырмапты. Ал, мылтық алып, соңынан ешкім өкшелеп қумаған соң, жақсы өсіпөнген де. Жалпы мал мол болғандықтан ба, біздің жақта аңшылықты арнайы кәсіп қылған адам аз ғой. Тіпті, жоқтың қасы. Қазіргілердікі кәсіп емес, нағыз қиянат десеңші. Аңның дағдысын, жүретін жолын біліп, соңынан түсіп тер төкпегеннен кейін ол құмарлық бола ма, тәйірі?

	Қалмағы бар, қазағы бар; жер ауып келген казагы бар; төңкеріс тұсындағы аққызылы бар; қарақшысы бар, сарапшысы бар; қасқыры бар, басқа ұры бар – әйтеуір ет жейтіннің бәрі бірігіп, өңірдегі аң атаулыны жер бетінен жойып жіберуге жақын қалған. Абырой болғанда соңғы жылдарда қорық ұйымдастырылып, келекеле ол ұлттық паркке айналды да аң мен құстың құрып кетуге қараған бірнеше түрі аман қалды.

	Болмаса, тауда – арқар мен тауешкі, жазықта қарақұйрық пен елік өріп жүретін. Бассыздар баудай түсіріп, қырдыақ. Бірақ ол аңқұмарлық та, күн көрістің амалсыз әрекеті де емес, барып тұрған жауыздық еді. Басқаша қалай деуге болады?

	Бір сөзбен айтқанда, қазіргілердікі нағыз күнаһарлық.

	«Иә, ол да бір сөзінің сәуегейлігіне сенген ғалымның «Біз табиғаттан рақым күтіп отыра алмаймыз, оның бермегенін тартып алу біздің міндетіміз!» дейтін фәлсапасын төңкерісшіл өкімет саяси науқандарының бірінің сойылын соққызу үшін ұрандатып ала жөнелген жылдар еді ғой» деп мен де ойыма орана кетем. «Құдайау, өзің табиғаттың төл перзенті бола отырып, оған қол көтергенің қалай болмақ? Әрі мұның өзі: «Анамның міндеті – мені туу еді, туды. Енді мен оны тепкілеп жүріп өзіме қызмет еткізуім керек!» дегендей болып шықпай ма?

	Бірақ таңданатын несі бар: бір емес, бірнеше ұрпақты әкесін өлтірген Павлик Морозовты өнеге етіп тәрбиелеген тексіз саясатқа не деуге болады? Тек, ақшасы болса – болды, тілін де, ділін де, дінін де ұмытып, қызмет қылуға әзір қайсыбір қандастарымыздың бұл қылығын қатты алаңдататындықтан ғана айтып отырмын. Амал жоқ...

	Мотоциклге не машинаға мініп алып, арнайы жарық (прожектор) түсіріп, қырғынға ұшыратады. Көзіне жарық түскен соң аң байқұс су қараңғы соқырдай бір орнында шыр айналып, ешқайда қаша алмай қалады екен. Ондай «аңшылықтан» қандай ләззат алуға болады? Түсінсем бұйырмасын! Ендеше, ол сейіл бола ма?

	Жарайды, бірді айтамын деп бірге кетіп қалдымау, сол Айнабек келіп кеткен күннің ертесінде, түннің бір уағына дейін мылтық үні тынбаған. Біраз қырған болулары керек. “өздеріне керегін ғана ататын болар?” деген үмітке алдандым да қойдым. Әйтсе де нобайлап көрейінші деп жазыққа жақындайын. Шеткері төбенің бергі қапталында бір шоқ бозқараған болушы еді. Соның жанында қолында мылтығы бар солдат тұр. Біресе мылтығының ұңғысын төмен қаратып бозқораған бұталарына жақындап барады да келесі сәтте мылтығының аузын жоғары көтеріп, кейін шегінеді. Бір орнында байыз тауып тұра алмай, қасқағымда жаңағы қимылдарын қайта қайталайды.

	Басқа не ойлауға болушы еді, ондайда “бозқарағанның ішіне жараланған қарақұйрық кіріп кетіп, соны не істерін білмей тұр екен ғой байқұс…” дегеннен басқа? Сол ойға сенген күйі жанына жеткем… Мұрты енді ғана тебіндеген жапжас жігіт. Әскери киімнің сәл ересейтіп тұрғаны ғой, болмаса, тіпті, бозбала ғана. Жасаураған көзі қызарып кетіпті. Мені көргенде өз көзіне өзі сенбей селк ете түсті. “Атып жіберер ме екен” деп өзім де сасып қалдым.

	Бозқарағанның түбіне жалтақжалтақ қарайды. Сонда ғана барып көзім түсті: есік пен төрдей болып нән ит жатыр. Қарақошқыл қылшығының қалыңдығынан зорға айырдым, болмаса – нағыз қасқырдың өзі. Бұрынсоңды ондай сұлу да сұсты, ірі де күшті итті көрген емеспін, қатты қызықтым. Жалпы, ит өзі қорықпаған адамды бірден біледі. Сол қағидама сүйеніп жанына жақындап бардым. Солдат бала да “араша” түсе қойған жоқ. Сөйтсем, иттің екі алдыңғы сирағы бірдей салбырап жатыр. Оқ тиген болуы керек, жіліктері шорт сынып кеткен. Тек терілеріне ғана ілініп тұр.

	Мен қазақшалап сұраймын, әскер бала орысшалап бірдеңелерді айтады. Жорамалдап сезінгеніміз болмаса, бірбірімізді түсінбейміз. Ұққаным: бастықтары “бұл ит енді мал болмайды, атып таста!” деп жұмсаған сыңайлы. Балажігіт оның иесі ретінде әбден бауыр басып кеткен, атуға қимай тұр. Иті бар болғыр бәрін сезіп жатқандай. Абайлап барып жонынан сипап едім, мыңқ етпеді. Көзінде – жалыныш сияқты аянышты сәуле. Менің де ойымда үміт нұры жарқ ете түсті. “Жау жағадан алғанда, бөрі – етектен” демекші, қасқыр қағынып тұрған тұс болатын. Иттерге пысқырмайды да. Әбден басынып біткен. “Бір қайрат қылса – осыдан шығар?” дегенім ғой.

	Байқаймын, менің ниетімді жігіт те ұғып тұр. Жүзіне жылу жүгіріп, өңі кіріп қалыпты. Қалбаң қағып, астыүстіме түседі. Самбырлап бірдеңелерді айтып жүр. “Бәлшөк, Бәлшөк” дейді, мені көрсетеді де “хорошо” деп қояды. “Ендігі қожайының осы кісі, тыңда” дейтін сыңайлы. “Хорошосы” мені мақтап, “жақсы адам, саған да жақсы қарайды” дегені болса керек. “Бәлшөгі” дәу де болса иттің аты ғой деп шамалап үлгергем.

	Жерді нұсқап, “мылтығыңды осында ат!” деп ымдадым. Алғашында түсінбеген. Әйтеуір ұқтыау! Содан соң “енді ана жолдастарыңа, бастықтарыңа қарай зыт” дегенді ымдап, ишарасын көрсеттім. Онымды бірден ұқты. Жүрелеп отыра қалып иттің басынан сипады. Бас салып сүйіпсүйіп алды. Онысы онша ұнамаса да баланың жанын түсіндім. Екеуінің көзіндегі қимастықты көріп тұрып: “уәйімдеме, әліақ жазылып кетеді. Сенен кем бақпаймын” деп айтқым келген. Айтпадым. Айтқанмен – түсінбейді. Ал, дұрыс қарайтынымды онсыз да сезіп тұрған сияқты.

	Бір кезде барып орнынан ұшып тұрды да қырдың жотасына қарай жүгіре жөнелді. Оншақты қадамнан соң тоқтап, мылтығын бір атты. Содан соң артына бұрылды да тұншыға:

	– Бәлшөк… Бәлшөк, деді.

	Жауынгер қыр асып, көрінбей кеткеннен кейін де бозқарағанның ішінде тығылып біраз отырдым. Еш сыбыс жоқ. Содан барып күпәйкемнің сыртынан жамылып жүрген ескі сулығымды иттің үстіне жаптым да үйге қайттым.

	Сонымен не керек, ауылға барып Асан атаңды алып келдім. Саусақтарының сиқыры бар жан еді ғой, жарықтық, сәбиді мәпелегендей сипалап отырып жарасын емдеді, сынықты салды. Ырғайдан тақтай жонып, таңып тастады.

	– Асан ата оташы да ма еді? – деймін мен осы бір тұста шыныменақ анықтап алғым келіп.

	– Жоқ, ол кісі ешқашан да: “Оташымын немесе емшімін” деген емес. Бірақ жұрт қолқалап қоймайтын. Өйткені Асекеңе сенетін. Содан да жаны қысылғандар оған бар үмітін арқалататын. Білікті адам ғой…

	– Сонда, атамыз оқыған кісі ме?

	– Жетіжылдық мектепті бітіріп, малдәрігерлік техникумға түскен екен, бір жыл ғана оқыпты. Әкесі қайтыс болып, оқуын жалғастыра алмаған. Одан тұрмыс құрып, үйлібаранды болған. Енді есін жидым дегенде соғыс басталған. Ауыр жараланып, әрең оңалды ғой…

	Мен байқамай:

	Бір жыл ғана оқыған ба? – деп қаламын.

	Мен Асан атамның біліктілігіне күдік келтіріп отыр дей ме екен, әкей маған жақтырыңқарамай қарап алады да, өз сөзін дәлелдей түскісі келгендей әңгімесін әрі қарай жалғайды.

	– Ол кездің оқуы да күшті болғанау?! Бірақ бәрі бірдей оқудан дейсің бе? өз санасы сәулелі, аңғарымпаз адам да. Бес жыл оқып, институт бітіріп келген жігіттердің өзі көп нәрсені сол Асекеңнен үйреніп жүреді. Осы елдің бар малын пішетін де, балаларын сүндетке отырғызатын да сол кісі емес пе?

	Әкем осы тұсқа келгенде «бұған не дейсің?» дегендей маған сынай қарайды. Әрине жаңағы жігіттерді былай қойғанда, жеті жыл оқыған адам дәрігерлердің өзі бала сүндеттеуді білмейтінін түсінемін. Сондықтан да қарттың құмарын қанағаттандырғаннан басқа түк те қалмайды. Сонымды сездіре отырып:

	– Адамдарға да емдом қолданады деген сияқты едіңіз... – деймін.

	– Ой, ол кезде қазіргідей ауырудың түрі де көп емес еді ғой. Буыны шыққан, сүйегі сынған, жазым болып, еттерісі жараланғаны болмаса, бөтен кесел келе бермейтін. Ал оның бәрін Асекең «ойнап» отырып жазып жіберетін.

	Әрқайсысымыз өз ойымызбен: қиял құсы шағала боп шарқ ұрып, біраз үнсіз отырып қаламыз. Мен Асан атамыздың оқтатекте «тентек» суды ұрттап алып жылайтынын емісеміс елестететінмін. Әкем де өзі қатты құрметтейтін қарияның артында ұрпақ қалмай, қайғы жұтқан қарақан басының құрдымға кеткенін ойлайтын болса керек…

	Көп жылдар бойына қиян түзде, жападан жалғыз қой соңында салпақтаған адамның тірлігі де талайталай итке тәуелді болған тұстары аз емесау. Алыпсоқ, Майлыаяқ деген иттерінің болғанын айтатын. Жуындышайынды құйылған астауды аңдығаннан аспайтын иттердің де болатынына кейитін. Сырттан болар итті күшігінен тануға болатынына тоқталатын. Қауқарсыз, бірақ қой қайыруға өте бейім ит тұқымы туралы тілінің майын тамыза, тәптіштей сөз қозғайтын.

	Әйтсе де ит туралы әңгіменің алтын арқауы, әрине, Бәлшөк – Қасқыр ит туралы аңыздай әңгіме арқылы өтетін еді. Оның өжеттігі, сымбаттылығы, ақылдылығы, адалдығы әрқайсысы бір жыр. Оларды айызы қана отырып айтудан еш жалықпас та еді. Басқа иттердің Бәлшөкті көргенде құйрықтарын бұтына тығып, бейшара болып қалатынын суреттегенде өзі де жоталанып, марқайып қалатын. Асан атаның ит жазылып, жүре бастаған кезде арнайы келіп қарап: «Оң аяғы жақсы қиуласыпты, сол аяғының бір түйір сүйегі табылмап еді, сол кемшіндігін тигізген ғой – шор болып бітіп кетіпті…» дегеніне, ақырсоңында сол кемшін сүйек түйірінің түбіне жеткенін жалықпай баяндайтын. «Үйірлі қасқырдан қаймықпай, қарсы шабатын көзсіз жаужүрек иттің туа бермейтінін» де тауы шағылып, таусыла айтар еді.

	Қасқыр ит туралы сөз қозғала қалса, анамыз да айналыптолғанып отыратын. Ондайда:

	 Обалы қане, бекзат болмысты ит еді ғой... – деп бастайтын айтар ойын. – Басқа иттер сияқты сыртта қалып кеткен ыдысаяқты иіскілеп, қалғанқұтқанды талғажу етуді білмейтін. Білмегеніңіз былай тұрсын, басқа иттер ыдыс жаққа жақындағанын байқап қалса, азуын ақсита ырылдап, айбат шегетін де жолатпайтын.

	Өзі де арнайы тамақ бермесеңіз, күлқоқысты тіміскелемес еді. Қанша аш болса да қыңсыламайтын, сұраншақтанбайтын. Уақыты келгенде өзі тамақ ішетін түкпірдегі арнайы дегерінің жанына барып жатады.

	Бір уақыт астан қалған сүйексаяқты қосып, кебектен көже қайнатып беретінмін. Құдды адам сияқты: ризашылығын білдіргендей, еркелеп қарсы алады.

	Иә, бекзат болмысты болатын.

	* * *

	 Күздің демі күннен күнге айқынырақ сезіліп, табиғаттың етекжеңін жия бастаған кезітін. Қара суық қыса қоймағанымен, түнере жөңкілген ауыр бұлттардың еңсе басқан салмағынан ызғар табы есер еді. Көңілге бір демеуі жаз жайлаудан қой қоңды түскен. Оның үстіне, қыстаудың қолатқолтығындағы жайылымдардың да жатаған шөбінің мұрты ойылмаған күйі. Тек итқұстың қағынып тұрғаны болмаса, малжанға байланысты уәйімқайғы жоқ.

	Атам қазақ: «Жау жоқ деме, жар астында, бөрі жоқ деме, бөрік астында» дегенді де бекер айтпаған ғой. Ол оқиға да ойламаған жерден, аяқ астынан болғанды. Қыстағымыз қоныстанған аңғарды неше күннен бері аңдыған сабалақ жүнді, салқын қабақты қалың бұлт әуелі себелеп бастап, түн ортасына қарай нөсерлете құйған. Күн күркіреп, найжағай жарқылдап дегендей – астанкестеңі шықты.

	Қойшы байқұстар да құс ұйқылы келеді емес пе, сол аласапыранның арасынан тың тыңдап, құлағымды түріп жатқам. Қашанғыдан қалып қойған әдет те бар: ауа райымен қатар қасқырдың да құтыратын дағдысы болады. Жоқ, әлде, Жаратқан ием жар болып, сездірді ме екен, әйтеуір әлденеге елегізіп, мазам кетті.

	Бір кезде сол қобалжуымды растағандай, Бәлшөк арсарс ете қалды. Текті ит емес пе, ол ешқашан да жөнжосықсыз үрмейтін. Бірден: «Қораны қасқыр торып жүр екен…» деген ой келді. Бірақ ит жалғастырып үрмей қалды. Оның үстіне қорадағы қойлар да тыныш. Қасқыр үйірімен жүруге тиіс. Ендеше, қасқыр шабуылдаса, ит те үргенін қоймауы керек те, қорадағы қой ендігі дүрлігіп кетер еді. Сонда не болғаны?

	Бес минут өтті ме, өтпеді ме, ит қайтадан арсылдай үріп барып, тағы да кілт тоқталды. Бөтен ешқандай дыбыс естілмейді. Тіпті түсініксіз… «Әлде күн қытымырланған соң жаралы тауешкі немесе қарақұйрық қора сағалап келіп қалды ма екен?»

	Не де болса, байқайыншы деп, жеңіл киініп, мылтығымды іле далаға шықтым. Түн тастай қараңғы. Нөсерлеткен жаңбыр төпеп тұр. Бөгде дыбыс естілмейді. Сол кезде найзағайдың жарқылымен жағаласа ит тағы да қораның бір қабырғасы болып барып бітетін жартасқа қарай арпылдай ұмтылды да, қайтадан тымтырс бола қалды.

	Мылтықтың аузын жорамалдап жартасқа қараттым да шүріппесін басып қалдым. Бір нәрсе апылғұпыл қашқан сияқты болды. Алайда неге жорырымды білмеймін, жүгіргенде аяғының дыбысы біртүрлі дүңкілдеп, тұншыға шығатындай. «Түйе болғаны ма?» деген ойдың сап ете түскені сол еді… жасын ойнап, найзағай жарқ ете қалған: қас қағым сәттің арасында андыздай шауып, алшақтап бара жатқан атты кісіні көріп қалғандай болдым.

	«Тұра тұр, тұра тұр… Сонда бұл атының тұяқтарын шүперекпен орап алып, арнайы әзірленіп келген қаскөй болды ғой?»

	Солай деп ойлауын ойласам да: «өңір ұрықарыдан ада еді, кім болуы мүмкін?» деген екінші ой қосарлана кетті.

	Қорақопсыны аралап келіп, төсегіме қисайғам, кірпігімді іліндірмеді. Күдіктенгеніме қарамастан түн тыныштығын бұзған жұмбақ оқиға да қайталанбады. Жаңбыр басылған соң таң бозымен тысқы шыққам.

	Шатқал жақтан суық жел тұрыпты. Жұмарланған бұлт жөңкіле көшіп барады. Жанжағыма байыппен қарап та үлгергенім жоқ, Бәлшөгім жаныма жүгіріп жетті. Содан басын шұлғып алып, жартасқа қарай тұра жүгірді. Бесон қадам жерге жеткенде тоқтай қалып, маған қайырылып қарады. Тағы басын шайқай шұлғып, құйрығын қамшылады. Түсіне қойдым: мені шақырып тұр. «Соңымнан жүр» дегені. Орнымнан қозғалғаным сол еді, құлдырыңдай жөнелді де жартастың түбіне барып шоқиып отырды. Бірдеңені иіскегендей тұмсығын тұқырады. Маған көрсеткені. Қасына келгенде бірақ байқадым, иттің алдында кәдімгі құрым етіктің сыртынан киетін бақабас рәзіңке кәлөш жатыр. Жапжаңа. Ішіне жаңбырдың суы толып қалыпты. Соның өзінде қызыл құрымы мен мұндалап, жалтжұлт етеді.

	Басқа ешнәрсе жоқ. Ізді жаңбыр шайып кеткен. Алайда осының өзіақ біраз мағлұмат берер еді.

	«Жарайсың!» деп Бәлшөктің жонынан сипап қойдым да кәлөшті үйге алып келдім. Сыңар кәлөш кімге керек дейсің? Тек итімнің ерлігі мен адалдығының көзқақты куәсіндей сақталар дегенмін.

	Қайдааан?! Ол ойым да орнықсыз болып шықты. Сол оқиғадан кейін үшінші күні қойды бөктерге құлатып қойып, жайбарақат жайылып жүрген соң өзім де бір шоғыр тобылғының түбінде жамбастап жатыр едім. Күн кіші бесінге таяп қалған тұс. Ит тау аңғары жаққа қарап үре бастады. Басымды көтеріп, көз тігіп қарасам – салт атты адам асықпай аяңдап келеді екен. Бағыты – бізді бетке алған. Үстіндегі адамды танитын емес, арақашықтық біраз жер, астындағы атын да шырамата алмадым. Біздің ауылдың адамдары мен көршіқолаңда мұндай жылқы жоқ. Өзі де ірі денелі, келісті мал екен. Алыстан қаракер көрінді. Алғашында «Теріскей жақтың жоқ іздеп шыққан малшыларының бірі шығар?..» дегем де қойғам. Жоқ, олай болмай шықты. Жақындаған сайын жалғыз атты жолаушының жоқ іздеуші емес екнедігі де, мүлде бейтаныс, бөтен адам екені де айқын аңғарыла берді. Тіпті тойлы ауылға келе жатқан тоқмейіл де құрметті қонақ сияқты. Мейманасы тасымағанымен, атқа мінісінің өзінде өрлік секілді бір өзгешілік бар. Жылқысының да анаумынау шаруаторы емес екені көзге ұрыпақ тұр. Ертұрман, жүгенәбзелдері де әдемі, бұл жақта қат келісті дүниелер.

	Өзі де өңі сәл суықтау демесең, келісті шал. Сұстылау көрсетіп тұрған қалың мұрты мен қаба сақалы болса керек. «Ақсақал» дейін десем, бетаузын басқан түгі не ақ емес, не қара емес – жиренге жуық бір белгісіз түс.

	Жиырмашақты қадам қалғанда тізгінін іркіп, аттан түскен. Қимылы да ширақ: ердің алдыңғы қасынан ғана ұстап, жерге тік күйінде дік ете түсті. Жас жігіттің шалт қимылына көбірек ұқсайтындай жинақы қозғалыс.

	Осы тұста ит те оқыс мінез көрсетіп қалды. Жалпы, Бәлшөк менің жанымда болса еш адамға үрмейтін. Бейтаныс жолаушы аттан түсіп, алдыға қарай адымдағаны сол екен, айбат шегіп, «ыр» ете түсті. Ызалана ырылдағанын сезіп тұрмын. «Мүлде танымайтын адамға сонша кектенгені несі?» деп ойланып қалдым. Сөйткенше болған жоқ, бар «құпия» өзінен өзі ашыла берді. Аттың арғы қапталында болғандықтан сол аяғын көрмегенмін ғой, енді байқасам – оң аяғында сыңарсыз кәлөші бар екен.

	Жалмажан мылтығымды оңтайлай ұстап, орнымнан қалай ұшып тұра келгенімді өзім де байқамай қалдым. Бірақ бейтанысым сасатын емес. Бетжүзіндегі бір тамыры бүлк етпедіау бәтшағардың. Оның есесіне:

	 Нүсеке! Кешірім сұрап келдім. Міне – жаным, міне – иманым! – деп алдыма екіүш қадам қалғанда қос тізерлеп отыра кетті.

	Ол емес, енді өзім састым. Сасқанда: қорыққам жоқ, қобалжығам жоқ, бірақ не істерімді, не дерімді білмей дал болдым. Бұндайды бұрын кім көріпті? Атып тастай алмайтыным – айдан анық. «Жарайды, кешірдім!» дей салудың да жөні жоқ… біртүрлі, ыңғайсыз сияқты. Сонда не істеуім керек?

	Әккі неме болса керек, менің бүгежектеп тұрғанымды сезгенау, түк те болмағандай сөзін жалғап кетті.

	– Бауырым! «Алдыңа келсеатаңның құнын кеш!» демей ме? Сен де кеш мен бейбақты. Атшапан айыбыңды төлеймін.

	Сәл бөгелді. Ойланып отырғанын, қиналып әрең айтып отырғанын білмеймін, тежеліп қалды. Дауысында не үрей, не ешқандай жарықшақ жоқ, толқу да білінер емес. Тек қадала қараған көзі өңменімнен өтіп, ішіпжеп барады.

	– Қалауыңды біліп, не айтсаң да орындайын деп келіп тұрмын. Ақыреттік құлым бол десең – көнемін; қорғанышым, көмекшім бол десең – оған да әзірмін; кешірмеймін десең – атып таста, ешкім құнымды сұрамайды. Оллаһибілләһи, деп бетін сипады да отыра берді міз бақпастан.

	– Атымды біліп тұрғаныңа қарағанда, біраз нәрседен хабардар сияқтысың. Мынаны айтшы…

	– Менің атым – нәжімитден…

	– Иә, нәжімитден, сен мынаны айтшы: айнала қойшылар көп, неге менің отарыма ұрындың?

	– Біріншіден, арғыбергі жағыңыздағы қойшылардың бәрінен болмағнымен, көпшілігінен онон бес қойдан «алдым». Екіншіден, «нүсіпақын сияқты қойшылар төрт аяқты қасқырға да, екі аяқты ұрыға да қойын алғызбайды!» деген қауесетті тексеріп көрейін; Сізді де, өзімді де бір сынайын деп едім.

	– Сөйтіп?..

	– Рас екен. «Халық айтса – қалып айтпайды» да! Мақтағанды кім жек көрсін, мен де жұмыр басты пенде емеспін бе, кәдімгідей марқайып қалдым. «Әй, кәззапай! Жанды жерімнен сипауын қарашы». Ол ойым. Осалдығымды сездіргім келмей, дауысымды қатайтқан болып:

	– Тағы не айтасың? – дегем.

	– Ешнәрсе айтпаймын, Сіздің әміріңізді күтіп отырмын, дейді найсап шіміркпестен. Өжет екенінде дау жоқ. Атып тастағаныма да әзір екеніне сендім.

	Мен де өзінің мәнеріне салып былай дедім:

	– Нәжімитден, біріншіден, мен сенің қораңа қол сұққам жоқ, сен арам пиғылмен ала жіп аттап отырсың. Екіншіден, ұры мен өтірікшінің сөзінде пәтуа болмайды, сондықтан да саған сенбеймін!

	Ашу қысты ма болмаса бетінің қытығы өре түрегелді ме, қайдан білейін, қызылкүреңітіп, сазара қалды. Менің де қолдарым мылтықты қысқан күйі қарыса берген. Бірақ ол маған емес, итке тесіле қарайды. Жүрелеп отырған жерінен ит тырп еткізбей бас салады деп қорқатын сияқты. Қорқа қоймаса да қаймығатын шығар? өйткені, ит менің аузымды бағып, пәрменімді күтіп тықыршыпақ отыр. Қас пен көздің арасында бүріп жіберуге әзір.

	– Үшіншіден, дедім мен де алдыма келіп, қол қусырып отырған бейшараны қорлағандай болмайын деп, үшіншіден, мен үкімет емеспін үкім айтатын, арұятыңа лайықты шешімді өзің шығар! – дедім.

	Солай деуім мұң екен, көзіндегі ызғар ыдырап, жылымық пайда болды.

	– Рахмет, нүсеке! Екі дүниеде қарыздармын Сізге, ақыреттік тамыр болайық! – деп қос қолын бірден ұсынды.

	Алғашқы ойым «қолын алмай қояйын» дегенге дендеген. Көзім жанарына түскенде аңғардым, иттің көзіндей жалынышты екен. Аяп кеттім. Сауырынан сипаған асау тайдай бұлғақтап жүрген еркін еркектің балаша бүгежектеп, бейшара болып тұрғанына, пұшайман хәлге түскеніне жаным ашыды. Бір сөзбен айтқанда, аяушылығым оянды. Болмаса, менде де бір кісілік жын бар еді…

	Тағдыр да. Сол жолы қолын қағып, қайтарып жібергенімде қалай болар еді, оны бір Құдай біледі. Өжеттігін бағалаған болуым керек, сағын сныдырмадым – қолын алдым.

	Қанша қаскүнем болса да ет пен сүйектен жаратылған адамзаттың баласы емес пе, тебіреніп кетті. Тіпті күнәмнан осыншалықты оңай құтылармын деп ойламаса керек.

	– Нүсеке, әкемдей құрметтеймін деп өтірік айта алмаймын, әкем әлі тірі. Ағам жоқ еді, аға таптым деп жүрейін…

	– Уақытында көре жатармыз: адал болсаң – сыйласуға, қарау болсаң – шайқасуға әзірмін! – дедім.

	Сөз осылай тәмамдалған.

	Сөз тамамдалғанымен шақырылмаған қонағым кібіртіктеп кете алмай тұр. Айта алмайды, аяғына қарай береді. Ұқтым.

	– Ауылыңа сыңараяқтанып барсаң, «Аға тауып келдім» дегеніңе ешкім сене қоймас, кәлөшіңді киіп кет, деп үйге ертіп келдім.

	Үйге кірмеді. Керегеге сүйеніп отырып нан ауыз тиді. Бір тостаған айранды сіміріп салды да бетін сипап жолға шықты. Шешең сыңар кәлөшті алдына әкеп тастай беріп: «Ұялмай осы үшін келіп пе?..» деп күңк еткен. Былайырақ шыққан соң сол ойды сабақтады.

	– Аға бағана да айттым ғой, имандай шыным, кәлөш үшін келген жоқпын. Кешірім сұрап, аяғыңызға жығылайын деп келдім.

	– Оны несіне айта бересің, қол алысып, келісімге келген жоқпыз ба? – дегем жақтырыңқырамай.

	– Жоқ, аға! Қайталайын деп те тұрған жоқпын. Кәлөшім басқа қораның қасында қалса, ешуақытта бермас та едім. Сіздің өжеттілігіңізге тәнті болып, өзіңізді көргім келді.

	– Мен ешқандай өжеттік көрсеткенім жоқ. Ол мадағыңды ана итке айт!

	– Оныңыз да рас. Өзімді иттей қылса да итіңізге де әбден айызым қанды. Оны да көргім келді… Ал, ең бастысы, мейлі сеніңіз, мейлі сенбеңіз бәрібір әрі ол көзіңізге көлгірсіп мақтағаным да, жағынып жалпақтағаным да емес, сіз – нағыз еркексіз! – деді.

	– Жарайды енді, жетеді. «Қашқан жауға қатын да батыр» дейтін мақал бар қазақта. Қолымда мылтығым тұрып, ит үргенде қарғып тұрмасам – қой бағудың қажеті қанша?

	– Аға, оны да білмеген соң айтып тұрсыз. Менің де қаруым сай. Қашан да қоржынымда – шолақ мылтығым, белдігімде қанжарым дегендей… Жаным қысылса – кімді де жазым қылуым әбден мүмкін. Содан соң, ұрлықты кәсіп қып жүрген соң да мен біраз шындықты білемін ғой: қайқай қойшыда да мылтық бар. Бірақ көбісі жемежемге келгенде шыға бермейді. Тіпті көпшілігі қойының қорасынан ұрлағанын ешкімге айтпайды да. Өз малының есебінен үкіметке қосады, сөйтіп бармағын шайнап жүре береді. Мен де оншақты қойдан артық алып көрген емеспін…

	Олардың иттері де сіздің Бәлшөк сияқты емес. Қарындары тойса болды, қожайындарын да, міндеттерін де ұмытып қалады. Өйткені, оларға тамақ бергендердің бәрі – «иесі»…

	– Түсінбедім.

	– Мен қой қораға ұрлыққа түсерде қойныма бір тапа нан салып аламын. Екіүш ит ырылдап алдымнан шығады. Жаңағы нанды үшке бөліп, әрқайсысының алдына тастай қоямын. Содан қайтып олардың менімен шаруасы болмайды…

	Ал, енді сіздің итіңіз де басқа болып шықты. Алғаш арсылдай ұмтылғанда бір үзім нан лақтырып едім, үндемей қалды. «Жеп жатыр, ендеше бұл да басқа иттер сияқты екен ғой?…» деп жүрегімді тоқтатқандай болғанмын. Қайдағы! нанды жеп бола сап қайта арсылдайды. Тағы лақтырам – тағы жеп алады да қайта ұмтылады. Қашанғы аңдысатын едік, Құдай біледі. Наным да таусылар еді… Екіүш қайталағанда өзіңіз шықтыңыз…

	– Түсінікті. Бірақ, былай ғой. Жаңа ғана өзің:

	«Жаным қысылғанда кімді де жазым қылуым әбден мүмкін» деп қалдың. Солайақ дейік. Мен де ит үрген жаққа қаратып тұспалдап мылтық аттым. Оқ тура барып, сені тапса – не болар еді?

	– Ол, енді – жазмыштың ісі. Пенде пешенесіне жазылғанды көреді. Алайда көріпбіліп тұрып, кісіні ату деген оңай шаруа емес қой.

	– Неге оңай болмасын? Мен деген соғысқа қатысып, адамдарды арнайы атып қайтқан қанды қол жан емеспін бе?

	– Соғыстың жөні бөлек шығар? … Сіз оларды атсаңыз адам деп емес, жау, дұшпан деп аттыңыз. Оның үстіне, сіз атпасаңыз, сізді ол атады. «Ат!» деген бұйрығыңыз тағы бар…

	– Жарайды, «жазмышқа» да сенейік. Тек, жаныңды шүперекке түйіп, өмірден баз кешетіндей не басыңа күн туды? Құдай да: «Сақтансаң – сақтаймын» деген. Тепсе темір үзетіндейсің. Қиындықтан қаймықпайтының да көрініп тұр. Неге ұрлық істейсің деймін?

	Қайтіп ақталарын білмей, өтірігін құрастырып тұр ма, сәл бөгеліп қалды. Сосын бетіме тесіле қарап тұрып:

	– Аға, мен жеке меншік малды ұрламаймын, өкіметтің малын ғана ұрлаймын десем – «қандай айырмашылығы бар: ұрлықтың аты – ұрлық» деп түсінбейсіз. Сондықтан былай дегенім жөн болар: мына көршідегі өзбек деген елде сауда жасамаған адамды онша сыйлай қоймайтын дағды бар көрінеді.

	Ал орыстар арақ ішпегенді адам қатарына қоспайды. Сол сияқты бізде де ұрлық істемейтін, өмірін қатерге тігіп көрмегендерге мүсіркей қарайтын, тіпті жек көретін әдет бар…

	– Қай халықтың да осал тұстары болатын шығар, бірақ мынауың – елге жала жабу сияқты. Бірліжарым баукеспенің өзінөзі алдаусыратып ақталғандағы түрі ғой бұның? Енді былай болсын: өтірік айтқан, ұрлық істеген адам маған жақын бола алмайды.

	– Ұқтым, аға. Ендігі жерде өліп бара жатсам да ұрлық істемеймін. Еркектік сөзімді беремін! Оны айтасыз, енді сіздің өңірден бір де бір тышқақ лақ ұрланбайды…

	Екеуміз қайта қол алыстық.

	– Сенемін, дедім сосын. – Біздің халықта:

	«Жігіттің екі сөйлегені өлгені» деген де мақал бар. Соны ұмытпа.

	– Ешқашан ұмытпаймын! Тек бізде де: «Ит – иесіне ұқсайды» деген сөз бар. Бәлшөкті сізге Алла берген. Сіз де ұмытпаңыз! Ал енді сау болып тұрыңыз. Екіүш күннен кейін арнайы келіп қайтамын, деп аттанып кеткен.

	– “Қайтып келген қыз жаман, қайта шапқан жау жаман” демекші, ұсынысын қабыл алмасам, жапанда жалғыз отырған үйге қайта ұрынып, қастық қылуы мүмкін деп қорықтыңыз ба? – деп сұрап едім әкейден.

	– “Қайтқан малда қайыр бар” дейтін де мақал бар емес пе? Жоқ, қорыққан да, қаймыққан да, тіпті үрейленген де емеспін. Біз – “Құдай өзі берген жанын өзі алады”, “Қорықаннан жан қалмайды” деген түсінікті сіңіріп өскен адамдармыз. Өзекті жанға – бір өлім, пешенеңе жазылғаны болады да?!

	Жалпы, біздің ауылға соғыс жылдарында жер аударылған көп адам келді ғой. Әрқайсысы үштөрт үйден: немістер, кәрістер, шешендер, ингуштер, күрділер қоныстандырылды. (Мен де жақсы білемін, соңғыларын әзірбайжандар деп әкелген, кейін Месхет түріктері деді. Өздері “күрділерміз” десті. Әрі өмірге тым икемсіздеу, ықыласұмтылыссыз жандар сияқты әсер қалдыратын. Хусейн деген бір жігіт ағасы жасындағы адамды жараған бура таптап өлтіріпті. Содан кейін үш отбасы да Хусейн бауырларын жер қойнауына қалдырып, басқа жаққа көшіп кетіпті).

	Біраз чешен азаматтарын нажимитденге дейін де білетінмін. Ел болған соң, неше түрлі адамдар кездесе береді де. Қайқайсысының да жайсаңымен қатар жаманы да жүреді. Тек, чешендердің (мен осылай алып отырмын, болмаса әкей де , былайғы жұрттің бәрі де “шешен” дейді”) бір ерекшелігі болатын: өмірге, басқа жұртқа деген бір өшпенділігі бар сияқты еді. Дінге құлай берілгендеріне риза болушы едім. Алайда: “Алла” деп, ант ішкендей болып тұрып өтірік айтып, ұрлық істегендерін ұнатпадым. “Кілең қайсар жігіттерді содан да Құдай қолдамайдыау?” деп те жорамалдаушы едім. (Әрине, олардың сан ғасырлар отаршылардың бұғауымен алысып, қанды қырғыннан көз ашпағанын, сол кездің өзінде халықтар достығының үлгісіміз деп көкірек соққан Кеңес үкіметінің де арттарынан шырақ алып түскенін, бүтін бір ұлтты бір түннің ішінде қойдай тоғытып, қияндағы қазақ жеріне қаңғытып жібергенін әкей біле бермейді).

	– Жалғызақ, нәжімитден басқаларынан өзгешелеу, көкірек көзі ояу, өтірік айтпайтын, мәрт жігіт, дейтұғын. Демек, олай деуге негізі болып тұрау?!

	Ол енді келеркелмес, араласармызараласпазпыз, оны бір Құдай біледі, әйтеуір жаңбырлы түннің оқиғасына қанық боп, Бәлшөгіме тағы бір мәрте ризашылығымды жаудырып, күнделікті күйбең тірлікпен жүріп жаттым. Содан кейін де араға бірекі күн түсіп кеткен. Өзіміз отырған сайдың желкеснідегі Жыланды жазығына қойды қаптатып жіберіп, қарап отырғам.

	– Айтпақшы сол жерде жылан көп пе еді? – деп мен де сұрай қоямын. Өйткені жыланға байланысты да біраз әңгіме атйқаны бар болатын.

	Осындайда ойды ой түртіп, ортаға тықпыштамайақ қояйын деген орамымды ойқастатып жібермей ме? Бұл тұрғыдағы аңыздай айтылғанына қарамастан, өмірде нақты болған жәйіт жөніндегі әңгіменің бірі төмендегідей.

	Ауылдың күншығыс бетінде жерінің сортаңдаулығына қарамастан, доғаланған топ жыңғыл өсетін де ортасындағы ойдымда бүлкілдеген қайнар бұлақ болушы еді. Жылғасы да, жұрнағы да жоқ. Тек суын қанша алсаң да тартылмайтын, мүлде алмай қойсаң да кенересінен артылмайтын. Сәдірмек деген әпенделеу атамыз жұрттан жырылып, сол жерде оңаша тұратын. Азан шақырып қойған атын ұмытып, ауылағайын Төкіш деп кеткен жалғыз ұлы әскер қатарынан келген соң жалаңтөстеніп алып, жуынайын деп қайнарға қарай бармай ма? Алдынан ысылдаған қарашұбар жылан шығады. Мейманасы тасыған жігіт оны өлтіріп тастайды.

	Келесі күнгі таңертең табалдырықтың аузында дәл сондай екі жылан жататын көрінеді ысылдай айбат шегіп. Оларды да ойланып жатпай өлтіріп тастайды.

	Үшінші күні үш жылан жатады дейді. Абырой болғанда анасы араласып, бастарына ақ құйыпты. Содан саябырсыған сыңайлы.

	Бірақ құлағдар болған үлкендер қауіп қылады. Жаманшылықтың хабарындай қабылдап, Төкішке налиды. Сөйтіп жүргенде қаптаған жылан қайнарды қоршап алып, суға жан жолатпайтынға жетеді.

	Жұрттың дегбірі қашып, берекелері безеді.

	Шаруашылық орталығына шабарман шығып, аудан мен облысқа қолқа салынады.

	Ақыр аяғында өкімет араласқандықтан, Алматыдан арнайы ғалымдар келіп, зерттепзерделеген соң әдейі жабдықталған машиалармен қайнарбұлақтың басынан жылан тасылды дейді. Тіпті апталап ол жерді әскер мен милиция қоршап тұрған көрінеді.

	Жұрттың жыр ғып айтқаны: «Он сегіз мың жылан аулапты!» болып, біраз жыл жаңғырыққан. Сол тұста аудан немесе облысқа барған ауылдастарымыздан былайғы ел «Оу, әлгі жыландарың не болды?» деп, жөн сұрасатын болыптымыс.

	Ал, өзіміз бала кезде жыланның неше түрін көрдік. Тіпті Үйеңкілі өзенінің иірімдерінде сарыбас су жыландармен бірге талай жүздік те. Алайда оның бәрі басқа әңгіменің арқауы.

	 Бұрын көп болған деседі. Қарақойнау өңірінде қыста қар жатпайтынын өзің де жақсы білесің, жауған күйі еріп кетеді ғой. Демек жердің асты жылы. Білгіштер уран бар екен, алтын мол екен, сондықтан жыланның көп болуы – заңды деп жатады. Кейіндері біз көп жылан байқағанымызбен, үйірін көрмедік. Соғыстан кейінақ сол жерлерде жүрдім, байқамадым. Енді бірліекілі жылан қай жерлерде де бар шығар? Есесіне қарақұрт көп. Бірақ одан қиянат көрген адамды жолықтырған жоқпын. Ал енді, мына қызықты қара: қазақы қой сол қарақұртыңды қуып жүріп жейді және қарақұрт жеген қой қолмақол қоңданып, тез семіреді. Оны өз көзіммен көріп, көкірегіме түйгем...

	Жазықтың қарсы қапталына отарын оттатып көрші шопан Сыдық келе қалған. Екіүш жас кішілігі бар, бір атадан тарайтын ағайындас адам болатын, келіп сәлем берді.

	(Бойы биік, бірақ ылғи еңкіш тартып, бүктетіліп жүретін бір мейірбан жан еді, жарықтық. Менің де есімде…)

	Малжанның амандықсауалығын сұрасып, онымұныны әңгімелеп біраз отырдық. Малына алаңдап, асыға берді. Бұрын ондай дағдысы жоқ еді, оның үстіне отары көз алдымызда жусап жатыр. Соның жөнін сұрағанымда:

	– Кешкісін қораға қамағанымда малым түгел сияқты еді. Ертеңгісін, өргізерде санағанымда – он үш қойым кем боп шықты. Қайтара санауға мұршам болмады. Жаңа қайырып жүріп байқасам: бір қоңыр төбел еркек қой мен семіз ту саулық көрінбейтін сияқты… дегенді сенімсіздеу айтты. Табылып қалатынына әлі де үміт артатын сияқты. Тіпті, санағанда қателестім бе екен дейтін ой да жоқ еместей.

	Қылп ете қалдым. Нәжімитден есіме сап ете түсті. “Енді ешқашан ұрлық істемеймін, бұл өңірден мал жоғалмайтын болады” деген сөздері құлағымда жаңғырығатындай. Бірақ інішекті қобалжытпайақ қояйын деп:

	– Күйлі мал бірінбірі кимелеп саната да бермейді ғой, жаңылысып, қате санаған шығарсың? Бөлініп те қалуы мүмкін… дей салдым.

	Әлгі әңгімеден кейін, ертесінде ежелгі танысымдай, артыныптартынып чешен тамырым келіп тұр. Екі езуі екі құлағында. Өңгеріп келген екі қабын түсіріп, үлестіріп жатыр. Маған келіскен ертоқым әкепті. Кереметақ! Жұрт “офицер ері” дейтін. Ондай ер үлкен қызметтегі мықтылардың ғана қолына түспесе, былайғы жұртқа жеткізбейтін.

	– Менің ертұрманға әуестігімді қайдан білдің? – деп сұрағанмын.

	– Алғаш келген күні мен сіздің итіңізден көз алмай, иттей боп отырғанда, сіз ертұрманға қарай бергенсіз, дейді бәтшағар қутыңқутың етіп. Ой, Аллаай десеңші, адамнан айла артылмайды екенау?!

	Қонақ болып жағдайын айтып, асықпай аттанды. Қу кәсібі болмаса, кәдімгідейақ көкірек көзі ашық жігіт екен.

	Кешегі Сыдықтың әңгімесі есіме түсіп, кетерінде:

	– Маған көрші қойшының қорасынан он үш қойдың ұрланғаны мәлім болып отыр. Әнеукүнгі уәде күшінде ме? – дегем. Тұспалым емес пе, болмаса кешеден бері іркіп отыра алам ба, тәйірі.

	– Аға, мен екі сөйлемеймін! Ұрлаған адамды табамын да, енртең түнде орнына қайтарамын! – дегенді нық айтты.

	…Қойшының тіршілігі де қай бір оңған тіршілік дейсің, күнделікті күйбеңмен ұмытып та кетіппін, екіүш күннен кейін жолыққанда Сыдықтың өзі былай деген:

	Нүсеке, мен шаршаған шығармын. Неше күннен бері кем болып жүрген он үш қойым ертеңгісін санағанымда түгел болып шықты. “Бөлініп қап, өрістен қосылған ғой” дейін десем, кешкі санақта да жоқ еді…

	– Ее, түгел болсын лайым! Жаңылыс санап жүргенсің ғой? – дегеннен басқа не дейін?

	Шынында да, біреу емес, екеу емес – он үш қойды бірдей ұрлап кету дегенің – қиынның қиыны емес пе? Жарайды, соны кәсіп қылып жүрген қулар ғой, ұрлады. Ал, сол он үш қойды білдірмей, қайтадан қораға кіргізіп кету деген… басқаны қайдам, менің миыма сыймайтынақ нәрсе.

	* * *

	Осы жерде әкейдің әңгімесін доғара тұрып, мен бір шегініс жасайын. Әрине, итке байлнысты менің бала жадымда айтарлықтай ешнәрсе жоқтың қасы. Ал айтайын деп отырғаным, сол итке байланысты туындайтын, әкейдің «шешен тамырының» тіршіліктірлігіне қатысты бірер мағлұмат. Қасқыр иттің тағдырына содан соң қайта оралармын.

	Мен нәжмитденді қойдың қотанынан көрмеген сияқтымын. Мүмкін көрсем де есте қалмаған болар, кім біледі? Есесіне, оның Дәуіт деген баласымен бір жаз бойы ойнағанымды ұмыта да алмайтын шығармын?! Бәлкім балалық шақтағы еш алаңсыз беймарал санама сәуле шашып тұратындығынан болар? Кейкейде ет жүрегім елжіреп, соншалықты бір сағынышпен еске алатыным бар.

	Өзімнен екі жас үлкен ағайым Елеу екеуіміз тете болғандықтан шығар, шекісіп қала беретінбіз. Ол да қайбір қақтығыс болсын, әйтеуір жоқтан өзгеге ерегісе түсеміз де. Дәуіт бізден бесалты жас үлкен еді әрі біздің түсінігімізде білмейтіні де, қолынан келмейтіні де жоқ ересек балатұғын. Оның үстіне, қаншалықты өжет болса, соншалықты мейірбанды.

	Елеу бауырымыз екеуіміз кезекті бір ұстаса қалған тұста:

	 Сендер бір әке, бір шешеден туған қандассыңдар. Сондықтан бірбірлеріңмен соғысуға болмайды. Қайта, біреуіңе басқа бала тиіссе – екеуің жабылып сабауларың керек, дейді.

	Ол «өсиет» бізге, әрине бірден дарып кетпейді. Дей тұрғанмен де, ұстасуымыз біртебірте сирексіп, сөз мәні сүйегімізге сіңе береді. Әлбетте, ондай тілекті атаанамыз да қақтығыса қалған сайын құлағымызға құяды десем артық айтқандық емес. Бірақ балаң санамызда: «Әкешгеше болған соң айтуға міндетті ғой» дейтін ұры ой сығалап тұратын. Ал Дәуіттің айтуы – мүлде бөлек мазмұнға ие бола қояды.

	Дәуіт те бізді тәрбиелеуден жалықпайтын. Өзі де білгішақ еді. Дүкеннің ойыншығы деген ұғым да жоқ уақыт қой. Малдың сүйексаяғынан, ырғай, тобылғыдан, қораның қамысынан, тері мен жүннен неше түрлі ойыншық жасап береді. Мәселен, қойлы ауылда не көп – асық көп. Елеу екеумізде екі дорбасы бар. Оқтатекте ермек демесең екеуден екеу қашанғы ойнай береміз. Оның үстіне, Елеу ересектеу болған соң ұта береді. Несі қызық?

	Міне, сол көзге ілінбей, шашылып жататын асқытарды Дәуіт тастың қынасына бояп бергенде – мүлде басқа. Кәдімгідей жаңа ойынның түрі ойлап табылғандай болғанымыз әлі есімде. Ал әрқайсымызға іріктеп отырып, сақа сайлап, оларға қорғасын құйып бергені ше?

	Дәуіт сондайақ құрт пен ірімшікке қатты құмар еді. Рахаттанып жейтін. Біз оның үйінен арнайы алып келетін шөрекнанына керемет қызығатынбыз. Ол жүгерінің ұнынан, ұнынан да емес, қол диірменге тартылған талқанынан пісірілетін. Таңсық болғаннан соң да ма, жеңсік астай болып көрінуші еді.

	Бір сөзбен айтқанда Дәуіт біздің балалық дәуренімізді дауылдатып өткен думанды күндеріміздің көмескі көрінісіндей көкейімізде қалып қойды.

	Бүгінде ғой біздің санамыздың бір түкпірінде «белгілі емес пе?» немесе «Еее, соны қойшы!» деп бас қатыра бермейтін болып, сондай қалыпқа етіміз өліп кеткен. Ойлана қалғанның өзінде «оның қандай пайдасы бар: тиімді ме, тиімсіз бе, ел ол туралы не деп ойлайды?» деген сияқты сан түрлі сауалды саралап, кимелеген күдікке көмілдіріп әуресарсаңға түсеміз.

	Ал бала жанының нұрлы жүрегіне, күнге телміре тілеу тілеген күнбағыстың көзіндей нәзік те мейірбан жүрегіне әрбір әдемі сөз, әрбір әдемі әрекет, әрбір әдемі жаңалық жанартаудың бұлқынғанындай, жасынның жұлқынғанындай әсер етер еді. Әрі ол әсер арада қаншама жылдар өтсе де сағымға сіңіп, солғынданбай, қайта, керісінше самаладай жарқырай жаңғырып, әр еске алған сайын аялап, саялап, әлдилей бермек, әлдилей бермек...

	Мен мектепке баратын болғанда әкей өкіметтің отарын өткізіп, қойшылықпен қоштасты да ауылға көшіп келді. Ол кезде Дәуітпен тіпті бір үйдің баласындай болып кеттік. Жазда – балық аулап, өзенге шомыламыз, қыста қоянға тұзақ құрамыз, күзде қырғауыл – бұлдырық атамыз. Араарасында үйге шөп, отын тасып қорятынымыз тағы бар.

	Әрине оның бәрін, негізінен Дәуіт атқарады ғой. Бірақ мені қасынан тастамайтын. Өзі не істесе, маған соны үйретеді. Мен де қызығып, көргенбілгенімді Дәуітше істеуге тырысатынмын.

	Күндердің күнінде, 1961 жылдың күзінде жер аударылып келген шешендер туған жерлеріне

	– Қапқазға көшетін болды. Айта берсе олардың қоштасу рәсімі туралы көз көріп, құлақ естігендердің әңгімесі көпақ. Мен соның екеуіне ғана тоқталайын. Біріншісі, үш үйлі шешен әулетінің , жалпы саны жиырма шақты жанның біздің ауылға, оның жұртына, сол арқылы бүкіл қазақ халқына, оның қасиетті жеріне деген риясыз ризашылығы хақында. Әлбетте, ол тұста өздері де «Құдайлап» әзер отырған ауылдстарымыз зорлық пен зомбылықпен жер аударылып келген жұртты қуана, құшақ жая қарсы алды дей алмаймын, бірақ олардың да тұрлаусыз тағдырына түсіністікпен қарап, жанашырлық танытқаны, бүтін дәнді бөліп жемесе де тамтұмдаған талқанын қонақжайлық қалпымен, бауырмашыл салтымен бірге жегендері хақ. Көптігін көрсетіп, әлімжеттік жасамағаны, жаттығын танытып, өзекке теппегені тағы рас. Қолынан келгенше қамқорлық жасап, ретіне қарай көмек қолын созғаны да, қалыпты тіршілік етіп, өсіпөнуіне кедергі келтірмегені де ақиқат.

	Соның қайтаруындай, ертең көшеміз деген кеште үлкен той болды. Сол тойға ауыл адамдары түгел шақырылып, бір шала мереке орын алды. Сол кеште шешен әулетінің ақсақалы тоқсанға келген Тоқ ата қазақтарға жылап тұрып, аппақ қудай басын жерге жеткеше иіп тұрып мың мәртебе алғыс айтты. Тебірене тұрып небір тәуір сөздерді төгілдірді.

	Өздері де ауылдағы ауқаттылар қатарындатұғын. Соғыстың салдарынан сорлап қалған жесірлер мен жетімдерге басы артық малмүліктерін атап, ағайынның көзінше үлестіріп берді. Біреуіне – бұзаулы сиыр, бреуіне – қозылы қой, енді біреуіне лақты ешкі, бсқаларына кебеже, арба, одан кейінгісіне сандық дейсіз бе, былайғы жұрт та жырғап қалды.

	Әкейге шашасына шаң жұқпас кер жорға сыйланыпты. Жәушеңділікте анаумынауға қозғала қоймайтын әкейдің қалбалақтап, балаша қуанғанын сонда алғаш рет көрген шығармын?! Жылқы жануардың да соншалықты сұлу мүсінді болатынын сонда алғаш рет аңғардымау деймін? Кейінірек ер қанаты атанған түлік түрінің тектілігін де сол кержорғаны білу арқылы танығаным да жасырын емес.

	Несін айтсыз, әкей әдемі әбзелдерін тағып алып, сол сайгүлігімен тойтомалақтарда талайталай желпінген жігіттерді тамсандырды ғой... Ондайда маған әкем мен кер жорға бөлінбейтін бір бүтіндей де көрініп кететін. Сонда: «Шіркін, жандарында Қасқыр ит болар ма еді!» дегенді өкінішпен армандайтынмын. Алайда адам баласының арманы таусылған ба?!.

	Екіншісі менің туған жердің бір уыс топырағы туралы түсінігіме тың мазмұн қосқан маңызды оқиғатын.

	Түннің бір уағына дейін тойлап, таң алдында ғана тарасқан шағын ауылдың кейбір тұрғындары күн кірпігін қағуы мұң екен, Тоқ ақсақалдың ауласына қайта қотарылған. Өйткені сол күні орталықтан көлік келіп, олар жүктерін тиеп алып көшулері керек. Бізге ғой көштің толық мағынасы көмескі де, «шешендерді» тиеп әкетуге машина келеді» деген хабардың дүмпуі әлдеқайда маңызды. Оқтатекте болмаса машина көре бермейтн кезіміз емес пе, көріп қалу – нағыз той.

	Түске таянғанда көлік те келіп жеттіау. «уралзис». Одан басқа машинаның түрі болуы мүмкін деген ой орала қоймайтын тұс. Күнделікті тіршілікке, әсіресе жолда, еліне барған кзедегі алғашқы қажет болатын буынтықтарын тиеп боп, өздері де жайғасты. Сол кезде қария өз тілдерінде бірдеңе деп еді, Висит деген баласы бақшаларынан жарты қаптай кәдімгі топырақты әкеліп, машинаға салды. Басқаға қайдам, маған бұл әрекет біртүрлі көрінді. Бағасы бәлендей малмүлкін тегін таратып жатқанда, түкке тұрмайтын топырақты не қылады? Сонда менің есіме, Қасенбай атайдың сөзі мен соған байлакнысты өз пайымым түсе кеткен. Қасенбай баласына Ілияс деп ат қойғаны үшін І.Жансүгіров атылып кеткен соң «халық жауы» боп жиырма жыл Қиыр шығыста түрмеде отырып келген аталас ағайынымыз. Қамауда өкпе ауруына шалдыққан екен, елге келген соң сегіз айдан соң қайтыс болды. Күрккүрк жөтеліп жүріп жалған дүниеден өткенді. Сол кісі лайым: «Туған жердің бір уыс топырағы бұйыратын болды ғой, бүгін өліп кетсем – арманым жоқ!» деп отыратын жөтелден сәл құтылғандай тұстарда. Бала пайыммен: «Е, туған жердің топырағы өлгенде керек екен ғой?» деп ойлайтынмын.

	Ал, бұлардың жөні бөлек емес пе? Тоқ қария болмаса, басқаларының өлімді ойлайтын реті жоқ. Жалғыз шалға бір уыс та емес, жарты қап топырақтың қажеті қанша? Жалпы олар өлуге емес, өз туған топырақтарына барып өмір сүруге, қуанақуана қайтып бара жатқан жоқ па? Сұрақ көп, жауап жоқ.

	Осыны Дәуітке айтқанмын. Айтпақшы, нәжмитден «ата кәсібін» қойған соң, достарынан қағажу көріп, біздің ауылға көшіп келген. Жекеменшіктің малын бағып, ауыл арасына абыройлы азаматқа айналған болатын. Дәуіт иығын қиқаң еткізді де әкесінен сұрады. Әкесі маған күле қарап тұрып:

	 Біз ол жақтың суынан жерініп қалдық. Бірден барып бас қойсақ, іш ауруына шалдығамыз. Сондықтан барған бойда мына топырақтың бір уысын шелектегі суға саламыз. Соны тұндырып ішіп, жерсінгенге дейін солай пайдаланамыз, деген.

	Сонда менің сәби түсінігіме «ее, үлкендер айта беретін бір уыс топырақ тіршілік ету үшін керек екен ғой?» деген ұғым ұрығы түскен.

	Айтпақшы, шешендер машинаға отырған кезде әкей нәжмитденге ораулы бір нәрсені беріп тұрып:

	– Мынау Бәлшөктің соңғы алған арланының терісі еді. Жеңіл ғой, ала кет. Қасқыр итті де есіңе ала жүрерсің – деген.

	Тамыры теріні алып тұрып, әкеймен төс қағыстырып қайта қоштасқанды.

	– Бәлшөк маған жеті жыл сенімді серік болып, адал қызмет етті, деп бастар еді ит туралы әңгімесінің соңын әкей әжәптәуір мұңая отырып. – Ақыры ажалы да адам баласының аңға деген қаскөй қатыгездігінің сладарынан жетті.

	Алдымен адам қасқырға қиянат жасады. Сосын қасқыр адамға кектеніп, өш алуға кірісті. Оны қайдан түсінсін, өз міндетіне адал ит қасқырларға қарсы шықты. Сөйтіп, азкем арпалыстың ақырында ит те, қасқырлар да өлім қапты. Адамдар түк болмағандай, қу тіршіліктерін қаузап, күйбеңдеп жүріп жатыр…

	Әкей осыларды айтады да біраз ойға кетеді. Сол тізбектелген оқиғалардың санасындағы сүреңсіз суреттерін көз алдынан қайта өткізіп, өзегі өкініштен өртенетін болса керек.

	– Сыдық екеуміздің қыстауымыз тіпті жақын болатын. Бір қырдың екі қапталына көрші қоныстанатынбыз. Бастапқы оқиға сонда орын алған екен, ақыры осында аяқталып тынды. Тек соған себеп болған еренсіздік, бүгінгіше айтқанда оқиғаның алғышарты жаз жайлауда басталған екен, мен оны әбден кейін, болар іс болып, баяуы сіңгенде бірақ білдім.

	…Сыдық өзі жалғызлікті еді ғой. Тумасынан төртеу еді: ең кенжелері енді ес кіргенде Іленің суына батып өлді. Иірімге түсіп қалыпты. Ағасы мен тетелес інісі соғыстан қайтпады: үлкеніне “қара қағаз” келді, кішісі “ұштыкүйлі жоғалып кеткендердің” қатарында қалды. Сол хабарошарсыз інісі Қаратайдың жалғыз ұлы бар болатын. Аты кім еді, жолың болғырдың? Ее, Бекбатыр. “Жаман иттің атын Бөрібасар қояды” демекші… Бірақ, кім баласын жаман болсын дейді? Оның үстіне, әкесі жоқ ұл бала тегі бытшыт боп өседіау?!

	Шешесі соғыс біткеннен кейін төркініне кетіп, сол кеткеннен қайтап келмеді. Өзі де діні қатты әйел екен, тұла бойы тұңғышы, жалғыз ұлына да бір ат ізін салмадыау, қызталақ. Ел іші өзіақ тәрбиелейтін еді, Сыдық өкіметтің қойнынан шыға алмаған соң, амал жоқ интернатқа берген. Сол жақта жүріп өз сүйкімін өзі кетірді сол бала. Бәлен деп кінә арту да қиын. “Жетім қозы – тасбауыр” деген де бар. Қалай болғанда да әумесерлеу болып өсті. Адам парықсыз болғаннан кейін, басқаның бәрі бекер. Мектепте жүргендеақ темекі тартады, арақ ішеді дегенді Сыдықтың өз аузынан естігем. Оқуды да оңдырмады. Жеті жылдықты әупірімдеп әзер бітірген соң, училищеге трәктірдің оқуына барған. Басқа балалар ешнәрсені оқымайақ ауылда мәшине болмағанымен трәктірді шырқ иіріп жүр емес пе? Оның немен тынғанын қайдам, әйтеуір әскерге алып кетіп, Сыдықтың көзі үш жылға ашылғанды.

	Сол бала әскерден келіпті дегенде амандықсаулығын білуге Сыдықтың үйіне бір бардық, екіүш күннен кейін үйден дәм татсын деп шақырып, арнайы қонақ қып күттік – екі көрдім ғой: әскер де түзей қоймаған сыңайлы. Бойы өсіпті демесең, ойының өскенін байқай алмағанмын. Қайта, орысша бірмедемелерді былдырлап, бөсіп сөйлеп, берекемізді қашырған. Міне, сөйткен Бекбатыр Бәлшөктің де түбіне жетіп тынды...

	Сыдық байқұстың бір жағына шығуына болатын еді де. Тепсе, темір үзетін соқталдай жігіт. Үйленем десе, біреудің қызын алып беріп, отау ғып шығарып қояр да еді. Бірақ Жаратушы саңлау бермеген соң бәрі де бекер екен. Салақтап жүріп алды. Адамның түк істемей, қалай бос қарап отыратынына қайран қаламын. Жарты сағат – бір сағат бос болып қалсақ – қолымыз алдымызға сыймайды, жаратылысының қандай екенін ұқпайсыз. Шіркіннің іші де пыспайды екен!

	Ешнәрсе істемегеніақ жөн екен… Аяғының уы бар ма бәтшағардың, жүрген жеріне шөп шықпайтын ғой!

	Бірекі ай қыдырыстады. Бірекі аяқ босатқаннан басқаны білмей тағы жатты. Содан Сыдықтың шолақ мылтығын шошаңдатып таутас кезуді әдетке айналдыра бастап еді. Арқар, тауешкі атып, суыр аңдып жүреді де. Сөйтіп жүріп Желтиместің желкесіндегі қасқырдың апанына, яғни ұясына кезігеді.

	Сол арада қасқырдың іні бар екенін біз де білетінбіз. “Иттің иесі болса, қасқырдың киесі бар” дегендей, итқұс өз апанының айналасындағыларға тиіспейді, қайта қорғыштап жүреді. Ол – адамдарды аяғандығы емес, бөлтіріктерін қорғағаны, ізін жасырғандағысы.

	Сандалып жүріп сол қасқырлардың мекеніне Бекбатыр тура тап келсін. Басқа үш бөлтірігі адамды бұрынырақ байқап қалып, індеріне жасырынып үлгерген көрінеді. Әлжуаздау біреуі қолға түсіп қалады. Соны Сыдықтың үйіне алып келіпті. Жөндеп қарамағандықтан ба, жоқ, әлде, иттер талап тастады ма екен, бөлтірік өліп қалған. Бекбатыр болса оны да ешкімге айтпастан қораның артындағы қоқысқа тастай салады. Міне, Сыдықтың қонысына деген қасқырлардың өшпенділігі содан басталады.

	Тегінде “Қасқыр да қас қылмайды жолдасына” деген де рас, сол “достарының” “иттігіне” шыдай алмағандығы да шындық. Ақиқатын айтқан абзал, “Қасқырдың аузы жесе де – қан, жемесе да – қан” деп қаралай беру де қиянат қой. Өңірдегі елге де, малға да өгейілік танытпай, өз бетінше өніпөсіп, өмір сүріп жатқан; жыртқыш та болса жан иесіне, адамзат баласына өзі барып ұрынып отырмаса – қасқырға қандай кінә тақпақпыз? Сорлыны соған мәжбүр еткен өзімізді жазғырғаннан басқа амал қәне?! Ең өкініштісі – күні бүгінге дейін көпшілігіміз олай пайымдамаймыз, әттең! Хақ тағала дүниедегі ешнәрсені де артық не кем етіп жаратпаған: табиғаттың өзіндік тепетеңдігі де, үкілі үйлесімі де – сонда дегенді мойындай алмаймыз. Ал, күпіршіліктің көкесі өзімізді Құдай санауға бейімделіп бара жатқанымызда.

	Әуелі бірекі рет өрісте жүрген отарға тұтқиылдан тиіп, оншақты қойды алқымдап кетіпті. Ол тұста қандыауызға айналып қалған үш бөлтірігімен бес қасқырлы үйір екен. Болмай бара жатқан соң, бір топ жігіт үйірлі қасқырға қарсы ұрыс салады.

	Жасырынған бөлтіріктің біреуі топтың ішінен тура Бекбатырға атылыпты. Абырой болғанда, сақадай сай келе жатқан қарулы жігіттердің бірі ырдуан қамшымен ұрып үлгеріпті. Екінші бөлтірікті оқпен жыққан көрінеді де, қалған үш қасқыр қара үзіп, құтылып кеткен.

	Араға апта салып үш қасқыр түнделетіп қой қораға түседі. Дүрліктіріп, оншақты қойды тағы бауыздап тастапты.

	Тіпті, басынған болса керек, бір күннен кейін қайталап шапқан ғой. Соның ертесінде Сыдық аға әкейге ол оқиға туралы былай деп әңгімелеп беріпті. Қасқырлар түні бойы қораны торып жүріп алыпты.

	Әшейінде құйрықтарын бұтына қысып, доңайбат көрсетіп қана шәуілдегені болмаса, қыңсылап қорақопсыға қашып тығылатын иттері өршелене үріп, қораны айнала шапқылап, кәдімгідей қайрат көрсеткен ғой. Өзі де қайран қалыпты. Бір өзгерістің барын біліп, барлай қараса: өзінің үш иті төртеу болып кеткенін аңғарады. Тіпті, алғашында иттерінің арасында бірге жүгіріп жүрген “қасқырды” көргенде… ешнәрсе ұқпай қалыпты.

	 Сөйтсем, үш итті “қорғаныс ұйымдастыртып” жүрген… Сіздің Бәлшөк екен. Ол қашан, неге келген… түсінсем бұйырмасын, деп таң қалыпты Сыдық аға.

	Ақырында қасқырлар таң атар шақтың таяу екенін аңғарса керек, ашық айқасқа шығыпты. Үш бірдей қасқыр тап беріп, тұра ұмтылғанда иттер де не істерлерін білмей сасқалақтап қалыпты. Ал Бәлшөк болса қарсы жүгірген. Арындап келіп қалған арлан айласын асырып, қасына жеткенде бұлт ете түскен итке шалына, бір аунап кеткен көрінеді. Сол мезетте арланды айбат қып соңынан ерген қасқыр да иттің қапталына келіп қалған екен… қас қағым сәтте қаңқ етіпті де, бүктетіліп жатып қалыпты.

	Қасқырлардың пысы басып, әбден қорқып қалған иттер де ұяластарының қайратын көріп қауқарланып қалса керек, қашпай, қарсылық көрсете бастапты. Осы тұста Сыдық та мылтығын атып, айқайлай ұмтылған.

	Екі қасқыр сытылып шыққан бойда жан тасалап жотаға қарай қаша жөнеліпті. Бәлшөк қуып жетіп, арланның сауырынан шаппақ екен, әккі қасқыр сауырынан сипай қамшылағандай ғана тістетіп, айбат шегіп, ырылдай қашып, азуын дарытпапты. Қаншық та қолмақол қайырылып, жабыла кеткісі келгендіктен ит те көп құлшына шайқаспаған сияқты. Соны аңғарған қос қасқыр жоннан асып жайына кеткен көрінеді.

	Ертесіне, жарық түскен соң тұрмай жатып қалған бөлтірікті қарап көріп, терісін сыпырып алғанмын. (“Бөлтірік” дегенді Арлан мен Қаншық қасқырларға қатысты айтады да, болмаса ол да үш жасар бөрінің өзі емес пе?!) Бәлшөк омыртқадан орақ аузымен ора тістеген екен, белін опырып, жұлынын үзіп жіберген. Омақаса құлаған күйі сеспей қатыпты. Тіпті, қыңқ ете түспек түгілі, қыңсылауға да мұршасы келмеген сияқты. Ойпырай, Қасқыр ит дегеннің өзінде, иттің мойны мұншалықты күшті болады екенау?!

	Терісін сыпырғанда анықтап қарадым: иттің азу тістерінің орны мен омырылған омыртқаның жарақатынан бөтен бірдебір сызат жоқ. Еш жері жараланбаған. Сонда қаусыра тістеп көтеріп алған да бір жұлқыған болып шығады! Бітті. Міне – қуат, міне –күш! Әрине, ондай тәуекелге бел будыратын өжеттіктің өлшемі айтпаса да түсінікті ғой…

	Содан оншақты күн қасқырлар қарасын мүлде көрсетпеген. “Қасқырлардың қаскөйлігінен құтылдықау, сонымен” дегендей дегбірсіз тыныштық та қалыптаса бастапты.

	– Бөлтіріктерінен түгел айырылды, иттердің қарсылығын да айқын аңғарды, олар енді ұрпағын жалғастыру үшін қолайлы жер іздеп алысырақ жаққа кеткен шығар? – депті Сыдық көршісі. Әкей де сондай ойға малданып қалыпты.

	– Ал, ақырында – сол оныншы түн дегенде – адамдарды ада алаң қылмаған, малды да дүрліктірмеген, бірақ орны толмас орасан оқиғаға көзсіз куә болған бір тылсым түн түнекке сіңіпті. Ол да бір қаншалықты қайғылы болса, соншалықты қайран қалдырар, әріберіден соң табиғаттың төл перзенттері: түз тағысы мен адам қызметіне өткен солардың тұқымдастарының өзара тіршілік телімі үшін болған, жан берісіп, жан алысқан ақтық айқастарының; өмір мен өлім бетпебет келген оқиғатын. Ол, сондайақ, сөйлесе алмағанарымен, түйсіктерімен түсініскен, сезімдерімен ұғысқан, беріспеуге бекінген ата жаулардың ақырғы арпалысы да еді.

	Әкейдің айтуына қарағанда, түн ортасы ауа иттің “ырр” еткені тұншыға естілген көрінеді. Содан сәлпәл тыныштықтан соң арырақтан иттердің “шаңқшұңқ” еткен дауыстары естілгендей болады. Біраз құлақ түрген екен, ешнәрсе ести алмапты. Бірақ, тыншып жата да алмаған. Мылтығын оңтайлай ұстап, тысқа шыққанда қарсы алдынан шоқ шашып тұрған қос жанарды көреді. Өңменінен өтеді дейді. Кәдімгі қасқырдың түн түнегін тілімдеген екі көзі қалт жібермей қадалып қалған ғой.

	Жалпы, қандай хайуан болса да, ойламаған жерден оқыс кездесіп қалмаса, немесе ұрпағын қорғау үшін басын қатерге тіккенде болмаса – адамнан қаймығатыны хақ. Ал қолында ажал шашқан қаруы бар, өз қорғанынан шыққан адамнан қорқыпсескенбеуі мүмкін емес. Жоқ, мүлде қыңбайтын көрінеді. Қайта, бірдеңе айтқысы келгендей ызалана ырылдап, адамның өзіне қарай жылжыпты.

	Әдетте, тұра ұмтылуға тиісті жыртқыштың мынадай қылығын әкей де ұға алмаған. Әбден жақындап, атылуға ыңғайлы бесалты қадам қалғанда екі шоқтың ортасын қарауылға алып, шүріппені басып қалған екен, ұшып түскен қасқыр жанталасып, жатқан орнынанда шыркөбелек айналыпты. Әкем осы тұсын айтқанда: “Қасқырдың күші ме, жоқ жаны мақұйрығында болса керек? Қандай қасқыр болмасын, жантәсілім етерде жанталасып құйрығының ұшын тістеуге тырысады…” деп қоятын.

	Екінші қасқырдың да, иттің де үні шықпайды екен. Қашқан да, қуған да сыбыс жоқ дейді. Қалай болғанда да мылтық үні естілгенде – иттердің арқаланып, қасқырлардың жүні жығыла бастайтыны даусыз. Санасына сіңісті болған сол пайымын басшылыққа алып азкем тың тыңдайды. Еш дыбыс та, сыбыс та жоқ болған соң арғыбергі үй маңын шолмай ма? Сөйтсе, қасқыр мен ит ұстасқан күйі қатып қалған екен. Екеуінде де тіршілік белгісі болмағанымен, екеуі де тірі көрінеді. Бірақ үстілерінен қоралы қой айдап өтсең де селт етер мұршалары қалмаған: иттің арлан қасқырдың алқымынан алып, тамағынан тістеген күйі, жағы қарысып қалыпты.

	... Тағы да жан ұшырып жетіп, Асан қарияны алып келгенмін. Үйтіпбүйтіп жүріп, әрең дегенде жағын босатқан. Арланның денесі суып та қалыпты. Иттің, әйтеуір кеудесінде жаны бар дегенің болмаса, қимылдауға шамасы жоқ. Кірпіктерін әзер қозғайды. Сол аяғы қайтадан терісіне ғана ілініп тұр. Үстібасы қанқан.

	– Сонда қасқыр деген пәле иттің осал жерін сезіпбіліп жүрау, ә? – деп басын шайқай берді Асан атаң.

	Мен:

	– Нені айтасыз? – деп мәнін аңғармағынымды байқаттым.

	– Тура баяғы бір түйір сүйегі кем болып, шор боп біткен сол аяғының жаралы жерін шайнап тастапты. Содан ит те екі жақтаған жаудың алмай қоймайтынын түсініп, тамағына жабысқан күйі, тіршілігінен баз кешіп, тастүйін тәуекелмен қатып қалған да?!

	– Екеуі біраз таласқан сияқты ғой...

	– Жоқ, екеуі көп таласпаған шығар. Иттің жағы қарысып, сіресіп қалған тұста қаншық ту сыртынан ауыз салған сияқты.

	– Мен шыққанда ол үй маңында еді ғой?..

	– Екеуінің өліспей беріспейтінін, арланның енді иттің азуынан тірі құтылмасын ұғып, өлімге бас тігіп барғаны емес пе?! Бәлкім: “Ал, енді менің алаңдайтын ешкімім қалған жоқ. Ендеше, тірі жүрудің маған да түкке қажеті жоқ. Ат мені!” деп әдейі барған шығар, алдыңа? Қанша ақылдымыз дегенмен, аңның тілін түсінбейміз… түсінгіміз де келмейді… деп сөзінің соңын жұтқан.

	– Итті емдейсіз бе, беті бері қарайтын ба өзінің? – дегеніме:

	– Жоқ. Бәлшөгіңнің талқаны тауысылуға таяу: жарасы көп, Қаншық құныға қауып , талап тастаған. Қимылдамай жатқан қас жауын аясын ба? Әбден қансыраған… Мен аянып тұрған жоқпын, ем қонбайды, деді.

	Түн жарымына таман тұрып қарағанымда тымтырс жатыр еді, таңертең үштікүйлі жоқ. Алғашында қуанып ем. Артыншаақ ауыр мұң мен мұндалай қойды. Қарастырып жүріп ізін таптым. Бірден таптырмағанын да түсіндім: біраз жер үш аяқтап жүріпті де әлі біткенде бауырымен сүйретіле жылжыпты. Сөйтіп жүріп, өзін алғаш көрген жерім – бір топ бозқараған бұталарына тірелген. Соның арасында өліп жатыр…

	Әбден бауыр басып кенкен екем, қатты қиналдым. Бірде – бала боп ойнақ салатын, бірде ақылды қамқоршың боп “қол ұшын беретін”, кейде – орынсыз ренішіңе “мұңая” қалатын кейбір қылықтары есіме түсіп көңілім босады. “Арулап көмдім” десем артық болар, қарғақұзғынға жемтік қылмайын деп топырақпен жасырып, көміп тастадым.

	Әй, өзі де бір итімақ едіау! Ондай адал да ақылды, қарулы да қайсар ит туыла бермейді, дегендегі үні қамыққан қырылға, өзегін өртеген өкініштің суретіндей күрсініске көміліп естілер еді…

	Әкей өмірінен өзіндік ерекше орын алған Қасқыр ит хикаясы – осы.

	* * *

	Иә, әкейдің Бәлшөкке деген бейілі бөлек болатын. Бейне бір тағдырлас танысын еске алғандай елегізе де елжірей әңгіме қылар еді.

	 Бәлшөктің тұқымының асылдығы сонда ғой ұлығаны түгілі, бейберекет үргенін көрген де , естіген де емеспін, деп қоятын кейкейде.

	«Иттің иесі болса, қасқырдың киесі бар» дейді жұртымыз. Иә, қысқырдың ұлуы – сол киесінің құдіреті, ұяластарымен ұғысуының жолы да. Ал иттің ұлуын қазақ жамандыққа жориды. Ондай итті кім де болса жек көреді. «Ой, өзіңе көрінгір!» деп қарғап, одан құтылғанша асығады. Әкейдің жоғарыдағы сөздері соны меңзесе керек. Әрі ретін келтіріп, қимас итіне деген ризашылығын білдіргені ғой.

	Әйтсе де осы жерде өкінішпен өрілген және бір өрескел жәйіт тіл ұшына келіп түрткілей береді. Жаһан жүзінде итті қазақтай құрметтейтін, жеті қазынаның бірі етіп қалтқысыз қастерлейтін ұлт пен ұлыс кем де кем шығарау?!

	Тек, қанша жерден жақсы көрсе де, жұртымыз сенімді серігі санап, соншалықты жоғары көтергенімен, итке аузын жалатып, қойнына алып жатпаушы еді...





БІР ҚАРЫН МАЙ НЕМЕСЕ ЕЛГЕ ЕТЕНЕ ЕРЛІКТЕР




	Қанша жерден жалпы қазақтың дәстүрлі тірлігі бірдей дегенмен де, «Әр жердің салты басқа, иттері – қара қасқа» екенін де жоққа шығара алмасымыз анық. Тіпті орналасқан оры мен жерінің табиғатына, ауа райы мен кәсібіне орай әр ауылдың өз айрықшалығы болуы да ғажап емес.

	Ендеше сол ауылдарда түтін түтетіп, тіршілік ететін адамдардың да айтарлықтай артықшылығы болмағанымен, сол жұртқа тән өзіндік ерекшеліктері де кездеспей тұра алмаса керек.

	Біздің өңір ерлерінің көкпаршылықпен һәм қамшыгерлікпен, ал әйелдердің текемет басып, ши тоқумен аты шығып, дағдылы істері дараланатын еді. Оларға кейіннен, кеңестік кезеңмен келген кейбір кесірлі дағдылар да қосылды. Ең өкініштісі, солардың қайсыбірі, тіпті ерлікке саналып жатты.

	* * *

	Әкейдi еске алған кездерде тіпті көбiнекөп Әндиша апам ойыма орала бередi. Өйткенi ол кiсi бiздiң өмiрiмiзбен бiте қайнасып кеткен аз санды ағайын ауылдастардың бiрi болатын. Оның үстiне Әндиша апа әкемiздiң етжақын жеңгесi де, менiң – кiндiк шешем едi.

	Өзi де бiр сыны кетпеген сырлы тостағандай сымбатты да сүйкiмдi жан болатын, жарықтық. Қақ та соқ, өсекаяңда шаруасы жоқ, бiртоға, биязы да мейiрбанды адамды. Мен төрт сыныпты (класс), яғни бастауыш мектептi ауылдан бiтiрген соңақ үнемi сыртта жүрдiм. Оқтатекте ауылға келе қалғанда, құлағына жеттi болды, Әндиша апам алыпұшып жететiн.

	– Ой, шешейай, өзiм барып сәлем беретiн едiм ғой… деп ыңғайсыздық танытсам:

	– Кәдікенау, о не дегенiң: “Алыстан алты жасар бала келсе, алпыстағы шал сәлем бередi” деген емес пе? Сенiң келгенiңдi ести тұрып, қашан келеді деп қалай ғана күтiп отырмақпын? Оқасы жоқ, Құдайға шүкiр: көз көредi, аяқ жүредi,дер едi. Сосын:

	– Мендей жаман кемпiрдiң жақсы атын шығарып жүрген ұлым жылына бiр кеп жатқанда, өзi келедi деп шiренгенiм ұят та, дейтiн.

	Сәл дамылдап ап тағы да:

	– Сенiң кiндiк шешеме деп әкелген шайқантың мына жұрттан артылмай қалуы мүмкiн ғой, дегенді қосып, аяғын қалжыңға айналдырып жiберетiн.

	Тағы бiр ерен ерекшелiгi үнемi ақ киiм киуге тырысатын келiстi де кербез кiсiтiн. Сырт көзге тiптi, паң көрiнетiн. Балалары өскенмен, немерелерiнiң бiрiн арқалап, бiрiн жетектепақ жүретiн. Сонда да әппақ шағаладай боп, мұнтаздай киiнуiнен ешқашан жаңылған емес.

	Әйтсе де ең басты ерекшелiгi өмiр бойы екi үй араласқұралас өмiр сүргендiктен әкемiздiң ғұмырын бес саусағындай жақсы бiлетiн. Әттең, дүние десеңiзшi, жастықтың желiгiмен жанталасып жүрiп, сол бiлетiндерiн жүйелеп сұрап та алмаппыз. Тек ретiне қарай өзi айтқан бiрлiжарым әңгiмесiн ғана естiп қалдық. Өкiнiштiақ, әрине.

	Дегенмен, менiң әкемнiң әлемiн таныпбiлуiме өзiндiк үлкен үлес қосқан бiр әңгiмесiн айтып берейiн.

	Сондай бiр араға айлар салып ауылға келген кезiмiз едi. Бiр ауылда тұрады демесеңiз, күнде бастары қосыла бере ме, әртүрлi әңгiме айтып, өткенкеткендi естерiне түсiрiп үлкендер жағы бiраз отырған. Жаңада ғана сойылған қойдың жас етiн сүйсiне жеп, қайқайсымызды да шөл қыса бастаған болса керек. Соны аңғарған әкем:

	– Балалар жолдан келдi ғой, шөлдеп отырған да шығар, шәйларыңды тездетiп келтiрiңдер, деген.

	Әндиша апам сонда:

	– Әй, Қырғи қайнымай, қаталағанда майды да сiмiрiп салатын өзiңдей жiгiттер жоқ қой бүгiнде, ә? – деп қалды.

	– «Қырғиқайны» дегенiн бұрыннан бiлетiн едiм.

	Апайым әкемiздi солай атайтын.

	“Неге олай атадыңыз?” деп бiрде сұрағанмын да.

	Әзiлдеген боп:

	“Әкең жас кезiнде қызқырқынға қырғидай тиетiн…” дей салды. Оны әкеме айтып едiм:

	“Апаң әзiлдейдi. Өзiнiң құсжандылығынан қойып жүргенi де…” деген.

	Кейiн бiр ретi келгенде оның мәнiн түсiндiрдi де. Әндиша апамыздың әкесi Ермұқан өңiрге аты әйгiлi құсбегi болыпты. Қиынқыстау кездерде аулаған аңқұсымен ауылелдi асыраған күндерi болғанға ұқсайды. Қалатай дейтiн атамыз Iледен балық аулайды екен. Сөйтiп екеуi жұртты жұт жайлаған жылдарда ашаршылықтан арашалап алған деседi. Әрине, сондықтан да шығар, Әндиша шешемiз құстардың түрлерiн өте жетiк бiлген де, адамдардың өзiндiк ерекшелiктерiне, түртұлғаларына қарап, құстардың атымен атайды екен. Әрi олардың тапқыр таңдаланытыны соншалық, ел арасына кеңiнен таралып, сiңiсiп кетiп отырған. Ал ендi олардың арасында ауыл жұрты көрмек түгiлi, атын естiмеген құстар қаншама десеңiзшi! “Жезқұйрық жеңешем”, “Күйкентай келiн”, “Ителгi қайнаға”, “Тазқара қайным” дегендерiнiң азан шақырылып қойылған есiмдерi ел есiнен мүлде ұмытылып, апамыз қойған лақап аттары ауыздарынан түспейтiн болған. Ең бастысы, үлкенi бар, кiшiсi бар, ол “жаңа аттарына” ешкiм ашуланбайды екен. Керiсiнше, дуалы ауыздан айтылған дұғадай қабылдап, жатырқамайжатсынбай жалт қарайтын болған.

	Әндиша апамның әкей туралы әңгiмесi өзiнен өзi, былайша басталып кететiн.

	– Балам, бiр жерiң ауырып жүр ме, былтырғыңа қарағанда жүзiң сынық, өңiң жүдеу сияқты?

	Мен үндемеймiн. Жымия қараймын да қоямын.

	– Кеңсе дегенiң де бiр бәле көрiнедi ғой? Төрт қабырғаға қамалған тiрлiк қиынақау, ә? Қаланың тамағының да қай кенеуi бар дейсiң? Ауылдың бiр тостаған ағарғанына қайдан жетсiн? Жастайыңнан сергек едiң, елдiжердi де сағынасың да?!

	– Кiм бiледi, ауылда кездесе бермейтiн тағамның неше түрлiсiн iшiпжеймiзақ, мүмкiн кенеуi жоқ болса, жоқ шығар? Туған жер, өскен елдi сағынбайтын адам бола ма? Сағынамыз…

	– Басқа бiр оқу оқысаң ауылда деректiр боп жүрер едiң, жорналист болам деп сырттап кеттiң ғой.

	– Әй, ақжүрек шешемай… Олардан дейсiз бе? Әкемiздiң түрi анау, жұдырықтай ғана жұқалтым шал. Шешемiз де шағын адам…

	– Жоқ, Кәдiкен, сен олай деме. Әкеңнiң денесi ықшам болғанымен, қуатты, жүректi жан.

	– Қайныңыз болған соң мақтай бересiз, болмаса қандай қайрат қылғанын көрiп едiңiз?

	– Қайрат қылғаның не, мен әкеңнiң көзсiз ерлiгiн көргенмiн!

	– Оо, мынауыңыз, тiптi, тосын жаңалық болды ғой? Соншалықты ол не қылған ерлiк тағы да?

	– Балам, бекер күлесiң. Одан да тыңда, дейдi де әңгiмесiн әдемiлеп айта бастайды.

	Ерлiгiн қайдам, көзссiздiгiне көзiм жеткендей болады. Әйтсе де бiздiң қолымыздан келе қоймайтын қылық екенiн мойындауға мәжбүр етедi.

	Әндиша апамыз ол кезде сиыр фермасында арбакеш екен. Қос өгiз жеккен арбамен сауын қосынан колхоз (ұжымшар) орталығындағы ұраға май тасиды. Ұра дегенiн бала кезiмде мен де көргенмiн. Төртбес метрлiк құдық сияқты шұңқырға кесеккесек мұзды толтырып тастайды. Дөңгелек енi екi метрдей. Аузында киiзбен қапталған тақтай қақпағы болады. Соған ауданнан арнайы машина келгенше қарынқарын май сақталады. Қазiргi күнгi тоңазытқыштың қарабайыр түрi. Бiрақ, өз кезiнде халықты қыжалатыннан құтқарған әдемi әдiс.

	Екi аралық жетi шақырым. Сол қашықтықты Әндиша шешемiз бiр күнде әзер басып өтедi екен. Арыбергi жолды ғой, әйтсе де “өгiз аяң” деген сол да?!

	Орта жолға жетiп қалғанда (жер бедерi жазық болып келедi) қарсы келе жатқан атты көредi. Байқап қараса, ерттеулi ат сияқты. Одан кейiнгi сәтте әкемiздiң тобылғы торысын таниды. “Ойбуу, “Қырғи қайным” құрыған екен, аты ертұрманымен қашып кетiптi… жоқ, әлде, қара басып құлап қалды ма екен? Бiрақ ол қандай жағдай болғанда да аттан құлайтын қордан емес едi ғой?” деп дал болады. Ендi бiр кезде барлай көз салса, үстiнде ертұрманға бауырлай жатып, бұлғақтап келе жатқан адамды байқайды . Сөйтіп торы атының о жағына бiр, бұ жағына бiр өңгерiлiп, дағар сияқты былқ-сылқ еткен әкейді көреді де, тани кетеді.

	Сойылға жығылып, жарақат алды дейтiндей ауылелде шығанға шыққан содырсойқан жоқ. Бiрлiжарым ел iшiнiң тентегiне қайнысы да алғыза қоятын осал олжа еместi. “не де болса, ауырып қалған екен…” деп түйедi. Сөйткенше болмай естi жылқы да арбаның алдына келiп тоқтайды. Тоқтағаны сол екен, аттұяғынан көтерiлген болмашы шаңмен бiрге арақтың жалын атқан иiсi Әндиша апамыздың қолқасын қабады. Мәнжайды түсiнген соң жеңгесi жетiп барып, аттан сүйемелдеп түсiрмек болған екен, әкемiз еңсесiн әзер көтерiп:

	– Жеңеше, түссем қайта мiнетiн дәрменiм жоқ, әуре болма. Одан да таңдайымды жiбiт… Қаталап, өлiп келемiн. Не сусының бар? дептi естiлерестiлмес.

	– Ой, жүгермек, менде не сусын болушы едi. Сары май iшпесең, басқа ешнәрсе жоқ.

	– Әкел!

	– Әй, Қырғи қайным, қалжыңыңды қой. Майды қайтiп iшесiң? Тiптi, iшкен күнде, бiр қарын майды колхозға қайтiп төлемекпiз содан кейiн?

	– Жеңеше, өзiм төлеймiн… Көп сөздi қойып, бершi – iшiм өртенiп барады, дегенде даусы қатқыл шығыпты.

	Амалы таусылған апамыз бiр қарын майды алып берiптi қиналақинала.

	– Күйдiрген күннiң ыстығына шыдасын ба, май ерiп кетiптi. Местегi қымыз сияқты, қарынның iшiнде шайқалып салдырсалдыр етедi, дейдi Әндиша апа.

	Содан не керек, әкей қомағайлана, қақалашашала бiр қарын майды басына көтередi де, түгiн қалдырмай сарқып iшедi.

	– Бiр қарында орта есеппен қанша май болады? деп сұраймын кiндiк шешемнен.

	– Ойбайау, әр қарынды өлшеп өткiземiз емес пе, шамамен сегiз киле тартады… қайырылған май ғой. Сексен грамм сары майды жей алмай көкiрегiмiз кiлкiлдеп, кекiрiгiмiз азып қалатын басымыз онша сене қоймаймыз. Тек кейуананың ешқашан жалған айтпайтынын жақсы бiлетiндiктен ғана илануға мәжбүр боламыз.

	Кейiнгi жылдарда орайы келiп, әңгiме сол тақырып төңiрегiн жағалаған бiр тұста:

	– Бiр қарын майды басыңызға көтерiп, бiр деммен iшiп салғаныңыз шынында да ерлiк болған екен… – деп сөз бастаймын.

	– Ей, деп қолын сiлтейтiн, қайдағы ерлiк?

	Арақтың ақымақтығы да…

	– Сонда, деймiн мен де қыр соңынан қалмай, бiр қарын май iшкiзетiндей қанша арақ iшiп жүрсiз?

	– Бiраз жерге барып қайтық қой… Үш жарым литр таза спирт, немесе жетi шиша. Шамамен оншақты бөтелке арақ болады. Оның үстiне, аш қарынға iшiп, құрып отырмыз емес пе?

	– Жастықтың желiгi болдыау?

	– Не қылған жастық, қырықтың iшiндегi кезiмiз едi ғой? Жалпы баржоқтың бәрiне жастықты байлап беру де дұрыс емес. Жастықтың жалындап тұратыны рас, ал ол жалыннан пайдалы iс өндiресiң бе, болмаса бiр нәрсенi өртеп бүлдiресiң бе бұл басқа…

	– Ендi бiр себебi бар шығар?

	– Ой, iшетiн адамға себеп көп қой… Бiрақ бiздiкi – бекер сор. Бәлендей себеп те жоқ десе болады. Айттым емес пе, ақымақтықтың нақ өзi! Болмаса басымызды бәйгеге тiгiп, өлiп қала жаздайтындай жанымызға не зор келдi дейсiң?

	Осы тұсқа келгенде сол бiр күндердiң келеңсiз суретiн көз алдына келтiрiп отырғандай бiраз ойланып қалды. Ойланып алған соң әңгiмесiн қайта жалғап былай деген.

	– Анау Таубай деген түбің түскір шалды бiлесiң ғой, бәрiн бүлдiрiп жүрген сол. Қазiр қайта сабасына түскендегi түрi осы. Бәрiбiр, пайғамбар жасына жетсе де пәтуасыз. Жас кезiнде нағыз көксоққанның өзi едi. Құдай сүйер қылығы жоқ қой, бәтшағардың…

	– Жарайды, оған баға берiп қайтейiн, жазасы болсасазайын тартар. Алланың алды кең ғой, бәлкiм бүлiнгеннiң бүлдiргiсi болып өтер? Мейлi де ...

	Ақыры айтқан соң, басынан бастайын. Серағали судырақты білесің. Сол атаңның Күреңкей деген ағасы болушы едi, жарықтық жақсы адамтын. “Бiр биеден ала да туады, құла да туады” дейтiн содан шығар?

	Күреңкей жарықтық денсаулығы онша мәз болмағандықтан Әндиша апаң сияқты сол кезде сиыр фермесiнен орталыққа май таситын. Бiр жылдары колхоз тары егемiз деп, Дәнекер өзенiнен жазыққа тiк арық тартқызған (қазiргi сөзбен айтқанда – кiшiгiрiм канал). Сол арық жаңа қазылған кезде май тартатын арбаның дөңгелегi кептелiп қалыпты. Көпiр салу ойға келмеген бе, болмаса қажетi жоқ деген бе, кiм бiледi, әйтеуiр арбалы жұртты табаны тегiстелiп, жол қалпына түскенше бiраз әуреледi емес пе?

	Күреңкей ағамыз да арбасының дөңгелегiн арыққа кептеп ап ары әбiгерленедi, берi әбiгерленедi – болмайды. Май болса ерiп барады. Ол кезде қайырылмаған май өткiзетiнбiз өкiметке. Әбден қажыған өгiз де мiз бақпайтын көрiнедi. Содан амалы таусылған ағамыз арбада жатқан ескi мылтығын алып, дүмiмен өгiздi қойыпқойып жiберiптi ашуланып. Қоян, қырғауыл атуға құмар едi де, мылтығын жанынан қалдырмайтын. Әрi балаларының ассуын да айыратын ол мылтық. Мүжiлiп болған ескi қару емес пе, сол кезде гүрс етiп атылады да кетедi. Бiр абырой болғанда, бытырамен оқталған болып шықты, содан аман қалды ма, әйтеуiр оң жақ бүйiрi жұлынып кеткен күйi естүзсiз шалқасынан жатыр екен. Бейшараның көретiн күнi бар да, орталықтан келе жатып мен кезiгiп отырмын. Байқап қарасам, кеудесiнде жаны бар, әрең ыңырсиды. Киiмiн де, жатқан жерiн де қан жауып кетiптi.

	Арбаны әрең дегенде арықтан шығарып, өгiздiң орнына астымдағы атымды жектiм де мүмкiндiгiнше тездетiп орталыққа жеткiздiм. Осы Дуся апаң ғой, жанын аман алып қалды. “Ендi бiр жарты сағат кешiксе өлiп қалатын едi” дедi.

	Түсiнiктi болу үшiн тағы бiр шегiнiс жасауға тура келiп тұр. Әкейдiң “Дуся апаң” деп отырғаны Евдокия Павловна Куксан деген ұжымшардың жалғыз дәрiгерi. Жұрт “Доғдыр” дейтiн. Күйеуi халық жауы болып сотталып кетiптi де, ол кiсiнi “жаудың әйелi” деп жер аударған екен.

	Сөйтiп, тағдыр тәлкегiмен ит арқасы қияндағы бiздiң ауылдан бiрақ шыққан ғой.

	Қалай десем екен, ол кiсiге қиын шығар, ал бiздiң жұрт үшiн үлкен жақсылық болған оқиға едi бұл. Өте бiлiмдi де, бiлiктi де, нағыз абзал жанды Құдай бере салған адам едi. Елдiң кез келген азаматы “тетя Дуся” десе, iшкен асын жерге қоятын. Өйткенi ол кiсi емдемеген, бетiн берi қаратпаған, тiптi ажалдан арашалап қалған адамы жоқтың қасы дейтін өңiрде бiрдебiр үй жоқ десе де болғандай. Өйткенi Дуся апамыз өзi – хирург те, терапевт те, акушер де болатын. Қандай оқу бітіргенін де, медицинаның қай саланың маманы екенін де ешкім білмейді. Тіпті оны білудің ешкімге қажеті де жоқ болса керекау. Сондықтан да арнайы құралжабдықты немесе күрделi операцияны қажет ететiн асқынған ауруларды болмаса, кезкелген аурусырқауды өзi емдеп, жазып жiбере беретiн. Жаны да тым жайсаң едi: қабағымен, жылыжылы сөзiмен, iзгi iлтипатымен емдейтiн нағыз дәрiгер едi.

	Мiне сол дәрiгердiң арқасында аман қалған Күреңкей жарықтық жазылып шыққан соң шағын да болса кәдiмгiдей той жасап, бүкiл елжұрттың алдында:

	– Уа, ағайынтуған, жекжатжұрат! Мен Құдайдың қолдауымен атаанамнан бiр тусам, мына айналайын нүсiпақын бауырымның арқасында дүниеге екiншi рет қайта келiп отырмын. Әрине, нүсiкең маған жан берген жоқ, бiрақ тiрi қалуыма тiкелей себепшi болды. Сондықтан, жасы кiшi болса да туған ағамдай сыйлап, қолымнан келген құрметiмдi көрсетiп өтемiн бұл өмiрден. Қатын, балашағама, iнiқарындастарыма соны аманат етемiн, тапсырамын, деп толқып барып астыма ат мiнгiзiп, үстiме шапан жапқан. Дуся дәрiгерге де сөз арнап бұзаулы сиыр сыйлаған.

	Бұрын да бiртоға сыйласып, бауырласып жүретiнбiз, ал сол бiр оғаш оқиғадан кейiн тiптi табысып кеттiк. Жәй ғана қой сойса да арнайы шақырып, басын маған мұжытатын, жарықтық. Бiр күнi орталыққа барғанымда шаруам әбден жай бiтiп, қас қарайып кеткен соң сол кiсiнiң үйiне қона кетейiн деп барғам. Ауданға кетiп қалыпты. Жеңгей де жоқ, үйiнде осы Серғали iнiсi ғана екен. Обалы не, қалбалақтапақ қарсы алды. Бiрақ салған беттен:

	– Нүсiке, ертерек айтпадыңыз ба, ассу дайындатып қоятын едiм. Бiздi мына көршi жолдасым шақырып едi, бiрге жүрiңiз, деп қолқалай жөнелдi. Сөйткенше болған жоқ , көршісі Бәзiлжанның өзi де жетiп келдi.

	– Аға, сiздi көрiп, бiр жағы сәлемдесейiн, екiншiден, мына Серғалидiң айтқанына келе қоймас деп, арнайы шақырып келдiм. Ол да өзiңiздiң бiр үйiңiз, жүрiп тамақ iшiңiз. Әйелi жоқ үйде қайдан жағдайыңыз болсын, жүрiңiз, деп қиылып тұрып алды.

	– Әй, онан да үйге жетiп жығылайын да?.. деп көрiп едiм, көнбедi.

	Ауылда арақтың жаңадан “модаға” кiрген шағы. Бастықтар, қолы жеткендер ғана iшедi десем өтiрiк болар, ыңғайын келтiргеннiң бәрi тата бастаған. “Бәленшекең түгенше шөлмек iшiптi” дейтiн әңгiмелер батырлар жырындай ауыздан ауызға тарап, таңданысып жатқан тұстын. Бүкiл жұрт бейне: “немiстi жеңдiк, ендi арақпен айқасып көрейiк” дегендей майдан ашқан дерсiң. Келген қонаққа арнайы сойған ту қойың түк емес, меймандостығың құйған арағыңның шөлмегiмен есептелетiн. Ессiз заманның есер желігі жол тартқан алғашқы жылдар едi де…

	“Екеумiзге жетедi” деп өздерiне есептеген болуы керек, төрт шәкөшке алыпты. “Четвертушка чакушка литрдiң төрттен бiрi, ширегi, яғни екi жүз елу грамм”. Шай мен қуырдақтың кезiндеақ жұмырымызға жұқ болмай таусылып қалды. Үй иесi Бәзiлжанның қыпылықтай бастағанын байқап, Серғали:

	 Бәке, арнайы шақырып келтiре алмайтын нүсiкең ағамыз келiп қалыпты, асықпай, бiр жөндеп демалайық. Күреңкей ағамыз болса хан көтерiп күтер едi, онда дау жоқ. Бiзге де «әкелерiңдi сыйлағандай құрметтеңдер!» деп табыстаған. Сенің де бұл кісі десе жаныңның қалмайтынын білемін. Сондықтан Мақажан тәтеге бар да алты шөлмек арақ алып кел.

	«Кедейдің бір тойғаны шала байығаны» демекші, бір тойлайықшы бүгін. Мә, деп екіүш қағаз ақшаны ұстата берді.

	Серғали – қойма меңгерушісі. Білетіндер оның қалтасынан ақша үзілмейді дейді. Тіпті ақша бермесе де, Мақажан оның сөзін жерге тастамайтынын естігем. Қазіргі сөзбен айтқанда, екеуі – әріптес. Қазақшасы: «қарға қарғаның көзін шұқымайды» десем, ауырлау болып кетер ме екен? Жарайды, не де болса, айтылып кетті.

	Бір үйге бір үй қапталдаса қоныстанған шағын ауыл емес пе, Бәзілжан бір дорба арақты салдырлатып алып келді. Серғалидың көзі жайнап кеттіақ, ал Бәзілжанның көңілі бәсең секілді.

	«Қоржыны тоқ сияқты, қабағы неге қату?» деп ойлап үлгергенімше өзі де себебін суыртпақтай жөнелді.

	 Ой, анау Таубай құрдым жолығып қап... Шықырлаған шөлмектерді көріп, «Қазір соңыңнан жетем...» деп қалды. Өзі де бір Құдай сүйер қылығы жоқ қырт қой, берекемізді кетіретін болды...

	Иә, ауылымызда сондай бір қубереке, безбүйрек біреудің де болғаны рас. Он саусақ бірдей болған ба, көпшілік болған соң кейбір керауыздар кездеспей тұра ма, тәйірі? «Жаман иттің атын Бөрібасар қояды» демекші, өзінің аты да аспаннан аяғы салбырап түскендей Таубай қойылғанын қараңызшы. Содан да болар, көкірегі көк тірейтіндей.

	Шіркінай, десеңізші, ел іші кең еді ғой! Қаншама пенденің келеңсіз кемшіліктері өзімен бірге көрге көмілді екен?! Ауылағайын қандай қараниетті қудың да, тіпті сыртынан да сөз ергізіп, көзін шұқымаушы едіау! Сондықтан да, оң мен солымызды ажыратқанша көп нәрсені білмеппіз де. Таубай да сондай, сүтке тиген мысықтай боп араластан адаланған аяр, жер аударылмағанымен, жұрттан шеттетілген қарабет екен.

	Ойламаған жерден Шынар әжеміздің: «Таудан садаға кетсін, сүмелек! өңкиген денесі демесең, қу жанының жағдайы үшін әкешешесін де сатып жіберуден тайынбайтын сатқын ғой ол ит...» дегенін естігенім бар. Мәнін сұрастырғанда ұққаным төмендегідей.

	Бозбала шағында ебедейсіз етжеңді болғанымен, ылдымжылдым жүрісімен пысық саналған сабаз екен. Сол пәтуасыз пысықтық пасықтыққа ұласып кеткен болса керек. Әуелгіде Қасенбай атамызды баласына Ілияс деп ат қойғаны үшін «халық жауы» атандырып, жиырма жылға соттатып жіберуімен «аты шығыпты». Содан нКВДге жұмысқа кіріп, талайды тағы қан қақсатыпты. Соғыс жылдарында броньмен тылда қалып, кемпіршал мен жетімжесірге ат үстінен қамшы үйірген. Ел есін жия бастаған тұста жаңа билікке сырын алдырып, жұртта қалған күшіктей болған күйін көрген екенбіз.

	– Сол Таубай тексіз Бәзілжанның ізін суытпай кіріп келді, деп бастар еді әкей ол әңгімені. – Үстінде оқалы киімі, ішіп алған. «Иә, өңшең ұрықары, нендей жымысқы жоспар құрып отырсыңдар?» деп аузынан қағына кірді.

	Алғашында «Менің бар екенімді білмегенау?..» деп ойлағам. Өйткені, күшік күнінде талап тастағаным бар еді.

	Мен соңғы сөздерді тарқата айтуды өтінем де әкей әңгімесін шегініспен әдіптейді.

	– Әй, өзі де бір нағыз көк соққан ғой. Ертеректе «аға» деп өзеуреп жүретін. Жаман атқа жал біткен тұста «нүсіке» дегенге көшті. Ақымақпен ақымақ боп қайтемін, содан менің беделім түсе қалмас дегенмін де қойғанмын. Бір күні атыма салт мініп, орталыққа келе жатсам, Шығанның тұсында қарсы жолықпасы бар ма? Атқа қисық мініп, «бұрқырап» келеді екен.

	Амансәлемі, атыжөні жоқ:

	– Әй, нүсіпақын! Сені көкпаршы деседі ғой, кел аударыспақ ойнайық, деп қарап тұр. Қаным миыма тепті. Созған қолын қағып жібердім де қасынан қапталдаса өтіп бара жатып қолымдағы дырау қамшымен қақ жауырынның ортасынан тартып жібердім. Кеудесіне нан пісіп, ондайды күтпеді ме, не болғанын білмей де қалды ма, болмаса жанына қатты батты ма: баж ете түсті де, келген ізімен кейін қарай қаша жөнелді.

	Тұра қуып, сабағым кеп бір оқталдым. Алайда, сол «сыбағасы» да жетер деген оймен біраз сабама түстім. «Мілисаға қол көтерді» деп, мазамды алатын болдыау, дегенді бір ойладым. Бірақ, болар іс болды. Ақырын күткеннен бөтен не амал бар? Бір түкірдім де мен де ауылға қайттым.

	Екіүш күннен кейін орталыққа келсем, кеңсенің алдында тұр екен. Көрген бойда «Ассалаумағалайкүм!» деп, жүгіріп келіп, аттан түсірді. Қорқау қасқыр сияқты қу ғой...

	Содан ара межеміз белгіленді. Қайтадан «нүсіке» деуге көшті. Бірақ, байқаймын, бойын аулақ салып, көзіме түспеуге тырысқандықтан қашқақтап жүретін болды.

	Ол күні қарқыны басқаша. Менің осында екенімді білген соң әдейі келген сыңайлы. Арақтың азғыруы ма, жоқ өзінің «жазғыруы» ма, болмаса пасық кеудесінде баяғыдан сыздап жүрген ескі жараның аузына тұз түсті ме, кім білген? Әйтеуір, маған деген қыжылын жасыра алмай, ұрынарға қара іздеп келгені бірден аңғарылған.

	Әкей сәл ойланып отырып қалады. Қисынсыз қамшылауды қолай көрмей мен де ой орманына ене берем. Өзім көзін көрген ауылымыздағы ең көне де көгентүп ақсақалымыз – Мір бабамыз мынадай бір тәмсіл айтатын. Баяғыда бір аптал азамат жұртына жайлы жер іздеп алыс жолға шығыпты. Апта жүріп, ай жүріп, шаршапшалдығып келе жатса, алдынан әдемі бір үй кездеседі. Әлгі үйдің табалдырығынан аттауы мұң екен, еңгезердей дию бас салады. Сол кезде жалғыз көзді дәудің қожасы – Ібіліс көрінеді.

	– Ей, аңғал адамзаттың баласы, бұл үйден күнә істемей тірі шықпайсың. Ал, күнәнің түрін өзің таңда: не арақ деген сасық сусынды ішесің, не кәмелетке жасы енді ғана толған қызды зорлайсың, не болмаса сол қыздың жазықсыз анасын бауыздайсың. Ойлануға қырық сан уақыт беремін! – дейді.

	Әлгі байқұс әрі ойланып, бері ойланып – шақшадай басы шарадай болады. Ақырында:

	– Қыздың арын таптап, обалына қалғанша, анасын өлтіріп, қанын мойныма жүктегенше – өзімнен басқаға қиянатты тимейтін арағыңдыақ ішейін, деп Ібіліске өз тоқтамын айтады.

	Содан, не керек, арақты сылқия ішіп алып, ақылынан адасқан әлгі сормаңдай қызды да зорлайды, анасын да өлтіреді.

	Міне, сөйтіп, әзәзілдің алдауына түскен бейбақ та пақыр пенденің осындай жан түршігерлік қылмысынан кейін арақшарап харам деп жарияланған екен...

	Демек, сол кездің өзінде, адамгершілік тұрғыдан алғанда небір шектен шыққандықтың шылығын белуардан кеше келген жиырмасыншы ғасырдың басындаақ ол зауалды індет қаймағы бұзылмаған қазақтың алыс ауылдарының іргесіне де іркіліксіз жетіп үлгеріптіау?! Ал, қараулық, қорқақтық пен қатігездіктің арақ араласқан жерде тіпті қаныпезерлікке ұласып кететіні әлімсақтан белгілі емес пе? Диюдай дөңкиген Таубайдың дөң айбаты да соның салдары ғой.

	Әкей әңгімесін әрі қарай жалғайды.

	– Нүсіке, аударыспаққа аяғың жарамайды. «Кемтарды жеңген...» деген күлкіге қалатын жәйім жоқ.

	«Бір қойдың етін жейді» дегенді де тексеретін жағдай жоқ. Екі қойды сойып, ішекқарнын аршып, бассирағын үйіткенше таң атып кетеді. Давай, арақ ішіп жарысайық! Біраз спирттеріңнің бар екенін білемін... – деп қарап тұр қызталақ.

	Ашуды сабырға жеңгізіп:

	– «Ақымақпен ақымақ боп, арақ ішуден жарысыпты» деген күлкіге қалатын менің де жәйім жоқ, деп көргем.

	Қайдан, ақылын ішсе де, аярлығы андыздап тұратын бақайесеп бәле ғой:

	– Онда, Серғали ініңді соттатамын! – деп, тісін қайрады.

	Шартташұрт кетпек едім, ұнжырғасы түсіп кеткен Серғалиды көріп, райымнан қайтуыма тура келді.

	Өзі бұл дүкенші, қоймашы дегендеріңіз де, көзге қораш көрінгенімен, қиын жұмыс болса керек қой. Содан бір жыл бұрын Құсжан деген қоймашымыз сотталып кете жаздаған. Жұрт болып жылу жиып жүріп, шығынның орнын толтырып, әзер аман алып қалғанбыз. Байқұстың ішіпжеп қойған да ештеңесі жоқ, есептен шатасып қап жүр де. «растрат бопты» деседі ғой...

	– Оу, қойма деген дүкен емес, саудасаттық жасамайды. Ендеше, қалай «растрат» болады? – деп, мен таңтамаша болам?

	– Ее, қалай дерің бар ма? Әйтеуір әріп таниды, көзі ашық деп қоя салған емес пе. Есепқисапқа қыры жоқ па, болмаса жаңылысып қалған ба? Ауданның складынан мүлік алғанда ішіп жүріп кем алыпты. Өзі «Ана, қоймашылар алдап, кем салып жіберіпті», деп, шырпыр болып жүрді.

	– Оған да арақ араласқан екен ғой?

	Әкей сәл үндемей қалады. Сосын: «Серғали соның орнына тұрған. Оның да сауаты шамалы. Соған қарамастан, Күреңкейдің беделін бұлданып, кейкейде бөсіп кететіні бар,» деп бір қайырады.

	Оның үстіне, ағасы айтқан бір әңгіме есіме сап ете түсті.

	«Бұрын да қоқанлоққы көрсетіп, Серғалиға арақ алдырып ішіп жүруші еді. Кейін бір келгенінде басшыларға тиесілі боп әкелінген үш ақ тонды көріп:

	«Біреуін маған бересің» деп қиғылық салыпты.

	«Бермесең – соттатамын!» дейтін көрінеді,» деген еді.

	– Өзі таза болса, оны не деп соттатады? – деймін мен.

	Әкей болса:

	– Әй, баламай, не деп дейтіні бар ма? Есепқисапқа шорқақ қой. Ал, бәле іздеген адам бір ілгек табады да?! Таубай да – кәнігі неме. Қоймасына кеп арақ ішіп жүріп біраз сырын алып отыр ол қу, дегенді екі қайырады.

	Содан соң барып:

	– Сөйтіп, Таубайдың намысты қытықтаған мысық тілеуі бар, алдында аздап ұрттаған арақтың буы бар, «Серғалиды соттан аман алып қаламын» деген ниет бар – қысқасы: арақ ішіп жарысуға кірісіп кеп кеттік.

	Алдымызға төпелеме табақ тамақ келді. Семіз қойдың сілекей үйірер еті. Бәзілжан мен Серғали бәйек боп, қызмет көрсетіп жүр. Жұрт арасында «айғыр стақан» атанып кеткен қырлы стақанға екі елі жетпейтіндей спирт құяда да, қалғанын сумен толтырады. Тартып жібереміз. Аз уақыт тіске басарды талғажау етіп, тыныстап аламыз да қайта қайталаймыз.

	Үш шөлмекті тауысқанда біраз жерге де бардық білем. Менің басым дыңылдай бастады. Ана пәле қыңқ етпейтін сияқты. Қайта ішкен сайын бусанып, пәтуасыз бірдеңелерді айтқан боп, өзі ырқырқ күледі. Жеңіске жетіп қойғандай ісіпкеуіп барады.

	Тұманданған есіме «арақты семіздер болмаса семіз ет жегендер жақсы көтереді» дегенге саятын біреудің сөзі түсті. Сүбе қабырғаның майлы етінен асапасап жібердім. Соның арасынша Серғали да сорпа әкеле қойды. «Серғали сотталып кетпесін» деген ой оспақтап ол тұр.

	Таубай болса, өмірге дән риза. Шекесінде шыпшып тер. Тек тамаққа тәбетсіз, стақандап суды сіміре береді. Не айтып, не қойғанын өзі де білмейді – бөсіп отыр.

	Жадымдағы жауапкершілік жүгендеген болуы керек, санамда саңлау пайда болды. Сол сенімге сүйреді.

	Тексіз дағдысынан жаңылсын ба, Таубай қараулыққа да көшіп көрді. Ішіп отырған суының жартысын қалдырып, үстіне байқатпай аз көлемде спирт құйғызбақ боп, Бәзілжанға ымдағанын байқап қалып:

	– Әй, арам! Одан да жеңілгеніңді мойында да, артыңды қыс! Қалғанын мына жігіттер ішсін, дегем. Соданақ берекесі қашты. Шамасы белгілі болса да, берілмейтінін баян еткендей тыраштаныпақ бақты. Бірақ, болмады. Соңғы стақанды қақалыпшашалып, төгіпшашып, іше алмаған күйі құлады. Құлаған бойда «қор» ете түсіп, жуық маңда ояна қоймайтындай қалың ұйқыға кетті.

	Санамды қаумалап алған қалың тұман сәулеге саңылау қалдырмаған. Емісеміс сау адамның тірлігі емес екеніне түйсінгендей боламын. Әлде, Таубайдың тоңқалаң асқанына қуанғаным ба, болмаса жеңіске жеттім деген желік пе, яки ақымақтың айдауына көніп, жындының ісін істегеніме өкінгенім бе – білмеймін, қолымдағы стақанды сіміріп салдым да:

	– Серғали, кеттік! – дедім.

	Таң да бозарған екен. Қонақтан келген соң аламыз деп, аттың ертұрманын да шешпеген екенбіз.

	«Үйге жетіп, бірақ жығылайын» деп, үзеңгіге аяқ артқаным ғана есімде...

	Қалғанын Әндиша апаң айтып берді ғой, деп аяқтаған әңгімесін.

	Былай қарасаң, шынында да баланың бұзықтығы сияқты. Адал көңілдің аңғалдығы ма екен деп ақтап алғың да келеді. Осы оқиғаны әңгімелеудің өзі мақтан қылғандай мардымсыз әрекет болмады ма деп қыпықтайды да екенсің, біртүрлі.

	Бірақ, солардың қайқайсысын да ерлікке балап, ел арасына таратып жіберген жұртқа қарап, сол кездердің көмескі көрінісін көз алдыңа келтіргендей де боласың. Соғыста жеңгеннің сылтауы ғып, басқа мақсатмүдденің маңызын мансұқ еткізген, айтқанға көніп, айдауға жүретін құлтемірадамдар қалыптастыру пиғылының амалы ма екен, әйтеуір сондай бір науқанның балаң ұлтымыздың басынан өткені шындық.

	Бәрі де салыстыракелгенде белгілі болады дегенге саятын қарапайым да қалыптасып қалған қағида бар. Оны қозғап отырғаным, кейде пендешілік пейілмен атабабаларымыз бен әпкеаналарымыздың қиынқыстау тіршілігіне бойлай отырып, «жарықтықтарай, олар бұл өмірден не қызық көрді?!» деген ойға берілемін. Шет елдердің зейнеткерлік жастан асқан қаусаған кемпіршалының дүниенің төрт құбыласын түгел шарлап жүргенін көргенде, тіпті облыс, ауданды былай қойып, өзі еңбек ететін шаруашылығының орталығын да көрмеген әкелеріміздің көп болғанына кейимін. Жұмыс істеу үшін ғана өмір сүргендерін түйсінгенде жүйкемді жүндей түтем. Өмір бойы өкпесін жалдаған өкіметінің өгей болып шығатынына бола өкініштен өртенемін. Санасымен ғана байытып, құры салпақтатып қойып, сойылын соққызған саясатына сызданам...

	Бірақ одан енді не қайыр?! Соны ойлаймын да аздап сабама түскендей болам. Тіпті, бүгінгі күннің шындығымен салыстыра беріп, тәубеме келем. Қазіргідей қызықтың ешқайсысын көрмеді деп қынжылғаныммен, өздерінің ойы түгілі түсіне де кіруі мүлде мүмкін емес сұмдықтарды естімей де, көрмей де кеткеніне қанағат қыламын. Жетімін жылатпаған, жесірін қаңғытпаған, жасанды түсік пен құлпы дегеннің не екенін білмей өткен ол көгентүп қариялар мен көреген кейуаналар көзқаман немере мен нашақор баланы, ақша үшін өзі де танымайтын адамды оққа байлаған күнәһар қылмыскерді, зейнетақысы үшін әкесін немесе атасы мен әжесін өлтірген мақұлықты, нақақ көздің жасына семірген байшыкештерді, ел билеген қарақшыларды да көрмей, жадағай да болса, жаратылыс жолынан таймаған текті тұрмыс түзгендеріне риясыз разы болдым.

	Болмаса, мынадай цифрлардың сұмдығын санаңызға сыйғызып көріңізші: 2014 жылғы мәлімет бойынша балашағасы «бақуатты» өмір сүріп жатқан 7 мыңнан астам шалкемпір қарттар үйінде өлімшінің күнін көруде; 31 мың бала жетімдер үйінде (олардың да жартысынан астамының атаанасы тірі) қорғансыз күйде; мыңға жуық сәбиіміз шет елдерге сатылып кетіпті...

	Ең сорақысы – осының бәрі өркениет көшіне ілестік деген кезде, тәуелсіздіктің тұсында орын алып отыр.

	Әлбетте, «Жаһандану ғой...» деп, сүйкімсіз сәуегейлікке жақын жұрттың да табыла кететінін жақсы білемін. Дей тұрғанмен де, сәл тереңірек үңіліп көрейікші. Ақсақалдарымыздың алдында аз проблема тұрып па? Орыс отаршылығы, қазан төңкерісі, азамат соғысы, ұжымдастыру, тәркілеу, «қашқаш» лаңы, «халық жауы» науқаны, Ұлы Отан соғысы, тың игеру, Қазақстанда қой санын 50 миллионға жеткізу ұраны, Арал апаты мен Семей ажал полигоны...

	Бұл – қазақ басына түскен қасіреттің бір парасы ғана. Соған қарамастан, сол көгентүп қариялар мен киелі кейуаналардың арқасында көптеген шаңырақ шайқалмай, аман қалып едіау?!..

	Елдіктің туын тік көтеріп, ерлікке тең ғұмыр кешкен Алаш арыстары ше? Ұлт намысын қорғау үшін жас жандарын құрбандыққа шалған 1986 жылғы желтоқсаншы жасындар ше?

	«Дария кеуде, тау мүсін» қайран да қайтпасқайсар қарттарымызай!

	«Бәрі де салыстырғанда белгілі болады» дегеннен туындап кетіп жатыр ғой. Біздікі де «ұлағатты ұлттың ұрпақтарына сондай азыптозбайтын асыл қасиеттер жұғысты болса екен» деген тәбәрік тілек те...

	Болмаса, оқушыдан қорқатын мұғалім, бағыныштысына құл ретінде қарайтын басшы, адалдыққа ант бере тұрып, арсыздыққа баратын іріліұсақты мемлекеттік қызметшілер яки әртүрлі мамандар аспаннан аяғы салбырап түсті дейсіз бе? заманның ығытын ыждағаттап, олардың бәрін де өзіміз өмірге әкеліп жатырмыз. Енжармыз: көрсек те, көрмеген кейіп танытамыз, байқамаған боламыз. Өз басымызға түскенше «Сен тимесең мен тимен, бадырақкөзбіз». Табан ақы, маңдай терімен табылмаған соң, аяқ астынан қолға қыстырыла кеткен арам ақшаға ісіпкебінеміз. Көзімізді көк шел басып, мақтаншақтық пен мансапқа, бақталастыққа шашамыз. Олардың көбінің өз өмірімізге нұқсан келтіретінін де аңғармаймыз.

	Әкейдің және бір жиі айтатын қағидасы «Дұрыс өмір сүрем деген адам нәпсісін тыюы керек» деген даналыққа саятын.

	Ес тоқтата қоймаған тұста кейбір кісілерге қарата айтылған «нәпсіқұмар» дегенді естіп қалатынбыз. «Еее, бұл жеңіл жүрісті адамдарға таңылатын айыптың атауы екен ғой...» деген түсінік тұманданатын. Сондықтан да ыңғайсызданып, мәнісін нақтырақ білуден қаймығатынбыз.

	Кейіндері оған ашқарақ, қомағалайдардың қатары қосылды. Тамақты бейпіл ішетіндер де нәпсісін тыймағнадар екен деген ұғым ұялады.

	Ал, соңғы жылдардың бірінде белгілі дінтанушының «Ең үлкен жиһад – нәпсіңмен күрес» деген мақаласын оқып, қайран қалдым. Сонда сауатсыз деген әкеміз нәпсінің толық мағынасын кең көлемде ұққан болып тұр ғой! өзіндік өнегелі өмір сүруінің сыры да сонда екен де.

	Міне, мәселе қайда.

	Сөйтіп, осындай ойларды омбылап шығып, әкеміздің балаң қылықтарына да түсіністікпен қарауға тырысқанымды несіне жасырайын. Әрі оның бәрі де өз дәуірінің биігінен бағаланатын ісәрекеттер емес пе?

	Иә, қамшының сабындай ғана қысқа ғұмырында әкеміздің де жасыпжәбірленген күндері көп болды ма, әлде жігерленіп, жалын атқан күндері көп болды ма оны қылға тізгендей ғып қайталап қайтеміз? Талқаны таусылғанша пешенесіне жазылғанды көрді. Аққан селдей, соққан желдей бес күндік пәни жалғандағы тақуа да талайлы тағдырын талғажу еткені даусыз.

	Ал енді, оқтатекте бұйда үзер басы ноқтаға сыймай, соқыр «ерліктерге» елітсе, ол да оқалы жанының жасырын жұмбақтары шығар?! Бәлкім, ол да уақытынан оза шапқан патша көңілінің көкжиегінен келешекке көз тастағаны ма екен?

	Құдай берген ғұмыры мен тағдыры, мінезі мен қылығы сондай болған соң, солай сапырылысып жүрген шығар, солай өмір сүрген шығар?! Маңдайына жазылғанды көрген шығар, білгентүйгенін өрген шығар?! Жұлдыз болып ақпағанмен, өзінше қанат қаққан шығар; бұйырғанын татқан шығар; біреулерге жаққан шығар, біреулерге «батқан» шығар?!

	Кім білген?! Тереңдеп тануға талпынатын түйсік қана...

	Әйтеуір, әр ісін әділдікпен әдіптеп, аражігін анықтап, қайырымдылықпен қалыптап, жігерін жанып, намысымен қарып, жүрегін жарып – биіктерге қол созуынан жаңылмағаны даусыз.

	Мейлі, қалай дегенде де, еркек кіндікті кеуденің өрекпісе де өрге сүйретіліп өлгені өнегелі ғой!





«ҚАТЫНША АМАНДАСУ» НЕМЕСЕ ҰЛТТЫҚ ПЕДАГОГИКА ПАЙЫМЫ




	Бұрынырақта жұртымызға жұғымды «Баланы – жастан, қатынды – бастан» дейтін дала даналығының жақсы бір жұқанасы болатын еді. Соның желісін үзіп, жүйесін жоғалтып алдық. «Жақсы көрген деген осы екен» деп, өзгеге өкпемізді өшіре еліктеп, ақыр аяғында буыпматап алған бойкүйездігімізден екеуін де бетімен жібердік. Соның салдарынан тұлпар мініп, ту ұстауды түсінде де көрмей, «сен тимесең – мен тимен, бадырақ көз» деп бұқпантайлаған ез де енжар еркексымақтар мен көк инені көтке түртпей отырып, билік айту билігіне ұмтылған ұрғашылар тобырын тоғытып жатырмыз.

	Бала қырыққа келгенше ес жиып, етек жабайын демейді, әйел күйеуі мен ұлқызы қайтақайта сүрініп кетіп, тіпті омақаса құлап жатса да нәпсімді тияйын демейді.

	Текті тәрбиенің тұғырынан тайғаны да... Тексіздіктің етегін жайғаны да...

	* * *

	Қазақтың қалың қатпарлы, қасиетті де қасіретті қарт тарихының қойынқойнауына зейін қойып, барлай қарайтын болсаңыз, бертінгі ғасырлардың барлығында бодандықтан бел жазбағанымызды байқар едіңіз. Қай кезде де отарлаушылардың ашкөзденген құйтырқы саясаты ұланғайыр жерімізге сұғын қадап, бар байлығымызды сүліктей соруға бағытталып отырған.

	Ал, ол жымысқы пиғылды жүзеге асыру үшін не істеу керек? Ең алдымен, тұрғылықты халықтың ұлттық сезімін жаншып, рухани танымсенімі мен салтдәстүрін тұншықтыру қажет. Кейінгі кезде, Кеңес үкіметінің тұсында, ол саясат тіпті сұрқияланып, тіліміз бен дінімізден, әдетіміз бен ғұрпымыздан, демек, халықтық қалпымыз бен елдік ерекшеліктерімізден «ерікті түрде бас тартқызып», мәңгүрттендіріп жіберуге азақ қалды. Тәңіріміз жарылқап тәуелсіздігімізді алмағанда, солай болатын да еді. «Кезіп жүрген комунизм елесін» қуып, қаңғырып кетер ме едік? Яғни, ұлт ретінде құрып кетпейітініміз кәдіктін.

	Алайда, қай уақытта да ақ пен қара сияқты, күн мен көлеңке, әділдік пен қараулық секілді жақсы мен жаманның да жағаласа жүретінін ескерсек, біз тәуелсіздігімізді алдық деп бөркімізді аспанға атқан тұста ұсақ ұлттардың жаhандану жылымына жұтылып кету қаупі тағы кесе көлденеңдеп алдымыздан шықты. Cан мыңдаған санасы әлі қалыптаса қоймаған қарадомалақ ғаламтордың тұтқынына айналып, алдыартын аңғару мүмкіндігінен айырылып жатқан бүгінгі күніңіз де қауіпқатерден ада емесау?!

	Әкей тәуелсіздіктің тамылжып атқан арайлы таңын көре алмады. Жаһандану туралы жарыса айтылып жатқан ақиқат пен алыпқашпа ақпаратты да ести алған жоқ. Әйтсе де, қай заманның тұсында да, қандай қоғамның кезінде де қазақы қалпымыздан қол үзіп қалмауымыз қажет екенін пайымдай алған сияқты. Демек, ұлттың ұлт болып қалуы үшін тәрбиеге, әсіресе ұрпақ тәрбиесіне баса мән беріп, көп көңіл бөлу керектігін бағдарлай білген деген ой тұжырымдауыма болатындай.

	Әрине, оларды да ұлттық деңгейде, елдік тұрғыда тұжырымдай алды деу әбестік болар еді. Ал, атабаба салты туралы көргенбілгені негізінде ауылаймақтың арашашысы болғаны анық. Бәлкім, белгілі бір ауылдардан бүкіл елдік мұраттың құрылыпқалыптасатынын қарапайым қазақ ретінде түйсік түрінде болса да түсінген шығар? Кім біледі?!

	Тіпті, ол кісінің «педагогика» деген терминді мүлде білмеуі де мүмкін. Алайда, «тектілік», «тәрбие», «ұстаз» деген ұғымдарды ұқыпты ұстанғаны еш дау туғызбаса керек. «Әкесі жақсы кісі еді, жарықтық», «анасы ақылды, мейірімді адам болатын» деген тіркестерден тартып, «ұяда не көрсе, ұшқанда соны ілер», «әке көргеноқ жонар, ана көргентон пішер» деген емес пе?», «шешесіне қарап, қызын ал», «қатын алма, қайын ал» дегенді бұрынғылар бекер айтты дейсің бе?!» деген сияқты мақалмәтелдерге жүгіне отырып, ақыр аяғында «Болар бала – боғынан» деп қойып, мәселенің жөнжапсарын жеткізген кездерін мен де ара тұра болса да байқап қалатынмын.

	Әйтеуір, қалай болғанда да «ақсақалдар айтпады деп жүрмесін» деген қағиданы қалт жібермегені анық. Оның да ақпа құлаққа қажетсіздігін білмеді деп тағы айта алмаймын.

	Бұрынырақта, желік жетелеген жастау кезінде, соғыстан жараланып қайтқан қиынқыстау сәттерде, «тентек сумен» табысып тұратын тұста, қой соңынан салпақтап, шаршапшалдыққан шағында қалай болғанын білмеймін, балалыбаранды болып, ес тоқтатқан, ата сақалы аузына бітіп, «нүсікең» атанғалы, яғни мен білгелі бергі жерде әкейдің бұлқанталқан болып ашуланғанын көрген де, естіген де емеспін.

	Тек таудағы жайлауда шопан таяғын ұстап жүргенінде аз күн екі беті нарттай боп тұтығып, томағатұйық жүрген бір сәттері емісеміс есіме оралатындай. Бес жасар баламын, ол тұста ненің байыбына бара берейін? Қайдан білейін, қан қысымы көтеріліп, қиналып қалатын болса керек. Ал өзі болса: «Сақинам ұстап, басымды көтертпейді» деп жатып қалатын. Аудан орталығы жақта тұратын татар тәуіп келіп, басынан қан алғанын өз көзіммен көргенім бар. Маңдай құйқасын тіліп жіберіп, тұптура шәй кесенің біреуін меймілдете толтырып қара қанын ағызып алған еді.

	Содан қайтіп оны да ұмытқан. Әйтеуір «басым ауырды, балтырым сыздады» дегенін естіген жоқпыз. Бірақ, жаңағы татар тәуіппен тамыр болып, бертінге дейін араласып тұрды. «Көріпкелдігі бар екен. Қарта ашып, болашағыңды болжап береді. Беталды лағып сөйлемейді, қолмен қойғандай ғып нақты айтады» деп отыратын. Не сұрап, не біліп жүргенін қайдам, әйтеуір анаумынауға сене бермейтін сергек адамның құлай жығылғанына қарағанда, татар тәуіптің біраз нәрседен хабары бар екен ғой деп шамалайтынмын. Өйткені, ақтық сапарына аттанарының алдында азкем қиналғаны болмаса, жалпы дәрідәрмек дегенді мойындамай кеткен адам ғой, сол татар тамырын жеке дәрігеріндей көріп сыйқұрметінен қағажу қалдырмады. Тіпті, барыскелісі жиі болмағанымен, сүйіспеншілікпен атын атап отыруының өзі көп нәрсені аңғартса керек.

	Жарықтық адам баласын алаламаушы еді. Үлкенмен үлкендей, кішімен кішідей сыйласа білетін. Кімге де болсын қолынан келер қамқорлығын аямайтын. Кейде біреудің шаруасына өз ісіндей белсене кірісіп кеткенін көріп:

	– Оны қайтесіз, керек болса өздері істемей ме? – десем:

	– Әй, баламай! Талай ажалдың аузынан қалып, қырғын соғыстан мен неге тірі оралдым? Сендердің көретін жарықтарың, бұлардың нәпақасы болғандықтан аман қалдым. Сауабы болады да. Денім сау, басым аман болса, кембағыл жанға қолқабыс жасағынның еш қиындығы жоқ, дер еді.

	Кім біледі, қарт демей, бала демей, бүкіл ауылаймаққа сиылы болуы да сондай пейілдің ырыздығы шығар? Бейнетінің – зейнеті, сауабының қайтуы ма екен?!

	Ол кезде теледидар деген түсініктің өзі жоқ. Батареялы радио қабылдағыштар енді пайда бола бастаған. Газетжурналды белсенділер ғана алады. Айына бір рет жылжымалы кино келіпкетпесе, мәдени шараның ең қол жетімдісі де, жұртшылықтың жаппай қызығушылығын тудыратын да оқтатекте ауылымызға ат басын тірейтін «концерттер» еді.

	Қайдан білейін, сұрапыл соғыстан кейінгі мемлекеттің мүмкіндігі сол болды ма, әлде заман дамуының деңгейі солай ма, әйтеуір ол концерттердің көпшіліктің рухани сұранысын қанағаттандырудағы көтерген жүгі ауқымдыақ. Басқа сауық түрлерінің жоқ болуынан да, азкем санды барының алыс ауылдарға жете бермейтіндігінен, қарапайым сахна өнері мен дәстүрлі халық әнжыры періште пейіл, балаң сезімді ағайының бірнеше ұрпағының сусаған санасын ұшпаққа шығарғаны даусыз шындық.

	Тағы бір айта кетерлік жай, облыстарды былай қойғанда, көптеген аудандардың өз халық театрлары табысты өнер көрсетуші еді сол тұста. Әрі, әртістер қаншалықты бар жанын салып ойнаса, көрермендер соншалықты сүйіспеншілікпен тамашалайтын.

	Алматыдан, Талдықорғаннан, тіпті Қырғызстаннан келген өнерпаздармен қатар Ақсу халық театры жиі ат ізін салатын біздің ауылға. Қонақ үй, асхана дегенді біле бермейтін ауылда әншілер мен музыканттар, сахна саңлақтары алаңсыз өнерлерін көрсете беретін. Өйткені ауыл адамдары әртістерді үйлеріне бөліп алатын еді. «Адам алушылардың» алғашқы шегінде, әрине біздің әкеміз тұратынды.

	Ауылағайын үшін концерттен бұрын әртістердің келуінің өзі шала тойға ұласатын. Әркім өз қонақтарын күтіп, концертке бірге келеді. Сауық, негізінен пьессадан, одан кейін әнкүйден тұратын. Көбінекөп батырлар жыры, аңызертегілер мен әзіл–сықаққа құрылған қойылымдар көрсетілер еді. Белгілі уақыт шектеуі жоқ концерт екі жақтың да құлшынысымен түн жарымына дейін созылатын кездері жиі кездесетінді.

	Содан соң бөлінген үйлеріне кеп, тамақтарын ішеді. Әр үйдің көршіқолаңдары бірге араласады. Ауқаттанып алған соң ауыл адамдары қолқа сала бастайды да, шағын елді мекеннің әр тұсында үштөрт кішігірім концерттер таңға ұласа жалғас тауып жататын.

	Ынтымағы жарасқан жұрттың шаттығы да шынайы едіау! Келіндердің біреуі самаурын қайнатып, бірі еттің көбігін қалқып, енді бірі дастархан жайып, шәй құйса, қалғандары ыдысаяқ жуып қарбаласыпақ қалар еді. «Сен істе, мен істейін» деп санасу жоқ, әрқайсысы алғашқы болып ұмтылатын. Оның бәрі тәрбиеден, үлкенге – құрмет, кішіге көмек қолын созуды дағдыға айналдырудан еді.

	Жігіттер де отын бұтап, от жағып, бұлақтан су тасып тыным таппайды. Тек қарттар ғана қадірлі қонақтармен қатар отырып, әртүрлі әңгіменің тығынын ағытады. Білісе келіп, құдандалыжекжат болып қалатын тұстары да жоқ емес.

	Соның бәрін ұйымдастырып беріп, інілері мен балаларын қабағымен ғана бағыттап қойып, тойдуманның ойдым ортасында шаттықтан балбұл жанған жүзі жалындап әкеміз отырар еді ...

	Әлбетте, бір адамның бүтіл ғұмырындағы тағлымды оқиғалар мен болмысбітіміндегі, жандүниесіндегі, мінезқұлқындағы, дағдығұрпындағы – жалпы адамгершілік әлеміндегі әңгімелерді деректеп жазған соң бірді айтып, бірге кетпеуге лажыңыз да жоқ. Әрі ол білгеніңнің бәрін тізе берсем деген пиғылдан да емес. Маңызды мәні барау деген дүниелер назардан тыс, қағаберіс қалып қоймаса екен деген ниеттен ғана.

	Оның үстіне, ондай оқиғалар мен мәнжайларды бүгінгі һәм келешек ұрпақтың да біле жүргенінің, тіпті мүмкін болса, шамашарқынша жүзеге асыра жүргенінің еш артықшылығы да болмас еді. Өйткені, бүгінгі таңдағы мәңгүрттік пен көзқамандықтың кеңінен етек жая түсуінің өзі осындай атабаба даналығын, ұлттық салтдәстүрді білмегендіктен, ал шалапұла білгенінің өзінен бас тартып, басқаның безбүйрек бұлдырбатпағына мойын бұрып, мойын бұрып қана емесау, еліктеуге өрекпи өре тұрып, тыраштануымыздан.

	Әбден шектен шығып кеткенде болмаса, әкей ешкімнің кемшілігін бетіне басып, табалағандай да болмайтын, «олай істе, бұлай істе» деп, жөнжосықсыз ақыл айтып, білгішсінбейтін де. Көбінекөп жеке басының өнегесімен үлгі көрсетуге тырысатын.

	Ол кезде Алматыда тұрамыз, бірде ауылдан бір інішек келе қалды. Елжұрттың амандықсаулығынан соң:

	– Атайдың бұйымтайымен келдім, екіүш шөлмек жақсы коньяк пен тәуір арақ, үнді шайын, дастарханға қоятын қымбат кәмпитсәмпит беріп жіберсін деді.

	– Иә, тыныштық па, ол не шала той?

	– Совхозымыздың директоры ауданға өсіп кетті ғой... Естіп жатқан шығарсыз? Соның орнына келген жаңа директорды қонаққа шақырайын дейді.

	Інішектің басын қатырып қайтейін:

	– Е, онда жөн екен, дедім де айтқандарын тауып бердім.

	Соңыра ауылға келгенімде:

	– Зейнетке шыққаныңызға жиырма жыл болды, директорды қонаққа шақырғаныңыз қалай? Ешнәрседен таршылық көретіндей жағдайыңыз жоқ қой? дедім.

	Сонда қарт баптап тұрып былай деген:

	– Балам, Құдай менің күнімді пенде баласына қаратпасын. Жұмыс істеп жүрген кезімде де бастықтарға жалпаңдап көргенім жоқ. Оның мәнісі мынада: сынай келген сырттың жігіті емес пе:

	«Ой, мыналар ел емес екен ғой ...» деп жүрмесін. Ауылдың ақсақалы ретінде мен өз парызымды атқарамын. Арғы жағы оған байланысты: түйсігі бар, парасатты азамат болса, елді сыйлап, халыққа қызмет етер ... болмаса көп кідірмей, келген ізімен кері қайтар?!

	Ол да бір елге келген «Құдайы қонақ». Ал қонақ ешкімнің ырысын ішіп кетпейді.

	Бірақ қонақты күту сияқты, қай үйге мейман боп түсу де – сын. Баяғыда бір бабамыз жолаушылап шыққанда жанындағы серіктері:

	Ата, қай үйге ат басны бұрасыз?! – деп сұраса:

	 Төресі жоқ кезкелген үйге тарта беріңдер, дейді екен жарықтық. «Төре» дегені – ес қатпаған, тентек баласы болмасын дегені ғой.

	«Келгенше – қонақ ұялады, келген соң – үй иесі ұялады» деп қайырылатын мақал да сол сынды сипаттаса керек. Демек, қонағын төбесіне көтере күткен адам парызын өтейді де, мейман қарыз боп кетеді деген сөз.

	Алайда біз ешқандай қонағымыздан ақы дәметпейміз. Ассуымызды қарызға да бермейміз. Ол – қазақтық қалпымыз. Кезкелген қазақ бізді де солай күтуге тиіс...

	Ауылелімізде әкеміздің «Қонақ риза боп кетуі керек!» деген сөзінің қанатты қағидаға айналып кетуі де содан болар.

	Нені алыпқосатыны бар? «Жеке басының өнегесі» дегеннен туындап кетіп жатыр ғой.

	Сондайақ жарықтық еш уақытта да, ешкімге де жөнжосықсыз зекімейтін. Бірақ, «Құдайсыз қоғамның» қайсыбір қылығы қарияны қынжылтар еді. Әрі ол «әттегенайлардың» үлкенкішісі дейтін емес, түрі де көп едіау. Солардың біріне налығанын көргенім бар. Ренжулі түрін көріп:

	– Ата, Сізді кім кейітіп жүр? деп сұраған едім.

	– Осылар қалай адам болады, түге? деп сұрағыма сұраулы жауап қайтарған жүдеңкі жүзін жасырмастан.

	– Тыныштық па, өзі не боп қалды?

	– Қатынша амандасады, қызталақ ...

	 Кім?...

	– Ой, ана Еркебай да, жолың болғыр.

	– Сонда қалай амандасады?

	– «Сәлеметсіз бе?» дейді, сызылып.

	– Енді, онда тұрған не бар? Ол да бір сәлемдесудің түрі емес пе?..

	– Әрине, еш дауым жоқ: келінкепшік, мектеп жасындағы бала айтса, қыңқ демей алар едім ғой сәлемдерін. Соқталдай жігітке жарасатын қылық па сол? Атасындай адамға ауыз толтырып:

	«Ассалаумағалейкум!» десе... марқайып қаласың да?!

	Тағы да «Онда тұрған не бар?» дегенді қайталап жібере жаздап тілімді тістей қойдым.

	– Жас қой, әліақ біле жатар?.. Қартым қылт ете қалады.

	– Қайдағы жас? Қолына қару ұстап, әскер қатарынан келген адам жас болушы ма еді? Санасы саяз да?! Оған ынжықтығы қосылады...

	Шешесі байғұс –анау, жалғыз өзі осыны қатарынан қалдырмайын деп қартайып бітті. Келін түсіріп беріп, анасының қолын жылы суға матырудың орнына боғымен жасты балалармен доп қуып, далбаңдағаннан басқа бітіргені жоқ. Оқу оқиынау, жұмыс істейін дегендер ойына да кіріп шықпайды.

	Әкей осылайша таусылып барып тоқтаған. Кейіндері ойластыра, салыстыра жүріп сорабына жеттік. Қалай сәлемдескенде де ниеті түзу ғой дегеніңіз болмаса, «Сәлеметсіз бе?» мен «Ассалаумағалейкумнің» арасы, шынында да жер мен көктей екен. Ауыз толтырып, азат дауыспен асқақ амандасудың астарында да үлкен мән жатыпты. Әріберіден кейін, «Ассалаумағалейкуміңіз» азаттық пен еркіндіктің, бостандық пен тәуелсіздіктің белгісіндей, «Мен қазақпын!» деп жар салған мақтаныш сезімінің елшісіндей екен. Ол рухыңды асқақтатып, еңсеңді тіктететін сөз екен. «Кімкіммен де терезем тең, керегем кең» дегеннің көрінісі екен. Ал, «сәлеметсіз бе?» деп сызылғаның керісінше, сенімсіздердің, жасқаншақтардың, болмысына бұқпантайлықтың бұғауы түскен бедерсіз жандардың аузына түскіш, төменшіктеп тіршілік етушілердің тіліне үйір тіркес екен. Әсіресе, ер азаматтардың еңсесін езіп, жігерін жасытатын, адымын аттатпайтын, алшаң бастырмайтын бейшаралықтың белгісіндей бәле екен – ол.

	Әкейдің адам танығыштығы да айрықша еді.

	«Болар бала – боғынын?» деген…» деп қойып, кішкентай қарадомалақтардан бастап, бозбала болып қалған бірқатарына сын көзімен баға беріп отыратын. Кейін қарап отырсақ, солар түгелдей дерлік қолмен қойғандай тура келіп жатушы еді. Тіпті, газеттердегі суреттеріне қарап, небір мықтылар туралы пікір айтатын. Мейлі, ол қандай қызметтегі, қай саладағы адам болмасын, бейнесіне қарап отырып: ұнатпау себебін «Бас терісі келіспеген қу екен…», «Көзін бұрып, бұқпантайлай қарайды екен, арты қуысау?» деп, ниеті ауған адамдарына «Жанары жасқанбағанына қарағанда әділ азамат қой», «Жүзі жылы ғой, жаны да жайсаң болуы керек?!» дер еді.

	Үлкен бастықтар туралы мүлде сөз қозғамайтын. Неге екенін, М.Горбачевті алғаш көргенненақ суқаны сүймеді. «Жылтыңдап қалған, көп сөйлейтін қызталақ екен, бүлдіріп тынбаса не етті?» дейтін.

	Өзі соғысқа қатысқандықтан ба, болмаса, ол кезде ақтаңдақтар туралы айтыла бермегендіктен бе, әйтеуір И.Сталинге шаң жуытпай кетті. Н.Хрущев жеке басқа табынушылық туралы жер жүзіне жар салғаннан кейін де пікірінен айныған жоқ. Керісінше, «Біздің кейбір директорлар тұрмақ бөлімше бастықтарымыздан да қарапайым тұрған адам халыққа қалай қиянат жасауы мүмкін?!» деп дүрсе қоя беретін.

	«Қарсы жақ» інілері:

	– «Халық жауы» деп миллиондаған жазықсыз адамды атқызған, – деп өз дәлелдерін алға тартса:

	– Жазықсыз жапа шеккендердің болғаны рас. Бірақ, олардың бәрін Сталин атқызды деп кім айтты? Біріне бірі тыңшы боп, өш алысып жатқан өздері емес пе? Сталинді де жандайшаптар алдаған шығар? Билік басындағы адамдардың түбіне жететін сондай жанында жүрген жағымпаздар ғой. Олар мысықтілеулі келеді. Ондайлар бастықтарын тіпті де жақсы көрмейді. «Бұның орнына басқа біреу келсе, мені де осымен бірге құртады. Сондықтан осы отырсын» деп, амалдың жоғынан жағдайын жасауға тырысады. Орнынан түсе қалса, бастығын бірінші болып жамандайтын да солар. Өйткені, отымен кіріп, күлімен шыға жүріп біраз «сырын» біледі ғой ол қулар... – деп қорытарды.

	Қарап отырсаңыз, қисынсыз да емес. «Әр патшаның тұсында бір сұрқылтай» қай кезде де болған. Тарысы бардың тауығы болып жүргендер бүгін де бар. Барыңыз не, тіпті заманалар өткен сайын мейлінше көбейіп бара жатқан сияқты.

	Жарайды, бұл да сөздің реті. Сөз жүйесін жағаласақ, жаңағы жоғарыда әңгіме еткен Еркебайға ақыры ес кірмеді. Жер хабар бермесін, ез болып өтті.

	Бір ғажабы, солай боларын о бастаақ бағамдаған әкеміз сол Еркебайды үйлендіріп, құдалық парызы мен тойтомалағын өзі көтерді. Бүгінгінің түсінігі тұрғысынан түк те емес: құдалығына бір қойын, тойына бір сиырын беріпті. Өз шешімі, өзінің табан ақы, маңдай терімен жиған малы. Әкемнің малын аяғандықтан болмаса қызғаныштан емес, «адам болмайтынын» біле тұра, ондай әрекетке неге барғанын білу мақсатында:

	– Абырой әпермейтін іске шала шабылғаныңыз қалай? – деп сұрадым.

	Әкей маған танымай қарады. Қарап алды да бүй деді:

	– Пәлі, сен түсінбеген екенсің. Қайта, нағыз абыройлы іс! Ағайынның баласы. Ол үйленіп, балалыбаранды болмаса, бауырымның аты өшіп, шаңырағы ортасына түспей ме?

	Содан сәл бөгеліп барып:

	– Баланы білесің, ынжық. Өз тарапынан түтін түтете алмас еді. Келінтекті жерден, ибалы жан. Келбетті емес демесең, ұя бұзбайды. Сол бетінің әріне бола оң босағада отырып қалған екен...

	Тағы бір іркілді. Маған барлай қайта қарады.

	– Солай балам. Нағыз игілікті, сауапты іс!

	Өз бетімше байыбына бара алмағаныма қайта қысылдым.

	Келін шынында да шаңырақтың шаруасын шырқ иірді. Кісікиік Еркебай елмен араласты. Төрт қыз тұрмысқа шықты. Жалғыз ұл үйлібаранды боп, «Еркебайдың үйінің» түтінін түзу шығарып, тіршілігін түлетіп отыр.

	... Біз сегізінші сыныпта оқып жүрген кезімізде, мектебімізге бір жас жігіт келді. Институттың соңғы курсын тәмамдап, диплом жұмысын қорғар алдында, тағлымдамадан өту үшін келген беті екен. Біз «студент ағай» деп жүрдік, нағыз атыжөні Сәбит Шаяхметов болатын.

	Сол жас жігітке, неге екенін, әкейдің ықыласы құлады. «өжет, қайсар» деп қоятын. Ауылелдегі ағайыннан жезтырнақ туралы әңгімелерді естіп, ол да неге екенін, әкейді қолқалап, Қарабастау қыстағына барып қайтыпты. Бірақ, ол туралы сәл кейінірек айтайын.

	«Студент ағайдың» өзі құралпы жастар сияқты арзан қызықтарға онша құлқы жоқ, көбінесе спорт залында жүретін. Онда да бекер жүрмейді, зіл темірлерді көтеріп, аяққолын ербеңдетіп, өзіменөзі «соғысып», ақ тер, қара тер боп жүретін. Денешынықтыру пәнінің мұғалімі «самбошы» екен дейтін. Оның не екенін жыға танымасақ та қызыға тамашалаймыз жаттығуларын. Сонша уақыт бөліп, жанын қинағанына қайран қаламыз.

	Сөйтіп жүргенде Жеңіс мерекесі бола қалды. Ол кезде, әр айтулы мейрам шыныменақ нағыз халықтық мереке болушы еді. Кеңшар кеңсесінің алдында жиналыс өткізіліп, соғыс ардагерлері марапатталады. Мерекелік саудасаттық, жарқын жүз, шат күлкі...

	Әйтсе де, спорттық жарыстар қатты құрметтелер еді. Футбол, волейболдан, жеңіл атлетиканың жүгіру, секіру түрлерінен командалар мен жеке спортшылар қошеметтеледі.

	Дей тұрғанмен, күрестің орны бөлек деу керекақ. Қазақтың қанына жақын болғандықтан да ма екен, палуандар жекпежегі жұртты түгел жинайтын. Балалардан бастап, жігіт ағалары атанған ағаларымызға дейін біраз азамат бақ сынасатын. Тіпті, соғыстан кейінгі жылдарда әйелдер де күрескен көрінеді. Атап айтқанда, менің кіндік шешем – Әндиша және Толя жолдасымның анасы Маруся тәтелеріміз тайсалмай топқа түсіп, анаумынау жігерсіз жігітсымақтарды жерге қаратыпты да деседі.

	Шіркінай десеңізші, ол кезде жерге кілем түгілі киіз де төселмейтін ғой. Сыпырылып, су себілген кәдімгі Құдайдың жері – күрес алаңы. Жараланады немесе шаң болады деп ешкім алаңдамайтын болғаныау, ә?!

	Тағы бір даусыз нәрсе – сыйлық: 1 орынға – жылқы, 2 орынға – сиыр және 3 орынға қой. Бұл – бұлжымайтын, өзгеріссіз жағдай. Жарыстан кейін жұрт: «жылқыны бәленше алған шығар?» деп сұрар еді.

	Иә, сол жылғы Жеңіс мерекесіндегі күрес бәсекесі де аса қызықты аяқталып келе жатыр еді. Тіпті, кімнің қай орын алатынына дейін белгілі боп қалған. Ақтық айқас қарсаңында алаңға Микитаның николайы шыға келмесі бар ма? Апайтөсін жалаңаштап, балағын түрініп алыпты. Шыға:

	– Мен бірінші орын үшін күресем. Кім қарсы шығам десе де бәрі бір, – деп айқай салды.

	Ел дүрлігіп қалды.Біреулері: «Мына неме ішіп алған ба?» деп таңырқай қараса, енді бірінің: «Бұл заңсыз ғой... салмақ салыстырса мынаған кім шақ келеді?» деген дауыстар естіліп қап жатты.

	Елді елең еткізіп, ортада өз басымдығына сенімді болып, масаттанып тұрған николай кім еді? Ол осы ауылдың жігіті. Күзде әскер қатарынан келген. Келесі жылы институтқа түспек. Соған дейін атаанасына көмектесіп, ауылда бос жүр еді. Денелі болатын. Бірақ, «бұлшық еттері бұлтылдап тұр» деуге келмейтін. Өйткені, тұтасқан, семіздеу дене сияқты. Мақтаншақ та болса керек. Күндіздің өзінде кеудесін жалаңаштап, екіүш келелік нән балғаны сабынан ұстаған күйі көшеде көтеріптүсіріп, жаттығу жасап жүретін.

	Сілтідей тұнған жұртты әкейдің:

	– Сәбит бар ма? Сәбит, қайдасың? – деген даусы селт еткізді.

	Содан:

	– Аға, мен мұндамын, – деп жанына жетіп келген Сәбитті қолынан жетелеген күйі ортаға алып шықты. Анаумынауға қаны қыза қоймайтын, таразылап алмай іске кірісе бермейтін әкейдің мінезінен хабардар жұрт ерекше бір жаңалық күтулі күйде елеңдесіпақ тұр.

	– Ау, ағайын! Күресбілектің ғана емес, ең алдымен жүректің сайысы. «Күш атасын танымайды». Никалаймен мына Сәбит күреседі. Жеңген палуанның жылқысын мен беремін, – деп әкей сөзін аяқтауы мұң екен, жиналған жұрт тағы ду ете түсті. Біреулер қызыққа кенелетініне қуанып даурықса, екіншілері:

	– Қойыңдар, болмайды. Әкесі мен баласының күресіндей емес пе... – деп, сөздерінің аяғын жұтып жатты.

	Әлден уақытта жарыстың бас қазысы, партком хатшысы алаңға шығып:

	– Ал, Сәбит, сен не дейсің? – деген.

	«Студент ағай» да айылын жиятын емес:

	– Жығылсақ, жер көтерер, тәуекел! нүсіпақын аға сенім артқан екен, ақтауға тырысып көрейін, – деді түк болмағандай.

	Жұрттың күткені де сол емес пе, қайта дүрліге түскен.

	Сонымен, не керек, «әкесі мен баласы» алаңда бірінбірі айналсоқтап аңдыса бастады. Николайдың тұтас тұлғасы іркірк етеді. Сәбиттің шағын да болса, бұлшық еттері ойнай жөнелген. Жүрісі ширақ, шалт. Екеуі де қолдарын алға созып, еңкіш тартып жүр. Үлкені бүріп жібергісі келеді, ал кішісі сынаптай сырғып ұстатпайды. Екеуі де айласын асыру, аңдаусызда қапы қалмау сияқты оқыс ойлардың ну орманын шарлапақ жүр. Бастарда мыйлығып жатқан ол ойларды ешкім білмейді, әрине. Олар, тек өздеріне ғана мәлім. Біздікі солай шығар деген жорамал ғана да.

	Тыным таппаған – төрт қол. Бірде әр жерден шап бергісі кеп ширақ шүйілсе, енді бірде жалған әрекетті бейнелегендей аяқ астынан шолтаң ете қалады. Кейде итерісіп, кейде ішке тартады. Жұлқыласыпақ бағуда. Ешқайсысының беріскісі келмейтіні бәсенеден белгілі. Бірақ, ол текетірестің де итжығыспен бітпейтіні айдан анық бола бастағандай. Өйткені, басқаның бәрінен намыс шығандап кеткенді.

	Төрт аяқта да тыным жоқ. Екеуі жерді ойып жіберердей, ебедейсіз балпаң басса, қалған екеуі еркін көсіліп, билеп жүр. Тізеден бүгілген күйі бәрі де, бұла қуатымен буырқанып, серпіле қозғалады.

	Бір кезде николай қос қолдап, Сәбиттің оң қолының білегінен өзіне тартып, белге салды да допша домалатты жерге. Сәбит қаперсізде қолын алдырып қойғанының есесіне соншалықты бір тез қимылмен сытылып кетті. Екеуі шаңды бұрқ дегізіп, шаршы алаңға омақаса құлағанда, қалың нөпір құлақ тұндырып, тағы да дүр ете түсті.

	Екеуі де жер тарпыған бұқалардай бастарын шайқап жерден тұрды. Бірі айырылып қалғанына қапыланып ауырауыр көтерілсе, екіншісі қапы қала жаздағанына өкінгендей жылдам атып тұрды.

	Сонымен, алыспай беріспейтін толық пен жұқалтым қайта жұлқыласа бастады. Ендігі еттері қызып, терши бастаған екеуі де жіті қимылдауға тырысуда. Содан да болар, екінші ұстасу көп кешіктірген жоқ. Николай бұл жолы мықтапақ ұстаған сияқты. Басқаларға қалай көрінгенін қайдам, маған Сәбит бұл жолы қос қолын да арнайы қарсыласының ыңғайына келтіріп, әдейі ұсынған сияқты болды.

	Николай шөгіп бара жатқандай болған Сәбиттің үстіне қона кетпек еді, соны күткендей Сәбит те жата кетіп, төніп келе жатқан дәудің ішіне оң аяғын тіреген күйі басынан асыра лақтырды. Шулаған жұрт та, тіпті николай да ондайды күтпеген де, қас пен көздің арасында сондай әдіс әдейі орын алатынын байқамаған да болу керек, ауыр салмақты алып дене шаңға бұрқ еткенде неге жоруларын түсінбегендіктен де сілтідей тына қалған. Тіпті, мына көрініс өңнен гөрі түске тән сияқты. Біреу: «Ойпырай, ә?!» деп қалғандай. Николайдың іш құрылысы солқ ете түскендей. Уақыттың жүрісі де ырғағынан жаңылып, баяулап бара жатқандай.

	Міне, нақ сондай бір есеңгіреген халдегі сәтте Сәбит ұшып тұрды да денесін игере алмай жатқан николайдың кеудесіне құлай кетті. Басқалар бағамдап болғанша әкей жүгіріп барған күйі Сәбитті қолынан ұстап тұрғызды да, сол қолымен жеңімпаздың оң қолын жоғары көтеріп, теңкиіп жатқан дененің айналасына анталаған жұрттың алдында айналдырып шықты.

	«Ой, азамат! Жігітімақ екен! Жарадың, баурым!

	«Күш атасын танымас!» деген осы...» деген жарқын да жамыраған дауыстар алаңды азанқазан қылды. Бәрі де бір сәтте николайды ұмытып кеткен. Ол қаумалағанарды қақ жарып келіп, Сәбиттің екінші қолын көтеріп, арқасынан қаққанда ғана «өй, осындай біреу де бар еді ғой?..» дегендей қайран қалыса қарағанды.

	Қапастағы қара күш пен көз ілеспес жылдамдықтың жекпежегіндей болған күрес сайысы осылай аяқталып еді. Ал, оны біздің тілге тиек етіп отырғанымыз – әкейдің соншалықты қауіпті де жауапты сәттегі ісәрекетінен шығатын қорытындыны қалың оқырман қауымның назарына ұсыну ғана. Адамды тану, жыға таныған соң да сенім артуға байланысты туындап кетіп жатқан әңгіме де...

	Адамдарды айнытпай танитын жан мал түліктерін де жақсы білетін болса керек. Қолындағы аздыкөпті ірі қарасы мен уақ малын да қолмен қойғандай түстеп беретін. Бұрынсоңды қолынан өткен сонша жылқының ішінен боз биесін таңдап алып қалып, соның төлі есебінен Қамбар ата түлігінің тұяғын жалғастыруы; сиырдың да құрсағы құтты, желіні сүттісін ұстауы соның айқын айғағындай еді.

	Ал, қойға байланысты әңгіме мүлде бөлек. Өзі біраз жылдар бойына шопан таяғын ұстап, сол кәсіптің ыстықсуығына бір кісідейақ күйіптоңғандықтан да болар, бұл саладағы ешқандай сынақтан сүрінбес еді. «Мынау – өсім беріп оңбайды, кәртейіп кетпей тұрғанда – бордақыға қояйын, мынаны – саулық сайлайын, өйткені егіз табады» деп шағын отарын жаңылмастан сұрыптап алатын.

	Қойды семіртуінде де мін болмайтын. Қараңғы қораға қамап, қалыпты жемшөптің өзімен аса шүйгін шығаратын. Ол жақта негізінен, өздері «ит құйрық» деп атайтын, жүндес «Арқармеринос» қойлары өседі емес пе? Құйрығы кішігірім болғанымен, еті мол әрі аса кенеулі келеді. Қозғаламай тұрып семіргенде, денесіндегі майын көтере алмайтындай көрінер еді де, тұяқтары қайырылып кететін. Бір кесек майын асап жіберсеңіз, жүрегіңізге шық ете түсіп, ары ас жей алмай қаласыз. Алайда, тұмаусұмау, желқұзыңызға ондай қойдың сорпасы мың да бір ем!

	Биесін шағылыстыратын айғырды да, сиырын күйекке түсіретін бұқаны да таңдап, тіпті, алыс ауылдарда аңдғаны болса, арнайы алып барып ұрықтандырып жүретін. Сондықтан да болар, түлігі түгел діттеген жерінен шығып, ырыздығын ысырап етпей кәдесіне жарап жататын.

	Әрине ғой, олардың күтімін де өз жағдайын жасардай құнттайтын. Жемшөбін күні бұрын әзірлеуден бөтен, қорақопсыны тазалап, қиын уақытылы ою; жүнін қырқу, терісін тұздап, илеу, жайлауға шығару сияқты бірінен соң бірі келе беретін науқандарды қалт жібермейтін. Мал төлдету науқаны ғой, екі бастан, нағыз майдан! Әкей үшін ол науқанның қиындығынан қызығы мол сияқты еді. Әр төлді бала мәпелегендей күтіпбаптағанына өзім де талай куә боп, халқадірімше қолқабыс та тигізгенмін.

	Міне, нақ сондай сәттердің суреттері арқылы ұлтымыздың амандықтың өзін «малбас аман ба?!» деп малдан бастап, сертінің өзін «малым жанымның садақасы!» деп малмен аяқтайтынын санама сіңіргенмін.

	Иә, атабабаларымыз сол малының жағдайын ойлау арқылы да табиғатпен бітеқайнасып, өзінің де табиғатананың төл перзенті екенін бар болмысымен ұға алған дана адамдар болған!

	Жұртымыз жылдар өткен сайын рухани жұтаңданып, ертеңіне енжар қарайтын жағдайға жеткендей ме, қалай?! Осындай ойға келуім мұң екен, еске Дағыстанның халық ақыны, Дағыстанның ғана емес, бір кездегі кеңестік кеңістіктің, тіпті бүкіл әлем әлетіндегі көрнекі шайыр расул ғамзатовтың

	«Сен өткеніңе пистолетпен оқ атсаң, болашақ сені зеңбірекпен атады» деген аталы сөзі келе қояды. Салтдәстүрді сақтап, құрметтеуді одан арттырып қалай айтарсың?!

	Иә, ел болам деген ұлт есін жиып, етегін жауып, бесігін түзесе керек. Ал қай жұрт үшін де сондай етене ерекшеліктің бірі де бірегейі «амандасу» деген ұғымға келіп тірелетінін әкей тамтұмдап десем күнә болар, тәуірақ түйсінген сыңайлы.

	Не айтатыны бар, халқымыз бұл мәселеге де орасан зор мән беріп: «Сәлем – сөздің атасы» деп, қанатты қағида қалыптастырған.

	Осы тұста тараудағы тақырыбымызбен тоқайлас тағы бір ой ойқастай қояды. Әйелге табыну дәуірінің тақуа талабына орай, әлдекімдер жоғарыдағы мәтелді де «Сәлем – сөздің анасы» деп бұрмалап жүр. Қалай дегенде де амандасу адамзат баласы үшін міндетті шарттардың бірі. Әкей сол қағиданы мықтап ұстанатын. Тіпті, қатты қадағалайтын. Байқамай қалып, амандаспай қалған адамға: «Бірге түнеп тұрып па едің, неге амандаспайсың деп ескерту жасап, керісінше, «еркекше» сәлем бергендерге тиісті жауабын қайтарғаннан кейін: «өркенің өссін!», «Көп жаса!» деп бәтуалы батасын беріп жүрер еді.

	Жалпы, біз білгенде бұрынғы бабаларымыз «Армысыз ата немесе ақсақал!» деген сәлемге «Бар бол, балам!» деп жауап қататын болған. Кейіннен, ислам дінінің кең таралуына байланысты «Ассалаумағалайкум!» («Мен сізге Алладан амандық тілеймін!») – «уағалайкумсалам» («Мен де сізге Алладан саусәлеметтік тілеймін!») түрі таралып, етек жайды.

	Осы орайда шариғат шарттарына тоқтала кетудің де артықтығы бола қоймас. Өйткені, бұл амал Ұлы Жаратушы Жаббар Иемізге де тікелей қатысты. Нақтырақ айтқанда – Алланың 99 көркем есімінің бірі – ӘсСәләм.

	Сондайақ, ол құдіреті күшті Құдайдың ғибраты да. ҚұранКәрімнің «ниса» сүресінің 86аятында:

	«Егер сіздерге біреу амандасса, сәлемін одан да асыра иә дәл солай қабыл алыңдар!» делінген. Ендеше, алдымен сәлем бергеннің сауабы мол да, жауап қатушының одан асыра сәлем қайтарғаны абзал.

	Ал, Мұхаммед (с.ғ.с.) Пайғамбарымыздың хадисінде: «өзара сәлемдесіңдер, араларыңда сәлемдесуді жайыңдар» делінуі де осы ойды жандандыра түспес пе?

	Демек, әңгіменің әужайына қайта оралатын болсақ, «Сәлеметсіз бе?» деп сызылу әйелдерге ғана жарасар әдеп. Еркектерге, әсіресе қарттарға қолай емесақ. Әкейдің де меңзеуі осыған сайса керек.

	Тағы бір айта кететін нәрсе, сәлемдескен кезде төс қағыстыру, иіліп ишара білдіру, беттен сүйіп, маңдайдан иіскеу т.с.с. міндетті шарттар емес. Алайда, артықшылығы да жоқ сияқты. Мәселен, амандасқан уақытта жылы шырай танытып не жымия күлімсіреп, қол алысса, оның несі айып? Керісінше, ол амалдар құрмет пен сыйластықты айғақтай түспес пе еді?

	Мәселен, келіндердің ізетпен иіліп тұрып сәлем беруі (сәлем салуы) қандай жарасымды. Және жаңа ғана жоғарыда айтқан ойымызды айғақтай түседі ғой.

	Әрине, жағымпаздана жиіркенішті болу мен құлдық құрақ ұрудың қисыны басқа. Сол сияқты сәлемдесуден соң; «Есенсаусыз ба?», «Күйліқуаттысыз ба?», «Малжан, балашаға, ауылаймақ аман ба?» деп, мәнжайды егжейтегжей білуге ұмтылған сұраулардың да еш әбестігі жоқ.

	«Әбестік» дегеннен туындайды, жалпы әдеп деген ұғымның өзі ұлттық қадірқасиет пен салтсанаға қаншалықты қисынды екеніне қатысты болса керекау?! Осындайда «Кім кімге сәлем беруге тиіс?» болмаса «Кімнің кімге бұрын сәлем бергені жөн?» деген тұрғыдағы сауалдарға да таңданудың қажеті жоқ. Мәселен халқымыздың алғашқы Ата заңындай болған «Жеті жарғы» атты құнды құжатымызда: «Қарусыз адам қарулы адамға бірінші болып сәлем беру керек» деген тұжырым да бар. Өйткені, жаугершілік заманда жұртымыз үшін Отан қорғаушылық мәртебесін арттырып, сарбаздардың дәрежесін көтеру қажет болған.

	Ал, жалпы ұлттық ұғымымызда жастардың үлкендерге, жалқының жалпыға сәлемдесу үрдісі қалыптасқан. Жас болса да басшыға жапатармағай жалпақтап амандасуы – кейінгі кездердің кесірлі көрінісі.

	Атам қазақ әр елдің заңы басқа, иттері қара қасқа демей ме? Ендеше, сәлемсауқаттың да әр елге етене өзіндің ерекшеліктері де жоқ емес. Басқа жұрттың жұқанасын жаңғақтамайақ өз өрнегігімізге көшер болсақ, көшпелілерде, демек біздің қандастарымызда да үйге кіргенде, киелі жерлерге барғанда сәлем беру дәстүрі бар. Сондайақ атқан таңды, жаңа туған айды сәлеммен қарсы алу салты сақталған.

	Міне, жұртымыздың жадында жатталып, салтында сақталған сәлем беру, яғни амандасу ғұрпы қысқаша қайырғанда осылай сипатталады. Қалай дегенде де, амандасу амалы адал ниет, ақ тілекпен туындайтыны еш дау туғызбаса керек. Ағайынның «амандықтарын біліп келейін» деп, алыстарға аттанып жататыны да содан.

	Қазақ сондайақ, «Әлемі жақсының – сәлемі жақсы» дегенге де дендейді. Мағынасы тым терең, мәйекті сөз тіркесі әрі даусыз даналық.

	Иә, ойлап қарасаңыз, жандүниесі жомарт, жүрек жылуы мол адам қашан да, кіммен де шүйіркелесе амнадасып, жөн сұрап, қамқор қолын созуға әзір тұрмай ма? Әрі онысына ешқандай қайтарым да күтпейді. Өйткені оның болмысы бай, ішкі әлемі әдемі.

	Қорыта айтқанда, салтымызды сансыратпайық.

	Сәлем сөз сатулы болмағай!

	Қазіргі кезде қазақстандық телеарналардың кез келгенінің түймесін түртіп қалсаңыз бетін бояп, ернін далаптаған, камзол мен көйлек киіп, әйел болғысы келіп алақтаған жігіттерді, алжапқыш тартып ап, түрлітүрлі тамақ әзірлеуді үйретіп жалақтаған жігіттерді көресіз. Өзгені қайдам, өз басым көрем де қайран қалам. Ал қайран қалатын себебім милығып кеткен дүниенің өзі адамзаттың аласапыранына миығынан күлетіндей қарамақайшылық пен жасандықылықтың жарысы жүріп жатыр: шашын кесіп, шалбар ышқырланған әйелдер еркек бола алмай, жоғарыдағы жігіттер әйел бола алмай әуре.

	Парадокс!

	Әрине, әкелеріміз болашақта солай боларын білген деу артықтау шығар, әйтсе де, сондай сыңайдағы сүреңсіз жағдайларға жол ашылуынан сақтандыруға қарекет еткендері айдан анық.

	«Өзі жоқтың көзі жоқ» дегендік емес, «келешекте ондайлардың небір көкейлерін көретін шығармыз?» деген қауіп күн өткен сайын күшейе түсуде екенін кімнен жасырамыз?

	Демек, ол кісі де шамамен осы тақылеттес ойлардың орманын шыжпыж болып шарлағаны ғой? Содан да шығар:

	 Осы, «сәлеметіңіз» бар ма, басқа жерден емес, тұптура мектептерімізден бастау алып жатыр. «Мәдениеттілік» дегенді сылтау қылып, жоғарыдағылар өздерінің «өнегесін» тықпалайды. Бұл – бір.

	Екіншіден, әйел мұғалімдер көбейіп кетті. Содан барып, босбелбеу, қызтеке ұлдар көбейіп барады. Тәуекелі жоқ, жасық жастар қаулай өсуде. Иі жұмсақ әйел адам балаға еркекке тән қайсарлықты қайдан берсін?!. дегенді қынжыла айтып, таусылар еді дейсіз...

	Әрине, бұл жерде саяси сауатты еді немесе әйелдерге жаны қас еді деген түсінік тумса керек. Өз түсінігінің түндігіндегі сәулесі де. Әлде пайымдаған пікірі деген жөн бе екен?

	Ал, менің ғой ондай адамгершіл де кішіпейіл қылықтарын бұғанам қатпай жатыпақ байқап, бағамдауға мол мүмкіндігім болғанына қуанғаннан басқаға хақым жоқ. Солай боларын өзі де сезді ме екен немесе саңлауы болса бірін болмаса бірін түйсінер деп үміт артқаны ма, әйтеуір төртбес жасар кезімнен бастап бір жақтарға барғанда мені жанынан тастамайтын. Көгентүп қариялардан көребіле жүріп өзі түйіндеген тәрбиесінің түрі де, түрі болғанда да аса маңызды тармақтарының бірі де сол әрекетіне келіп тоқайласатындай еді.

	Бірде, бесте ме, әлде алты жаста ма екенмін, ол жағын анық айта алмаспын, әйтеуір мектепке бара қоймаған кезім, ұйықтап жатқан жерімнен таңертең оятқаны бар.

	Шешем:

	– Ұйқысын қандырып тұрсын да ... – деп еді:

	– Азамат болып қалған баланың түске дейін жатқаны ұят емес пе? дегенді мен естісін деген болуы керек дауыстай айтты да, сосын анамызға байсалды түрде:

	– Ыстыққа ұрынып қаламыз ғой, ертерек қозғала берейік, деген.

	Ондайда мен қуанбасам, қиналмаймын: көзімді тырнап ашып, жүгіре жөнелем. Өйткені, әкей қайда барса да – құрметті қонақ. Әйтеуір, барған жерден қошеметке бөленіп қайтамыз. Небір қызықты әңгімелер ағытылады. Ең бастысы, кім де болса, мейман келіп қалса деп сақтаған тәттілерін дастарханға салады. Тәтті дегенде, шақпақ қант пен науат, прәндік пен қағазға оралмаған бірліжарым кәмпит. Ол кезде, шіркінай десеңізші, дүниеде солардан асқан тәтті жоқ едіау!

	Әкейдің николай ұстаға арнайы жасатып алған ат арбасы қандай әдемі еді! Бір аттық шағын ғана арба ол кезде бүгінгінің «Мерседесіндей» емес пе еді?! Әкей де оның шырайын шығарып, сәнімен ұстар еді. Жылда құлындайтын «Айқабақ» деген боз биесі де жарасты жегілетін. Балалық балдәуреннің ертегілер еліндегідей сол күндері де қайырылмасқа кеткенімен, санаға сіңісті боп, оқтатекте еске түсіп, елеңдетіп алатыны ақиқат –ақ.

	Боз бие ауылдан аттап шығысымен –ақ шығысты бетке алып, шақырая қалған күнеске қарай жайлы жорғасымен бүлкілдей жөнелетін. Иесінің ыңғайын жақсы білетін жануардың қамшы салғызбайақ сар желіске басуға әбден дағдыланып алғаны аңғарылып тұрар еді.

	Алғашында «Антонның бағына» барады екенбіз деп ойлағанмын. Олбір неше түрлі жемісжидек жайқала өскен жұмақ жер. Әсіресе, алуаналуан алмаөрігін айтсаңызшы. Аптапты күні көлеңкесінің өзі бір рахат. Әйтсе де танауыңды қытықтаған иісі есіңнен тандырғандайтын. «Шіркінай, ішін бір еркін аралап, жемісін құмарың қанғанша жеп, тоят табар ма еді?..» деп армандайтын ауылдың бар баласы біткен. Бірақ оның реті келмейді. Жәйімен барсаң – бағбан аралатпайды. Үйге кіргізіп қойған жәшіктегі алмаөрігініе тойғызады да қайтарады. Түнде ұрын барайын десең: «Антон тұзбен атады екен» деген кауесеттен қорқамыз.

	Оның бәрін кейін, ес қатқан кезде біліп жүрміз ғой: бір переселен орыс өсіріпті. Бірақ көлемін ұлғайтып, жердегі жұмаққа айналдырған сол Антон көрінеді. Содан да «Антонның бағы» атанып кеткен.

	Сонда келе жатыр екенбіз деп ойлап үлгергеннен–ақ жұтынажұтына аузыңның суы құриды. Алайда, боз биеге ілескен күйі бақтың бүйірінен жанай өте береміз...

	Бірақ, көңілім құлазып болмай жатып екінші ертегі елі еліктіріп, әлемдегі барлық жақсылық атауы сол тұста санама сіңіп, езуіме үйіріледі. Себебі, әкей менің екі көзімнің төрт болып баққа қадалап қалғанын көреді де:

	– Уақыт болса қайтарда соғармыз. Қазір Төлебай атаңның қауынқарбызын жейсің, балам, дейді. Ол сөздерді естіген соң менің шыдамым тіпті таусыла бастайды. Тағы да күтекүте күпті болған күйі не керек, жетемізау, әйтеуір.

	Атай бізді қуана қарсы алды.

	– Келетініңді білгенмін...деп, әкейдің қолын қайтақайта қысқан. Содан кейін менің «Ассалаумағалейкумімді» мейірлене қабылдап, құшырлана маңдайымнан иіскейді. «Үлкен жігіт болыпсың, аман бол, балам!» дегендерін айта жүріп, арқамнан аялай қақты да ...

	– Шөлдеп келдіңдерау, қазірқазір ... – деп күркесіне беттейді. Менің теңкйіптеңкйіп жатқан теңбіл дарбыздарға телміріп тұрғанымды байқап қап:

	– Олар күннің астында жатыр ғой, жылы. Салқында жатқан тура сондайын алып келемін, деп күркесіне кіріп кетті.

	«Кедейдің бір тойғанышала байығаны» деген сияқты да, қозы қарын болып қампиғанша «кірісемін».

	Қариялар мосыда қайнаған мыс шәугімнің қою қара шайын шекелері шыпшып терлеп ішкен күйі әңгіменің тиегін ағытады.

	– Келетініңді білгенмін деп бастайды Төлебай ата сөзін. –Білгенмін, бірақ жұмысынан шыға алмай, кешігіп қалмас па екен деп күтулі едім.

	Әкей сушының жұмысы ауыр демесеңіз, тіршілікке қолайлы екен, бір күнкүндіз, келесі күнітүнде істейтінін, түнде су ұстаған адамның ертесінде күндіз демалатынын айтады да, Төлебай атаның айтпағын тыңдауға әзір екенін аңғартып, құлақ түреді. Алайда, атай жақын арада үндей қоймаған соң, тығырықтан шығарып жібергісі келгендей өзі сөйлеп кетеді.

	– Бүгін демалатын күнім еді, неге екенін ... сізге жолығуым керек сияқты... Бір түрлі дегбірім қашты. Ауырып қалып, айдалада қиналып жатыр ма екен деп, салыпұрып жеткенім сол.

	– Жаратушы иеміздің құдыреті де... Әркімге әр нені сездіріп тұрады ғой. Келгенің дұрыс болды. Өзім де сен келіпақ қалар деп күтіп жүрмін ...

	Әкей сұраулы пішінмен барлай қарайды. Атай сәл жымияды. Сосын ұрлығы ашылып қалған бала сияқты ебедейсіз қолымен желкесін қасиды.

	– Ертең әлгі Қамзабригәдіге айт: менің орныма біреуді жіберсін. Үкіметтің есіл дүниесі ит рәсуа болмасын да.

	Одан кейін Кәшкебайға айт, ертең кешке арбасымен келіп, мені ауылға алып кетсін.

	Қарияның Кәшкебай деп отырғаны – әулетін жалғайтын, тәубеге тіркейтін тұлдыр тұяғы. Есіміндегі «байы» бай ғой, ал «кәшкесінің» не екенін күнібүгінге дейін білмеймін.

	Әйтеуір мен білгенде Кәшкебай аға жаз бойы қос ат жегілген арбамен шөмелешөмеле шөпті қырман қасындағы маяларға, ал қыстыкүні сол маялардан жалғыз атты шанамен сиыр фермасына тасиды.

	Қақсоқпен еш шаруасы жоқ, жұмыскер жігіт. Қашан да жүзі жылы, жымияды да жүреді. Үлкендерге құрметі әзір, біздерге биязы. «Ее, бәленше батыр сен екенсің ғой?..» деп, басымыздан байыппен сипайтын.

	Атай жаз бойы жапандағы бақшасында. Қыста ұлымен ауыл шетіндегі үйде – «қоржын тамда» тұрады. Екеуден екеу...

	Айтып отырғаны – сол ұлы.

	Әкей бірдеңе деуге оқтала беріп еді, Төлебай ата «сөзімді бөлме» дегендей алақанын көтерді.

	– Енді ең соңғы, ең негізі өтінішім, тіпті өтінішім емес, ақырғы аманатым. Ана Кәшкебай жан дегенде жалғызым ғой, соған баскөз бол. Сенің де балаң ол, бөтендігі жоқ. Оны несін айтып отырмын, өзің де жақсы білесің емес пе?!

	Атай осыларды асығыс айтты да, шаршап қалған адамдай ауыр тыныстап алды. Сәлден кейін терең күрсініп қойып:

	– Түсімде әкемді көрдім. Қасына шақырып жатыр, дегенді шегелеп айтты.

	Үнсіздік енді ұзағырақ созылды. Әлден уақытта оны атайдың өзі бұзды.

	– Айтпақшы, ұмытып кете жаздаппын, бала ертерек келсін: жуыныпшайынайын. Ал, бүрсігүні сен келіп шашымды алып, сақалмұртымды басып бер.

	Менің көз алдыма әкеміздің шашымызды алғаны еріксіз елестеп кетеді. Ол кезде шаштараз деген ұғым атымен жоқ. Әр әке өз ұлдарының шашын өзі сыпырып тастайды да, үлкендер бірінің шашын бірі алып береді. Мектепке барғанша шаш қою деген де жоқ. Жергілікті жұрт балаларының маңдай тұсынан шағын кекіл, ал төретөлеңгіттер бірі – желкеден, енді бірі – шекелерінен тұлым қалдырады.

	Қай қарт та ұстарасын бес қарудай ұстауға тырысады. Майда құм қайраққа жұқартып алып, одан кейін білемдей белдіктеріне сүйсіне, ыждағатпен жанып отыратын.

	Содан оқтатектегі мамыражай отырыстарда «Бәленшекең ұстараны ұқыпты баптап, жақсы өткізеді» деп ақтарынан жарылатыны да бар.

	Сөз сонымен тәмамдалды.

	Артыныптартынып біз ауылға қайттық. Әкей ауыр ой үстінде ауылға жеткенше белгісіз бір әуенді ыңылдап келді. Ал мен болсам, танауды қытықтап, шөп астында теңкиіптеңкиіп жатқан қауынқарбызға мәз болып, қуаныш құшағына енгем. Тіпті, әкейдің «Антонның бағына» соқпағанына да қиналған жоқпын.

	Қанша дегенмен, ойын баласы емеспіз бе, мен үшін ол оқиға – байыпты әңгіме ертесіндеақ ұмыт болған. Алайда сол бір жұмбақ сырлы тылсым тірлік есейгенде емісеміс зердемде жаңғыра ағып, әртүрлі жәйттерге байланысты есіме оралып жүрді. Өйткені, қарапайым қайырымдылығымен, артық ауыз сөзі жоқ адалдығымен жұртының жадында қалған, жадағай да болса, жағымды тіршілік еткен Төлебай ата, өзі айтқанындай – ақ, араға екі күн салып, жер бесікке түскен еді.

	Әрине, қазақтың қай ауылында да ондай жағдайлар кездесе беруі ғажап емес. Тіпті біріне бірі айнымай ұқсауы да мүмкін. Сондайақ мына бір мысал да: сексеннің сіңгіріндегі Көккөз деген атамыз жарықтық ұлын шақырып алып:

	 Балам, аулаңа су сеуіп, дұрыстап сыпыр. Қорақопсыңды тазала... Соятын малыңды әзірлеп, отынсуыңды ретте. Ертең үйіңе көп кісі келеді... – депті де, түнде бақилыққа аттанып жүре беріпті.

	Ондай мысалдарды да жіптеп түзуге болады. Бірақ, ондай ойдан әсте аулақпыз. Төлебай атаның ақтық сапарға аттануына әкейдің тікелей араласы болғандықтан әрі жеке басының үлгісі деген пайымды тілге тиек етіп отырғандықтан ғана шағын шегініс жасадық.

	Әлбетте, бұл жерде «әулиелік», «көріпкелдік» деген сияқты көтеріңкі ұғымдарға ұрыну күпіршілік болар еді. Сөйте тұра, сезімталдық сарынның болғанын да жоққа шығара алмайтын шығармын.

	Әкей мінезінің тағы бір қызықты қырын айтпай кетпеуге болмас. Ол кісі әр кез ісімен, сөзімен – демек, жеке үлгіөнегесімен, ісәрекетімен көмек көрсететіндігімен қоса, кейде «істемей қойып» та үйреткісі келетін.

	Жоғарыда айтылған жағдайдан сәл кейінірек, мектеп қабырғасында жүріп, ес қата бастаған кезімтұғын. Қара суығы қақаған қызыл шұнақ қыстың күні болатын. Кешкі асымызды ішіп бола бергенімізде көрші ауылда тұратын әкейдің балдызы Әділбай аға келе қалды. Шешемізбен рулас екен де, «әпке» деп жақын тартып, араласып жүретін.

	– Жоқ іздеп шығып едім, таба алмай шаршадым. Оның үстіне, Құдайдың күні де қағынып кетті ғой, үйге жете алатын түрім болмаған соң, сіздерге түнеп, ертең кетейін деп бұрылдым.

	– Өте жақсы болды. Дұрыс істеген екенсің, деп шешеміз қалбалақтап, үйішінің амандығын сұрап жатыр.

	– Әй, бауыр деген бәле ғой, әйтпесе, мақтап жүретін қонақ астың үстінен түспес пе еді? Дастарханды жинап жатқанда келіп тұрса да әбден бәйек болады, ә? деп әкей жездесінеді.

	– «Қайғысыз қара суға семіреді» демекші, әпкемнің қолынан шәй ішсем де қарным тоярау? Сіздердің жылы қабақтарыңыздың өзі жамбас жегенімдей емес пе?

	– Ананы қара, сүбелі сыбаға дәметеді ғой мына батырекесі ... Әкей жігіттің сөзіне риясыз ризалағын білдіреді.

	– Ал, керек болса. Балдызыңның құда шыққанын байқамаған екенсің.

	– Қой, кемпір, қазанды көтер, бойдақ шайға қанағат тұтатын төркіннің сөзі емес қой мынау.

	– Әрине, көтерейін. Құдай аузына салған шығар, сұрағаныжамбас болса, соны асып берейін бауырыма. Құдайы қонақ боп, зәуімен бір келіп қалғанда... Осылайша қауқылдасып, ауылелдің амандығы мен жақсылығын сұраса отырып, үлкендер әуелі шәй ішеді, содан асықпай отырып ет жеп, сорпа ішеді. Әділбай аға денесі жылынып, ішіне ел қонған соң, төр алдында жамбастап жатқан күйі қалғи бастайды да, әкей түзге шығып келіп:

	– Әй, балдыз! Қазан көтермесекетіп қаламын деп кіргенбісің, атың әлі ерттеулі тұр ғой?

	Мейман ұйқылыояу:

	– Суысын деп ... дегендей бір нәрсені былдырлаған болады.

	– Суымақ түгілі, тоңып қалды. Ертоқымын алып, алдына шөп сал. Әділбай аға тысқа шығып кетісімен шешей:

	– Шаршап келген адамды әуре қылмайақ, өзің реттей салмадың ба? деп кейістік танытқандай болып еді, әкей:

	– Кісі баласы кезкелген жамандыққа сияқты жалқаулыққа да тез үйренеді. Өзгеге иек артып, жаман үйренбесін дегенім де... дейді жайбарақат қана.

	Содан мейман үйге қайта кіргенде:

	– Әділбай, сені әуре қылмайақ, өзім атқара салар едім... Алайда, адам баласы жан рахатына ұмтылу сияқты жан тыныштығына да тез бой алдырады. Әсілі, қойнындағы қатыны мен астыңдағы атының жағдайын әркім өзі қадағалауы керек! дер еді.

	«Өмірде не болмайды?» деген де бекер айтылмаған. Иә, өмір болған соң бәрі де кездеседі. Өйткені өмір тақтайдай түзу жол емес. Ойлықыры да жетіп жатыр. Мәселе – өткендердің өнегесіне сүйенген кейінгілер азырақ сүрінсе екен деген ниетте.

	* * *

	Әкейді ешкімнің шешен түгілі әңгімешіл еді демесі анық. Өйткені, оқтатекте, белгілі бір жағдайға байланысты болмаса, ол кісі көп сөйлей бермейтін. Тіпті, қоянқолтық араласпағанымен, екі күннің бірінде көріп жүрген жандардың өзі әкеміздің қысқа қайырым амандықсаулықтан артық сөзін ести бермейтіні де содан болса керек.

	Кейде «Ассалаумағалайкум, ата!» деп қолын ұсынған бесалты жастың о жақ, бұ жағындағы балаларға риза болып:

	 Жасың ұзақ болсын, айналайын! Кімнің баласысың? – деп сұрар еді танып тұрса да. Сосын: «Қай елсің, руың кім?» дегенді қосады. Онысы сауалдан гөрі сынаққа келіңкірейді. Себебі,

	«Жеті атасын білмеген – жетесіз» дегенге дендеген ақсақалдың тәрбиелік тәлімі соған жетелейді. Содан да дұрыс жауап берген баланы басынан сипап:

	«Өркенің өссін, қарағым!» деп риза болар еді де, мүдіріп қалғандарына түсіндіріп жатар еді.

	Кейде тіпті біреулеріне: «Оу, батыр! Сенің атаң – керемет кісі, соны есіңнен шығарма!» десе, енді біріне: «Әкең – адал, батыл жігіт, сен соған ұқсауға тырыс!» – деп тақтұқ тапсырмаларын үлестіріп жүретін.

	Аз сөйлеп, көп тындайтындықтан да болса керек, қате айтып, дұрыс сөйлемегендерді сөгіп тастаудан да тайсалмайтын. Өмір бойы «үлкенді сыйлау керек», «қарттықты құрметтеу қажет» деуінен жаңылмаған адамның бірде бетің бар, жүзің бар деместен, жасы егделеу ағаларының біріне кейігенін көріп, қайран қалғанмын.

	Ол, жер хабар бермесін, өмірәлі деген ақсақал еді, жарықтық. Сол қария аталас болып келетін өміржан атты көршілес інісіне кіжініп: «Көзіңе көк шыбын үймелетемін, әлі!» деп зекігенін естігенде әкей:

	– Ақсақал, артық айттыңызау... – дегені барды. Қария тіпті қызбаланып кетті.

	– Атаңа нәлеттің көзін шел басайын деген екен, деп аптыға түссін.

	– Оның атасы біздің де атамыз емес пе? өз атамызды жөнжосықсыз өзіміз нәлеттегеніміз не болғанымыз, сонда?

	– Нүсіке, атамыздың аруағы кешірсін. Ол ақымақтың өзінде де еш шаруам жоқ. Тек, кісіні күйдіріп жібереді ғой, найсап...

	– Соңыңыздағы жұртқа үлгі көрсетудің орнына, ақымақ ініңізбен ақымақ болып жүрсеңіз, ақсақалдық өнегеңіз қане? Сондықтан сабыр сақтаңыз. Ашу абырой әперуші ме еді?

	Сонда барып ақсақал сабасына түскендей болған. Ал, әкей болса, түк болмағандай әңгімесін одан әрі жалғай берген.

	– Соғысқа әлі кіре қоймағанбыз. Оның қандай болатынын да біліп үлгермеген кезіміз. Сөз болып қалған соң тәптіштеп жатырмын, әйтпесе, Құдай басқа бермесін десеңізші. Өңкей қазаққырғызы бар, өзбектәжігі бар – шетінен шала сауатты бір эшалон адам темір жолмен келе жатқанбыз. Командирлеріміз – орыстар. Оның өзінде де өңшең жараланғандар мен қартамыстар. Оқтатекте: «Сталинградқа, яғни майдан шебіне жақындап қалдық. Қанның иісін сезіп келе жатқан боларсыңдар?» деп қояды.

	Күн қайнап тұр. Қолаңса сасыған вагонда қанның иісін қайдан білейік, бірақ әр жерде теңкиіп жатқан өліктер мен мал өлекселерін көріп, түршігіп, берекеміздің қашып келе жатқаны анық еді. Аяқ астынан «Әуе шабуылы, әуе шабуылы!» деген дабыл қағылып, поезымыздың жүрісін баяулата бастағаны сол еді, алдымен гүжілдеген неміс самолетінің дауысы, соңынан ысқырған бомбаның сұсты сарыны жайлап жүре берді. Сарынға вагондар тежегішінің жанұшыра ышқынғандай үрейлі үні қосыламын дегенше жердүниені дүр сілкіндіре дүрліктірген бомбаның жарылған гүрсілі құлақ тұндыра қолдап кеткен.

	Қаншаға созылғанын да саралап үлгеруге ешкімнің мұршасы келе қоймаған шығар, сол тарстұрс сүргіннің арасынан «Поездан түсіп, орманға қашыңдар!» дегенді емісеміс естігенде ғана ептеп есімізді жинағандай болып, бетбетімізге безіп жоғалдық.

	Темір жолдың бойы өзіміздің Іленің жағасы сияқты құмдауыттау екен де арғы жағы қалың орманға ұласып кетеді екен. Тек, біздің жердегідей тораңғы тоғайы емес, нағыз қарағайлышыршалы ну. Ағаштары қалың әрі тым биік. Жағалаудың топырақ қыртысы тым құнарлы болса керек.

	Алайда, айтайын дегенім ол емес, сөздің ретіне қарай қосып жатырмын. Сонымен, басаяғы сүт пісірім уақыттың арасында астаңкестең сұрапыл толастап, құлаққа ұрған танадай бір қорқынышты тыныштық орнады. Ауаны оқдәрі мен күйген темірдің, түтіннің қоңырсыған иісі қаулап кетті.

	Ептеп есімізді жинап, тасалаған ағаштардың арасынан ақырындап шыға бастадық. Ажал тырнағынан тайсалып, жан ұшыра тұра қашқанда байқамаған екенбіз, поезға қарай қайтқанда қанжоса қасіреттің қылкөпірінен өттік. Жаңада ғана шейіт болғандар бірден белгілі, ал бұрынырақта қайтыс болған қызыләскері бар, жат жұртта жер жастанған фашисі бар – ісініп, сасып кеткен өліктердің арасынан өту дегеніңіз нағыз ақырзаман екен.

	Жау мұрсат бермей бомбылап, атқылап өліктердің бетін жасыруға да келтірмегені ғой? Сонда тұңғыш рет көрдім әрі күні бүгінге дейін көз алдымнан кетпейді: құрттап жатқан адам баласының мәйітін көру – сұмдық екен. Жанарын жасырмаған соң көк шыбын алдымен көзге үймелейтін көрінеді...

	Ар жағын айтудың өзі артықақ: өте жиіркенішті. Демек, «Көзіңе көк шыбын үймелесін!» деген өте ауыр қарғыс. Ол деген «Көмілусіз қал!» деген қарғыстың бір түрі. Өйткені, өз жөнімен өлген адамды әрқашан да арулап көміп, жосығымен жерлейді. Ал, көмусіз қалдыратын – ата дұшпан, жау ғана. Онда да сұрапыл соғыстың кезінде...

	Әкей сөзінің желісін үзіп, сәл үнсіз қалған. Сосын есіне бір нәрсе оқыс түскендей, өмірәлі ағасына барлай қараған күйі:

	 Сондықтан, ақсақал, ағайынға абайлап кейіген жөн, дегенді өзінеөзі айтқандай, байыппен ғана жұмсақ жеткізіп, жөніне жүре берер еді.

	«Ол кісі көпті білмеді» деп айта алмайтыным сияқты, көпті көргенін де айналып өте алмасым тағы айдай ақиқат. Өйткені, көбінекөп «өтірік пен шынның арасы төртақ елі», деп саусағын самайына апарғанды қайталап тұратын. Онысы: «Құлақпен естіген жалған болуы мүмкін, ал көзбен көргенге дауа жоқ» дегені. Демек, құлақ пен көздің арасы төртақ елі екенін дәлелдегендей. Сондықтан да болса керек, сараң сөз қозғағанның өзінде тек өз көзімен көргендерін әңгімелейтін.

	Тағы бірде жүргізуші інісімен әңгімедүкен құрғанының куәсі болып қалдым. Жалпы, ол тұста ұялы телефон дегенді ешкім естімегенімен, ауылды жердің «сымсыз телефон» дегені керемет еді ғой: қайда, қашан, кім не істеді – бәрін барша жұрт сол сағатында болмағанымен, сол күні түгел естіпбіліп ала қоятын. Міне, сондай бір сыбыстың кейіпкеріне айналған інісі тау бөктерлей күздеуде отырған қойшыларға су таситын. Сол айдыңкүннің аманында мәшинесін айдаладағы электр сымының бағанасына соғып, жазым бола жаздағанын жұрт жыр ғып айтып жүр екен.

	– Әй, батыр, «тентек сумен» тату күніңде тығырыққа тірелмеп едің, мынауыңа не жорық? деген сауалды суыртпақтап, алыстан орағытып бір қайырған.

	– Ой, тормызым ұстамай қалып, амалсыздан столбыға бұрдым емес пе? – деп, інісі желкесін қасиды.

	– Ее, жаның аман қалған соң, басқасы қалпына келер, абайлау керек, дегенді тапсырғандай ғып айтып, ары қарай жүре беруге ыңғайланғандай еді.

	– Тәубе, аман қалдық. Бірақ жаным бір мұрнымның ұшына келді ғой...дегенін естігенде қалт тоқтап, кері қайырылған.

	Әкей біртүрлі ойланып қалды да:

	– Жаныңның мұрныңның ұшына келгенін шыныменақ сездің бе? – деп сұрауын сұрап алды да, інісін бірінші рет көріп тұрғандай барлай қарады.

	Інісі де сөздің мәнісіне жеткенше сәл бөгелді де:

	– Жоқа... «Қорықтым» дегенім де. Әйтпесе, нені сезгендей ол тұста? Жұрттың бәрі айта беретін жаттанды сөз болған соң айтып жатқаным да, деп ақталғандай болған.

	Сонда барып әкей жұлып алғандай:

	– Ал, мен «мұрынның ұшындағы жанды» өз көзіммен көрдім, демесі бар емес пе.

	Біз үрпиісе қалдық. Әкей болса, сол бір оқиғаны жадында жаңғыртып, көз алдына келтіргендей аз-кем бөгелді де, әңгімесін бастап кетті.

	– Соғыстан жараланып келгенде, сол аяғым оң аяғымнан жиырма сәнті қысқатұғын. (Әкей «сантиметр» дегенді неге екенін «сәнті» деп қысқа қайырушы еді). Ауылдың ауыр жұмысына араласа алмаспын, аздыкем болса да ат үстінде жүремін ғой деп өкіметтің бір отар қойын алғанмын. Қойшының еңбегі қайдан оңай болсын, әйтеуір аяққа көп салмақ түсірмейін дегенімдағы.

	Бүгінгідей емес, соғыстан кейінгі күйзелісті жылдарда машина, трактор сияқты көлігіңіз кездесе бермейді, аяқ артатынымыз – негізінен ат пен арба. Ал, малшысауыншылардың көлігі өгіз арба мен түйе болатын. Әйелдер маслпромға сары майды қарынға құйып алып, өгіз арбамен жеткізеді. Жайлауға көшіп барғанда және қайтып түскенде киіз үй мен көрпежастықты түйеге теңдей артып, қомдап алып жүреміз. Қазір совхоздың өзінде азайып кетті ғой, ол кезде колхоздың кемінде жиырмаға жуық түйесі бар еді. Тіпті, сол түйелерді бағатын адам таппай қиналып, тығырыққа тірелген жағдай да болды...

	Осы бір тұсқа келгенде әкей кідіріп, әлде «әңгіме тыңдайтын уақыттарың бар ма?» дегені ме болмаса өткен күндердің көрінісін көңілінде көшіргені ме, біраз ойланып қалды. Сосын «оны білгендеріңнің артықшылығы жоқ, туған топырақтарыңның тарихын біле жүргендерің жөн» дегендей сөз жүйесін жалғап жүре берді.

	– Соғыс жылдарында Қапқаздан шешендер мен үңгіштер, түріктер мен күрттер, басқа жақтардан немістер мен кәрістер жер аударылып келді ғой ауылға. Солардың бірі, салт басты Құсайын деген күрдті түйеге бақташы етіп қойған екен. «Қойды көрмеген қуып жүріп өлтіреді» демекші, өзі де бір түйе көрмеген байғұс екен, ақырында ажалы сол түйенің бірінен жетті.

	Тыңдаушыларына әкей тағы бір барлай қарап алады.

	– Түйенің еркегін бура дейді. Айғыр, бұқа, қошқар, теке деген сияқты да. Сол бура күйекке түсетін кезде «жарайды». Жарағаны сол, аузынан көбігі ағып, көзі қанталап, жынданып кетеді. Тірі жан атаулының бәріне қаны қарайып, өте қауіпті күйге түседі. Ондай кезде, тіпті атты адамыңыздың өзін қуып, қатер төндіреді. Төрт аяғы төрт жаққа далбалақтап жүгіргенде – сұмдықақ.

	Оны қазақтың көбісі біле бермейді, күрд Құсайын қайдан білсін. Жараған бура айбат шегіп, тұра ұмтылса, жан сауғалаудың жолын іздеудің орнына, күндегі жуас түйеге не болғанын ұқпай, таяғын қоқаңдатып, қарсы тұра ұмтылыпты. Кеудесімен қаққанда қалпақтай ұшырған бура үстіне жатып алып, езіп өлтіріпті.

	... Бұны сендер біле жүрсін деп, сөздің ретіне қарай айтып жатырмын. Ал, негізгі әңгімеге оралатын болсақ, ол былай болды. Бір күні отарды етекке жайып жіберіп, төбенің үстінде қарап, жатыр едім, бірер жотаның ар жағындағы төменгі қырда бірдеңе қараңдағандай болды. Шешен тамырым әкеліп берген мықты дүрбімді салып, барлай қарасам – жалғыз жайылған түйе екен. «Бұл қайдан жүр, кімнің түйесі болды екен?» деп ойлап үлгергенімше жанына құйрығын бұлаңдатқан қасқырдың жетіп келгені бар емес пе. Түйе де сап ете түскен итқұстан сасып қалды ма, болмаса жалғызжарым жыртқышқа алдырмайтынына сенімді ме, кім білген, әйтеуір тырп етпеген күйі тұра берді.

	Қасқыр да қаншық болса керек, денесі шағындау екен әрі қимылы мың құбылады. Әлгінің айласын қараңыз, түйенің тура алдына келіп, жата қалды. Іле жотасына аунап түсіп, еркелей бастады. Иесінің иті екен деді ме, түйе әлгіге қайран қала қарады да иіскей бастады.

	Құдіреттің шеберлігі десеңізші, хайуан екеш хайуанға дейін жейтін тамағын табудың тәсілін де қоса жаратқан ғой. Қаншық көкжалдың да күткені сол екен, мұрнынан шап беріп, тістей алды. Әрине, түйе басын сілкіп қалса, қасқыр ұшып кетер еді. Бірақ түйе өйтпеді. Кейін байқасам, өйте алмаған екен. Түйенің жанды жері тұмсығы екенін, жанының мұрнының ұшында екенін қу қасқыр біледі екен: тұқыртып біраз ұстап тұрды да, төмен қарай тарта бастап еді, түйе еш қарсылық көрсетпестен шөгіп, жата қалды.

	Сол кезде қапталындағы жырадан төрт қасқыр шыға келмей ме? Арланы келген бойда түйенің қос өркешінің арасынан қарғып өтті. Зеңгі баба түлігінің серті сол болса керек, түйе содан кейін тырп етпеді. Оған дейін арлан қасқыр мүсәпір күйдегі байғұсты алқымдап та үлгергенді.

	– Әр мақұлықтың серті болады дегенді бұрын да бір жерде естігенім бар еді, деп, осы тұста сөзге жүргізуші Әбдіхалық інісі араласты. – Сол «серті» деген не сөз?

	– Ол, енді, сол хайуанға тән басты қасиеті, өзіндік ерекшелігі деген сөз болса керек. Қалай десем екен?..

	Ертеректе тау тағылары арқар мен тауешкі атуға Алматыдан арнайы небір дөкейлер келетін. Солардың бірі ақбөкен деген жануар туралы былай дегенін естідім: міне, сол ақбөкен қуған адамның алдын кесіп өтпей, қоймайды екен. Бұл – бір. Екінші қасиеті – құлады ма, бауыздаған кезде мүлде тұяқ серіппей, ботаның көзіндей жанары жәудіреп жата беретін көрінеді. Ендеше, ақбөкеннің серті – осы екі қасиеті.

	– Сайғақ дейтін де, жезкиік те сол ақбөкен емес пе? Әбекең де әңгімені әрі жалғап, араласып қалады.

	– Иә, сайғақ деген де, жезкиік деп жүргендері де – сол. Бірақ, жезкиігіне менің күдігім бар. Ал, күдіктенетін себебім, біздің тауларда киікоты деген шөп бар. Ендеше, киік деген аң тауда, құрығанда таулы өңірдің етегінде өсіпөнуге тиіс. Өйткені, тауда өсетін шөп далада немесе құмды аймақта өспейді. Сондайақ ол шөпті киік жейтін болғандықтан ғана киікоты деп атаған да... Демек, киігіміз тау сағалайтын аң болғаны. Кім біледі, еліктің бір түрі болар?

	Әкейдің әңгімеге көңілі кетіп тұрған тұста сөйлетіп қалғым келіп:

	– Сонымен, қасқырлар жаңағы байғұс түйені жайратып тастады ма? – деп сұраймын мен де.

	– Қасқыр қаншалықты жойқын жыртқыш болса, соншалықты айлалы, тіпті ақылды аң. Жемін ұйымдасып аулайтыны да сондықтан. «Ұялас қасқыр» дегенде, қазақ сонысын меңзесе керек.

	Сәл үнсіздік оралады.

	– Ол да соғыстың салдары ғой, тым қажет болмаса, мылтық ұстағанға қаным қас. Ал, мылтықсыз қанның иісіне елігізіп алған бес қасқырға қарсы тұру – ақылға сыйымды іс емес. Жоғарыда «жойқын жыртқыш» демеп пе едім, қасқыр отарға шапса, жей алатынын ғана өлтірмейді, әрқайсысы оншақты қойды алқымдап тастайды. Қасқырдың серті солай шығар?

	Сосын тағы сәл ойланып алып, былай дер еді:

	– Бірақ, қасқырдың серті – жеген малы мен аңының құйрығын шаншып кету сияқты. Негізінен қыста ашығатындықтан, азық еткен аңы мен малының қатты қаңқалы сүйегі болмаса, басқа түгін қалдырмай жейді де, құйрығын қарға шаншып кетеді.

	Ашыққан үйірлі қасқыр адамға да шабуылдайды. Ал, адамды жегенде тек алақанын қалдырады екен дегенді естідім. Соған қарағанда, «Адам қолының уы бар» деген қағиданың жаны бар сияқты.

	– Аға, жаңа қасқырды жыртқыш та болса, ақылды деп қалдыңыз ғой?

	Бұл Әбдіхалық інісінің сұрағы.

	– Иә, ақылды екені де, соған байланысты айлалы екені де рас. Олар бөлтіріктері өсіп жатқан жердің айналасындағы жұрттың малына ешқашанда қарақшылық шабуыл жасамайды. Ұрпағына қауіп төндірмеуді білуі – ақылдылық емей, немене?

	Болмаса, аңға шабуылдар алдында арасынан бірекеуін үйірді қуып келетін ұрамтал бір жерге жасырып кетуі, ал қыстыгүні қармен көміп кетуі – ақылдың да, айланың да көрінісі емес пе?

	Біз Әбекең екеуіміз «Ойпырай, ә?!» деп бас шұлғысамыз.

	Иә, әкейдің сондайсондай реті келіп қалғанда тілге тиек ететін ептеген әңгімелері бартын.

	Ал, енді өмірден өзі алған өнегесі мен түйген тәжірибесін көбінекөп жеке үлгісімен жеткізуге тырысатын. Оңы мен солын кеңес өкіметі орнағанға дейін танып үлгерген, сол кездегі көнелердің көзін көрген кісі емес пе, ұлттық тәлімтәрбие мен салтдәстүр дегенді мейлінше жөн көретін. Замана ағысынан, уақыт шындығынан көз жазып қалғысы келмесе де, алдыңғы толқын – атаанасының аманатындай алтын ұясында ұққанын ұшқанда ілуге құштарлығын да жасыра алмайтын. Орайына қарай:

	«Жарықтық, бұрынғылар былай деуші еді...» деп басталатын біраз пікірге де бай болатын. «Арғы бабаларымыз» немесе «бергі аталарымыз бұл туралы бүй деген емес пе?!» деп қайырар тұстары да бартұғын. «Жатқан жері жайлы болғыр, әкемнің былай дегені есімде...» болмаса «Әкей мұндайды бүйтіп реттеп жіберетін» деп қайсы бір қиын шаруаның қисынын келтіре қоятын.

	Не айтатыны бар, ауыз толтырып айтары аз болса да, көргенінен көңіліне түйгені көпақ еді. Сондықтан да болса керек, қажетсінген кімге де жөн сілтеп, қол ұшын беруге әзір тұратын. Әрі жасаған жақсылығы үшін ақы дәметкен емес. Ондайда: «Алланың амандық сыйлағаны үшінақ жетімді жебеп, жесірді демеу парыз» дейтін. «Қолыңнан келсе, қолғабыс тигізгенге не жетсін!», «Білгеніңді басқаға үйретпесең – оныңнан не пайда?» деуі де біраз жайды аңғартса керек.

	Тіпті, ауылдағы қарттарды, жарымжан иә науқас адамдарды, тұрмыс жағдайлары ауыр отбасыларды арнайы қамқорлыққа алуға міндеттенген мемлекеттік қызметкердейақ ол үйлерді апталап, ары кетсе жарты айда бір аралап қоймаса, жаны жай таппайтын. Ол кісілердің халахуалын білген бойда кішігірім басшықосшыға болсын, былайғы інілеріне болсын: «Әй, бәленшекең мынадай нәрсеге мұқтаж екен, көмектесіп жібер» деп тапсырма беріп жүреді. Сыйлағандары ғой, жаңағы әкімқаралар мен інілері берген тапсырмаларын тиянақты түрде орындап қана қоймай, қалай орындағандары туралы егжейтегжейлі баяндап, есеп беріп кететін.

	Өзгеден талап еткеніндей, өзі де аманатқа қиянат жасамаушы еді. Онысы, бүгінгі тілмен айтқанда, заң талаптарын бұлжытпай орындағанмен бірдей болса керек. Уәде үдесінен шығу Жаратқанның алдындағы жауапкершілік деп сезінетін. Ондай мысалдарды әкейдің тәлімді тірлігінен көптеп келтіруге болады. Әсте, жарнамалап та жатпайды, қарапайым, қалыпты шаруа ретінде қабылдап, адал ниетімен атқара берер еді. Және де ондай іргелі істері жайлы қайырымдылық жасалған жан: «Ой, оны нүсікеңнің тапсыруымен бәленше істеді ғой...» дегенде бірақ біліп жататынбыз.

	* * *

	Әлбетте, әкей өмірінде ондай оқиғалар мен жағдайлар, ауыз толтырып айта қаларлықтай әңгімелер мен сөз саптаулар көпақ шығар ғой? Бірақ мен төрт сыныптан кейін, яғни он бір жасымнан бастап сыртта өстім. Сегізінші сыныпты шаруашылық орталығындағы интернатта бітірдім. Ол кезде аптасына бірақ рет, жексенбі күні ғана үйге барып келетінбіз.

	Одан кейін аудан орталығындағы интернатта тұрып мектеп бітірдім. Ол тұста, екіүш айда бір рет – каникул кездерінде ғана үйге қатынайтынбыз.

	Содан әскерге алынып, жердің түбіндегі Владивосток деген қаладан бірақ шықтым. Әскеритеңіз флотында борышымызды атқардық. Сол кездегі саяси ахуалға байланысты демалысқа да жібермеді де, үш жылда әрең оралдық.

	Бұлардың артынша студенттік жылдар жалғасты. Университет бітірген соң Алматыда қызметке кірдік. Жылына бір рет, кезекті еңбек демалысы кезінде ғана баратын болдық...

	Әрине, аратұра бірекі күнге біз барып, бірекі аптаға ол кісілер бізге келіп, араластың арқауын үзген жоқпыз ғой. Алайда, әкейдің күнделікті тіршілігінде кездесіп қалатын қаншама ерекшеліктерінен қағаберіс қалғанымды қинала да өкінішпен ойлағаннан басқа енді қолдан не келмек?..

	Әйтсе де, әкей өсиеттеп айтып кетпесе де, өркенді өнеге еткен тірлігі тәлімдіақ демеске лажым бар ма?!





ЖАРАТЫЛЫС ПЕН ЖАЗМЫШ НЕМЕСЕ ТАБИҒАТПЕН ТАМЫРЛАСТЫҚ




	Ұлы құдіретті Құдайдың жаратқан нәрселерінің бірі ретінде адамзат баласы да табиғатпен туыстас қана емес, түрткіленген тірлігінде оған тікелей тәуелді де. Өзіміз: «Жұмыр жердің қожасы бізбіз» деп кеуде кергеніміз болмаса, ақиқаты нақ солай. Оны біразымыз біле бермейміз, ал көпшілігіміздің мойындағымыз келмейді. Парықсыз пенденің астамшылығы мен ашкөздігі сондай жағдайға душар еткен.

	Осындай ойға қалуым мұң екен, әкей айтқан бір аңыз еске орала кетеді. Әуел баста Алла тағала адамды да, барлық мақлұқатты да тек шөппен ғана қоректенетін етіп жаратыптымыс. Адамдар әлімжеттік жасап, шұрайлы жердің бәрін қоршап алыпты. Ол аз болғандай, шөптің ұрығын да қазып алып, тамырын да жеп, шабындықтардың орнында шөлейттер пайда бола бастапты. Күйзеліп кеткен аң атаулы Әлемнің Әміршісіне шағынып: «Мыналардың менмендігі біздің түқымымызды аштықтан құртатын түрі бар. Тіпті, бізді ғана емес, барша табиғаттың түбіне жетпей тынбайтын шығар? Сондықтан олар бізді жесін, шөпті біз жейік» деген өтініштерін айтыпты...

	Әрине, пенде пақырдың тойымсыздығы мен озбырлығына бола айтылған аңыз да. Болмаса, «Қой егіз туса шөптің басы айыр шығады», «Атадан мал қалғанша, тал қалсын» деген де сөздер бар емес пе?

	* * *

	Міне, жердің бетін бағалап, желдің өтін сағалап күн кешкен атабабаларымыз бен жамал жаратылыстың арасныдағы ақжарылқап байланыс туралы осындай ойларға кез келгенде әкейдің табиғатпен жарастық тауып, үйлесімді өмір сүруге әркез ұмтылып өткені өрнектеле берер еді.

	Алайда, әкеміздің табиғатпен тұтастығы туралы тұжырымды сәл толастата тұрып, жалпы жеріміз бен еліміздің тағдырластығы, жаратылыспен жіпсіз байланыстығы, тарихи тағдыры, ауылел аймағының аңызы мен ақиқатына азкем тоқтала кетуді жөн көрдім.

	«Біздің ауыл Кетпеннің етегінде...» демекші, біздің де ауылаймағымыз Матай тауы мен Үлкен таудың үйлесіммен қосылатын тұсындағы атақты Алтынемел кезеңінің етегінде орналасқан. Жоғарыда аты аталған таулар құтты қонысымызды солтүстігінен, Қату тауы – шығысынан, ал Қалқан мен Аяққалқан таулары – батысынан қоршап жатыр. Оңтүстігі Іле өзеніне тіреледі.

	Міне, осынау бір аумағына жүз Ватикан, ондаған Сингапур мен люксембургтер еркін сиып кететін жұмақ жер о баста Қарақойнау атанған екен. Кеңес үкіметінің кезінде Басши қой кеңшары және жылқы зауыты болды да, тәуелсіздіктің тұсында Алтынемел ұлттық паркі боп қайта құрылды.

	Әлбетте әр атаудың өз мағанамәні бар. Қысқа ғана қайырсақ Алтынемел қалмақтың алтын ер деген сөзі; Қарақойнауы қыста қар көп жатпай, еріп кететін, жазығы қара тасты болып келетін құтты жер дегеннен шыққан; ал Басши – шиі қалың өсетін аумақ (Орташи, Аяқши) дегенді білдіреді.

	Қалмақ сөзі дегеннен шығады, жалпы өңір тарихы жоңғар жорықтарымен жете жымдасып жатыр. Баршаға мәлім Бесшатыр – бес түмен басшысының қабірстаны, Қонтайшының қазаношағы – бір мезгілде бес жүз жауынгерге ет асатындай алып қазанның ошағы болған тіреутастар: найзатапқан сайы; Қазірде нұрым деп аталатын бір ауылымыздың бұрынғы атауы Қалмаққора еді.

	Ал, атағы әлемге әйгілі Айғайқұм ақиқаты әлі күнге дейін жұмбақ. Әйтсе де оның өзін Жоңғар щапқыншылығымен, тіпті Шыңғысхан шежіресімен байланыстыратын болжамдар да жоқ емес.

	Сондайақ, Аяққалқан тауының Іле өзеніне ілінер шегінде құпиясы қылша суырылатын Үңгірқора бар. Үңгірі түсінікті. Ал, қорыса бір қора қой сиятын кеңдігін көрсетсе керек. Бұрынырақта Белгібай бай деген бабамыздың отары қатал қыстарда сонда қамалған деседі.

	Оның ғой құпиясын қалмақжоңғармен қатыстыратын кәдімгі адам тырнағының үлкендігіндей домалақ тастар. Иә, нақ жону станогынан шыққан шартемірдей, бар бүйірі тептегіс. Соларды жаугершілік замнада мылтыққа оқ үшін арнайы жасаған дейтін үлкендер. Бала кезімізде өзіміз де шашылып жатқан шарболат тастарды рагаткімізге оқ ретінде пайдаланғанбыз...

	Тағы бір осы мәселеге байланысты мән бере кетуге болатын жәйт екі аулыдың арасында «Қапсаланның бейіті» аталып кеткен күмбезді қорым бар. Кемінде екі жүз жылдық жұлғасында бұзылмай тұрған күмбезді, көш жерден көзге түсетін сол бейттің кімдікі екені жөнінде ауылағайын арасында екіұдай аңыз да бар. Көпшілігі осында қаза тапқан қалмақ батырының мазары екен дегенге тиянақтайды.

	Алайда мен оған илана алмаймын. Неге десеңіз: біріншіден, жоңғар,қалмақ, манғол ұлыстары өлген адамның мәйтін жерге көміп, бетін топырақпен жасырмайды. Керісінше айдалаға апарып тастап, неғұрлым итқұсқа ертерек жем болған жанның аруағы ұшпаққа шықты деп есептеген.

	Екіншіден, Қоңырбөрік (Жолболды) руының Мәмбет атасынан тараған ұрпақтың арасында Қапсалаң деген адам аты кездеседі. Жұртымыз қалмақ тіліндегі атауларды, әскер басыларының есімімен аталған жерсу аттарын сол қалпында қалдырғанымен, баласына ата жауының ныспысын еншілетпесе керек еді.

	Демек, ол – халқымыздың артында ұрпақ қалмаған не батыр, не сардарларының бірінің бейіті. Тіпті сол Мәмбет атамыздың бір белгісіз болған ардақты азаматы немесе дәулетті адамы болуы да ғажап емес.

	Өз басым осындай ойға бейілмін. Қателессем, аруағы кешірсін, тек қисыны соған саятын сыңайы. Қалмаққораның нұрым аталуы да бір тарих. Нұрым нКВДның жасағы болып Ақтөбе облысынан келген жігіт екен. Кезекті бір ақ бандымен атыста оққа ұшып, қаза тауыпты. Аудан өкіметінің ұйғарымымен сонда есімі ауылға берілген.

	Не дейтіні бар, тағдыр ғой. Сонау ұланғайыр Ақтөбе облысынан келіп, шағын ғана Ақтөбе деген елді мекенде талшық етер талқаны таусылып, көрер күнінің кесілгенін көрмейсіз бе...

	Ақыр аяғында Жетісу өлкесінің аға сұлтаны болған Тезек төренің мыңғырған малына өріс болған өңір – бұл. Тезекті де сонау КөкшетауБурабайға арнайы барып, алып келген Шоңқыбай деген бабамыз. Ол – раймыбек батырмен үзеңгілес соғысқан Шормақтай жаужүректің ұлы. Тезек төренің малшыжалшылары ретінде келген біраз жұрт төлеңгіт деген атпен бір рулы ел болып бүгінде сонда өмір сүріп, тіршілігін түтетуде.

	Әрине, алтын бесік туған жер, өскен ел туралы, ондағы абзал да ардақты адамдар жайлы таңды таңға қосып жырлауға болар еді. Бірақ бұрынырақта

	«Басшиімді білмейсің ғой сен менің...» деген көлемді поэма жазғанмын. Сонда бәрі де жанжақты айтылған, қайталаудың қажеті қанша? Тек:



	Басшиім, алысқа ұш деп қанат берген,

	Таусылмас үміт күткен талапты ерден.

	Ардағым – Ата қоныс,

	Айналайын,

	Өзіңдей әлемде жоқ жаннат жерден!



	– деген бір ғана шумағымен шектелейін. Әрі бұл шумақ ауылға кіре берістегі айшықты аркада үлкен әріптермен жазулы тұр.

	Ендеше әкеміздің табиғатпен бірге тыныстауға тырысқан тірлігіне қайта оралайық.

	Бала кезімізде, жыл сайын жаздың соңына қарай илан деген шөптесін өсімдіктің тамырын қазып әкеліп, әкей қорақопсының әр жеріне тағып қойып жүретін. Өзі қыша тәріздес ақ болады, кесілген жерлерінен сүт ағып тұратын. Түрі әдеміақ, тек жарықтықтың иісі керемет сасық болады.

	Кейінірек сұрағанымда:

	 Иісіне байланысты болса керек, илан бар жерде жылан мен шаян, қарақұрт пен бүйі, кене мен бүгелек, тіпті, маса мен сона болмайды, деген. Бірақ, бір жылдан артыққа күші жетпейді екен... Иісі де қалмайды.

	Табиғатта, өзі кез келген уға қарсы қолданылатын емдік нәрсенің де бар екені дәлелденіп жатыр ғой. Тек, білу керек, танып, тауып ала білу керек.

	Әкей, жалпы ол кісілердің алдындағы атабабалары мен көптеген тұстастары соларды пайымдаған, табиғаттың тынысын тыңдап, тамыр соғысына сәйкес тіршілігін түлете білген де.

	Шіркінай, десеңізші, атамыз қазақ бәрін де шамашарқынша зерделеп, көкейіне түйгенін кейінгіге көзайым етіп айтып кеткен ғой. Әттең, байыбына бара бермейміз. Алайда, аманатты арқалап, өсиетті өркендете алмағанымыз өзімізге сын: кімді айыпқа бұйырғандаймыз?!

	Көшпелі көнтеріліктің керуенінде күнелткендіктен де таңның шығысынан бастап, желдің ығытына дейінгінің бәрін бағып, Күннің батуы мен Айдың тууына қарап, ертеңін еншілеуге дағдыланған жұрттың табиғат тамыршысы болмауға амалы да жоқ еді. Соны санасына мықтап сіңірген Ұлы дала ұрпақтары қаңтардың қабағына, наурыздың ңақышына, шілденің шіліңгірі мен қазанның қоймасына тікелей тәуелді екенін еш есінен шығармаған. Сондықтан да, өздері де қыстау, көктеу, жайлау, күздеу деп, жердің шүйгіні мен желдің ығын аңдып, жыл он екі ай сайын қайталана берер күнін кешкен. Жанның саулығы мен малдың күйін солай күйттеген.

	Сол көнелердің көзін көріп, ізін басқан әкеміз де табиғи үйлесім үддесінде өмір сүруге көп көңіл бөлетін. Мынандай бір мысал осы сөзіміздің айқын айғағындай болса керек.

	Ол кездерде жекеменшіктің қойын бөлек, мүйізді ірі қарасын бөлек зейнет демалысына шыққан адамдар бағатын. Кейде екіүш адам кезектесіп, кейде оқи алмай, содан үйленіп, еш кәсіпті меңгере алмаған балаларымен немесе денсаулығында азкем кінараты бар ауыл жастарын жандарына қосып алып бағатын.

	Міне, сол жеке меншік малдың бақташылары сәуірдің – соңына, мамырдың басына қарай, сақпан аяқталып, сол жылғы төл жол жүруге жараған тұста жайлауға шығып кететін. Өйткені, біріншіден ауыл айналасындағы шабындықтың бәрі өкіметтің малына жемшөп үшін шалғыға түседі де, ол жерді жайылым жасай алмайсың. Сондайақ суармалы алқаптың бәріне жүгері айдалады да, жиынтерін біткенше, ол жерлерге де ашатұяқ жібермейді. Демек, ауыл маңында мал бағатын жер қалмайды.

	Екіншіден шөбі шүйгін, суы бал, шыбынсыз жайлауда жайылған малдың оңды да, қоңды да болатынын атамыз қазақ әлімсақтанақ жақсы білген емес пе?!

	Оның үстіне, ауыл мен жайлаудың арасында өсімдіктер әлеміне байланысты бірнеше белдеу бар. Сол алуан түрлі шөппен қоректенген малдың еті дәмді, сүті маңызды, жүні қалың, қоңы құйқалы берік болады.

	Сондай науқанның қарсаңында, мал жайлауға көшерден бірекі күн бұрын әкей шопанбақташыларды үйге шақырып, қонақ қылады. Сосын тамақтандырып алып, шайдың үстінде мынандай әңгіме бастайды.

	– Аспан айналып жерге түсетін ауылдың аптабы емес, самалды жайлауға шыққанда қызылсырайсыңдар әлі, сонда менің бір тоқтымды сойып жеңдер.

	– Еншілеп бермесең ертең «ең семіз қойымды құртыпсыңдар» деп жүрерсің ... деп малшылардың бірі базына айтады, ағалығын бұлданып.

	– Одан саспаңыздар. Жүретін күні көрсетем: ірі, семіз, ісек шығатын тоқты. Содан «ал, енді қылжақты қойып, дұрыстап тыңдаңдар» дегендей, әрқайсысына барлай бір қараған күйі:

	– Мал бағудың қырсырын менен артық білмесеңіздер, кем білмейсіздер. Оны үйретейін деп отырған мен де жоқ.

	Отырғандар түгел бас шұлғысады. Олары әкейдің соғыстан кейінгі аяғы әбден жазылып кеткенше, жетісегіз жыл қой баққанын білетіндерін аңғартқаны. Әкей сондай тоқтамға келеді де сөзін жалғайды.

	– Тек, екі өтініш бар. Әрі ол маған ғана керек емес, сіздерге де, жалпы, ауылағайынға түгел қажет. Біріншісі, он күнде ме, жарты айда ма бір рет малды Майтөбеге бір күн жайып жүріңіздер. Өйткені, Майтөбенің шағылын жалап, шүйгінін жеген мал кеселі мен жарақатынан құлан таза айығып кетеді де, тез қоңданады. Оны да жақсы білесіздер, тек алыссынып, мойындарыңыз жар бермеуі мүмкін деп ескертіп отырмын.

	Екіншісі, қайтар жолда Тектұрмасты айнала жүріңіздер. Сол тұста ермен қалың өседі. Сіздер бері көшкен кезде гүлі төгіліп, жапырағы пісіп, нағыз бабында болады. Ерменге бір тойған малды қыста еш суық алмайды. Ал, ермен бойына сіңіп кетпей тұрғанда сол малдың сорпасын ішкен адам қыс бойына тұмаусұмауға қыңбайды.

	Малшыбақташылар соның бәрін айнытпай орындайды. Мал жайлаудан оралған күні әкей бір семіз еркек қойды (қозы кезінде піштірілген қошқарды солай атайды) сойып салады да сабанмен үйтіп алады. Үйтілген қойдың еті дегеніңіз бір таңсық ас. Алайда, әңгіме ермен туралы ғой, бассирақ, ішекқарынды мол қазан етіп асқызып, үлкендер өздері терлептепшіп сорпа ішеді. Керемет ашты болғандықтан біздің ішкіміз келмейді. Сондықтан зорлап отырып ішкізеді бізге.

	Бала кезде байыбына бара бермейсің ғой, әкеміз бізді қинап, қысастық көрсеткендей қынжылатынбыз. Кейіндері, ес қатқан соң, сол жылдардың сұлбасына көз жүгіртіп, көңіл елегінен өткізсек, ерменнің сорпасы шынында да таптырмайтын ем екен. Мұздың ойығына түсіп кетіп, тісіміз тісімізге тимей жаурағанда да, шұлғауымыз мұз боп қатып қалатын су кешкен суық күндерде де тұмаужөтел дегендеріңіз былай тұрсын, түшкіріп те қоймаған екенбізау...

	Міне, табиғаттың тілін түсінген дала қазағының медицинасы!

	Жалпы, біздің жұрттың мекені қыста қар жатпайтын қызық жер. Сондықтан да «Қарақойнау» аталған да. Күн шақырайып шыға қоймаса да қаншалықты қалың жауған қарыңыздың өзі ет пісірім уақытта еріп кететін. Сондықтан да ойын балаларына қыстың көзі қырауда да қар дегеніңіз біртүрлі таңсық болатын.

	Бірақ малжанға жайлы. Сулы жер – нулы жер емес пе? Шағын да болса, таудың бұлақбастаулары мен жазықтағы тұмақайнарлардан суырыла шығатын судан құралатын өзендер жеткілікті, қарға тапшылық та жоқ.

	Осы жерде айта кететін бір жайт, «Түлкінің түгінің әдемілігі – өзіне сор» демекші, суының молдығы ағайынға ауыр тигені де бар. Тың және тыңайған жерлерді игеру желеуіне жетектесе жеткен Хрущвтің жүгері науқанының кезінде бүтін бір ауылымызды жермен жексен етіп бұзып, орнына түрен салып жіберген болатын.

	Ал жердің қыста да қарайып жататыны жөніндегі алыпқашпа да, көкейге қонымды да әңгімелер көпақ. Ғылыми негізделіп, нақты дәлелденбеген демесеңіз, қайсыбірінің жөні де бар сияқты.

	Біреулер «жер қыртысында уран көп, сондықтан жылы боп жатады» дейтін. Оның бір сұлбасы расталды да. Кеңес өкіметінің соңғы жылдарында жабық әдіспен уран алынып, бір жақтарға алып машиналармен тасып әкетіп жатты. КСРОның күйреуімен ол іс те құрдымға кетті.

	Енді біреулер «алтын көп болса керек...» дегенге діттейді. Жалпы, жерімізде жылан көп кездеседі.

	«Жылан алтын бар жерге жиналады, өйткені ондай жердің қойнауы жылы болады» деген дәлелді алдыға тартады. Алайда, «алтын тауып алыпты» дегенді естіген емеспіз.

	Үшіншілері жер астында мұнайдың мол қоры бар дегенді алдыға тартады. Дәлелдері өзен суларының сарқындылары шоғырланатын шалшықтар майланып, түрлітүсті бояулармен өрнектеліп жатады.

	Расында да бензин, керосин немесе дизель отыны (солярка) төгілген су бетінің суреті сондай көрініс береді. Оны өз көзімізбен де талай рет көріп, солай болатынына көз жеткізгенбіз.

	Бірақ, бүгінгі күнге дейін өңірден мұнай іздеген пендені де көрген емеспіз.

	... Неге екенін, сол күні ерте ояныппын. Сыртқа шықсам, жер аппақ, бір қарыстай қар түсіп, айналаны жауып қалыпты. Қуанып кеттім. Қарды қос уыстай жентектеп, атқылағым келіп алға ұмтылғаным сол еді, келесі сәттегі көрген суретімнен селк ете түсіп, сасып қалдым. Сақалмұртына қырау қатқан, үстінде желең жейдесі мен мата дамбалы ғана бар, жалаң аяғымен қар кешкен біреу қарсы алдымда тұр. Айқай салмағаныммен, қашып үйге тығылуды ойлап үлгергенім рас. Соны сезе қойса керек, қарт та:

	– Қорықпа, қарағым. Әкең үйде ме? дегенді мейлінше майдалай айтып, кібіртіктей берді. Мен есім шығып, тұрып қалсам керек. Одан әкейдің:

	– Оу, қария, мынауыңыз не жүріс?! Жүр, үйге кіріңіз, деген дауысы құтқарды. Сөйтсем, таң атпастан кісікиіктеніп мені үрейлендіріп жүрген аты шулы нәдірбай ата екен.

	Осы жерде «аты шулы» деген анықтамаға азкем тоқталып, түсінік беріп кетпеске болмас. Бала біткен үшін ол кісі жүмбақ жан еді. «нәдірбай ата» деген атын естігеніміз болмаса, ешқайсысымыз түрін де тұспалдап көре бермейміз. Үйі көшенің тура ортасында болатын. Бірақ, не кірген, не шыққан пендені де байқамаушы едік.

	Алайда атайдың баубақшасы жайқалып тұратын, қорақопсысы тазалығымен тәнті ететін. Көздің жауын алатын алмаөрігі талай тамсандырар еді, алайда дәм татуға қорқатынбыз. Түрітүсін көріп, білмеген соң да болса керек, жұмбақ шал белгісіз құбыжықтай қорқыныш ұялататын балаң санамызда.

	Сондықтан да болар, қарияның ойламаған жерден, аяқ асты алдымнан шыққаны мені қатты састырғаны даусыз. Әрі: «нәдірбай атада кәдімгі шал сияқты екен ғой, бірақ киімкешегі жоқ болса керек» деген ойға тоқталып, таң қалғаным да рас.

	Нәдірбай ата үйге кіргеннен кейін де, әкейдің «төрге шығыңыз» дегенін елең қылмастан, босағаның көзінде состиып тұрып қалды. Және сол тұрған күйі:

	– Нүсеке, «дәрім» таусылып қалып, түнімен жанымды қоярға жер таппай, көрер таңды көзіммен атырдым. Өлтірем демесең... қалғанқұтқаныңнан бірдеңе бер, өліп барамын, деді.

	– Қария, өзіңіз білесіз, мен ондаймен айналыспаймын. Тұмаусұмауға деп, құмалақтай «қоңыр дәрі» сақтайтыным рас. Соның қалғанын беремін. Бірақ, бірер күнде оны да бітіресіз... Содан соң не істейсіз?

	– Құдай тілеуіңді берсін! Бүгін жанымды аман алып қалсаң болды. Ертең бір қойымның етін арқалап, Жаркентке жетем ғой...

	– Әй, тағдырай! деп күрсінеді әкей. Одан да сол қойдың етін жеп, сорпасын ішсеңіз тәніңізге де, жаныңызға да сауап болмас па еді?!

	– Оның бәрін мен де білем. Бірақ... Нәдірбай ата қаталап қалған адамдай қайта жұтынады. Әлгіңді... – дейді сосын жалынышты үнмен. Маған, тіпті, жыламсырап тұрғандай көрінеді. Әкейдің де жаны ашитын болса керек?

	Әкей сыртқа шығып кетеді де, қолында шүперек түйіншегі бар, тез оралады. Әлгіні жайғанда ішінен сіріңкенің қорапшасы шығады. Қорапшаны ашқанда, оның ішінде жүгері дәніндей екі қара ноқат жатады.

	– Қария, міне, өзіңіз көріп түрсыз, біреуі сіздікі, екіншісі шынымен біреуміреу ауырып қалса, керек болар, одан үмітіңізді үзіңіз, дейді.

	Алайда қария сөзді түсініп жатқан жан сияқты емес, жаңағы қара ноқаттың біреуін тістеп, ортасынан бөледі де, жартысын аузына атады. Атады да, рахаттана толғайды. Тісі жоқ адамның қызыл иегімен ас толғағанындай. Ешкімде шаруасы жоқ, екі көзін тарс жұмып алған. Соншалықты бір керемет сүйіспеншіліктің сәулесі пайда болады әжімді жүзінде. Сол сәуледен нүр алғандай қара қошқылданып тұрған реңі де қызыл шырайлана береді. Шекесінен шыпшып тер шығып: «уһ» дейді кеудесін көрікше керіп.

	Нақ сол сәтті күтіп отырғандай шешей де:

	– Жәке, шай алыңыз... деп қалады.

	Қария көзін ашпаған күйі екіүш шыны қою қара шайды кұмарлана, сораптап созып, уһілеп отырып ішеді. Содан соң ақ терқара тер боп, малшынып отырып бір самауырын шай таусылғанша сағымданған сырын ақтарады.

	– Нүсіке, Құдай тілеуіңді берсін! Балашағаңның қызығын көр! Жағың түспей жамандық көрме! Жақсылығыңды екі дүниеде ұмытпаспын. Бірақ, мен бірдеңе қайтарамын деп уәде ете алмаймын, Алладан қайтсын! деген тілектерін төгіп бір тоқталады. Оны шын ниетімен айтып отырғанына риясыз сенбеуге лажыңыз қалмайдыау?.

	Сосын барып кеселінің «сырына» көшеді.

	– Өзің білесің, серілік кезде серік болған ескі «дос» қой бұл. Бүгінгінің арақ ішкені сияқты, ол кезде қолы жеткен ғана «қоңыр дәрінің» рахатын сезінетін. Алғашында, шыныменақ, кереметтей ләззатқа бөлейтін: дүниенің бәрін ұмытасың, ешнәрсеге қиналмайсың топан су тобығыңнан келмейді, батылдығыңда шек жоқ құр қолыңмен арыстанға атылуға барсың...

	Ой, несін айтасың, аз ғана, алдамшы болса да, ол да бір дәурен еді де!

	Бірақ, қандай жақсының да қайтуы бар емес пе? Желдей есіп, желігіп жүргеніңде білдірмей, біртебірте буыныңды байлап, сүйегіңе сіңіп кететін көрінеді. «Кез келген уақытта тастай саламын ғой» деп, өзіңді өзің алдап жүргенде өкініштің өзеніне ағып кеткеніңді бірақ біледі екенсің...

	Тек, кеш қалғаныңды мойындағанда ғана бармағыңды шайнағаннан басқа амалың қалмайды. Алайда, ешқандай амал жоқ: айықпас дертке ұшырап, апиынның құлына айналасың.

	Бастапқы кезде қажетіңді қанағаттандырмасаң көңілің сынық, ешнәрсеге зауқың жоқ, меңзең боласың. Сосын ұрынарға қара таппай, айналаңдағыларға арпылдап, абыройыңнан айырыласың... Ақыр аяғында, шеке тамырың тырысып, басың сынғанда жаныңды қоярға жер таппай, арпалысқан айюанға айналасың. Жәй ғана хайуан болсаң, ол да жаман емес едіау, жолыңдағыны жапырып өтетін жаралы жыртқышқа айналасың...

	Қария қою қара шайды қара терге малшынған күйі, сораптай ішкен бойы ырғағынан жаңылмас ызыңдаған әңгімесін одан әрі жалғай берер еді. Осы бір түсқа келгенінде әкей:

	– Құдай түбін берсін. Пешенеңізге жазылғаны болады да. Мүмкін, талпынып, бір жолдарын іздерсіз?

	– Ее, не жолы бар дейсің? Араққа ауыстырмақ болғам. Апиын сияқты қат емес, дүкенде сатылып тұр ғой деп. Алмайды! Су ішкендей сіміріп салам, әсер етсе бұйырмасын. Сондай ғой – бұл бәле...

	Әкей қарттың әңгімесін бұрын да талай рет естіген болуы керек, қарияны одан арғысып айтқызбай шығарып салады.

	Жалғанай десеңізші, табиғаттың өзі дертке дауа етіп жаратқан бейкүнә, бейкүнәңіз не, пайдалы өсімдікті өз еркімізбен дауасыз дертке шалдықтыратын у ретінде қабылдап, өз түбімізге өзіміз жететінімізді ойланып та жатпаймызау!

	Қария кетіп қалғаннан кейін шешей ойлана отырып:

	Бұл кісі де бір бекзат болмысты адам еді. Пендепақырыңыз пешенесіне жазылғаннан қашып құтыла алмайды екен ғой. Мына іргеміздегі нұрым ауылы ол кезде Қалмақора атанады екен. Ақтөбе облысынан келген нұрым деген қызыл комиссар осы Ақтөбе ауылында бандымен болған атыс кезінде қаза тауып, соның есімімен солай аталған. Елден естуімде, жәкеміз сонда басшы болыпты. Малжаны мен қазаношағына қарайтын төлеңгілеттері де болған. Кеңес өкіметі келгенде әлгілерді балаларына енші бөлгендей, малмүлкін алдыларына сап, жекежеке отау көтертіпті.

	Әйтсе де, әйелі – Күнімжан абысынымыздың арқасында сыр алдырмаған екен де. Әдемі де таптаза киінетін. Бірақ тәкаппарлығы жоқ еді. Жандүниесі жайдары жан ғой, жылылығымен, жанашырлығымен бәрімізді үйіріп алатын.

	Қайдан екенін, қайдам, қылтамақ деген жаман ауруға шалдығып, айналасы екіүш айда, аяқ астынан қайтыс болды. Тегі, тектінің ауырғаны да ерекше екенау: ешқандай қыңқылсыңқылын да естіртпей, ешкімге қабақ та шытпай, қайсралықпен қайысқан қалпында көз жұмды.

	Тек, соңғы рет көңілін сұрай кіргенімде әлсірепақ қалған екен. Соның өзінде сездірмеген боп, бетін бірер тамшы көз жасымен жуды.

	Содан:

	Өзіңдей сыйлас, сырлас құрбыарымды қимай жатырмын, деп бір тыныстады. Әлденіп ап:

	Балаларға обал... ал, мырзама қиын болатын болдыау... – дегенді күңірене, күрсіне айтып, суала бастаған көзжасына қысылып – қымтырылмастан ерік берген.

	Осылай боларын сезген екен ғой, жарықтық.

	Жатқан жері жайлы, топырағы торқа болып, жаны Пейіште шалқысын! – деп, анамыз бетін сипап, күрсініп алар еді де әңгімесін әрі қарай жалғарды.

	Бұрындары да теріскейдегі Шаңқанайдан, аға сұлтанның ордасынан келетін ағайынтуғнадарымен араласқанда, аңға шығып, сейіл құрған кезде, тойтомалақ, қонаққа барысқандарында аздыкөпті апиын ішіп жүреді екен. Күнімжан бақилыққа аттанған соң екіүш ай үйінен шықпай ішіпті. Алданыш қып, қайғысынан айығайын деген болар. Бірақ сол бір аз ғана азапты уақыттағы усойқы денесін депдеп, сүйегіне сіңіп кетсе керек, содан апиынсыз тұра алмайтын хәлге жетті ғой.

	Қайта, ел іші – алтын бесік емес пе, ауыл ақсақалдары жиылып, басу айтып әзер тоқтатқаны сауап болған сияқты. Қалтырапдірідеп өлермен күйге жеткен екен деседі. Қарттар кезеккезек қонағасы беріп, көңіл айту шайларымен сорпасу ішкізіп жүріп, бетін әзер дегенде бері қаратқан.

	Ат үстіне қонғанда айбатымен –ақ адамды ықтыратын аптал азамат бір жылдың о жақ, бұ жағында «Ат арыса – тулақ, адам арыса – аруақ» дегеннің кері келіп, кепкен мейіздей боп, құр қауқары қалды.

	Бірбіріне нағыз лайық, қосағымен қоса ағарып жүрген қос шынардайақ еді екеуі. Әй, Күнімжанның күйігі ішіне түсіп кетті...

	Оның үстіне, балалары безіне бастады.

	Құдайай десеңізші. Ешкімді ренжітіп, қысастық жасамайақ адамның жүзіне тіктеп қарай алмайтын пұшайманға айналып қалды. Оны да көзіміз көрді. Алайда қолдан келер нендей дауа бар, мүсіркейсің де қоясың. Біраз жұрт жығылып жастық болып, көңілін аулағысы да келді. Қыңбады.

	Тіпті, жынданып кететін шығар деген қауіптің де шеті шыға бастаған. Сүйегі асыл емес пе, сүрінгенімен жығылған жоқ. Апиыншы атанды демесеңіз, арына да дақ түсірмеді.

	Содан не керек, арада екіүш жыл өткенде нәдірбай ата мүлде өзге адам боп шыға келді емес пе?!.

	...Біздің сөз ұға бастаған, үшіншітөртінші сыныпта оқитын кезіміз. Ауылымыз шекарадағы аудан құрамында болғандықтан да шығар, 1958 жылдан бастап Қытайдан көптеген қандастарымыз көшіп келіп жатқан.

	Қай ел, қай жерде өссе де балада жаттық болушы ма еді, тәйірі? Тіпті, соғыс жылдарында жер аударылған чешен, түрік, неміс, кәріс, күрділердің балаларымен тайқұлындай тебісіп өскен бізге өз қазағымыз қалай жаттық жасасын, үлкендерден бұрын балалар табысып кетеді ғой. Тек, біздің орыс сөзін араластырып сөйлейтініміздей, олар қытай сөздерін қосып қалып жататын. Сондайда жаңа сөздерге таңдана күлуші едік.

	Мәселен, ойын баласы үшін аса қат, арманды заттың бірі доп болмаушы ма еді? Оның үстіне, ол кезде таптыра бермейтіндіктен, сиырдың түлеген жүнінен жұмырлап жасап алған добымызға да қанағат тұтатын тұс. Таң қаларлығы, арғы беттен ауған ағайынның әрбір баласында дерлік бірбір доп, доп болғанда да өкіметтің кәсіпорнында жасалған кереметі бартұғын. Сол допты әлгі оралман құрдастарымыз қытайшалап «помзек» дейтін. Біз соған күлетінбіз.

	Енді біреуі:

	 Менің әкем ол жақта ақалақшы болған, деп қалады.

	Оған тағы күлеміз.

	Біздің «селомызды» «мәлі» десе, ол да күлкі. Олар болса, біздің «сельсовет», «секретарь», «учетчик», «бригадир» дегендерімізге таңғалады.

	Ал енді бір кісі география сабағынан мүғалім болды. Есіктен кіре бере:

	 Иә, балалар, ахуалдарың қалай? дейді.

	Алғашында шу ете түсіп едік, кейін жасырын мырсмырс күлетінбіз.Ақырында сол мүғаліміміз «Ахуал ағай» атанып кетті.

	Бұларды сөзден сөз туып, нәдірбай атаға байланысты болған соң айтып отырмын. Сол Қытайдан қайтқан ағайынның ішінде керемет емші бар екен деген сөз кеңінен жайылған. «Ойпырау, нағыз оқымысты екен: білмейтін емі де, жазбайтын ауыруы да жоқ екен!» деген дақпырты бізге де жеткен тұста қара үзген шипагер туралы әңгіменің нағыз гуілдеп тұрған кезі екен. Тіпті, біздің төңіректен де барып қайтқандар табылып қалып жатты. Несін айтасыз, әйтеуір өзі барғаны бар, оның айтқанын естігені бар, «Жерден жік шықты, екі қүлағы тік шықты» демекші, өтірікшынын айырып болмайтын, аңыз бен жырға бергісіз таңтамаша қылған әңгіменің тиегі бір ағытылды дейсіз...

	Соның арасындағы ұзынырғалы сөздің бірі мынаған саятын. Жасы да біраз ұлғайып, зейнет жасына жетіп қалған, төте жазуды оқығандықтан, кириллицаңызды танымайтын, теңдессіз емші дегенмен ешқандай құжаты жоқ адамды өкімет қандай жұмысқа қабылдай қойсын? Ол кезде ғой «Жеке кәсіпкерлік» деген түсінік жоқ. Тіпті, «жеке меншік» деген сөздің өзі құлаққа түрпідей тиетін. Табан ақы, маңдай теріңмен өз бақшаңда өсірген жемісжидегіңді сатсаң, «спекулянт» деп жауапқа тартатын.

	Тоқ етерін айтқанда, тілге тиек етер ойдың қысқасы, әлгі емшіні шаруашылықтың директоры қабылдапты да:

	– Күрекпен құмсылақ араластырып, қыш алып бере аласыз ғой, құрылысқа шығыңыз, депті.

	Содан үй салып, қора қалайтын бригадада біраз жұмыс істеген көрінеді.

	Осы бір тұста сөзге екінші біреу араласады.

	– Өйтпегенде қайтесін, директордың қызы талма ауруына шалдыққан екен. Апармаған жері жоқ, еш дәрігер жаза алмапты. Сол қызына жаңағы емші дауа тауыпты...

	Қалай дегенде де, емші жұмысқа шығыпты. Алайда, жұмыстан соң бірер шөлмек босатпай үйлеріне тарамайтын құрылысшылар, бірліжарым егделері болмаса, бүкіл бригада болып байқұстың әбден мазасын алыпты.

	Бірі: «темекі тартуды үйренбесеңіз болмайды» деп тиіссе, екіншісі: «бізбен бірге арақ ішпесеңіз – ортақ іс атқара алмайсыз» деп киғылық салатын көрінеді. Енді біреулері: «Шынымен керемет болсаңыз, қане, сол «өнеріңізді» көрсетіңізші» деп қоймайды. Сонымен не керек, әбден берекесі қашқан бейшара бір күні:

	– Жарайды, қоймадыңдар ғой, мен бір «өнер» көрсетейін. Содан кейін маған тиіскендеріңді қойыңдар, деп келіседі де, бәрін бір жерге жинайды. Ошарыла отырған жігіттердің сыртын шеңберлете шегемен дөңгелектеп сызып қояды да, дұға оқуға кіріседі. Жігіттер ыржалақтап, келемеждерін қоймапты дейді.

	Содан, сәл уақыт өткенде ысқырынған екіүш жылан жанжақтан тілдерін жалаңдатып жетіпті. Соңдарынан ондаған... жүздеген жылан жөңкіліпті. Әлгілер бірбірлеп, бағана емші сызған шеңбер сызыққа жеткенде сылқ жата қалысыпты. Сөйтіп, әудем уақыт өткенде бүткіл шеңбер бойы шұбарала жыланға толса керек.

	Естері шығып кеткен жігіттер:

	– Ойбай, тоқтатыңыз! Әулиелігіңізге сендік. Енді қайтып мазаңызды алмаймыз, деп шулайды.

	Емші тырп етпеген күйі отыра беріпті.

	– Не істе десеңіз істейік. Құлыңыз болайық, құтқарыңыз мыналардан... деп жалбарына бастағанда күңіренген дұға үні естіліпті де, жыландар бірбірлеп тарауға кірісіпті.

	Бейшараның құрылыс бригадасындағы қынжылысы сонымен аяқталған екен. Әрі осы оқиғадан кейін «емшінің» бекер адам еместігі жалпақ жұртқа жайылып жүре беріпті.

	Міне, осы әңгіме нәдірбай атаның да құлағына жеткен де.

	– Сонда қалай болған екен? деп сұрағаным бар кейінірек әкейден.

	– Емшінің алдында қанша болғаны, қалай емдегені туралы ештеңе айтпады. Ал, менің білуімде, үш айдай жоқ болып кеткен. Бар айтқаны: «Сол емшінің дертімнен құтқаратынына сенімді едім...» деген.

	Онысын да түсінуге болатын сияқты. Нәдекең төре тұқымынан ғой...

	... Біздің өңір бір кездерде, нақтырақ айтқанда, қазан төңкерісіне дейін Жетісудың аға сұлтаны Тезек төренің қонысы болған. Тезектің туматуыс, жекжатжұратынан тұратын төрелер мен оларға қызмет етушілерден құралған төлеңгіттер күні бүгінге дейін бір рудың екі атасындай тұрып жатыр дегенді жоғарыда айтқан едім.

	Әкей болса, әңгімесін әрі қарай жалғап:

	 Нәдірбай аталарыңның шыққан жері орыстың да, шариғаттың да ілімін жақсы білген жандар екен. Жалпы, апиынның азғындығына арандап қалғаны болмаса, бекзат болмысты жан еді ғой, жарықтық, – дер еді.

	– Дертінен айыққан соң өзін қалай ұстады? деп, мен де қадала түсем.

	– Жанының жазылғанжазылмағанын қайдам, апиынның арбауынан құтылғаны анық. Кейіндері марқұм болғандардың жаназасына қатысып, бірдіекілі сүреден құран қайырып жүрді. Тек, өлеөлгенше қою қара шайды сораптай ішкенін қоймай кеттіау...

	Осындай әңгімелерден кейін менің де есіме емісеміс әрнәрсе түседі.

	Бір күні әкей:

	 Демалыста (жексенбі) бірекі жолдасыңды ертіп нәдірбай аталарыңа көмектесіп жіберіңдер.

	«Қораның қиын оямын» деп еді, деген. Жанат, Есенқұл үшеуіміз бардық. Ауласынан аттап көрмеген басымыз, қоражайдың мұнтаздай тазалығына, әр нәрсенің өз орнына жиналған реттілігіне қайран қалыстық. Жұпыны тірлік кешіп жүрген жалғызбасты адамның кірпияздығы тіпті көңілге қонымсыздау да көрінгендей болатын. Сыртқы түріне болмаса, ішкі мазмұнына мән бере алмайтын балалық болжам екен де?!.

	Жарты күрек бойлаған қалың қиды атай өзі ойып тұрды. Өте ұқыпты екен: «қырш» еткізіп қиып түскен қиы құдды қалыпқа құйылған шикі кірпіштей біркелкі болып шығады. Тек сопақ емес, төрт бұрышты. Оның өзін біздің ұстап, жеңіл көтеруімізге ыждағаттықпен ыңғайлап қояды. Сосын тысқа шығып, қиды қалай текшелеп қоюды көрсетеді. «Осылай, қиғыштап қаласаңдар арасына жел кіріп, тез кебеді, ал қиғаш тұрғандықтан, жаңбырдың суы толассыз ағып кетеді» деп түсіндіруді де ұмытпайды.

	Ойын баласы жасындағы үшеуімізге бір бөлмедей қорадағы қиды тасу түк те қиын шаруа емес еді. Жарыса жүріп, жылдамақ жайғастырғанбыз.

	«Терлерің қатып қалады. Үйге кіріп, өзек жалғап алыңдар» деген соң есігінен аттағанбыз. Тұрағы да өзіміз күнде кіріп, көріп жүрген үйлердің ішінен мүлдем өзгеше. Көне ағаш төсек. «Жозы» деп аталатын, ас ішуге арналған аласа үстел. Айналдыра тасталған құрақ көрпелер мен құс жастық.

	Әйтсе де, қабырғаға ілінген киім мен бұйымдар біздің балаң түсінігіміздің өзін өрекпіте берген. Тура ортада арлан терісінен тігілген мол пішімді қасқыр ішік пен үкілі құндыз бөрік. Сол жағында екіүш қамшы: еліктің сирағынан, тобылғыдан сап жасап, қолға ұстар шетіне жез қаптаған кереметақ. Оң қапталында мылтық. Мылтық болғанда да, ауылда кездесе беретін опырмалы жай мылтық емес, әскери мылтық болса керек. Сымбаты да, сұсы да бөлек.

	Кейінірек сол заттарды ойлағанда, әкейдің «төре түқымынан ғой, апиынға алдырғанша сері жігіт еді де» дегені талай ойға оралған.

	Прәндік пен лимонад беріп, көңілімізді әбденақ аулады. Біз үшін бұл екі нәрсе қадірлі қонаққа қой сойғаннан да артық еді ғой.

	Шыныңда да тәтті атаулы қат еді. Біздің тансық астарымыздың өзі бауырсақтан басталатын. Одан кейін, қонаққа барғанда қариялардың қолынан алатын құлақ, қой сойғанда бір бұйыратын үйтілген сирақ. лимонад, прәндік, бірліжарым кәмпит, науат дегендеріңіз мерекелік мәзірлер сияқтытын.

	«Бірліжарым кәмпитсәмпит» дегеннен шығады. Ұжымшар кезінде елде ақша болмайтын дедім емес пе? Ақша жұрттың алақанына жыл соңында аздап тиеді. Содан соң, жүнжұрқа, сүйексаяқ, теміртерсек өткізгенде... Ал, күнделікті сауда не қарызға жаздырып алынады, не ұсақтүйек айырбас өткізген шөлмек пен жұмыртқаға жасалады.

	Иә, балалық шағымыздың аңсаулы «валютасы» сол кәдімгі тауықтың жұмыртқасы болатын. Бір тал жұмыртқа бес тиын. Сол аса бағалы бес тиын бала біткенді барлық дерлік қыжалатынан құтқарушы еді. Айына бір келетін кино, оқтатекте рұхсат етілетін кәмпит, ал дәптер, қаламсап, қаламұш дегендеріңіз түгелдей сол жұмыртқа бес тиынның мойнында болатын.

	Бір айта кетерлігі, ауылда кішігірім бір ғана дүкен бар еді. Оның өзін бүгінгі күннің деңгейінен «кішігірім» деп отырмын, болмаса ол кезінде анаумынау «супермаркетіңізге» бергісіз, нағыз әмбебап дүкен емес пе еді?! Ұзынша бір бөлме, сонда бәрі тұратын: азықтүлік те, киімкешек те, кеңсе тауарлары да, теміртерсек те. Кіре берісте, тіпті бөшкедегі керосин болатын.

	Малшыларға қажетті ертұрман, тағашегеңіз де сонда. Сол кездегі ауылдың тұрмыстіршілігіне керекті нәрсенің бәрі табылар еді. Жоғын дүкенші аудан орталығындағы базаға барғанда арнайы тауып әкелетін.

	Дүкенді біз есімізді білгеннен сол дүкен мүлде жабылып қалғанға дейін «Мақажан тәте» деген жалғыз адам ұстады. Сондықтан да болар, біздің балаң ұғымымызда «Мақажан мен дүкенші» дегендер бір ғана түсініктің баламасы деген пайым пайда болды да. Өзі де бір ашықжарқын, кең адам еді де, бүкіл ауылдағылардың бәрінің туысқанындай саналатын. Адам баласын алаламай, көмек қолын созғысы кеп тұратындығынан да шығар?

	Ал, бала кезіміздегі бізге байланыстысы: екі қолға екі жұмыртқаны алып, өкшеміз жерге тимеген күйі алқынжұлқын жеткенімізде, «прәндік» десек үш талын, «кәмпит» десек қағазға оралмаған карамелінен жеті, кірпіш сияқты «шоколад» дегенінен бес дананы ұстата салар еді. Таразыға тарту деген жоқ.

	Жожоқ! Алла сақтасын, «ол кісі таразыдан жейді» дегенді меңзеуден әсте аулақпын. Шешелерімізбен бірге келсек те сол. Өйткені, кезкелген тәттіні өлшеп, бес тиынға қанша, он тиынға неше дана келетітін күні бұрын шығарып қойған да!

	Тауықтар күнде жүмыртқалайды ғой, бірақ шешелеріміз оқтатекте ғана екі жұмыртқа беріп, «кәмпит алып жей ғой» дейді. Басқа уақытта, аузымыздың суы қанша құрығанымен, ондай «бақыт» басымызға кона бермейді. Ал, «ұрлық» деген... түсімізге де кірмес еді.

	«Өтірік айтпау, ешкімнің ала жібін аттамау» ес білгеннен естіген ата заңымыз.

	Жалпы, тәттіге тарлығы, қызыққақысылшаңдығы көп болғанымен, ауылдың бірдебір есігінде құлпы болмайтын, «қой үстіне бозторғай ұя салған» заман сияқты болып елестейді ол күндер...

	... Иә, нәдірбай ата алдымызға үш шөлмек лимонад пен бір табақ прәндік әкеп қойғанда ертегілер еліне еніп кеткенбіз. Басқасы ұмыт. Сол мәз болып отырған тұсымызда:

	– Қалай, балақандар, шаршаған жоқсыңдар ма? деп сұрайды.

	– Жоқжоқ! деп жарыса жауап беріп, шу ете түсеміз.

	– Ал, араларыңда сайтанды көргендерің бар ма?

	Шайтан туралы айтып отырғанын аңғарамыз дегенмен, шамалап тұспалдаймыз. Бірақ неге «сайтан» дейтінін батылымыз жетіп сұрай алмаймыз. Сұрай алмаған соң да, біз, әуелі бірбірімізге үрпиісе қарап, сосын нәдірбай атайға жалтақтай жанар тігеміз.

	– Неге үндемейсіңдер? Әлде, шайтан дегенді білмейсіңдер ме?

	Екі досым енді маған қарайды. «Бірдеңе десеңші...» дегендері болар деген оймен:

	– Білеміз ғой... Бірақ, көрген жоқпыз... деп міңгірлеген болам. Өйткені, сол тұста әкей мен бір мұғалім жігіт туралы жұрт аузына тарап кеткен әзілшыны аралас әңгіме есіме сап ете түседі.

	Ауылға дене шынықтыру сабағының жас мүғалімі келген ғой. Сол кезде «Жезтырнақ деген албасты пайда болыпты. Қарабастау қыстағынан анау көріпті, аңшылыққа шыққан бәленше де көріпті: шашы жалбыраған, тырнақтары жалтжұлт еткен жез көрінеді» деген қауесет ауылелді қаулап кеткен екен.

	Ал, әлгі көрді деген кісілер көзіне елестегендей мандымды ешнәрсе айта алмайтын көрінеді. Содан албырт жас, бұла күші бойына сыймай жүрген «физрук бала» әкейді қолқалап коймапты. «Қарабастау қыстағына ертіп барып, жаңағы кісілер жезтырнақ па, албасты ма – әлгі құбыжықты көрдік деген жерге ертіп барыңыз. Содан кейін өзіңіз ауылға қайта беріңіз, мылтығыңызды тастап кетсеңіз болды» дейді де баяғы.

	Әкей де талпынып тұрған жігіттің талабын қайтармайын деген оймен әрі қатты қызығушылығын ескерсе керек, екі атты ерттеп, екі мылтық алып жаңағы жігітті Қарабастауға ертіп апарады.

	Сәбиттің «қайта беріңізіне» қарамай, әкей де қонып қалыпты.

	– Мұғалім дегені болмаса, жас бала ғой, шынымен бірдеңке кездесіп қалса, жүрегі жарылып кетер деп, арнайы сайланып шыққанмын ғой, дейтін әкей сол оқиға жайлы сұрағандарға. Еті тірі, батыл бала сияқты көрінетін. Жүрегінің түгі бар ма екен, байқайын дедім бір жағынан.

	Сонымен, ассуларын ішіп, жатаған мал қараның төбесіне шығып жатады. Аттардың біреуін алдыңғы аяғынан арқандап, екіншісін тұсап жібереді. Түн қараңғылығы қоюланған сайын маса шыға бастайды. «Физрук бала» онымұнысын айтып жатқанда әкей мызғып кеткен көрінеді. «Гүрс!» еткен мылтық даусы мен ышқынған ат үнінен шошып ояныпты. Сәбит мылтықты құшақтаған күйі қыбыр етпейді дейді.

	– Әй, батыр, не болды? өзің амансың ба?

	– Білмеймін...

	– Бір жеріңді атып алған жоқсың ба?

	– Жоқ...

	– Атқа оқ тиді ме?

	– Білмеймін...

	Әкей түн қараңғысына көзін үйретіп, жанжағына барлай қараса жігіт те аман, жылқылар да сау екен.

	– Ал, енді не болғанын аптықпай айт, демей ме. Сөйтсе, былай болған екен. Шүйгін шөпке тойынып, масалаған аттар қораға қайтып келген. Малдың ойында не болсын, қаннен қаперсіз ұйықтап жатқан иесін иіскемей ме?..

	... Ысылдаған шу, пысылдаған ыстық тыныс. Бетіне түрпідей қадалған қылшық. «Шашы жалбыраған, тырнағы ұзын әрі өткір». Балаң жігіттің санасына сол суреттер сіңісті болып қалған емес пе? Ұйқылыояу «Келіп қалған екен!» деген де, оқтаулы дайын жатқан мылтықтың шүріппесін басып қалған.

	Одан арғысы белгілі.

	Әкей мәнжайды ұққан кезде, әуелі ішексілесі қата, рахаттана күліпті. Сосын, үрпиіп отырған серігінің түрін көріп, меселін қайтармайын деген оймен:

	Міне, армандап жүрген «жезтырнағыңды» да көрдің. Енді алаңсыз ұйықтай бер, депті.

	Кейін, жезтырнақ туралы әңгіме басталған бір басқосуда Сәбит бұл оқиғаны жиналған жұртқа айтып беріпті. Содан ол туралы бүкіл ауыл ғана емес, алысжақын елді мекен тұрғындарының біразыақ құлағдар болған. Соны тұспалдап:

	– Жезтырнақ туралы есітігенбіз, деймін.

	– Ой, жезтырнақ, мыстан кемпір дегендер сайтанның сапалақтары ғана ғой. Ал, сайтан деген масқара емес пе?!. Соны көргілерің келе ме?

	Біз «әрине» дегендей үнсіз бас шұлғысамыз.

	– Онда былай болсын: сендер ана аулада жатқан ағашты бұтарлап беріңдер, ал мен сендерге нағыз сайтанның өзін көрсетемін...

	«Ойпырай, сайтан деген қандай болады екен? Қайда тұрады екен? Қорқынышты да шығар, құрғыр?» деген құштарлықты ойларымызды ортаға сала жүріп, ағаштың астаңкестеңін шығардық. Реттеп, жинап та қойдық. Атай болса:

	– Ой, жарайсыңдар! өркендерің өссін! деп қойып, қозғалар емес. Тіпті, бізге берген уәдесін ұмытып та кеткен сыңайлы.

	– Ата, сайтан қайда? деймін батылданған боп.

	– не қылған сайтан?

	– Сіз сайтанды көрсетем деп едіңіз ғой... Нәдірбай ата:

	– Ә, сайтан ба? деп алып, рахаттана күледі. Кеңкілдеп, көзінен сорасы шыққанша селкілдеп барып:

	– Рәпілбектің баласы Тұтқышты білесіңдер ме? Сайтан деген сол. Ал, сендерге көп рахмет! Енді үйлеріңе барыңдар. Әкелеріңе сәлем айтыңдар, деп бізді қайтарады.

	Сонша күткен сауалымызға қанағаттанарлық жауап алмаған күйі, ұнжырғамыз түсіп, үнсіз үйдіүйімізге тарасамыз.

	«Оны неге сайтан дейді?» Осы ой мазалап, жаңағы баланы көзіме елестетіп көрем. Көзі көкшіл, сирек жирен шашты, құлағы қалқиған бала. Мойны тым жіңішке, оның есесіне, қарны қампайып, ылғи желденіп жүргені. Басқа еш ерекшелігі жоқ сияқты. Біздің ауылдың балаларына түртүсі келіңкірей қоймайды демесеңіз, кәдімгі бала.

	Әкейге айтып берем. Ол кісі де рахаттана кеңкілдеп күліп алады да:

	 Ой, нәрекең де байқағыш, дейді де қояды.

	Енді, мына қызықты қараңыз. Кейіндері бір кітаптан шайтанның қолдан салынған суретін көргенім бар. Ойпырай, құлағын ұзартып, кішігірім мүйіз өсірсе, Тұтқыш шынында да содан аумайды екен! Мұндай таңғалмаспын. Сонда деймінай, нәдірбай ата шайтанның қандай болатынын қайдан білген? ғажап...

	Құдайдың құдіреті десеңізші, есейе келе жаңағы Тұтқыш ішімдікке салынып, шынында да «сайтанның сапалағына» айналып кетті...

	Әкеміз үкіметтің асханасынан тамақ ішпегені сияқты, дәрідәрмегін де пайдаланған жан емес. Өйткені ертеректегі қан қысымынан құтылған соң ауырған жоқ. Оқтатекте ғана «жел ұстап қалды» немесе «суық тиді» деп, азкем ауырлап қалатынды. Ондайда қойдың сорпасын ішіп, бір терлейтін де жүре беретін. «Қойдың еті қорғасын болғанда, сорпасы дәрі ғой, шіркін!» деп қоятын.

	Жалпы қандай малдың етін де жей беретін ғой. Алайда қой етіне артықшылық беретіні қашан да айқын аңғарылып тұратын. Тағы бір ерекшелігі, жылына бір рет күзде бір серкені семіртып соятын да, жаубүйрек жасап жер еді. Ондайда «Ешкінің еті тек күзде бабына келеді. Сол кезде: «Сентәбірде сен де бір, мен де бір» деп қоймен бәселекелеседі екен» дейтін.

	Мен де:

	Басқа уақытта ше? – деген сауалды сығылыстыра қоямын.

	Басқа уақытта ешкінің еті жел болады. Майы жеп үлгергеніңше қатып қалады.

	«Ешкі – өсімтал» деп жатады ғой, неге көбейтпейсіз? – деп қадалам тағы да.

	Жануар қолдыаяққа тұрмайды ғой, бейнеті көп, деп, қысқа қайырады.

	Еретеректе тауық, қазүйрек те асырайтынбыз. Енді бір жылдары оқушыларға екіекіден қоян үлестіріп те берген. «Көбейтіп, етін өздерің жеңдер де, терісін өкіметке өткізіңдер» деп. Нағыз өсімталыңыз сол қоян екен. Өзі бесалтыдан балалайды, ал көжегі үш айдан кейін ұрпақ бере бастайды. Олар болса, іннен ін қазып, бүкіл бақшаны шұрық тесік қылып бітіреді.

	Міне, сол қояндардың етіне бір қарық боп, бір жылда жүзге жуық тері өткізгенбіз. Атағы – менікі, соның бәрін кәнігі мамандай өсіріпбаптаған әкей болатын.

	Кейде тиген желқұзы әкейдің сорпа ішкеніне де бой бермейді. Ондайда бір шыны құйрық майды ысытып, сіміріп салады. Тұмаусұмау көбіне сонымен тиылады. Ал, егер де суық қатты тиіп, сүйегінен өтіп кетсе қасқалдақтың қанындай сол апиынға өзі мәпелеп «қоңыр дәрі» деп атайтын дауасына жүгінер еді. Ал ондай оөиға екіүш жылда ғана бір орын алатын. Оның үстіне өткен ғасырдың сексенінші жылдарында маскүнемдік пен нашақорлыққа қарсы күрес деген науқан белең ала бастаған еді. Соларды саралай келе:

	Қазір үкіметтің не түрлі күшті дәрілері бар. Осы бар болғырды сақтап қайтесіз? – дейтінмін.

	Пәлі, менің арақшарап та, көгнар да ішпейтінімді жұрттың бәрі біледі ғой... деп сәл бөгеледі де:

	Әй, баламай, «Құдай қажет қылмасын, аяқ астынан керек боп қалса...» деген емес пе біздікі, дер еді.

	Иә, сексен бес жасында тамақтан қалмай, атқа мініп, шалғы шауып жүрген шалымыз, «жауырынының ортасынан шаншу қадалып тұр» деп жатып қалғанында:

	Әлгі қоңыр дәріңіз жоқ па еді? – деп сұрағанмын. Ее, қасиетінен айналайын, қоңыр дәрі барау. Бірақ, оған кәрі жүректің шамасы жетпейді ғой... деп бәсең күрсінді. Содан жасаураған жанарын алыстарға жүгіртіп:

	 Сексен жеті деген де аз жас емес, балам. Әкемнен отыз үш жыл артық өмір сүріппін. Тәуба! – деп тағы бір тыныстаған. Азкем үнсіздіктен соң:

	– Оның үстіне, Құдайдың құзырына қарсы болғандай, күнаһар болып қайтемін? – дегенді салмақ сала, нық айтқан.

	Иә, әкейдің сондайсондай қарамақайшылықты қылықтары да болатын. Кейкейде арақ ішіп алып, бірдеңені бүлдіріп алған інілерінің екі аяғын бір етікке тығып, жон терісін басына қаптаса, енді бірде қисынын тауып, қолқа салған бауырлары мен балдыздарына «тентек суды» төгіп тастап, өзі де ішкендей болып, орталарында рахаттанып отыратын.

	Тіпті, тракторшы жігіттерге арақ алып беріп, ауылдағы қарттарға шөп, отын түсіртіп жүретін...

	Олардың мәнін біз түгледей түсіне де алмайтын шығармыз?!

	Ал, нәдірбай ата болса, жаман атқа жоламаған күйі дүниеден озды. Жұрт жөнімен жөнелтті. Бәрі де жөн сияқты. Тек...

	Тек, ауылел аражігін ажырата бермейтіндей бірнеше «әттегенай...» қалды артында. Егер, сиыр құймышақтатпай, тоқ етерін айтсақ, соңында ешкім қалмады. Қалмағанда, Құдай бермей, ұрпақсыз болғандықтан емес, балалыбаранды бола отырып, жалғыз қалғандықтан ізсіз кетті.

	Мен атайдың тірлігіне баға берейін, көзге шұқып табалайын болмаса ақтап алайын деген сияқты ойлардан аулақпын. Бірақ, әкейдің тағдырында түйірдей болса да таңбасы бар адам болғандықтан, ағымнан жарыла ақиқатын айтуға тиіспін деген тоқтамға келіп отырмын.

	Қарияны жерлеген кезде қарттар жағына:

	– Сәкішау, тұлпардың ізін басар тай емессің бе, өзіңдіөзің ұстасаңшы! дегенді бірде өтінгендей, енді бірде талап еткендей ғып бірнеше мәрте қайталатқан дудар шашты, ұзындау да жүдеу, сондықтан да әдеттегіден арық көрінетін жігіт ағасы тапырақтап жүрген. Сөйтсек, ол нәдірбай атаның жалғыз ұлы Сәндібек екен. Жалғыз ұлы дегенде, одан үлкені, яғни қарияның тұңғышы әскерде қайтыс болыпты. Енді бір қызы бар екен, ол орысқа тиген бе, жоқ, өзі орыс болып кеткен бе, болмаса соның екеуі де бірдей тоқайласқан ба, әйтеуір сыртқа кеткен екен. Жерлеуіне де келмеді. Жалғыздың түрі анау.

	– «Апиыншы» деген аты қызметіне кесірін тигізеді деп әкесін жалғыз қалдырып, ат ізін салмай қойып еді, өзінің қай қылығы оңып тұр. Тірлігінде сыйламаған соң, өлігіне не бетімен келді екен, жүзі кара?!»

	– «Әйелі мен балалары, тіпті төбелерін көрсетпеді ғой?..»

	Бұл сол кезде күбірсыбыр айтылған көпшіліктің сөзі.

	Одан кейінгі, яғни біздің білетініміз Сәндібек те көп кешікпей, сол ішімдіктен қайтты. Кезінде кеңшардың бас бухгалтерлігіне дейін көтеріліп, сыйлы бола бастағаннанақ араққа алдырыпты да, ақыры айыға алмапты.

	Артында үш ұл, бір қызы қалған. Үш ұл да мектепте жақсы оқыды. Бірі баянда ойнады, екіншісі баскетболшы, үшіншісі математика олимпиадаларында озып, ауыл, қала берді аудан көлемінде дүркіреген дүлдүлдер атанған. Үшеуі де жоғары оқу орындарын бітіріп, мамандықтары бойынша қызметке тұрған соң, айналасы бірекі жылда ішімдікке салынып, тозтоз боп кетті. Үлкендері үйленіп еді, ұзамай ажырасып тынды. Қалған екеуі үйленіп те үлгермеді.

	Қыз ғой жат жұрттық. Тұрмысқа шығыпты деп естігенбіз, содан хабарошарсыз. Іздеушісі де жоқ... Сәндібектің әйелінің қай жақтың қызы екенін де ешкім білмейтін боп шықты. Нобайлайтындар «кісі киік» еді» десті. Адам баласымен араласпапты. Не үйінде қонақ күтіп көрмепті, не бірдебір үйге бас сұқпапты. «Аурушаң ба екен?..» дейтіндер де бар.

	Қалай дегенде де, атайдың артында тігерге түяқ қалған жоқ. Апиын мен арақтан азғындаған бір әулеттің тұқымы осылайша тұздай құрып, типыл болды.

	Жазмыш па, тағдыр ма, жоқ әлде, басқа да жұмбақ себеп бар ма, ол жағын бір Жаратушы Иеміз ғана білер, әйтеуір бір әулет солай жымжылас болып, тарихтың құрдымына сіңіп кете барды. Әкей болса:

	 Маңдайларына жазылғаны да... дейтін де қоятын. Оған біз не алыпқоса алмақпыз?!

	«Табиғатпен байланыс» деген тақырыпты, әрине, әрі жалғай беруге болады. Бірақ, мәселе онда емес. Мәселе, әкейдің тірлігіне тікелей қатысы бар бірер оқиға арқылы жанды байланысты жалпақ жұртқа жария етсек, қажетіне жаратар жандар табылып жатса, нұр үстіне нұр деген періште пейіл де біздікі. Өйткені, оқымаған, арнай білімі не тәжірибесі жоқ адамның өмірден өз түйгенінің арқасында айтарлықтай бағбан болып, бақша өсірудің қырсырын ұғынуы; көрген бұлағының көзін ашып, игілікті істерге пайдалануы; сол еңбегінің жемісін елмен етене бөлісуі бәрі де өнегеліақ. Ең бастысы, табиғатпен тіл табыса жүріп, үйлесімді үрдістер іздей жүріп ізгілікті істерді насихаттауында. Ауырусырқаусыз ұзақ жасап, жеке басының үлгісімен жақындарына жол көрсетуінде еді.

	Жасы сексенге жеткенде әкеміз ауылдан алтыжеті шақырым жердегі Киіктұма деп аталатын жердегі бұлақтың көзін ашып, бақша өсіргені бар.

	«Жаныңызды қинап қайтесіз?..» дегендерге: «Жаным қиналмасын деп, тәнімді қинап жүрмін» дейтін көрінеді.

	Иә, жарықтықтың өмірлік ұстанымы солайтын.

	«Адам қимылдауы керек, сөйтіп денесіндегі арам терді шығарып тұруы керек» дегенінен жаңылған да емес.

	Шынында да, кейіннен көңіл таразысынан көз тастасақ, Киіктұмадағы ісі шапағатты шаруа екен. Көзі ашылған бұлақ жерананың шырайын шығарды: әкей шаншыған шыбықтар бүгінде бой түзеген дарақтарға айналған. Алыстан қарағанның өзінде көз тойдырып, көңіл қуантады.

	Сөйтіп, қариямыз кезінде өз отбасын ғана емес, шағын ауылды көкөніспен тегін қарық қылған еді. Тұрмыс жағдайы төмен үйлер мен көп балалы шаңырақтарға арнайы қапқап қауынқарбыз жеткізіп, сауаптарын алған еді.

	Игілікті іс ізсіз қалмақ емес. Бүгінде ұрпақтары сол жерді жеке кәсіпкерліктің көзіне айналдырып, бір қауым жұртты асырап отыр.

	Жасыратын несі бар, ауылдағы ағайынның көбісініңақ бақшасын арамшөп басып кететін жағдай жетерлік. Одан озғандары «малға азық» дегенді сылтау ғып түгел беде не жоңышқа өсіреді. Бірліжарымы картоп еккен болады. Қалай дегенде де үй іргесіндегі жеріне бақша өсіріп, өз мәнінде пайдаланатындары санаулы.

	Бұл тұрғыдан да әкейдің қнегесі өркенді болды. Бақшасын тақтатақта етіп, жайнатып қоятын. Сол алақандай жерде алманың бірнеше түрі, алмұрт, өрік, қара өрік, шабдалы өсер еді. Әйтсе де, Іленің арғы бетіндегі Тасқарасудан алып келген ірі жидесі тек жанарға ғана емес, талайдың жанына да жылы тиді. Таңсық екені өз алдына, іші ауырғандарға таптырмас емге айналды. Жалғыз ағаш күні бүгін де жайқала өсіп тұр. Ауыл тұрғындарының қай отауында да кептірілген бесалты жидек қашан да сақтаулы. Қажет болса, қайнатып іше қояды.

	Әрі бұның бәрі «біз табиғаттан рақым күтіп отыра алмаймыз, бермегенін тартып аламыз!» деп жаһанға жар салған коммунистік жаратылыстанушылардың жалауы желбіреп тұрған тұста орын алған оқиғалар. Әкеміз – солардың ешқайсысын ерен қылмаған, жақсы айғыр, бұқа мен қошқарға жүгіне отырып, жорға ат мініп, сүтті сиыр мен семіз қой өрістеткен қазақтың қарапайым шалдарының бірі. Еңбегіне сенген, жер құнарын емген жандар еді – олар. Азынаулақ малы мен ауласындағы аядай жерінің арқасында қантшайдан басқа дүкеннен ешнәрсе сатып алмаған аталарымыздың қамсыз тірлігін кейкейде сағынатынымыз да сондықтан шығар?!

	Иә, олар жаратылысты жатсынбай, керісінше қоянқолтық араласа жүріп, бірінбірі толықтыра жүріп, толыққанды тірлік етті. Және соның бәрін көрер көз, естір құлаққа өнеге етті.

	Тұлпар мініп, ту ұстамағандарымен, тәубасынан жаңылмаған тірліктеріндегі дегендеріне жетті. Сөйтіп, артындағы ешкімге ауыртпалық салмай, айналасындағы ешнәрсеге қиянат қылмай өтті.

	Сол жаратылыс қалыбындағы кез келген тіршілік иесі сияқты пенде пақырдың да табиғаттың төл туындыларының бірі екенін ұмытпағанға не жетсін?!





АЙБЫНДЫ АС-АҒАҢ НЕМЕСЕ КӘДІМГІ АСҚАР ТОҚПАНОВ




	Өмір болған соң, бәрі де тағдырыңның тартуы мен талқысына тәуелді деп жатамыз. «Тағдырын әркім өзі қалайды» дейтіндер де, «Пешенеңе жазылғаннан озбайсың» дейтіндер де жетіп айырылады.

	Бірақ, мәселе онда емес. Менің айтпағым, сол тағдыр, басқасын былай қойғанда, мені де тау тұлғалы әрі тәлейлі адамдармен аз тоқайластырған жоқ. Талайталай абыройы аңызға айналып, ауыздарымен құс тістеген ардақты да абзал ағалармен араласу бақытына ие болдым. Ол – басы бүтін бір пара әңгіменің тақырыбы. Оны қалқадірімше арнайы тарау етіп, кестелеп көрермін.

	Әйтсе де маған деген патша пейілін паш етіп, әкемді арнайы іздеп барған солардың арасныдағы бірі де бірегейі ұлттың ұстынды ұлықтаушысы, қазақ театр өнерінің тарланбозы, өз ісінің білім деңгейі жөнінен де біліктілік тұрғысынан да ақтаңгері атанған асқаралы аға Асқар Тоқпанов еді. Өйткені қаузап отырған мәселемізге орай Асқар ағаның алар орны да, жөні де тым бөлек.

	* * *

	Асекең аз уақыт болса да ұстазым ретінде өміріме ұлағатымен өшпес із қалдырған ақылшы, қамқор көрші, тілектес азамат күйінде есімде мәңгі қалды.

	Сыртынан бұрындары да қанық едім. Бетің бар, жүзің бар демейтін турашыл, адамның ардақты аты мен арын ешнәрсеге айырбастамайтын, қара қылды қақ жарған әділ, ешнәрседен тайсалмайтын батыл, өнерлі яғни өз ізгі ісін бүтіл өмірінің өрісіне айналдырған өрен деп танығанмын. Жоғарыда «азкем ұстазым болған» дегенім бар ғой, сол тұстан бері ол кісімен тонның ішкі бауындай араласып, тең дәрежеде пікір алысуға дейінгі аралықтағы жолдан өткенім тағы бар.

	Ол кезде мен Қазақ теледидарында комментатор болып қызмет атқаратын едім. Сонда, кешке қарай экранға шыққан адамның өзін қалай ұстауы керек деген тұрғыдағы шеберлік курсын жүргізді. Оған орысқазақ тіліндегі дикторлар, спорт шолушышалары және комментаторлар қатысатынбыз. Әрине, халық айтса, қалып айтпайды. Асекең жарықтықтың сөйлеу мәнері, ойын жеткізу үшін ұтымды пайдаланатын қимылқозғалысы, қасқабағын қағысы, тіпті дауыс ырғағын мың құбылтуы шынында да асқан актерлерге ғана бір берілетін батпандай бақыт еді. Бұрынғы білгенім білген бе, сол бір бар болғаны алты айға ғана созылған шеберлік курсы түптің түбінде менің өмір мектептерімнің біріне айналғанды.

	Жалпы, Асекең Асқар Тоқпанов кім еді?

	Ресми тілде айтсақ, қазақтың түңғыш кәсіпқой режиссері, талай ұрпаққа ұлағатты ұстаз болған парасатты педагог, республиканың халық әртісі. Театр институтының құрметті профессоры. Қазақ драма театрында, Балалар мен жасөспірімдер театрында, Қарағанды, Атырау, Тараз драма театрларында режиссер және көркемдік жетекші болған өнер ұйымдастырушысы. М.Әуезов пен л.Соболевтің «Абайын», М.Әуезовтің «Қаракөзін», «Сын сағаттасын» және «ЕңлікКебегін», Б.Майлин мен Ғ.Мүсіреповтің «Амангелдісін», Ғ.Мүсіреповтің «Ақан сері Ақтоқтысын», Ғ.Мұстафиннің «Миллионерін», Ш.Құсайыновтың «Алдаркөсесі» мен «Көктем желін», Т.Ахтановтың «Махаббат мұңын», М.Ақынжановтың «ыбырай Алытнсаринін» және Гоу Д. Юссоның «Терең тамырларын» сахналаған дарынды талант болатын.

	Ол сондайақ сахна өнері туралы зерттеулер жазып, әлем классиктерінің қазақ сахнасында қойылған драмалары мен пьессаларын аударған адам. Өзі де «Актер шеберлігінің негізі», «Кешеден бүгінге дейін» және «Сахна сазы» атты кереметтей кітаптар жазып, оны кейінгі ұрпақ оқулық ретінде пайдаланатыны және рас.

	Алайда, Асқар Тоқпанов секілді дарынды тұлға ресми анықтаманың ғана қауызы түгілі тұтас арнасына да сыймас еді. Ол өнерлі өреннің айбыны мен адуындығына ғана емес, ең алдымен, талантының тұғырына, өресінің өрісіне, білімі мен білігіне, сондайақ білгенін басқаларға, әсіресе ізбасарларына мейлінше молынан сіңіріп кетуге деген дегдар бейілділігінде болса керек.

	Өмірім қалай дегенде де өнерге байланысты, өнердің өрісті бір саласымен өріліп жатқандықтан ба, болмаса өнер адамдарымен жиі араласқандықтан ба екен, әйтеуір Асқар ағаны оқтыноқтын еске алып жүремін. Сондайда «Жарықтықтың бітімболмысын бір ауыз сөзбен бедерлеу керек болса, қандай мүсінмен қалыптар едім?» деп те ойлайтыным бар. Сан қырлы талантты небір сұлу сөздердің сұлбасына сыйғыза алмай қиналамынақ. Ақыр соңында келіп «Қыран текті тұлға» деген тіркеске тоқталатын сияқтымын. Өйткені...

	...Өйткені Асқар Тоқпанов сынды асқаралы азаматтың, ұлтжанды ұлықтың, тұғырлы тектінің бүкіл бітімболмысы мен түртұлғасы түгелдей қыран тұрпаттастұғын. Соншалықты нәзік жанды адамның айрықша аққұба өңіне айбынды сұс беріп тұратын биік рухы да, тайсалмай тіке қарайтын қазақы қоңырқай көзі де, ұшы доғалданып кететін мол пішілген мұрыны да, иесінің еркіне елгезек көнетін еркек еріні де құс бейнесінен көшіріліп алынғандай еді. Негізінен намысыңды жанитын жағдайларды тіліне тиек ететіндіктен, жыр оқу немесе арнайы мысалын ортаға салар алдында қанатын қомдап, ұшуға оқталған қырандай дүр сілкініп алатын.

	Не айтатыны бар, энциклопедиялық танымға ие, көріпбілгені мен оқығантоқығаны мол шежіредей шешен адам еді ғой Асекең. Қашан, қай жерде, қандай жағдайда болмасын дөп басып, тауып айтқыштығы, сөйлеу мәдениеті мен мәнері, айтар ойын тыңдаушысына жеткізу тәсілі қайран қалдыратын. Бірде құлықсыз тыңдап отырған пендені селк еткізіп саңқылдай жөнелсе, енді бірде – ұйи тыңдаған сұхбаттасын тамсандыра ерітіп жүре беретін. Қалай болғанда да, кімді де болса, тыңдауға мәжбүр ететін. Тыңдарман да әркез сахнадан өнер тамашалап отырғандай бір таңғажайып күй кешпес пе еді?! Бұл тұрғыдан келгенде, ардақты Асекең бойындағы табиғи таланты нағыз Құдайдан қонған, бас әріппен жазылатын Әртіс болатын. Сөзінің сыйқыры бар еді де!

	Екі сөзінің бірінде «Абай аға» деп тұрушы еді.

	«Абай аға бұл мәселе хақында былай деген», «Абай аға ол туралы баяғыдаақ айтып кеткен», «Пәлі, Абай ағаның... былай дегенін терең түсінбеген екенсіңау?!.», «Олай болмаса, Абай аға бүй дер ме еді?!» деп қайыратын. Бұл да бір талантқа табынудың, төңірегіндегілерді тамсанта табындырудың үздік үлгісі болса керек. Әрі, табынғанда да пайда іздеп, жақсы көріну үшін емес, тірек іздеп, таяныш табу үшін жүгінетін Абайхәкімге.

	Ұлттың ұяты бола білген ұлы Абай ақынның өлеңдерін түгелдей дерлік, ал қара сөздерін толық жатқа айтатын. Қара сөздерінен мысал кетірерде немесе бүтіндей будақтата айтарда «Абай ағаның отыз тоғызыншы қара сөзі былай деп тұрған жоқ па?!» деп, нөмірлеп тұрып суырылатын сәйгүлік сөз зергері. Жады жаңылып көрмеген жампоз еді ғой Асекең!

	Алайда, Асқар Тоқпанов жөнжосықсыз көсемси де, шешенси де бермейтін. Өйткені, мәймөңкелеу дегенді мүлде білмейтін. Кім болса, ол болсын бетің бар, жүзің бар демей, турасынан тартатын. Сондықтан да ғой, турасын айтамын деп, туғандарына жақпай жүргені. Олай дейтінім, «Асекең артық айтатын», «Кейде нақақ сөйлейтін» немесе «Адамның арожданына тиетін», «Көсемсіп көп сөйлеп кететін» дегенді ешкімнен де естіген емеспін, өзім де көрген жоқпын.

	Керісінше талай пысықайдың «Ойбай, ана пәле шал келе жатыр!» деп зыта жөнелгенін, небір мәнсабы жұрттың мысын басатын белсенділердің «Асекең сұраса, мені көрген жоқпын деңдерші...» деп, құттары қаша құлдыраңдағандарын талайақ байқап, көптеп куәсі болғаным рас.

	Бірақ, Асқар аға ешкімге өзі ұрынбайтын да, қаншалықты көп білгенімен ешкімді мезі де қылмайтын. Өйткені, сөз қадірін білетін Асекең!

	Жалпы, өнерсүйер қауымның қатарында Асқар Тоқпановты ардақ тұтпайтыны аз болса керек. Ал, өнер өлкесіне кездейсоқ келіп қалған, Асқар ағаның өз сөзімен айтқанда «дарынсыз халтурщиктердің» ұната қоймауы да заңды.

	Сол азкем ашық айта алған әріптестері мен шәкірттерінің ойпікірін ортаға салар болсақ, ол былай өрбіген болар еді.

	Қазақстанның халық әртісі, Мемлекеттік сыйлықтың лауреаты Сәбит Оразбаев:

	 Әртістер арасында «Тоқпановтың тоқпағын көрмеген әртіс әртіс емес» дейтін бір қанатты сөз бар. Бұл сөз жайданжай айтыла салмаған. Асқар Тоқпанов көп білетін, білгенін үйретпей, көкейіңе құймай тынбайтын, жалықпайтын адам еді. Ешкімнің атақдаңқынан ықпайтын, қалыпқа сыймайтын тұлға болатын. Оның өнерді өркендетуге сіңірген еңбегі ұшантеңіз, қандай атаққа да, қандай кұрметке де лайық еді. Жалғандыққа жаны қас адам ғой, өнерге, адами болмысымызға қатысты қылаудай шикілікті сезсе, әкемізді танытатын. Қазақ өнеріндегі мықтылардың бәрі де сол кісінің тәрбиесін алған. Оны бәрі де бүгінде мақтаныш тұтады.

	Белгілі театр сыншысы, Мемлекеттік сыйлықтың лауреаты Әшірбек Сығай:

	«Асқар Тоқпанов шашасына шаң жұқпас шебер режиссер».

	Филология ғылымдарының докторы, академик Мырзатай Серғалиев:

	 Ол кісі шын мәнінде шешен еді. Не айтса да, қандай өлеңді немесе қара сөзді жатқа оқыса да, тамсандырып отыратын. Кәдімгі сахнадағыдай күй келетінді. Мәселен, Абайдың:



	Қалың елім, қазағым, қайран жұртым,

	Ұстарасыз аузыңа түсті мұртың.

	Жақсы менен жаманды айырмадың,

	Бірі қан, бірі май боп екі ұртың,



	 дейтін өлеңін жатқа айтар алдында түсі мүлдем өзгеріп, әлдекімге ашуызасы бардай, сол адам нақ алдында тұрғандай сұстанып, көзқарасы өткірленіп, бір нүктеге оқша қадалып, өзгеше бір жайға ауысатын. Содан кейін баппен оқи бастайды. Оқығанда көзіне жас алады.

	Асекең көркем шығарма оқудың психологиясын, былайша айтқанда, сиқырын ұғындыруға жанын салатын. Бірінші және одан кейінгі шумақтарды оқығаннан кейін сол өлең жолдарын санамызға сіңіруге тырысатын, өлеңнің жазылу себебін, сол кездегі ортаны, халық тынысын түсіндіріп, Абай жанын жеген ой тереңіне бойлататын.

	Бұл бірліжарым нақтылы пікір. Оларда да, басқаларында да Асқар ағаның нағыз режиссер, саңлақ сахна шебері, парасатты педагог екендігімен қатар абзал азаматтың, қайтпас қайсар азаматтың, өнерлі өрендерге қашан да қамқор азаматтың қазақтың қара сөзінен қаймақ сүзіп, сурет салатын сирек дарын иесі екендігін, «Айтпаса сөздің атасы өледі» деген дегдар даналықты ту ғып көтеріп өткен жайсаң жан екендігі де жиі айтылған.

	Сондайақ, әсіресе шәкірттері арасныда айтыла беретін әңгімелер мен бұқаралық ақпарат құралдарының беттерінде жарияланып жүретін естеліктердің ішінде:

	«Риза болғанда: «Сен «школа пережеванияға» (Станиславскийдің теориясы) біршама барып қалыпсың» деп мақтайтын да, ренжісе: «Бұл әртістер қашан адам сияқты сөйлейді?деп кейитін»;

	«Шапан киіп, қамшы ұстау ғана қазақтың ұлттық ерекшелігін бере алмайды. Ұлттық ерекшелікті табиғаттан: адамның табиғатынан, нақтырақ айтқанда, мінездің табиғатынан іздеу керек!»;

	«Еңлік от басы, ошақ қасныдағы қыз емес. Ол – табиғатынан алғыр, қайратты, жекпежекке де шыға алатын, ер мінезді қыз. Еңліктің ақылдылығы мен парасаттылығы – ер мінезділігін әйелдігіне жеңдіре білгендігі»;

	«Болатымау (Б.Атабаев) ертең мен өлгенде «Казправдаға» («Казахстанская правда» газеті) мынандай некролог шығады: «Казахское театральное исскуства понесло тяжолую утрату» деп басталады да: «Из жизни ушел видный театральный деятель...» деп аяқталады. Өнер өрендері өлсе, бәріне жазылатын көңіл айту – осындай. Мұны өстіп сірескен, жауыр болған жаттанды түрде шұбыртпай, әркімнің өзіне ғана тән сөздерді жазса, құбақұп болмас па еді?!» деп қайырылатын оқшау ойларын да оқтатекте болса да ортаға салып жүреді.

	«Асекең кейбір нәрселерді айтқысы келмесе:

	«Кейін айтамын» деп, сұрағыңа жауап қайтарудан қашқақтап, кетіп қалатын,» дегенді де бірнеше адамның аузынан естідім. Өзімше сол «осалдығын» тексермекші боп бірнеше ұрымтал деген сұрақтарды қойғаным бар. Қайсыбіріне сипай қамшылап жауап қайырды. Ал «Дүркіреп тұрған кезіңізде қазақтың бас театрынан облыстарға неге кеттіңіз? Біреулер кетуге мәжбүр етті ме, әлде, жергілікті өнер ошақтарын көтерейін дедіңіз бе?» деп сұрағанымда:

	 Кейін айтамын! – деп, кілт бұрылып кете берген. Алғашында онысын «түкке тұрмайтын нәрсеге уақытымызды кетіріп, басымызды қатырып қайтеміз...» дегені шығар деп пайымдағанмын. Кейін білсем, ол бір қиынқыстау кез екен Асеңеңнің өмірі мен өнер жолындағы. өзі шыңға шығарған шәкірттері «өзі болған қыз төркінін танымас» демекші, ұстаздарының балтырын қанатыпты. Қазақтың мың жақсы қасиетіне жабысып алып, қалыспай жүретін аз санды, аз санды болғанымен ауыр қасіретті жамандықтары – көре алмаушылық пен жершілдіктің ауылы алыс емес сияқты.

	Аңқылдақ, ешнәрседен тайынбайтын айбынды адамның ондайда үшкір бұрышты айналып өтуге мәжбүр болатындағы ойы: «Бауырым, опасыз жалғанның ондайондай орашолақ келеңсіздіктеріне; күйбең тірліктегі күнкөріс үшін тарысы бардың тауығына айналған тексзідердің таяздығына; ел ертеңі деген үлкен ұғым мен ұлт мүддесі деген ұлы мұратқа өрелері жетпейтін ездердің енжарлығына; кіші пенделердің көрсоқырлығына бола нәзік жаныңды жаралап болмаса жүдетіп қайтесің?!» дегенге саятын сыңайлы көрінген.

	Сондайақ, «Деген екен...» деп айтылатын аңызға бергісіз бірнеше оқиғалардың кейіпкеріне айналғаны да ақиқат.

	Өткен ғасырдың елуінші жылдары болса керек. Қазақтың біртуар дара дарынды әртісі Қалыбек Қуанышбаев «Шаншарлар» атты пьеса жазып, қолжазбасын талқылауға ұсынады. Ол кезде театр, жалпы өнер төңірегіндегі жұрт төрт көзі түгел отырып, жаңа туындыға тиісті бағасын беретін сондай бір жақсы дәстүр болған. Ал, Қ.Қуанышбаев болса «ханға сәлем бермейтін» әртіске көпшіліктің қалаулысына айналып, елі еркелете, мақтан тұта, айналасындағы жақын араласатын жоражолдастары «Қалләки» деп атайтын.

	Кеште автор жиналғандарды туындысының қысқаша мазмұнымен таныстырып шығады. Аттары мен атақтарынан ат үркетін академиктер Мұхтар Әуезов пен Ахмет Жұбановтан бастап, біраз режиссер, театр снышысы, азкем актерлер қостап сипай қамшылап, жылы сөздер айтып, пікір білдіреді. Әрине, олардың бәрі көңіл жықпастықтың көрінісі еді. Жағымпаздыққа жаны қас Асқар Тоқпанов қарғып тұрады да драманың тәрбиелік мәні мен идеясында мін болмағанымен, шығарманың «шикі» екенін, онда сахна талаптарының, драматургия ерекшеліктерінің ескерілмегенін, образдардың солғын, оқиға желісінің кібіртік екендігін, қысқасы, пьессаны нақ осы күйінде көрерменге ұсынуға болмайтындығын бетің бар, жүзің бар демей айтып салады.

	Намысына нұқсан кеп, жарылып кете жаздаған Қ.Куанышбаев:

	– Әй, Тоқпанов! Сен сонда мынау отырған академиктерден де білгішсің бе?! депті жақтырмағанын жасырмай. Ондай сөзді басынан асыратын Тоқпанов па, ол да төтесінен кетіпті:

	– Қалләки, сіз ұлы актерлігіңізбенақ тарихта қалатын тұлғасыз. Ортаңқол немесе нашар драматург боп беделіңізді түсіріп қайтесіз?! деп, жөніне жүре беріпті.

	Жұрт арасында мынадай жағдай да жиі айтылады.

	Бауыржан Момышұлының сексен жылдық торқалы тойы салтанатты түрде аталып жатады. Бірнеше мықтылардан кейін сөз алып, өзінің алдында тілек білдірген, хас батырды сыртынан ғайбаттай пышпыштап, ал бүгінгі кеште жақын жанашырындай бүлкілдей жөнелген бірекі «үлкен» кісілерді төтесінен түйреп өтеді. Содан соң ғана батырға деген құттықтауын қатырып тұрып қайырады да орнына келіп жайғасады. Сонда жанында отырған халық жазушысы Әзілхан нұршайықов:

	– Әй, арыстанымай! Қатырдыңызау! деп сөзіне риза болғанын білдіріпті.

	– Онда Бәукеңді жазғандай маған да кітап арнамайсың ба? дейді жұлып алғандай.

	Әзекең жымиып қана:

	– Бір адамның екі арыстанмен алысуы қиын ғой... – деген екен.

	Әрине, бұлар да теңіздің тамшысындай ғана мағлұматтар. Әйтсе де, сол теңіздің дәмінің тамшысынанақ танылатындай, осылардың өзі де көп нәрсені аңғартса керек емес пе?

	Асқар ағаның Абайдан кейінгі пір тұтқан адамы Мүхтар Әуезов еді. Ол туралы айтқанда, бірде «біздің Мұхаң» деп бүкіл қазақтың атынан мақтанса, бірде «кәдімгі ұлы Мұхтар Әуезов» деп, енді бірде «данышпан ғой Мұхаң, данышпан!» деп табынып жүретін. Мынандай бір әңгімесі жадымда жатталып қалыпты.

	 Бұрын ылғи «Асқарау» деп, ілтипатпен амандықсаулық сұрасып, театр туралы пікірлеріне ортақтастырып, жақын тартып жүретін кәдімгі ұлы Мұхтар Әуезов аяқ астынан салқын қарай бастады. Салқын қарағанда да нақты кінә тағып, жазғырмайды да, тек берген сәлемімді селқос алып, ағытылып сөйлеп кетпейді. Оған дейінгідей жылы қабақ та, лебіз де жоқ.

	Даналық деген де бір балалық қой. Арамыздан ала мысық өтіп кеткенін аңғардым. Жанашыр болғансып, бір алаяқтың мен туралы өсек айтқанын ұқтым. Біздің Мұхаңның жалған ақпаратқа жығылып жүргеніне жаным ашыды да, одан әріге шыдамай, салып ұрып үйіне бардым.

	Үй иесі салқын сәлемсауқаттан соң:

	– Анау жатқан Дос деген төбет, ол мені жаудан қорғайды... деді.

	– Сөз бар ма, өте дұрыс айтасыз. Атын да лайықты қойыпсыз.

	– Ал, анау жатқан калошым мені табанымнан өтетін суықтан сақтайды...

	Ойын түсіне қойдым да, орнымнан атып тұрдым.

	– Сондағы айтпағыңыз: «Сенің маған не жақсылығың бар?» демексіз бе? дегенімді елең етпегендей кейіп танытты. Демек шегінетін жерім жоқ: не өгіз өледі, не арба сынады. Даусымды қатуландыра:

	– Мұха! Айып етпеңіз, «Айтпаса сөздің атасы өледі». Сізге есіктің көзінде жатқан ит пен галошты сөз қылғаннан гөрі, анау төрде тұрған жаңа кітап туралы әңгімелегеніңіз жараспас па еді?! деп, бетіне жалт қарап едім, аңтаң боп, тесіле қарап қалған екен, даусымның диапазонын бір тон бәсеңдетіп, нығарлай:

	– Өлтірсеңіз, айтып өлтірмейсіз бе? Сіздің алдыңызда Тоқпановтың бір грамм да жазығының жоқ екендігін өзіңіз түсінбесеңіз мен ешкімге жалына алмаймын. Осы жасқа келгенше ешкімге басымды иіп, табанын жалаған емеспін. Сізге де жағымпаздығым жоқ, оны жақсы білесіз. Тек, бүкіл болмысым өнер болғандықтан... ол үшін әрине кешірім сұраймын, дара дарынның ғана алдында басымды жерге жеткенше иемін. Өйткені, Сіз еліміздегі әдебиетке де, ғылымға да, өнерге де қажетті бірінші адамсыз. Оны да өзіңіз мәжбүрлеген соң, көзіңізге тұңғыш рет айтып тұрмын. Ал, сырттай сізге өзімнен де артық денсаулық тілеймін. Солай...» деп шығып кетпек болып едім, ұлы Мұхаң: «Сабыр сақта» дегендей қолын сәл көтеріп, ишарат білдірді.

	Мен іркілдім. Сол сәтте кәдімгі ұлы Мұхтар Әуезов:

	– Пәлі, Асқарау, соншама таусылмасаң болар еді. Сенің адалдығыңды бек түсініп отырмын. Саған антсу ішкізу әсте де ойымда болмап еді. Өзімнің де сол бір сүйкімсіз сөзге сезіктене, тіпті күдіктене қараған жайым барды. Сірә қазақи өсек қой десем болар ма екен? деп, жайланып сала берген.

	Әй, данышпан ғой, Мұхаң, данышпан ғой!

	* * *

	Бір күні Асқар аға Талдықорғанға іссапарға баратынын айтты. Ол кезде республика Мәдениет министрлігінің кеңесшісі қызметінде жүрген кезі еді.

	– Онда, жолдан біздің ауылға соға кетіңіз, дедім. Әрі ол сыпайылық үшін айтыла салған жәй сөз еместін. Шын ниетімменақ айтқанмын. Өйткені, кезекті кәдімгі әңгімелердің бірінде елжер тарихына байланысты атауларға қатты қызығушылық танытып:

	«Шіркін, сол сыр бүккен, сұлу табиғаты тұнып тұрған тұстарды көзбен көріп, жүрегіңмен сезініп қайтар ма еді?..» деп, арманарғымақтың жалына жабысқаны барды.

	– Несі бар, жол бұйырса, соғамын! Жанарында жалт еткен ұшқын ұшқан. Содан да баруға әзір екеніне шүбәсіз сендім. Әрине, жолы түсіп, уақыты болып жатса.

	– Ауылың қай тұста? «Алтын ер» деген керемет кезең бар деп едіңау, ә? Жолдан қаншалықты қиыс? Асекең ендігі жерде жосығын нақтылай бастады. Ал, «Алтын ер» деп тұрғаны, менің: «Асқаралы асу бар, Алтынемел деп аталады, ол қалмақ тілінде «Алтын ер» деген мағына береді екен» деген әңгімемді есіне түсіргені. Жады жаңылмаушы едіау, жарықтықтың!

	– Алматы мен Талдықорғанның тура ортасында, шамамен осы жерден екі жүз шақырым қашықтықта, Сарыөзек деп аталатын кент бар. Содан күн шығысқа тағы бір жүз шақырымдай жүрсеңіз, жетіп барасыз біздің Басши деген ауылға.

	Асқар аға айтылған әңгіменің әр тынысынан сыр андитын сұңғыла сұхбаттас болатын.

	– Қазақ елді мекеннің атауын «Басши» деп бекер қоймайды, не де болса, ши деген өсімдікке байланысты болғаны ғой? деп, міндетті түрде сұрайды. Ондайды қайдан қалт жіберсін?!

	– Алматыда Ақши, Пәкістанда Қараши (Карачи қаласы), ал Талдықорғанда біздің ауыл Басши... деп әзілге айналдырамын.

	– Ой, Қадыржан, сен ақын екенсің ғой, деп оған да қуанып қалады.

	Сөйтіп, қажетті мәліметтерді біліп алған соң: «Сен нүсіпақынның

	Қадыры емес пе едің?» деп нақтылайды да:

	– Несі бар, дәм бұйыртып, жол түссе міндетті түрде соғамын! дегенді сенімді түрде қайталап, онысына мені де селкеусіз сендіре түсіп, жылы қоштасар еді. Сәт сапар тілеп мен қалғанмын.

	Күнделікті күйбең тірлік көңіл көкжиегіндегі көптеген ойды көлегейлеп, уақыт ұзаған сайын ұмыттыра беретіні де бар. Ол әңгіме де ғайып болған елестей естен шыға бастаған. Арада оншақты күн өткенде Асқар аға келіп тұр. Екі езуі екі құлағында. Балаша, шын көңілімен шаттана қуанатын дағдысымен даңғырлап сөйлей кірді. Сөйлей кірген бойда қапсыра құшағына қысты.

	Мейірлене маңдайымнан иіскеп алды да:

	– Сенің әкең молодец! Қатқан шал! деді.

	Беталбаты ешкімді қаралау да, жалпақшешейлікке салынып, мақтай салу да дағдысында жоқ адамның ол сөздерді бекер айтып тұрмағанын түсініп, кәдімгідейақ марқайып қалдым. «Мейманын риза қылған екен». Әкем үшін қуандым. «Қонақ разы болып аттануы керек!» дегенді өмірлік ұстанымына айналдырған әкейдің әдемі тірлігіне мен де іштей риза болған күйі:

	– «Молодец» екенін өзім де білемін. Ал, «қатқан шал» екенін нақтырақ айтып, түсінік бермес пе екенсіз? дей қойдым.

	– Қадыржан, қуланба. Оны да біліп тұрсың ғой. Дегенмен, көргенбілгенімді, ауылыңның амандықсаулығын, елжұртыңның сәлемін жеткізіп көрейін.

	Шынымды айтсам, бірер сағатқа ғана кіріп, жеңіл шәйпәй ішіп шығармын, сөйтіп, көп кешеуілдемей қайтып кетермін деп барған едім қарияның қара шаңырағына. Қайдааан?! Ағайынның ақжарылқап ниеті, әкеңнің шынайы пейілі жібермеді. Тұптура табандатқан бір тәулік өткенде әрең босадым. Оның өзінде де қимайқимай, әзер қоштастық.

	Асекең сол сәттерді есіне түсіріп, сүйкімді суреттерін көз алдына келтірсе керек, сәл ойланып тұрып қалды. Сосын қашанғы дағдысы бойынша, қыран қанаттана дүр сілкініп алды да саңғырлай сөйлеп кетті.

	Әдемі әңгіменің әсеріне бөленген мен де еріксіз ертегідегідей елжұрттың ортасына барып оралғандай күй кештім. Асекеңнің айнытпай бейнелеуі және әркімнің бетәлпеті мен сөзін қайталауы әкейдің айналасындағы, алаңсыз, ақжарылқап әлемді шарлатып жіберген. Тіпті, ақсақалдардың қуаты қайтса да қастері қайтпаған әжімді, сексеуілдей саусақтары қолымды мәпелей қысып, әжелердің аялы алақандары басымнан сипағандай, аналарымыз мейірлене маңдайымнан иіскегендей, ағаларым ақадал пейілдерімен арқамнан қаққандай, өкшемізді баса, қаулай өсіп келе жатқан ініқарындастарым көз қуантып, көңіл тойдырғандай марқайып сала бергенімді несін жасырайын?

	Әлқисса, сонымен Асекеңнің сәтті сапарының қалай өткені туралы әңгімеге қайта оралайық.

	 Ауылеліңе екі дүниеде разымын. Қазақы қалыптарының қаймағын бұзбай сақтап отыр екен. Құдайы құдаларын қошеметтегендей хан көтеріп күтті. Күтіп қана қойған жоқ, білгенімнің біразын сыртқа шығарып, сергітіп тастады. Көптен бері ондай сөз ұғатын дәрісханаға тап бола алмай жүруші едім, мен де бір түн әңгіме айтып, шерімді тарқаттымақ.

	Нүсікең өзі құралпас төртбес қарияны шақырып алды. Ойпырай, шеттерінен шешен, шеттерінен көсем шалдар екен: қайқайдағыны сұрап, қақпайлағандарынан жаңылмадыау!

	Осы жерде бір сынық сүйем сырды сыналай кетсем деймін. Әкей аяқ астынан келе қалған құдайы қонақты күткенде алғашқы «бойдақ» шайды оңаша өзіне беретін. Әрі сол тұста мәнжайды суыртпақтай отырып мейманның кім екенін, қандай екенін, кімдермен әңгімесінің жарасатынын біліп алатын. Содан соң барып, ауылдағы мейманмен дастархандас боп, пікірлесе алатын ағайынды алдыратын.

	Жастарыңның ісі де жарасымды. Жолға шығарып салғанша көршіқолаң, қызкеліншектер аяғының ұшымен ғана жүріп, отпен кіріп, күлмен шықты дейсің.

	Туған жеріңнің де тарихы мен тылсымы тұнып тұрған жаннат екен. Шекарасын табиғаттың өзі сызып қойыпты: солтүстігінде Үлкентау, шығысында Қату, батысында Қалқан таулары, ал оңтүстігінде Іле дария.

	Өңір бұрынырақта «Қарақойнау» деп аталыпты ғой? Қариялардан мәнін сұрасам: «Қыс баласы қар жатпайды, түскен бойда еріп кетеді. Жер қара болып жататындықтан солай аталса керек» дегенді айтты. Ол да бір жұмбақ емес пе? Яғни жер астында жылылық шығаратын бірдеңе бар деген сөз ғой. Қарттарға: «Енді өзгертсеңдер, атауын «Құтқойнау» деп қойыңдар дегенді әзілшынын араластыра айтып кеттім.

	Жердің бедері ғана емес, атауларының өзі шетінен ән салып тұрғандай екен: Балдыбастау, Мыңбұлақ, найзатапқан, Қыземшек...

	«Ән салып тұр» дегеннен шығады, атақты Айғайқұм феномені де сенің ауылыңның іргесінде ғана екенау?! Ең өкініштісі, уақыттың тығыздығынан сол Айғайқұмды, Бесшатырды, Үңгірқораны, Қонтайшының ошағын көре алмадым.

	Осы тұсқа келгенде Асқар аға бір күрсініп, тыныстап алды. Өкініші әлі де өзегін өртеп тұрғаны. Алайда, көп кешікпей, көзі қайта жайнап сала берді.

	– Оның есесіне, ауылыңның неге Аралтөбе аталатынын ұқтым: екі қапталында Үйеңкілі, Дәнекер деген екі өзен ағады екен. Тау мұздағынан бастау алатындықтан, сулары мөлдіреп ағып жатыр.

	«Үйеңкілі» деген түсінікті ғой, ал Дәнекер атауының да аңызға бергісіз тарихы бар көрінеді. Жетісу өңірінің аға сұлтаны Тезек төренің тоқалы әпкелерің болып келеді екен. Соның атына байланысты төре «Шырғанақ» өзенінің атауын өзгерткізіпті...

	– Сол Тезек төреңіздің озін Шоңқыбай деген бабамыздың қалай алып келгенін естідіңіз бе? деп, мен де әңгімесін қостамақ болғанмын. Асқар аға оқыс бұрыла қарады.

	– Ақсақалдар ол жағын айтпады ғой. Әлде, реті келмеген шығар? Болмаса ананы да, мынаны да айтып жүріп, орайын келтіре алмағанбызау?.. Қанеқане, ол неғылған әңгіме? Ағайдың жанары, осыларды айтқанда, қайта жайнап шыға келер еді. Онсыз да көп білетін адамның білуге деген құштарлығы қайран қалдырғандай.

	– Сонау солтүстіктегі Көкшетау өңіріне Шоңқыбай бабамыз, ал ол кісі өз кезегінде Шормақ батырдың – бүгінде ұрпағына ұран болған үлкен бабамыздың баласы, болыстық шен алу үшін арнайы барған екен дейді. Сонда хан ордасындағылар:

	– Сендер ресми түрде болыс сайлай алмайсыңдар. Өйткені, төрелерің жоқ екен, дейді.

	– Оны қайдан алу керек? дейді бабамыз.

	– Осында он жеті мен жетпіс жас аралығындағы он төрт төре тұқымы бар. Солардың арасынан қалағаныңды ал, дейді ордадағылар.

	Сонда батыр бабамыздың таңдауы төрелердің ең жасы Тезекке тоқталыпты. Ондағы ойы тіс қаққан қарттардан гөрі балаң жігітті алсақ, айтқанымызға көніп, айдағанымызға жүрмесе де, тәжірибе жинап үлгергенше өміршең өтініштерімізді өткізерміз дегенге сайса керек.

	Асекең «Апырай, ә?!» дегендей басын шайқап қояр еді. Әңгімеге айызының қанып тұрғанын қапысыз танып, мен де сөз жүйесін жалғаймын.

	– Жаңағы өзіңіз айтқан Дәнекер әпкемізді төреге екінші әйелі етіп қосып жүрген де сол бабамыз.

	– Іленің арғы бетінен ауып келген албандармыз демеуші ме едің?

	– Иә, Іле өзенінің арғы жағалауында Шонжы деген ауыл бар. Ұйғыр ауданының орталығы. Сол Шоңкыбай бабамызды болыс сайлауға тоқсан түтін жетпей қалыпты. Содан негізінен қоңырбөріктердің ішіндегі сарқұл, шақа, тасы және майлы аталарынан тарайтын тоқсан үйлі жанды көшіріп алып, өзіңіз болған Аралтөбеден сегіз шақырым төмендегі Ақтөбе деген қыстауға қоныстандырыпты.

	Ондайда Асқар аға қуанышын жасыра алмайды.

	– Айналайынай, тілкөзден аман бол! Құнды мағлұматтарың көп. Тек соларды тасқа бастырып үлгеруге тырыс, деп, маңдайымнан қайта иіскеп, мәз болады.

	Жалпы, Асекең жалпылама қысыр сөз атаулымен қас болатын. Уақытты босқа шығындайтын өсекаяң атаулының ауылына аяқ басқанын естіген де, көрген де емеспін. Негізінен тарих, халықтық шежіре, өнер және ұлттық құндылықтар тұрғысындағы сөзге баса назар аударар еді. «Қазақ деген дана халық қой. Бабаларымыздан айтылмаған сөз қалмаған...» деп қойып, сансалалы, түрлітүрлі тақырыптарды тамылжыта төгілтетін. Жетістіктер жайлы айтқанда – жайнаң қағып, жас балаша қуанса, кемшіліктерге келгенде күрсініп қойып, күйінішті күйге енетін.

	Ол кісіде «басқаның қуанышы» немесе «басқаның қайғысы» деген болмайтын. Иісі қазақтың қай жақсылығы мен жаманын да өзінікі санаушы еді. Шадыман шаттығы да, шемен шері де жұртының жыртық үйінің үстіндетұғын.

	Сондықтан да болар, небір мықты қазақтар туралы сағаттап сөйлегенімен, өзін жарнамалауға жоқ еді. Тектілігі мен мәдениеттілігі де жібермейтін шығар, әйтсе де онысы бүкіл болмысының бейнесі ретінде мен мұндалап тұратын.

	Мен де, бір жағы жастықтың желігімен, екінші жағынан, алуан түрлі алыпқашпа сөздерді де естіп қалатындықтан әрі, ең бастысы, анығын өз аузынан естіп, білейінші деген бейкүнә бейіліммен жеке басына байланысты онымұныны сұрап қалатыным барды. Ондайда Асқар аға түпсіз ойының тұңғиығына бір сүңгіп шығып, терең күрсініп алады да, қысқа қайтарып жауап беретін. Жауап беруден сырт айналмайтын да, ауа да жайылмайтын. Тоқ етерін, тоқсан ауыз сөздің тобықтай түйінен ғана тұжырымдауға тырысатын. «Қалғанын өз өреңе қарай қабылдап ал» деген сыны да суыртпақталып жатушы еді.

	Бөлім қызметкерлерінен «Бүгінгі бюрода Асқар Тоқпановтың жеке ісі қаралады екен» дегенді естігенде: «Асағаң оны маған неге айтпаған?» деп екіұдай күй кешкенім рас. Бірақ, мен ол кезде асыл ағаның, абзал азаматтың тілеуқор ниетін түсінбеген екенмін...

	«Жеке бас ісі» деп аталатын коммунистердің жауапкершілігіне, оларға сөгіс жариялау мен сол сөгісті алып тастау сияқты мәселелер бюро отырысының соңында, бесон минут уақытта ғана қаралатын.

	Бұл жолы мүлде басқаша болды. Басқаша болғанда, мерзіміне ғана байланысты емес, Асқар ағаның арқасында жаңа бір қойылымның премьерасын тамашалағандай болып өтті. Әлбетте, қызықты деу ыңғайсыз болар, бұрынсоңды болмаған, естен шықпастай бюро отырысы екені еш даусыз. Оның үстіне ол бюро жетпіс жыл бойына ақ дегені алғыс, қара дегені қарғыс болып келген құдіретті партияның да беделінен, тіпті күшқуатынан біртіндеп айырыла бастағанын жиналған жұртқа жайып салғандай еді.

	Істі таныстырған мәдениет бөлімінің меңгерушісі, социализмнің идеологиясы сүйегіне дейін сіңіп кеткен, өзіндік ойөрістен жұрдай, шошаңдап қалған бір әйел еді. Қазақи қаннан да, жаннан да ат жалын кескендей адасып қалған қуыс кеудетін.

	Оның түсінігінде партия қолпаштағандар нағыз коммунизм құрылысшылары да, одан былай қалғандары қаймана қазақтартұғын. Ол: қарапайым қазақи қалыптағыларға «мен мұндайлармен қатар отыруға арланамын» десе, мен еш таңданбас едім.

	Ендеше, осы бір шара үшін қызметтік анықтамасымен амалсыз танысқаны болмаса, Асқар Тоқпановтың кім екенін ол еш уақытта білмек те емес.

	Ашты айтты демеңіз, бірер жыл қызметтес боп, білгеннен кейін, олай деуге сенімді себебім болған соң айтып отырмын. Ал, оны дәлелдеу үшін сәл шегініс жасауыма тура келеді.

	Мен ол қызметке журналистік жұмыстан келген едім. Журналистік жұмыстан болғанда да, «Социалистік Қазақстан» («Егемен Қазақстан») газетінің Алматы облысындағы меншікті тілшісі болып жүрген жерімнен шақырылдым. Ал, меншікті тілші дегеніңіз кәсіби міндетіне орай мейлінше еркін жүретін, көбінекөп қаймағы бұзылмаған ауылағайынның арасында болатын қызмет. Салтдәстүрі сақталған, ұлттық ұғым ұмытыла қоймаған ортаның қадырқасиеті сіңісті мен сияқты «алабөтен» адамдар әріптестерінің арасында да сын көздің сұғында жүретінін ол кезде мен қайдан білейін.

	Бір күні бастығым шақырып алып:

	– Жұмысқа келмей жатып үстіңнен «діндар» деген арыз түсіп жатыр ғой? демесі бар ма?

	Түсінбегендей сыңай таныттым.

	– Тамақ ішіп болған соң бетіңді сипап, мінажат етеді екенсің...

	– Ой, оның дінге еш қатысы жоқ, әдетғұрпымыздың жәй ғана жұрнағы да.

	– Ауылдағы ағайындарыңның арасы емес, облыстық партия комитетінің кеңсесінде бет сипағаныңды ешкім басқаша түсіне қоймайды. Оның үстіне, кімнің айтып жүргенін шамалайсың ба?

	– Шамалайтын несі бар, мәдениет бөліміндегі әріптесіңіз болар?

	– Оның жөн екен. Алайда, абайла! Одан бұрын да бір келіп: «нұсқаушы емес, тіпті, сектор меңгерушісі де емес, бірден бөлім меңгерушісінің орынбасары етіп осы жігітті қайдан алдыңыз, өзінде рушылжершілдіктің жұрнағы жоқ па?» деп кеткен. Бүгін болса: «айналасына қазақ жігіттері мен келіншектерін жиып жүреді, ұлтшылдыққа ұрындырып жүрмесін...» дегенді кәдімгідей нығыздап ескертті.

	Әңгіме сонымен бітсе керек еді. Өкінішке қарай, олай болмай шықты. Бөлім бастығының тарапынан еш сыбыс естіліп, «іс» қозғалмаған соң, әлгі әйел бізді қадағалайтын хатшыға барыпты. Іс насырға шапса, қызметтен босатып, тіпті босатып қана қоймай, артыма шала байлап жіберу керек деген сыңайдағы әңгіме қозғалған көрінеді.

	Мына ғажапты қарамайсыз ба: бес бересі, алты аласы жоқ, тіпті танымаймын деуге келетін қандасым мені бекерден бекер қаңғытып жібергісі келгенде, айдаладағы Омбының орысы қорғап қалады. Осы тұста азкем анықтама бере кетсем, бастығым Семен Михайлович Долгирев деген жүз грамын тартып алып, тура тартатын нағыз орыс еді. Қаршадайынан қазақтармен қоянқолтық араласып өскендіктен де болар, жұртымызға бүйрегі бұрып тұратын.

	Алғашында түкке түсінбей, дал болушы едім. Сөйтсем, партократ шенеушіктердің арасында бірін бірі аңдып, реті келсе шалып жіберу дегеніңіз «карьерлік кесел» деп аталатын айықпас дерттің негізгі симптомы екен.

	Міне, сол әйел қызметтік міндетіне байланысты Асекеңнің ісі туралы материалдарды әзірлеген. Тоты құсша таранып, бөксесін ебедейсіз бұлтылдатып мінберге жетуінің өзі маған тым ебедейсіз көрінген. Сөзі де соншалықты сүйкімсіз болып естілді.

	– Коммунист жолдастар! деп, шәңк етіп алды да, коммунист Тоқпановтың сауалнамалық мәліметтерін оқып шықты. Ал, оның партия қатарынан шығарылу себебін былай жеткізді:

	– Театр институтының профессоры А.Тоқпанов 1986 жылғы 17 желтоқсан күні ертеңгі сағат 10да өзінің сабағы өтетін дәрісханаға келген. лекиияға қатысуға тиісті жиырмашақты студенттің жартысының жоқ екенін көреді де:

	– Қалғандарың қайда? деп сұрайды. Студенттердің бірі (атыжөнін де атаған, есімде қалмапты):

	– Олар алаңға кетті, дейді.

	Сондағы А.Тоқпановтың ісәрекеті қандай болды? Ол алаңға кеткен студенттер қылығының қате екенін айтып, қалғандарына түсіндірудің орнына:

	– Онда, сендер мұнда аталарыңның басына отырсыңдар ма?! Ел тағдырына енжар қарайтындардан еш уақытта нағыз актер шықпайды! Қане, құртыңдар көздеріңді.

	Қосылыңдар барып, ана алаңдағы құрбықұрдастарыңа! деп, дәрісханадан қуып шыққан.

	Демек профессор Асқар Тоқпанов педагог деген атқа да, коммунист деген атқа да кір келтіріп, қылмыстық іске барып отыр. Оңы мен солын танып үлгермеген жастарды өз шәкірттерін қылмысқа итеріп отыр. Партиямыздың басты мұраттарының бірі интернаңионализм іліміне, халықтар достығына сына қаққан деген осы емес пе?

	Сондықтан да Алматы қаласының Фрунзе аудандық партия комитетінің Асқар Тоқпановты Советтер Одагы Коммунистік партиясының қатарынан шығару туралы шешімі күшінде қалдырылсын деген ұсыныс енгіземіз.

	Бұндайда басқа біреу болса жүні жығылып, бүгежектепақ қалар еді. Асағаң өйтпеді. Өзіне ғана, өнеріне ғана сенетін сахна сырттанын айбыны тау төңкерердей партияның да пысы баса алмады. Олай деуге бюро отырысының одан былайғы барысы толық негіз берер еді.

	Қайран Асекең ағаай!

	Қанша араласып, әңгімелескеніммен; тіпті аз уақыт болса да ұстаздық ұлағатын танығаныммен; бірқатар отырысжиындардағы сөйлеген сөзін естігеніммен; мен Асқар ағаның сахнадағы өнерін көріп тамашалаған адам емеспін. Асыл азаматтың шағымын қараған облыстық партия комитетінің бюро отырысы сол олқылықтың орынын толтырғандай едіау!

	Басқалар сөйлеп болғанша қасын да қимылдатпастан қасқайып отырған қайсар жан өзіне сөз берілгенде орнынан ширақ көтерілді. Отырғанында шүйкедей ғана болып, шөгіп кеткендей көрінген денесі біртіндеп зорайып, кеудесі көріктей кеңейіп, ұшар құсша қомданғандайды. Басында шашағы бар атақты түрік тақиясы, қолында шебер жонылған таяғы.

	Даусы да қыран құстың қатқыл үніндей саңқ ете түскен. Бағанадан бері мәнмағынасыз, бір сарынды жалпылама сөзден жалығып, сіресіп отырған жұрт жасынның жарқылынан шошынғандай селк ете түссін. Асағаң содан соң ғана жанжағында отырғандарға барлай бір қарап, даусын нақышына келтіре жөткірініп алды да салмақты сөзін саңқылдата бастап кетті.

	Жолдас коммунистер! Облыстық партия комитеті бюросыныңаппелициямдықанағаттандырмайтынын жақсы білемін. Бірақ, нағыз большевик ретінде, бір кезде қатарына өзім кірген партияның жарғысына сәйкес талап етілетін рәсімдерден толық өтуді міндетім деп санағандықтан да осынау қорлыққа шыдап отырмын.

	Менің мәселеме байланысты материалдарды дайындаған қызметкерлерге де, бюро мүшелеріне де кінә тақпаймын. Өйткені, ешқайсысыңның қолында қылаудай да құзірет жоқ. Сендер жоғарғы жақтың тапсырмасын бұлжытпай әрі ойланбастан орындап қана отырсыңдар. Оны айтасыңдар, ренжімек түгілі, менің сендерге жаным ашиды: өзіндік бір түйір де пікірлерің жоқ. Владимир Ильич ленин негізін қалаған жұмысшылар мен шаруалардың мүддесін қорғауға тиісті қоғамдық ұйымды қор қылып, құртқан да сендер сияқты жаны, санасы, сезімі жоқ құлтемірлер. Әліақ мемлекет пен елдің де түбіне жетіп тынарсыңдар. Алматы алаңдарындағы айқас – соның басы!

	Әккі бірінші хатшы әліптің соңын сезді. Бозарып орнынан түрды да:

	– Жолдас Тоқпанов! Бейберекет сөйлемеңіз. Нақты айтарыңыз бар ма? дей беріп еді, Асқар аға қолындағы таяғын отырыс төрағасына қарай созған күйі қайта саңқ етті:

	– Меңдібаев жолдас! (Меңдібаев – бюро отырысын жүргізуші, сол кездегі Қазақстан Компартиясы Орталық комитетінің бюро мүшесі, Алматы облыстық партия комитетінің бірінші хатшысы). Сіз тіпті қарапайым партиялық этиканы білмейді екенсіз ғой. Ал, қазақша бұл қылығыңызды көргенсіздік дейді... Бағанадан бері мен туралы не демедіңіздер, ләм дедім бе? Ендеше, сіз де менің сөзімді бөлмеңіз. Шошаңдап ұшып тұрмаңыз! Бюроның шешімі шыққанға дейін... мен әлі бәріңізбен бірдей құқылы коммунистпін.

	Отырғандар не істерін білмей дал болды. Біреулер бетін ысқылаған болып мырсмырс күлді, алдыңғы қатарға орналасқандар күле алмай пұшайман халге түсті.

	Сосын барып Асағаң өзінің «мінездемесін» баяндап берген мәдениет бөлімінің меңгерушісіне бұрылды. Көзін сығырайтыңқырап, барлай бір қарап алды да даусын мейлінше мейірлендіре былай деді:

	– Әй, қайран қарындасымай! Сен қолыңдағы сауалнамалық мәліметтерден басқа мен туралы не білесің? Ешнәрсе де білмейсің ғой. Сөйте тұра өз өлшемдеріңе сыймағаным үшін қылмысты деп жала жабасың. Оның жарамады. Өмір бүгінгі күнмен бітпейді... Ертең өкініп, бармағыңды шайнап жүрме. Жиналғандар сілтідей тұнып тыңдап отырған.

	Актер Асекең азкем үзіліс жасап алды да: «Хахаха!» деп жаңғырыққан жасанды күлкісімен жұртты тағы бір сілкіп қалды. Ілешала түк болмағандай, жайбарақат сөзін жалғай берген.

	– Әйтсе де, қарағым, мені «ұлтшыл» деп «ұлықтағаның» үшін рахмет. Өкінішке қарай мен ұлтшыл бола алмаған адаммын!

	Бұл сөздерді сыздана, тістене тұрып айтты да қайта қатқыл үнге көшті.

	– Ал енді ойланып көріңдерші: актер, режиссер, педагог, театр теоритигі, жазушы, КСрО халық артисі, театр туралы ғылымның жаңа жүйесін жасаған, ленин орденді Константин Сергеевич Станиславскийден; сол кісінің серігі атақтарының өзінен ат үркетін КСрО халық артисі, КСрО Мемлекеттік сыйлығының лауреаты, ол да ленин орденді Владимир Иванович немировичДанченкодан дәріс алсам; өнер өлкесіне қанат қақтырған тікелей ұстазым атақты режиссер, парасатты педагог, белгілі театр зерттеушісі, өнертану ғылымының докторы, профессор Василий Горигорьевич Сахновский болса мен қайдан ұлтшыл боламын?! .

	Екі қолын құлаштай жайып жіберіп, тағы пауза жасады. Тымтырс тыныштық.

	– Гогольдің «ревизорын», Горибоедовтың «Ақылдың азабын», Толстойдың «Тірі өлігін», Чеховтың «Шағаласы» мен «Ваня ағайын», Горькийдің «Шыңырау түбіндегісін», Триневтің «любовь Яроваясын», Штейннің «намыс сотын», басқа да кеңестік республикалар классиктерінің таңдаулы спектакальдерін қазақ театрына алғашқы болып шығарсам мен қайдан ұлтшыл боламын?!

	Үні құс дауыстанып, саңқылдай түсіп, өзі қыран қанаттанып, қомдана беріп, әбден қызбаланып алды. Нақ сол кезде оның сөзін бөлуге ешкімнің де дәті бармас еді. Бірақ, оған мән беріп жатқан Асқар аға да жоқ. Ортаға салар ойын одан әрі жалғай берді.

	– Немесе, дарынды драматург, КСрО Мемлекеттік сыйлығының иегері николай Федорович Погодиннің «Кремль куранттары» спектакліндегі пролетариаттың ұлы көсемі Владимир Ильич лениннің рөлінде ойнап, образын тұңғыш рет қазақ сахнасында сомдаған Тоқпанов қалай ұлтшыл болады?!

	Тағы да үзіліс жасап, жанжағына барлай қарайды.

	– Сондайақ, көрнекті қазақ демократағартушысы, «Дала қоңырауы» аталған атақты педагог, орыс ғылымы мен өнерін ғана емес, орыс халқының тұрмыссалтын да кеңінен насихаттап, дәріптеген ыбырай Алтынсариннің бейнесін бірінші болып сахна төріне шығарған Тоқпанов қалай ұлтшыл болады?!

	Ендігі жерде баяндамашы әйелге бар болмысымен бұрылып, төне түсіп сөйлеп кетті. Қасқабақтың құбылуы, дауыс ырғағының өзгеруі, қолының, қолының ғана емесау, тіпті бүкіл денесінің қимылы мүлде толас тапқан емес.

	– Бірақ, ол үшін де сені кіналағалы тұрған жоқпын. Оны сен қайдан білуші ең? жанжағына жалт қарады. Жалпы, осы сендер қазақ театрына барасыңдар ма өзі?

	Оған да өзі жауап берді:

	– Әй, қайдам?.. Тағы дүр сілкінді.

	– Мен ұлтшыл емеспін! Одан кейінгі сөйлем мамыражай, маңғаз айтылды. Мен ұлтжанды адаммын. Оны да ұқпайтындарыңды білемін. Ол деген – ұлтым үшін жанымды беруге әзір адаммын деген сөз.

	Отырғандар ол сөздердің мәніне бойлап көргенше ұлы актер қайта саңқ ете қалған:

	– Ал, нағыз ұлтшылдарды білгілерің келсе, айтайын: ол – анау орталықтың, нақтысы – «жоғарғы жақтың» (таяғымен төбені нұсқады) ойранын шіміркпестен орындауға келен Колбин! (ульяновск облысынан Д.А.Қонаевтың орнына келген республика компартиясының басшысы). Қарақан басының қамы үшін ұлтты ұятқа қалдырып жүрген – Камалиденов (бұрынғы КГБ төрағасы, Орталық комитеттің идеология хатшысы) ұлтшыл! Солардың сойылын соғып жүрген мына бастықтарың Меңдібаев ұлтшыл!

	Осы тұста бірінші хатшы ұшып тұрмақ болған. Асекеңактер таяғын кеудесіне қадайтындай шалт шошаң еткізіп:

	– Отыр! деп, зекіп қалды. Бірінші хатшы белі бүгілмей қалған адамдай, тіктеліп үлгермеген күйі қалай сылқ етіп отыра қалғанын өзі де аңғармай қалды. Залды сыбыркүбір толқындатып өткен.

	Асқар аға сөзін қайта жалғады.

	Қайталап айтамын, бюроның қандай шешім қабылдайтынын мен жақсы білемін. Ал, мен өзімнің партияның жарғысында белгіленген тәртіппен міндетімді мұқият орындап шықтым. Партияның – менде, менің партияға өкпем жоқ. Өйткені, бұл бассыздық партияның кінәсі емес, партияның саясатын солақай бұрмалаған ат төбеліндей коммунистсымақтардың өресіздігі. Оны, енді, өздерінің арына аманаттадым.

	Тағы бір сәтке тына қалды да:

	Мен айтарымды айттым, деп жүре берді. Алайда, күтпеген жерден кілт тоқтап, залдың тереңінде отырғандарға бұрылып:

	Аман болыңдар, ағайын, жақсы күндерде жолығайық! деді де таяғын тықылдатып шығып кетті.

	Бірінші хатшы:

	Үзіліс! дегенді әрең айтты да күрсініп жіберді. Отырысты «бюроның шешімі мынандай» деген даяр қағазын оқи салып, екіүш минутта бітіруге болатын еді. Оған да мұршасы келмеді.

	Ұзына дәліздің бойымен жападан жалғыз кең адымдаған күйі асықпай әрі нық адымдап кетіп бара жатқан Асқар ағаның соңынан тездете жетіп, сәлемдесіп едім. Жалт қарап, қолымды нығырлай қысты да «Кесірім тиіп жүрмесін. Кейін сөйлесеміз...» дегенді жүре айтып, алыстай берді.

	Ардақты ағаның маған бюро отырысы туралы неге айтпағанын сонда ғана түсініп, мен де соңынан ұзата қарап қала бердім.

	* * *

	Тегінде өнер адамдары өмірде күрсініске көміліп, мұң кешіп өтетін өрелі жандар болып келеді. Әрине олардың қатарына Асекең астын сызып тұрып айтатын «халтуршиктер» қосыла алмақ емес. Әрі нағыз табиғи таланттардың тума қасиеттері олардың бүкіл бітімболмысынан, түртұлғасынан, әр ісі мен қысқа қайырым лебіздерінің өзіненақ мен мұндалап тұрады. Ал сырт көзге қағанағы қарқ, сағанағы сарқ болып жүргендей көрінетін дара дарындардың да көңіл көкжиегіне, тағдыр тұңғиығына үңіле алсаңыз, олардың да жан сырларын жасырып, жұрт жанарынан тасада көкіректерін қарс айыра уһлейтінін аңғарар едіңіз.

	Әрине, кішігірім наладан бастап, шемен шерге айналар қайғыға дейінгі аралықтағы іріліұсақты уәйімдердің бәрі бірдей тек өнерге байланысты өрби бермейді. Олар да ет пен сүйектен жаралған. Сезімінің селінде сеңделіп, көңіл патшасына құл болады. Қызметтес әріптестерімен қатар, досжарандар атанғандардың жәдігөйлігі, сүйеніш болады деген серіктері мен сыңарларының тұрмыстүйткілдерін көлденең тартып, сезімін саудаға салуы, сағын сындыруы, аяқтан шалуы... қайсыбірін айтасыз: түсінбеу, түңілдіру...

	Өйткені, өрелі адам өмірдің өгейліктерін көп көреді. Турасын айтам деп туғанына да жаға бермейді. «Тура биде туған жоқ» деген даналық та сондайдан қалған. Жұдырықтай жүрегінің жөн сілтеуімен әділдікті әлдилеп, ізгілікті іздеумен өтетін өрендердің өмірі сондықтан да самаласүрлеулі, тағдыр талайлары сондықтан да тақтайдай түзу бола қоймайды.

	Тек, жігерін жаныған жетелі жан қабырғасының қайысқанын да, қаусай сөгілгенін де сырт көзден жасыра біледі. Шағынуға да арожданы жібермеген соң, оңашаны іздейді. Өз жарасын өзі жалап, жазылуға тырысады. Шамырқанады, шыдайды. Жыласа да, тосын көзге күліп тұрып жылайды.

	Асекеңнің тағдырының да тар жол, тайғақ кешуден тұратынын былайғы екінің бірі біле бермейді. Өршіл, айбынды азамат болғандықтан да шығар, бәлкім? Боркемік біреу болса, өзіақ айғайға аттан қосып, дүниені дүрліктірер еді. Ал, Асқар Тоқпанов лайықты орныма отыра алмай, биліктен шеттетілдім, қасықтан қағылып, ырысымнан ығыстырылдым деп, тіс жарып, тіл қатпай өтті қарау жалғаннан. Болмаса, қазақтың біртуар тұлғасы ретінде қандай қошеметке де, қандай атақдаңққа да әбден лайық едіақ.

	Әттең!

	...Иә, әттеңнен әрі не айтқандаймыз? «Қазақтың өлісінің ғана жаманы жоқ». Асекең заманының зердесіне сыймады, заманы Асекеңе жақсылығын қыймады.

	Өкініштіақ!

	Небір қиынқыстау шақтың өзінде жанындағы жараны серілігімен бүркеп, жүрегіндегі күйзелісті білдіргісі келмейтін. Қайығын қара суға қарсы есетін қайсар адам еді. Қандай дауылға да қайыспайтын қара емендей ер мінезді еді. Шойындай шымыр, құрыштай қайратты болатын. Даналығы мен балалығы, мәрттігі мен аңғалдығы қос өрімдей қатар өрілуші еді ғой...

	Асекең жасы біраз ұлғайған кезде Жаңыл жеңгемізден егіз ұл көрді. Қолынан келмеген соң қырта беретін қазақ аз ба? өнерін өміріндей, өмірін өнеріндей сүйіп өткен өреннің ақ арына қара күйе жаға алмаған найсаптардың бірі: «шаруасы шайқалған шалға қайдағы бала? Жас әйелі жолжөнекей тауып алған да...» деген сыңайлы сөз таратып, бықсытқан болса керек.

	Оны кейбір керіауыздар: «цифрлардың құдіретін қараңызшы: шал жетпіс үште, жас әйелі отыз жетіде. Төңкеріліп түсіп тұр. Қайдағы ортақ бала?» деп өртке тиген дауылдай өршіте түскен. Алайда, ондайға құты қашып, жүні жығылатын Асекең бе? Жоғарыдағы жосықсыз сөздерді айтқан арсыздың кеңсесіне салыпұрып жетіп барады. Ұжымның алдында абыройын айрандай төгіп, иттерісін басына қаптапты.

	Сол бір спектакльге бергісіз суырып салма қойылымның, ұятты ұмытқан тексізді тезге салудың үлгісіндей болған, өрескелдеу болғанымен, өнегесі өрісті оқиғаның тікелей куәгері болган кейбір азаматтардың айтуына қарағанда Асқар Тоқпанов дәліз бен тар бөлменің есігін айқара ашып тастап, таяғын тақылдата тұрып:

	 Әй, әлін білмеген әлек! Әдепсіз бейшара! Күдігіңді сейілтіп, саған да бала таптырайын деп келдім. Қане, дамбалыңды шеш! деп ақырыпты. Тіпті, дүрліге қалған жұрт жиналған кезде қолын беліне апарып, белдігін ағыта бастаса керек. Сонда әлгі өресі өсектен аспаған сормандай безіп жоғалған көрінеді...

	Көп кешікпейақ, жердің нәрінен, күннің нұрынан қуат алған бал құрақша қаулай өскен, Асқар ағаның аузынан түсіп қалғандай қос балапан желкілдей жетіліп, аз санды аярдың аузына құм құйылды.

	Қазақта «Мінезсіздіктен сақтасын!» дейтін де сөз бар. Иә, өзінөзі сыйлаған адам ғана намысын қорғай алмақ. Ендеше, мінез, намыс дегендеріңіз рухтың іргетасы. Асекеңнің де мойымай, қандай қиынқыстау жағдайларға бетпебет келсе де морт сынбай өтуі соның дәлеліндей деуге болады. Мәрттігі де, біртуар бекзаттығы да әдептен оздырмайтын. Қандай ісәрекеті де, қай сөзі де кейінгі ұрпаққа өнеге болғандай еді.

	Сегіз қырлы, бір сырлы азаматтың сезімталдығы серілігімен, мәрттігі бекзаттығымен, тектілігі батырлығымен астасып кете беретін. Асекең өзі жөн екеніне сенімді қылықтарын «бұл туралы ел не дер екен?» деп алаңдамастан, батыл іске асыра беретінін де көріп қалып жүрдік.

	Ол, әсіресе, актердің киім киісінен айқын аңғарылып тұратын. Ешкімде жоқ, ерекше киімдерді тауып алушы еді. Жазғытұрым ерекше түрік тақия киетін. Күзге салым қырғыз қалпаққа көшетін. Жұрт жаппай фетр қалпақ (шляпа) пен кепка киетін заманда онысы да көзге ұрып тұрар еді.

	Дүкен таяқтарының түртүрі толып тұрғанына ерегіскендей, қолдан жонылған қарапайым да қайталанбас таяқ ұстайтын. Жейденің де көбінекөп тік жағалысын киетін. Әрі галстук тағуға онша құлықты болмағандықтан да, олардың омырауын ағытып қояр еді.

	Әйтсе де, қаймана қазақты қайран қалдырып, алғашқы қысқа шалбар (шорты) кигені өз алдына бір аңыз. Бірекі кигендеақ тізесі шығып кететін «Восход» фабрикасының трикосынан артық спорттық жеңіл шалбардың болуы мүмкін емес деп топшылайтын тұста ол да батыл қадам болғанын атап айту абзал.

	Шортыңызды бүгінде ғой, жұрт жамыла демалыста, тіпті күнделікті тұрмысқа пайдаланып, қала көшелерінің өзінде тайраңдап жүргендері. Қазір ел тіпті, таң болудан қалған. Ал, Асекең сұр түсті сол қысқа шалбарын киіп алып, таңертеңгі алакеуімде Алматының қақ ортасындағы 28панфиловшылар паркіне қарай жеңіл жүгіріп, бүлкілдеп бара жатар еді. Қолында таяғы. Әттең, көп адам көре бермеді де ғой, болмаса Асқар аға сол таяқтың көмегімен қаншалықты гимнастикалық жаттығулар жасап, денесін шынықтырғанын аңдап, қайран қалмас па еді?!

	Иә, Асекең дені саудың жанының да сау болатынын жақсы білді. Сексенге таяп қалған жасының өзінде паркке жүгіріп барып, дене сауықтыру деген екінің бірінің қолынан келе бере ме? Қолынан келсе де, мойны жар беріп, тәуекелі жететіні шамалы болса керек.

	Сондайақ асты талғап, ретімен жеуді де ғылыми тұрғыдан уағыздаудан жалықпайтын. Бірде: «Мен сияқты зейнеткер шалға қарағанда сенің қолың ұзын ғой, бірер килограмм қарақұмық тауып берші» дегені есімде.

	– Оны қайтесіз? деппін байыбына бара қоймай. Алайда Асекең оныма ренжімейді.

	– Қарақұмықта еттің кенеуіндей қуат болады екен... Соған қарамастан еттен бес есе жеңіл қорытылатын көрінеді. Асқар ағаның сұңғылалығы ғой, менің «еттің өзін жей бермейсіз бе?» деп сұрайтынымды алдын ала сезіп, екінші сөйлемді бірден сол сауалдың жауабы ретінде айтып тастап отырған жоқ па? Демек, жас мөлшеріне қарай қандай тағам түрлерін және оларды қай мезгілде, қанша көлемде қабылдау керек екендігі жөнінде өзіндік қағидасы бар деген сөз. Сондықтан да қария сексеннің сеңгіріне аяқ артқанына қарамастан, денесінде артық харам еті жоқ, өзін ширақ сезінетін. Оған өмірге деген құштарлығын, еліне деген шексіз сүйіспеншілігін қоссаңыз Асқар Тоқпановтың толыққанды образына біртабан болса да жақындай түсер едіңіз.

	Айтатыны жоқ, Асекең қалың жұрты қазағы үшін, өнер үшін үлкенүлкен істер тындырды. Кез келген пенденің маңдайына біте бермейтін өнегелі өмір кешті. Тек мені «Асекеңнің сол бір арындай айтар әңгімелерін кезінде қағаз бетіне түсіріп алғанда ғой... бүгінде барша қазақ үшін құнды қазына болмас па еді?!» дегенге саятын өкінішті ой мазалай береді.

	Әрине, ауызды қу шөппен сүртетіндей де емес. Асқар ағаның үш бірдей кітабы көзі тірісінде жарық көріп, оқырмандарынан жақсы бағасын да алды. Алайда, олар негізінен, өнер керуеніне көш қоссам деген шәкірттерге арналған оқу құралы, әріптестеріне мол мағлұмат ұсынатын естеліктер ретіндегі туындылар.

	Сондайақ «Асекең айтыпты», «Асқар Тоқпанов былай деген екен» деген сияқты аңызға бергісіз ақиқат әңгімелер жұрт арасына біраз таралған. Реті келген жерлерде олары кеңінен айтылады. Бірақ тасқа басылып, компьютердің базасына түспеген нәрсе қазіргі жады жұқарған жұрттың зердесінде қала беруі екіталай екенін ескермеске тағы бола ма?

	Көзі тірісінде осындай ойлырымды ортаға салып, өзімен де сырласқаным бар еді.

	– Әй, нұр жауғыр, айналайынай! ниетіңе құлдық, бірақ мен айтып жүрген әңгімелердің көпшілігіақ тасқа басылып, қағазға түсірілген дүниелердің негізіндегі сөз. Біразы шет елдерде, орысша, аздыкемді қазақша жарық көрген кітаптар мен әртүрлі басылымдарда тамтұмдап айтылған. Қалғаны өзімнің өмірден түйгендерім екені рас. Солар туралы жазуға болар еді... деп, ойланып қалды.

	– Өз түйгеніңіз екі бастан елге жетуге тиіс. Ал, жаңағы басқа жерлерде қағаз бетін көрген деген дүниелердің өзін жүйелеп, сұрыптап, қазақ оқырмандарының сұранысына лайықтап беруге де болады ғой?деймін.

	Ондайда Асқар аға біраз күмілжіп отырады да:

	– Маған деген кіршіксіз пікірің үшінақ мың алғыс! Бірақ қазақта: «Жалықпаған жазушы болады» деген сөздің бар екенін білмеуші ме едің?

	– Оны білем ғой, алдында «Ерінбеген етікші болады» деген сыңар жолы тағы бар.

	Ондайда Асекең сахнадағы саңлақ әртістің сәтті қадамына көрермендер залынан қошемет көрсеткендей, қолын баяу шапалақтап жіберетін.

	– Әйтсе де, Сіздің табандылығыңыз бен шыдамдылығыңызға шек келтіре алармын ба?

	– Жоқ, қарағым! Мен айтыскер ақын сияқты сөздің реті келгенде ғана сөгілетін адаммын.

	– Желдей ескен жүйрікпін, құлағыма қиқу жетпесе қызбаймын, дейсізау?

	– Бәрін де өзің біліп тұрсың ғой: оңашада байыз тауып отыра алмаймын ғой... деген еді.

	Ендігі бір есіме түсетіні: асқар ағаның Жайлаубек нағашыбаев деген шәкірті бар еді. Өзі «Мен ол кісінің өкіл баласымын» деп жүретін. Қазақ телевидениесінде режиссер болды. Өнерлі, он саусағы майысқан қолөнер шебері, биязы жігіттін. «Мүмкіндігің болғанда, төгіліп түскен сөздерін магнитафонға жаза берсеңші. Кейін керек болады ғой» деп, өтінішімді де айтқанмын.

	Бір білгенімде жазушы К.уәлиев ағамыздың қызығушылық танытып жүргенін аңдағандай едім.

	Отбасында тиіпқашып жазғандары, ойларының қағазға түскен нобайлары бар болуға тиіс. Ешкім біле бермейтін тосын ерекшеліктердің куәгер жәдігерлері, фотосуреттер, Асекең ұстаған заттар бар шығар? Кім біледі?!

	Асқар ағаның өмір жолын, өнері мен шығармашылығын мен де арнайы зерттеген жан емеспін. Әкейдің әлеміне қатысы бар адам ретінде ғана аздаған білгенімді айтқан болдым.

	«Орнында бар оңалар» деген сөз де бар қазақта. Құдайға шүкір, артында із қалған адам ғой, іздеушісі табылса, ол олқылықтардың да орны толар деген үмітпен біз де осы бір игілікті ойымызды аяқтағанды жөн көрдік

	* * *

	Ақыр аяғында айта кетсек деген оралымды ойдың тағы бір парасы тоқайласа келіп, былай деп тұжырымдалуға тиісті сиқты. Қазақта «Тура биде туған жоқ, туғанды биде иман жоқ» дейтін де қанатты қағида бар екенін жоғарыда айттық.

	Рас, Асқар Тоқпанов ресми түрде би атанған адам емес. Өйткені, ол өмір сүрген заманда ұлттық ұлағатымыздың бүтіндей бір болмысына айналған билер беделі мен бедері коммунистік идеологияға мүлде қажет емес еді. Кеңестік кезеңнің алғашқы күндеріндеақ билер, олардың билік айтуы ұғымы көзге шыққан сүйелдей сылынып, жойылып кеткен.

	Иә, Асқар аға би болмаған. Бірақ, биден бір де кем болмаған. Себебі, ел ертеңіне селқос қарап, жеңілдің үстімен жүруге ұмтылған жан еместін. Әсіресе, әділетсіздікті суқаны сүймеді. Сондықтан да қарақан басының қамын күйттеген сүмелектерге сүйкімі болмады. Қайткенде қара қылды қақ жарғысы келді.

	Бірақ, бүгінде қақ жарыла қояр қыл қайда?!.





ТІЛЕУҚОР ТҰЛҒАЛАР НЕМЕСЕ ӨНЕГЕЛІ ӨМІР ӨРНЕКТЕРІ




	Иә, мен өнегесі өрісіңді кеңейтіп, санаңды сәулендіретін, қуанышыңды бөлісіп, абыржысаң ақылшы бола алар ағалармен аз араласқан жоқпын. Ол да бір пешенеме жазылған тағдырымның тартуы болар?!

	Олардың бірі – академик, екіншісі – Еңбек ері, үшіншісі –актер мен әнші, енді бірі – министр не әкім. Ал, бір терінің пұшпағын илесіп жүрген ақынжазушы ағайындар – бір төбе. Қарапайым ғана тірлік ете жүріп, парасатты пайымымен пікрілес бола білген бауырларым қаншама десеңізші!

	Ол тәлімдері таудай тұлғалардың біразы – қай қазақ үшін де жөні бөлек бекзаттар. Ал, аттары ауылағайыннан асып кетпесе де қазақы қалпымыздың қаймағын бұзбауға құлшынған қатардағы қарттарым мен құралпастарым ше?! Ендеше, мені тануға деген толайым талпыныстары мен әкемді білуге деген риясыз құштарлықтары үшін қашан да қарыздармын ол ағаларым мен замандастарыма!

	Алайда, кезінде олардың бәрі болмағанымен, біразы солай болуға тиісті заңды құбылыс қалпында қабылданатын да қоятын. Сол тұста оларды жарнамалап жазудың өзі біртүрлі қисынсыздығы былай тұрсын, тіпті қолайсыздау көрінер еді. Бүгінгі, тәуекелді ту ғып ұстап, қолыма қалам алғанның өзінде жазуымнан ойлануым басым түсуде. Тек тағдыр талқысына түсіп, таразысынан шайқалақтамай өткен төртбес кейіпкерімнің кісілігі мен кішілігіне орай шаруаның шашауын шығара алмадым.

	Соның өзінде, бұл жерде де, әуелден айтып келе жатқанымыздай, әкеміздің әлеміне тікелей қатысы бар немесе жанама да болса, еріксіз енген, іс жүзінде жолығысып болмаса сөз арасында әңгіме арқауына айналған ағайынның ардақты атын айналып өтуге дәтім қалай шыдасын?!

	* * *

	Сонымен ендігі әңгіменің бір парасы тонның ішкі бауындай болып кеткен араласқұраласы өз алдына, « Ее, нүсікеңнің ұлы екенсің ғой?...» деп қойып, әкей туралы көргенбілгенін әңгімеге арқау еткендерден басқа, «Қандай адам еді?» деп жанды қызығушылық танытқандар хақында.

	Әлбетте, олардың арасынан төрткүл түркі дүниесінің тұғырлы тұлғасы, алты алаштың абыройлы азаматы, елінің елеулі ұлы әрі қаһарман қайраткері Шерағаның қазақтың Шерхан Мұртазасының есімінің алғашқы боп аталары сөзсіз. Және де көзі қарақты қауымға жоғарыда санамалана айтылғандардан арттырып Шерағаңды тәптіштеп таныстырып жатудың да қажеті шамалы.

	Зиялы қауым сапында Қазақстанның Халық жазушысы, Мемлекеттік сыйлықтың лауреаты Ш.Мұртазаның бірқатар бұқаралық ақпарат құралдарына басшылық етіп, көптеген қаламгердің «Біз Шерханның шекпенінен шыққанбыз!» деген мақтанышына айналғанын, Жазушылар одағы басқармасының хатшысы, Телерадио компаниясының төрағасы, Парламент Мәжілісінің депутаты бола жүріп небір таланттардың тағдырына араласқанын білмейтіндері, оның әр жылдарда жазған қыруар әңгімелері мен хикаяттарын, «Қара маржан», бес кітаптан тұратын «Қызыл жебе» және «Ай мен Айша» романдары мен «Бір кем дүние» тәмсілдерін оқымай, сәтті сахналаған «Сталинге хат», «Бесеудің хаты», «Ұлбике» драмаларын тамашаламағандар кемдекем.

	Ал, өмірде сырттай қаншалықты сұсты көрінгенімен, соншалықты мейірбан жан екеніне мен кепілдік бере аламын. Әрине, адал ниет және парықты адмадарға. Егер де жалған сөйлейтін жағымпаз, жасық та жетесіз болса, енжар да ез болса, қарақан басының қамынан аса алмайтын қуыс кеуде болса – әрқайсысының өз обалы өзіне.

	Мен де ардақты ағамен ағалыінілі болып сыйласуға қол жеткізгенімді мейлінше мақтан тұтамын. Сол бір ақжүрек те ақжарқын араластықтың арқасында азкем де болса әкелеріміз туралы әңгіме өрбітіп, сырларымызды суыртпақтаудың мүмкіндігі туған жоқ па?!

	Менің Шерхан ағамен арда араласқаным соншалық, тұғырлы тұлға туралы қысқа қайырылған шағын да шымыр эссе не құлашы кең хикаят, тіпті бүтін бір кітап жаза алатындай да деректерім мен түйіндеген тұжырымым жеткілікті. Алайда, ол ойды кейінгі күндердің екіншісіне қалдыра отырып, бүгінгі әңгімеміздің байыбына ат басын бұрайық.

	Шерағаң кейкейде болса да, көңіл күйінің кейпіне орай өз әкесі хақындағы кейбір ойларынан суыртпақтап сыр тарқататын.

	Көргені мен білгені, оқығаны мен тоқығаны тоғайласып кеткен, түсінігі телегей тұлға емес пе, оқтатекте оңаша қалудың сәті түскен тұстарда тіпті, жарықтық өз әкелерімізден әрі асып, Шыңғыс Айтымтовтың әкесі Төреқұлдан тартып Абай хәкімнің әкесі Құнанбай қажыға дейінгі аралықтағы өзімізге азкем де болса ақпараты белгілі бірқатар аруақтарды бір аунатып қоятынбыз.

	Әрине, олардың қайқайсысына да Шерағаның тәнті бола тебіренері сөзсіз. Әйтсе де, солардың бірі болмаса бірін өз Әкесінің істегенін көрсем етті деген сартап сағынышы сезіліп тұратын. Өзегін жарған өкінішін өрістеткісі келмегенімен, көмілмей қалатын күрсінісі де санаға сәттік сағымдай көлеңкесін түсіріп үлгеретін.

	Артынша сол бір ауыр ойлардан шалт шығандап шығып кету үшін әлем әдебиетінің осы тақырыптағы туындыларын ақтарыстыра жөнелер еді. Әсіресе, өзі құралпас көзі тірі классиктерді, соның ішінде татар, башқұрт және саха халықтарының қара үзген қаламгерлерін айрықша айналыптолғанып барып тоқталар еді. Тоқталғанға дейін де олардың озық үлгілі шығармаларынан оқшау ойларды ортаға сала отырып, мәнді мысалдарды мөлдірете мазмұндайтын: ақындардың шұрайлы шумақтарын жатқа айтып, жазушылардан үлкендікішілі үзінділерді алдыңа тарта қоятын. Кейде, тіпті, әнге айналғандарын тарғылқоқыр даусымен баяу ыңылдап айтып та жіберетінді. Өйткені, ол жұрттарды өзі жақсы білетін: бәрінде болған, сол қаламгерлермен тікелей таныс әрі араласқұралас екендігі айқын аңғарылып тұратын. Қалай дегенде де, ол әңгімелердің кең ауқымы тарыла түсіп, айналып қазығын тапқан аттай, әкелер төңірегіндегі әпсанаға орала беретін, орала беретін...

	Бір күні ойламаған жерден, үйімнің төрінде ілулі тұрған әкемнің фотосуретіне ұзақ барлай қарағаннан кейін:

	Әкеңе тартқан екеңсің, деді. Содан суретке бір, маған бір қарап алып:

	Сыртқы ұқсастық көзге ұрып тұр: қияқ мұрт, шоқша сақал қойып, шашыңды ұстарамен сыпырып тастасаң – айнымай қалар едің...

	Тағы да біртоға ойланып тұрып:

	Ішкі ұқсастықты іздеймін де. Әттең, ақсақал бақилық болып кетті, әңгімелесіп, біліспеген соң, оны тек тұспалдай ғана аламын. Бір кем дүние... – деп, толғанып барып тоқтайтын.

	Одан кейін әлдеқандай бір ауыр ойдан арылғысы келгендей:

	Қой, Қадыр мырза, әдемілеп бір ән салшы, дер еді.

	Әнді тарғылқоңыр даусымен өзі де әсерлі етіп айтатын адам екенін жоғарыда айттым ғой, үлкен мән беріп, қызығушылықпен тыңдайды. Сүйсінген тұстарында қол шапалақтағанның рәсімін жасап, алақандарын ақырын ғана ұрғылап отыратын.

	Ағаның бабына келгенін байқаған бойда, өзі өте жақсы көретін «Аманбысың, бауырым?!» деген әнге басамын. Айызы қана тыңдап алады да:

	Шіркін, Телерадио комитетінің төрағасы кезім болса, бағдарламаларды осы әнмен ашыпжабар ем... – деп, бір күрсініп қояды.

	Ол әннің қайырмасы былай боп қайталанатын:



	«Сипатқызбай сауырын,

	Талай уақыт өтті ғой.

	Аманбысың, бауырым,

	Хабарласпай кеттің ғой?!.»



	Кейін депутатәріптестері, жақын сыйластары түгелдей дерлік: «Аманбысың, бауырым, хабарласпай кеттің ғой?!.» деп сәлемдесіп, телефон арқылы тілдесулерін сол сөздермен бастап жүрді.

	Сондай бір «музыкалық паузадан» соң ән мәтіндерін бір тарау етіп жаңа жинағыма енгізетінімді айтқанмын. Жұлып алғандай:

	Сол жинағыңа мен алғысөз жазып берейін... – дегені.

	Аспаннан іздегенім жерден табылып тұр емес пе, сасып қалсам керек. Сол күйімді аңғарды да:

	Әрине, мен ақын емеспін. Әйтсе де, сөз қадірін білемін ғой. Саған да, маған да ешкім түсініспеушілікпен қарай қоймас?... –деген дегдар тұжырымын да сыналаған.

	Содан «Жан тұңғиығындағы жауһарлар» атты жинағыма «Арманшыл жырлар» деген тақырыппен жазған алғысөзінде: «Қадыр Әлімқұлов өзі үшін, өзінің жанын өзі жұбату үшін, өз жан жарасын өзі жалап, өлең жазып айығатын сияқты.

	Ол ақындығымен қоса көкірек кернеген көңіл тебіренісін сағынышты әуенге айналдырады. Радиодан, телерадиодан текірек қаққан әндерді жиі естимін. Ешқайсысы есімде қалмайды. Ал, Қадырдың әндері кеудемде күмбірлеп, өзімнен өзім ыңылдап отырғанымды байқамай қаламын» деген батасындай бағасын берді.

	«Сүйінші даналардың» өзіне сыйлаған бір кітабын аударыстырып қарап шығып:

	өркенің өссін, Қадыр мырза! Әкеңнің аруағы жар болсын! деп ақ батасын тағы бір мәрте жаудырды...

	Сізді де атабабаларымыздың аруағы қолдапқорғап жүргей, асыл Аға!

	Осындайда ойға оралатындардың және бірі, сөз жоқ, Тұмаш аға – қазақ лирикалық поэзиясының саяқ сардарларының бірі де бірегейі Тұманбай аға Молдағалиев болса керек. Көзі қарақты қауымға ол кісіні де таныстырып жатудың қажеттігі шамалы. Қазақтың маңдайына біткен тағы бір дәулескер дарабоз, әлеуметін әнімен әлдилеген нұрғиса Тілендиев екеуінің шығармашылық шоқжұлдызынан шашылған шуақты нақыштарды естімеген, ыңылдап болса да сазына сіңбеген адам азау?!

	Халық жазушысы, Мемлекеттік сыйлықтың, Қазақстан комсомолы сыйлығының, Түркі дүниесі ақындарының Физули атындағы халықаралық сыйлығының лауреаты. Өлеңдері ондаған тілдерге аударылып, өзі де көптеген жыр жауһарларын қазақшалаған.

	... Тағы да сол соғыс салған жара. Тағы да сол жетімдіктің жүйкені жүндей түткен ауыр салмағы ... үмітін үзбестен әке жолын сығалап, келуін күткен балалық шақ, өмір бойы сөнбеген күйі жер бесігіне бірге түскен салбауыр сағыныш.

	Жалпы, Тұманбай ағаның жан дүниесінен ешқашан тыс қалмаған туыстық қатынастың екі түрі ерекше аңғарылып тұрар еді. Біріншісі – әкенің тылсым әлемі де, екіншісі – жесір қалып, ғұмыр бойына күйеулерін күтумен өткен жеңгелердің жазылмас жарасы, яғни тақуа тағдыры болатын. Қымқуыт өмірдің қай қыры туралы әңгіме қозғалса да қисынын тауып осы екі тақырыптың біріне табан тіреп, тілге тиек етуге тырысушы еді.

	Бір жылы Алакөлдің Талдықорған жағындағы жағалауында бірге демалудың реті келген. Ол кезде қазіргідей келушілерге қызмет көрсетудің де қисыны қиюласа бермейтін және алыс орналасуына байланысты әрі суға шомылу маусымының қысқалығы салдарынан тынығушылар да тамтұм ғанатын. Сол жағдайларға байланысты бұрын пионер лагері болған шағын ғимаратта оңаша орналасқанбыз. Содан да тәуліктің тоқ бөлігін өзара сыйластық пен сырластыққа, әңгіме тығынын еркін ағытуға молынан мүмкіндік туған еді. Сол тұста ғой асыл ағаның ағынан жарыла біраз жан сырын ақтарғаны. Оның бәрін жіпке тізіп айтып берудің еш қажеті жоқ. Сондықтан да әкеге қатысты бір қиссаны қысқаша қайырған жөн болар.

	Әкенің ардақты атына кір келтірмеу, қасиетін құрметтеу хақындағы кезекті әңгіменің бірінде Тұманбай аға аяқ астынан жұлып алғандай қылып, өз басынан өткен бір оқыс оқиғаны ортаға салғаны бар.

	 Бірде, әдеттегідей, КазГудің (кезіндегі С.М.Киров атындағы Қазақ мемлекеттік университеті, қазіргі Әл Фараби атындағы қазақ ұлттық университеті ауызекі сөзде солай аталатын) қарсысындағы «Аққу» кафесі бар парк арқылы Жазушылар одағына қарай асыға басып келе жатыр едім, ту сыртымнан шыққан: «Әй, Тұмаш!» деген өктем дауысқа кілт тоқтай қалдым. Жанжағыма жалтақтай қарап, алғашында аңғара алмап едім, сөйтсем, мәжнүн талдың төгілген судай қалың бұтақтарының қапталында қазағымыздың қаһарман ұлы Бауыржан Момышұлы ағамыз қос қолдап таяғына сүйенген күйі тынығып отыр. Жүзі шаршаңқы, содан да болар, қабағы қашандағысынан қатулы сияқты.

	Байқаған бойда жанына жүгіріп жетіп, сәлем бердім. Сәлемімді де селқостау алған сыңайлы. Бір жағы ақталғаным ба болмаса сасқалақтап қалғаным ба: «Кешіріңіз, аға, байқамай қалыппын...» деп, бәйек болып жатырмын.

	Бәукең бүткіл өнбойыма барлай бір қарап алды да:

	– Мені байқамасаңдар, басқаны қайдан байқайсыңдар?! – дегенді тісінің арасынан сыздақтатып, нығарлап айтты. Бетім ду ете түсті. Аға бұл сөздерді жеке маған ғана емес, жалпы менің замандастарыма арнап айтып, заман ағымына налып отырғандай еді...

	Содан соң ғана сабасына түсіп, қасынан орын нұсқады. Жанына жайғасқанымнан кейін ағамыз ауыр да болса, аялы алақанымен арқамнан қаға отырып былай деді:

	– Тұмаш, сен – жақсы ақынсың, демек, жөн білетін: сүйіне де, күйіне де алатын азаматсың. Сондықтан да, жас мөлшеріңді жатсынбастан, мен сені құрметтеймін. Алайда, атаққа малданып, адамгершіліктен адасып қалудан сақ бол...

	Содан «енді жүре бер» дегендей оң қолын жоғары көтерген.

	«Мен туралы бір жайсыз әңгіме естіді ме екен?» дегендей дегбірсіз ойға омбылап, іркіліп қалғанмын. Сол опасыз ойымды сезіп қойғандай:

	Бұның бәрін тілеулестікпен айтып отырмын. Жақсы әкеңді мен сияқты жаман шалдарға боқтатпа! – деп, сертке суарылған семсердей тіліп түсті.

	... Баукеннің сол сөздері менің әкенің қадірін құрметтеу туралы түсінігімнің көкжиегін кеңейтіп, мәнін мейлінше биіктетіп жіберген еді.

	Екі ағамыздың қайқайсысына да қосылмасқа хақымыз бар ма?!

	Осы кітаптың бір тұсында мен әкеміздің «Қонақ риза болып аттануға тиіс» деген сияқты бірқатар қанатты қағидаларының ауылағайын арасында мақалмәтел сияқты айтылатын боп, кеңінен тарап кеткенін тілге тиек еткен едім. Міне, енді сол сөздердің насихаттаушысына да кезек келген сияқты. Ол – бүкіл саналы өмірін шәкірт тәрбиелеуге арнаған ұлағатты ұстаз, мектеп директоры, аудандық оқу бөлімінің меңгерушісі, облыстық, республикалық мұғалімдер білімін жетілдіру мекемелерінің басшысы қызметтерін атқарған сала қайраткері. Сондайақ айтулы ғалым: педагогика ғылымдарының докторы, профессор. Бүгінде Абай атындағы Қазақ педагогикалық университетінде кафедра меңгерушісі. Мен үшін ең бастысы – бір үйдің баласындай, бір қолдың саласындай болып кеткен, бір жағадан – бас, бір жеңнен – қол шығарысатын бауырым. Өміріміздің көшінде қалыптасқан жағдайларға байланысты бірге тумасақ та жұбымыз жазылған емес.

	Ағайым мен інішегім ауылелде тұрды да олармен қоянқолтық араласудың сәті сирек туатын. Ал, Тұрсынбек болса, қашан да қасымнан табылатын. Әрі біздің араласымыздың алысберіске емес, сыйластық пен түсіністікке негізделуі ол байланыстың баянды болуына ізгі іргетас қаласа керек.

	Бір сөзбен айтқанда, аталас ағайындығы өз алдына, Тұрсынбек Молдаханұлы Баймолдаев мырза рухани бауырым, сырлас інім, сенімді серігім.

	Мен Қазақстандағы жалғыз университеттегі жалғыз журналистика факультетіне оқуға түскеннен бастап, астана Ақмолаға көшкенге дейінгі аралықтағы отыз жылға жуық уақытта қоныс аудармастан Алматыда тұрдым. Тұрсынбек қой ауылымыздағы орта мектептің директоры болып, ондаған жылдардың жүзінде әкемізбен қатар өмір кешті. Сондықтан да, әкеміздің кейбір қырсырларын бізден әлдеқайда жақсы біліп жатса, ол таңғаларлық жағдай емес те.

	Қалай дегенде де, әкеміздің Тұрсынбекті әуелгіде баласындай, келекеле інісіндей, ақыр аяғында тең тұстас замандасындай сыйлап өткені ақиқат. Сондықтан да реті келген қонағымен қатар, ыңғайы болып жатса, өзін жекедара мейманы етті. Тіпті, қызылсырап, үйішіне деп қой соя қалса, соның дәмін татып кет деп шақырып тұратын. Сондайда ауылда болмай қалса, «сыбағаң сақтаулы тұр, кезі келген күні жеп кет» деп жүретін.Сыбаға болғанда да «сүбесін қалдырдым» дер еді.

	Әрине, оның бәрі – сыйластық. Ондай пейілкөңілге де лайықты адам ғана ие болады.

	Тұрсынбек осының бәрінің шырайын шығарып айтып жүреді. Орайласып келген отырыстарда:

	 Мен – Қақаңның інісімін, шәкіртімін. Бірақ, мен бұл кісінің әкесінің досымын! – дер еді. Содан ол кісінің небір «қанатты қағидалары» мен ауылелге тараған сөздерін саралап береді.

	Бір ішкен тамағын пайда көріп, «көргем жоқ, білгем жоқ» дейтіндер көбейіп кеткен қазіргі заманда жоғарыдағыдай қылықтың өзі аз адамгершілік, жосықсыз жақсылық болмаса керек.

	Осы қатарға және бір інім, филология ғылымының докторы, н.л. Гумилев атындағы Еуразия ұлттық университетінің профессоры, көрнекі сыншығалым, Қытай жерінде жастай қайтыс болып кеткен саңлақ сазгер Сәдіқожаның «Сарыбидайын» қазақтың өнер сүйер қалың қауымымен қайта қауыштырған әдемі әнші Құныпия Алпысбайұлын да қосар едім.

	Жоғары оқу орнында Тұрсынбекпен бір курста оқыған дос болғандықтан, ол да жиі демегенмен, ауылға оқтатекте келіпкетіп жүреді. Сондайда Тұрсынбек әкейге барып:

	 Алматыдан бір бауырым келіп еді, Қақаңмен жақсы аралас ол да бір балаңыз. Кешке үйге келіп, сол жігітпен бірге дәм татыңыз, дейді.

	«Ат кісініскенше, адам түсініскенше» емес пе, Құныпия әкейдің балдызы болып шығады. (Анамыз – Албан ішіндегі Жарты деп аталатын атаның қызы). Отырысты ортайтып, дастарханға бата берген соң:

	– Ертең кешке біздің үйден бір қойдың басын мүжі, балдыз, деп әкей шақырады. Жездебалдыз болып қалжыңдаса жүріп, соңы селкеусіз сыйластыққа ұласқан тағы бір туыстық түсіністік туындап кетеді.

	Андасанда ауылға келгенімде міндетті түрде әкей менен:

	Әлгі Құныпия аман жүр ме? Оқтатекте келіп, балдыз ретінде емшегін қысқызып кетуші еді, біраздан бері ауылға ат ізін салмай кетті ғой... – деп, сұраудан жаңылмайтын, жарықтық.

	Ол сөздерін балдызына жеткізгенімде:

	 Жездеміз қазақтың салтдәстүр, жолжосығын жақсы білетін қария ғой... Өзі, қалай, тың ба? – деп, ілтипатпен есендігін сұрайтын.

	Құныпия әкемізге, ақсақалдың балдызына деген қалтқысыз құрметінен, менің әншіге деген тәнтілігімнен мынадай жыр жолдарының туындауы да содан дер едім.



	Тына қалып тыңдасын тау мен дала,

	Сұрап алып шыңдасын бау мен қала.

	Тамсандырсын өзін де тылсымыңның,

	Тұра қалып мұңдассын кәусар ғалым!



	Құныпия!

	Шырқатшы «Сарыбидайды»,

	Шырқашы бір...

	Тақуа тағдыр жайлы!

	Мұңы жоқ махабаттың құны да жоқ,

	Ғашықтық – дерт,

	Әйтеуір, бар бір қайғы.



	Арман, шіркін, аңсатқан,

	Тамсандырған,

	Сәдіқожа серіге ән салдырған.

	Құдіретінен таланттың айналсаңшы,

	Желік беріп,

	Сезімді сарсаң қылған.



	«Сарыбидай» шырқалсын сары кеште,

	Сағыныштың сазды әнін салып еске.

	Тағы да бір шырқашы,

	Құныпия,

	Біраз әнші бұлданар,

	Ары кетсе!



	...Осылай көңіл кейде керлетеді,

	Сезімнің сылаң қағып желге етегі.

	Беу тағдыр!

	Шерден шекпен тоқи бермей,

	Шаттықтан шашу шашсаң нең кетеді?!



	Әліақ талай сері ержетеді,

	Өнерді өрісімен өрлетеді.

	...Жігіттің жігерлісін жұтып тынар,

	Ойпырай!

	Тойымсызау,

	Жер де тегі ?!.



	Сондайақ, әкемнің дүниеден озуына орай Алматыдан арнайы барып, бейітіне топырақ салысқан байланыс саласы қызметкерлерінің республикалық ауруханасының ұзақ жылдар бойына ауысымсыз бас дәрігері болған зейнеләбиден Жапаров, «Қамқор» автокөліктерге техникалық қызмет көрсету жүйесінің бас инженері Сабыржан Мұқашев, «Алматықұрылыс» тұрғын үйкоммуналдық қызмет мекемесінің бөлім бастығы Сағымбек Әбдірайымов пен Қазақстан Журналистер одағы басқармасының бас маманы Исахан Сапарқұловтарды да осы арада атап айтпай кетуіме мүлде болмас еді. Олар да – әкемізді жерлеуге жиналған жұрттың қарақорым көптігіне қарап, жаназасын шығару мен берілген асқа жайғасқан тұстағы әңгімелерге орай қариямыздың қандай адам болғаны, ауылағайынмен қалай араласқаны хақында өзіндік ой өрбітіп, бертінге дейін сөйлеген сөздеріне алтын арқау қылып жүргендер.

	Және бір ардақты азаматты арнайы атамай кетуге болмай тұр. Қысқасынан қайырсақ, қолым қысқа кезде ол да әкемдей қамқор болған жан еді. Әңгіме ұзақ жылдар бойына Қазақ телевидениесінің тілшісі боп қызмет атқарған ақжүрек азамат Молдабек Шолпанбаев туралы.

	Бір сөзбен айтқанда, Молдабек аға айналасына шуақ шашар мейірімімен, саф алтын сабырлылығымен, әркез әділдігімен сыйлы болатын. Себебі, өзі де талайталай тағдыр талқысына түсіп, тәжірибе алып, түйсігіне түйгені демесеңіз, көптеген асылынан да айырылған, мұқалса да мойымаған можантомпай жан еді. Ал, тұғырлы тұрмысындағы тоқтамды тұжырымдамасы қонаққа есігінің айқара ашық болуы мен жиылмайтын дастарханының байлығына саятын. Бұл тұрғыдан келгенде, Молдабек аға әкемізбен тақылеттесті. Бірбірін биікке көтеріп, бар ғұмырларында қалтқысыз сыйласып өткендері де, бәлкім содан болар?..

	Татар қызы – Гүлнұр тәтеміз де ағамызға сайтұғын. Бірі – келіп, бірі кетіп жататын қыруар қонаққа қабақ шыту дегенді білмейтін. Ал, әзірлеген асы ше?!

	Ол кезде бәрі қат еді ғой. Жеңгеміз болса, торт, чакчак, бәліш, құйма, самса деген таңсық дүниелерді дүкендегіден де дәмді, комбинатта әзірлегеннен де әдемі етіп пісіретін. Әсіресе, бауырсағын айтсаңызшы! Бір сөзбен айтқанда, бармағы бал болатын. Мүмкін содан да бар ағайыны сол үйге балға қонғандай, қонақ болуға ынтығатын шығар?

	... Күндердің күнінде Баймұхан бажамның әйелі, Айша қайынбикем үйге келген. Сенбі ме, жексенбі ме, әйтеуір демалыс күндерінің бірі болатын.

	Телевидениедеістейтінжурналистқайынағамның үйіне барамыз. Сені таныстырып қояйын, деген.

	Бардық. «Жетісу» қонақ үйінің артында, орталықта тұрады екен. Ағамыз арықша келген қоңқақ мұрынды, ал жеңгеміз ақсары жүзді әдемі адам болып шықты. Ағамыз аз сөзді, есесіне жеңгеміз жылыжылы сөздерін жаудырып, астыүстімізге шығуда.

	Обалы қане, баяғыдан білісетін жандардайақ бізді баурап алды. Өздеріне деген түскі астан соң арнайы қазан көтеріп, жібермеді. Айша тәтеміз мәнжайды айтып, таныстыруы сол екен, Молдабек аға бір парақ қағаз бен қаламды алып келді де:

	– Байқауымша, жаман жігіт емес сияқтысың, қандай журналист екеніңді тексеріп көрейік, деп қарап тұр.

	Өзі жуық арада Қостанай жағында іссапарда болып қайытқан екен. Тапсырмасы – «Орақ науқанынан репортаж».

	– Адамдардың атын, егіс шығымдылығы мен күндік жоспарды өзің белгіле, дегенді ғана нақты айтты да, «Кіріс!» дегендей ишара білдірді.

	Жалпы, бойында бірдеңесі болмаса, қанша оқысаң да адамға жазу деген нәрсені ешкім үйрете алмайды ғой. Тіпті, қабілеті бар адам ешқандай оқусызақ жаза береді.

	Жоғарыдағыдай тапсырма да төртінші курс студенті үшін оншалықты қиын болмаса керек. Бір жиырма минуттың мөлшерінде болар, сол кездің сөз қолдану орайына қарай «Бітік егін. Қауырт науқан. Күніне бір жарым жоспарды екпінді еңсеріп жүрген бәлендей орденді Бәленше комбайыншының бар мақсаты бітік шыққан ырыс дәнін жауыншашынға ұрындырмай Отанның құтты қоймасына құю» деген тұрғыдағы бір беттік репортажды ағайдың қолына ұстаттым.

	Мұқият оқып шыққанда жүзіне алғаш рет жылы шырай жүгірді. Бар айтқаны: «Жарайсың!» болды.

	Сол жараған, жарасқан күйі асыл ағамен өмірінің соңына дейін ақжарылқап араластық. Ешқандай ақыл айтусызақ көп нәрсе үйрендік: көріпбілдік, көңілге түйдік. Сырласпасасқ та, сүйкімді сыйластық. Әрине, ағаіні ретінде. Тіпті, әке мен баладай десем де артық айтқандық болмаса керек.

	Домбыра шертіп, ән айтатынымды білгеннен кейінгі жерде риясыз қатынасымыз тіпті қалауын тауып жүре берді. Досжарандарын, қадірлі қонақтарын шақырғанда мені ешқашан тыс қалдырмайды, асаба боп, меймандарына қызмет ете жүріп, күтісіпкөмектесем.

	Таусылмас торалғыларынан басқа ағамыздың тойлары да тым көпақ: екі ұлының сүндетке отырғызу, тілашарлары, жылда айналып келетін туған күн тойларынан да қалмаймын.

	Екі ұлдың бірінің аты – Ұзақ та, екіншісінің есімі – Асқар. Ұзақ – қоғам қайраткері, қарымды қаламгер, кезінде «Социалистік Қазақстан» газетінің редакторы, Қазақстан Журналистер Одағының төрағасы болған Ұзақ Бағаевтың, Асқар Алматы қалалық кеңесі қаржышаруашылық басқармасының бастығының құрметіне қойылған. Ол азаматтардың екеуі де мектепте бірге, жоғары оқу орындарында қатар оқыған, араларынан қыл өтпейтін жан достары болатын.

	Сөйтіп жүргенде екеуіміз аяқ астынан қызметтес болып шыға келдік. Оның да мәнісін онша созбай баяндай кетейін. Қазақ телевидениесіне комментатор деген жаңа қызмет штаты беріліп, орталықтың ұйғарымымен оған алынатын адамдарды конкурстық негізде іріктеу тапсырылған екен. Қазіргі тілмен айтқанда – кастингтен өттік. Ақыр аяғында орыс редакциясына ғаділбек Шалахметов, қазақ редакциясына мен қабылдандым. Соның арқасында, ойламаған жерден Молдабек ағамен үштөрт жыл бойына «Қазақстан» ақпараттық бағдарламасы» ұжымында бірге жұмыс істедік.

	Бұрынғы аралас аралас па, араласқанның көкесі сонда басталды. Апта бойы қызметте біргеміз, демалыс күндері дастархан басында тоқайласамыз дегендей, әбден әмпейжәмпей болдық. Сонда ғой әкеймен кездейсоқ кездесіп, бауырласып кетіп жүргені.

	Жұмыс бабымен арнайы іссапарға шықса, мүмкін Асқар Тоқпанов ағамыз сияқты әдейі іздеп барар ма еді, кім білген? Ауылелдегі інісінің баласы үйленетін боп, ағамыз жаңа жекжаттарға бас құда боп барған ғой. Ал, ол жаңа жекжаттары біздің ауылдан үшақ шақырым қашықтықта орналасқан нұрым деген көрші қыстақта тұрады екен.

	Әрине, Молдабек аға ол жағын білмейді, қашандағы шалт қимылына басып, салыпұрып жетіп барған. Келін боп түсер қалыңдықтың үкісін қадап, сырғасын салып, қоржынын тапсырған тұста бір ағаттық аңғарылып қалады. Құда түсушілер асыпсасып, ушу боп жүргенде өлтірі малын ұмытып кетіпті.

	Молдабек аға бас құдалығына басып:

	 Ой, тәйірі, онда тұрған не бар? Бір қойдың бағасын береміз, деп қалмай ма? Қыздың әкесі

	– Қошқарбек ағамыздың да қиқарлығы бір басына жетерлік жан еді. Оның үстіне, көп жылдар бойына сол ауылдың дүкеншісі болған, ырыздығы ырысты шаңырақтың отағасы емес пе:

	– Менде ақша жоқ деп кім айтты? Жоқ маған өлтірілік қой қат па екен? Томағысы сыпырылмаған, талайлардың қолы жетпей жүрген қызымды жолжосығынан жаңылдырмаймын. Сондықтан басқа сөзді қойып, арнайы мал әкеліңіздер! – деп, шалқасынан түсіпті.

	Қыз алуға келген жақта не қауқар бар, құданың райынан қайтпайтынын аңғарған бойда қой іздеуге кіріседі. Сонда қызмет істеп жүрген құда балалардың бірі малдың бәрі жайлауда екенін, бір табылса төменгі Аралтөбе ауылындағы нүсіпақын деген қарттан ғана табылады дегенді мәліметтейді.

	– Әй, ол шалдарың да шатақ болып шықпай ма? – деп Молдабек аға күдігін күйттемей ме. Сонда әлгі жас жігіт:

	– Жоқ, ол кісі – ауылдың ақсақалы. Оның үстіне бір баласы Алматыда қызметте, журналист... – деп қалады.

	Молдабек аға болса:

	– Кім деген? деп елең ете түседі.

	– Қадыр Әлімқұлов деген.

	– Өй, бағанадан бері содан бастамайсың ба, жүр кеттік, сол үйге тарт, депті.

	Содан төтесінен әкеміз түтін түтетіп отырған үйге тартады. Жөн сұрасып, мәнжайды біліскен соң:

	– Бірден мені білемін демедің бе, сонда Қошқарбек ондай қиғылық шығармас еді ғой... – дейді әкей.

	– Кешіріңіз, аға. Сіздің жақын арада тұратыныңыз есіме де келмепті.

	– Оқасы жоқ. «Білмеген жердің ойтасы көп» деген. Әйтсе де менен сәлем айт жаңа құдаңа. Балалар бақытты болсын! – деп, мал қораға барыпты да, бордақыланып тұрған төртбес қойды көрсетіп:

	– Екеуін таңда, деген ғой. Молдабек аға түсінбей қалып:

	– Не, сіздер жақта өлтіріге екі қой беруші ме еді? – дейді.

	Әкеміз рахаттана күліп алыпты да былай депті:

	– Жоқа. Бар қазақтың жоралғысы бірдей. «Екеуін таңда» дегенім: біреуін – өлтіріге бересің, екіншісіне бата жасап кет, құдалығыңнан босаған соң келіп басын мүжіп кетесің... Балама аға боп жүр екенсің, арнайы шақырсам келе алар ма едің, келе алмас па едің, кім білген? Жолың түсіп, кеп қалған екенсің, өзіміз де дұрыстап танысайық.

	Ұзын сөздің қысқасы: өлтірі малының қайдан келгенін білген соң Қошқарбек ағамыз арнайы көлік жіберіп, ақсақалды ауылына алдырады. Әкеміз екі жаққа да ортақ төбе құда боп, раухан қызды құтты сапарына аттандырып салады.

	Молдабек аға болса, сол күннен бастап әкейді туған ағасындай сыйлап өтті. Алматыға келе қалса, қолдыаяғын жерге тигізбей, төріне отырғызғанша асығатын. Тіпті, әкеміздің Сапар Байжанов, Камал Смайылов сияқты қоғам қайраткерлері, қарымды қаламгерлермен де дастархандас болғаны бар. Ал, ол азаматтар, өз кезегінде ағамыздың курстасәріптестері, құрметті достары болатын.

	Мен Молдабек ағаның өзім білгеннен бергі жердегі ғана тұрмыстіршілігін баяндадым. Ал, ақыры айтқан соң, сөздің сәл созылып кететініне қарамастан, аз-кем шегініс жасап, толығырақ мағлұмат бере кетуді жөн көрдім. Оның жаны жайсаң ағаны мадақтау да, ақтап алуға тырысушылық та, тіпті, табалау да емес, айқын ақиқат екеніне кепілдік беремін.

	Жалпы, ағамыз соғыстың сұрапыл жылдарында уызына жарымай, жетімдік пен жесірліктің ит жейдесін шешпей ес қатқан; тар жол, тайғақ кешуден де өткен, толайым табыстарға да жеткен, ешкімнің ала жібін аттамай, тәубесінен жаңылмай өткен жан. Сол қиындықты көп көргеннен де қайсар әрі қайырымды болғандайтын.

	Өзі орта мектепті де, журналситика факультетін де үздік бітіріпті. Семей облыстық газетіне жолдамамен барып, басаяғы екіүш жылда редактордың орынбасарына дейін көтерілген. Содан бақыттан басы айналды ма болмаса қолпаш көбейіп кетіп, тура жолынан тайдырды ма, жоқ, әлде жаны жомарт, жүрегі нәзік адамның аярлыққа әлі келмеді ме, кім білген, әйтеуір ендігі екіүш жылда ішімдіксіз жүре алмайтын күйге жетіпті. Оны айтасыз, партиядан шығарылып, қызметінен қуылыпты. Екі бастан, әйелі жалғыз ұлын бауырына басқан күйі ол безіп кеткен.

	Сонымен бомждың күйін кешіп, алақан жайып ішетін халге жеткен. Күндердің күнінде жүк тасымалдайтын поездың вагонына кіріп, ұйықтап қалған да Қызылордадан бірақ түскен ғой. Бұндайда енді не деуге болады, кездейсоқтық па, әлде тылсым бір күштің құдіреті ме сондағы газеттің бас редакторы қызметінде жүрген мектептегі сыныптас, университеттегі курстас досы, ағайындас бауыры Ұзақ Бағаев станция жанынан жұмысына кетіп бара жатып байқап қалады. Дереу көлігіне отырғызып, үйіне алып кеп, жуындырыпшайындырып, киіндіріп, күтіпбағып, адам қалпына келтіреді. Сөйтіп, Алматыдағы аттары жоғарыда аталған Камал, Сапар, Асқар достарына табыстап, жұмысқа тұрғызады, үй алуына көмектеседі. Ақыраяғы Гүлнұр жеңгемізге үйлендіріп, қайта ел қатарына қосылуына қамқорлық жасайды.

	Жеңгеміз бір баласымен жесір қалған Асқар ағамыздың құдашасы екен. Екеуі де қолы ашық, жомарт жандар болғандықтан, дастархандары жиналған емес. Достарының бәрі де төрінде шалқып, өздері де қонақжай қошеметтерінен қалт қалдырмайтын шын жүрек, игі ниеттерімен сыйласып өтті.

	Кісі бетіне жел боп тиюді білмеген мәрт ағамыз абыройына дақ түсірмеген қалпында жетпіс жасты алқымдап барып, жалған дүниенің жарығынан өтті.

	Екі ұлы: Ұзақ пен Асқар екі үйдің түтінін түзу түтетіп, ел қатарлы тіршіліктерін түзуде. Үйелмелісүйелмелі үш немересі де Молдабек ағаның есімін тегі етіп, өмір тізгінін қолға алуға жетіп қалды.

	Жаны жұмақта шалқысын, жарықтықтың!

	Иә, әкей өміріне кейініректе кездескеніне қарамастан еркін еніп, ет жақынындай болып кеткен ақжарқын адамдар да аз емес еді. Ал енді, ауылағайын арасындағы жұрттың қарияны құрметтемегені жоқ.

	Осы тұсқа келгенде тағы ойланып қаламын. Күнәсінің жоқ екеніне кепілдік бере алсам да, «білетіндердің бәрі бірдей дәл солай ойлай ала ма екен?» деген ұры ой да саңылаудан сығалай қояды. Оның үстіне, бір тәмсіл де тілімнің ұшына тұра қалады. Баяғыда біреу «Тегінде, қазаққа жағу мүмкін емес» дегенге саятын тұрлаусыз тіркесті теріске шығармақ болып ұланасыр той жасапты. Бар қонағын бірдей қарсы алып, барша мейманына бірдей табақ тартып, жиналған жұртқа түгелдей көңіл бөліпті.

	Қысқасы, ауыз толтырып айта жүрерліктейақ дүркіреген думан өтіпті. Үй иесі де ел де риза.

	Той тарқарда отағасы қызмет етіп жүрген інілерін жиып алып:

	– Бәрі дұрыс болды. Енді әр үйге бірбірден қой жетектетіп жіберіңдер. Содан кейін кім наразы болар екен? Тек, қойлардың тұрқы да, жас шамасы да бірдей болсын, деп тапсырады.

	Айтылды – орындалды. Бірбір қой жетектеп, қарық болған жұрт: бәрінің де көңілі разы – хош.

	Сөйткенше болмайды, батыс беттегі қырдан біреудің кіжінген даусы естіліпті.

	– Атаңа нәлет, қой беретін болған соң – бір құлаш арқанын қоса бермей ме?! Итшілеп, мына түрімізбен үйімізге қашан жетеміз? – деп, бір пақыр босатып алған қойын қуып жүр дейді.

	Сөйтсе, қасындағы қатыны:

	– Алдына өңгеріп, үйге өзі апарып берсе де ешнәрсесі кетпес еді ғой? – дейтін көрінеді.

	Міне, солай...

	Сондай сорақы біреу болмаса, әкей туралы әдепсіз сөзді ешкім айта алмасау дегенге саятын періште пейіл ғой біздікі де.

	Сол сияқты, әкеміз де көңілін қалдырған қайсыбір біренсаранның, онда да нақтылы себебі барларын ғана болмаса, ешкімді нақақ жазғырып, ғайбаттамайтын. Оның өзін бірліжарым ауыз сөзбен ғана қайтаратын да қоятын.

	Әкей сондайақ көріпбілген таныс адамдарын ешқашан да қаперінен қағаберіс қалдырып, ұмытпайтын. Реті келе қалған кездерде әрқашан сұрастырып, амнадықсаулығын анықтап жүрер еді. Әрі оның мәнісін «бір күндік танысқа қырық күндік сәлем емес пе?! деп, дәйектеп те қоятын.

	Мәселен, андасанда ауылға ат басын тірей қалсақ:

	Балдызым қалай? – деп Құныпияны сұрар еді.

	– Біреуден ілгері, біреуден кейін дегендей, аманесен жұмысын істеп жүріп жатыр, деймін.

	– Ә, жөн екен, деп қанағаттанған қалып танытады.

	Содан соң:

	Молдабек бауырым ше? Үйіші, балашағасы аман ба? – дейді.

	– Аманесен, кеше ғана жолығып, ауылға соғатынымды білдіргем. Сәлем айтып жатыр.

	– Бәрекелді, сәлемет болсын! өзі де бір Құдай бере салған жан ғой, деп ризашығын да қоса қапталдастырады.

	Енді бірде:

	– Әне бір жылы ертіп келген, даусы шіңкілдеген жігітпен араласып тұрасың ба? – деп бетіме сұраулы пішінмен қарайды.

	– Ой, ата (әкемізді солай атайтынбыз), оны мен ертіп жүрмін бе? Қызмет бабымен қосақтап жіберді емес пе? Аты – Тоқтархан болатын. Содан қайтып көрген емеспін...

	– Жөн болған екен. «Қатын дауысты еркектен без» деген ғой баяғылар. Өзі де бір тойғанын пайда көретін қызталақау?! Ондай адам ешкімге опа қыла қоймас.

	Тағы да әңгімеден әңгіме туындап отырған тұста:

	– Әлгі менің Сәбит деген қайсар қазағымнан хабарың бар ма? – деп сұрау салады.

	Жақын інілерінен: «Мекеме өз қылмысын жабу үшін ағайымызды құрбандыққа шалды» дегенге дендейтін, ағайынжұрттың назаызасын туғызған өкінішті өлімі туралы әңгімені естіп, кезінде мен де күйзелгем. Бірақ, әкейдің еңсесін езбейін деген оймен:

	– Сәбит балаңыз спортшылығының арқасында болса керек КГБға қызметке тұрған. Шені де өсіп, жағдайы да жақсы болыпты. Тек кезекті бір тапсырманың тұсында ерлікпен қаза тауыпты... – деймін.

	– Әә, солай екен де? өжетімақ еді. Сол өрлігінен жанып кетті десеңші?! – деп тебіреніп барып:

	«Иманды болсын, батыр!» деп бетін сипаған.

	Сондайақ Асқар Тоқпанов ағамыздың халін сұрауды ұмытпайтын.

	– Ой, ол бауырыңыз бәрін бұзыпжарып жүр.

	Амансау, күйліқуатты.

	– Сондай дүйім жұртты аузына қаратып, үйіріп әкететін адам да болады екенау, ә?

	– Көрекөре көсем, сөйлейсөйлей шешен болған кісі ғой. Қазақ: «Көп жасағаннан сұрама, көпті көргеннен сұра» демей ме? Оның үстіне оқығаны да көп.

	– Пәлі, көпті көргеннің бәрі бірдей көкейіне түйіп, оқығанның бәрі көңіліне тоқи ала ма? Көп сөйлегеннің бәрі дөп сөйлей бермейді. Асқар дегендер – рахман нұры жауған адам да!

	Осы жерде азкем ойланып қалады да:

	– Тек Жаратущы таудай талап беріп, бармақтай бақты қимаған ба екен деп қаламын... – дегенді қосады.

	– Абыройы да, атағы да бар. Атынан ат үркетіндейақ адам. Қазіргі қазақтың көзі тірі мықты әртістерінің бәрі сол кісінің шәкірттері. Сыйлы... – дей бергенімде:

	– Әртістерді ғана емес, дүйім жұртты басқаратын адамдардың бірі ғой. Бір гәп барау? – дегенді шегелей айтады.

	– Гәбі – сол, турасын айтамын деп туғанына жақпай жүрген жан емес пе Асқар ағамыз, – деп жалпылама қайырған боламын.

	– Бәсе, өзім де солай ойлап ем. Әйтеуір, бір кілтипанның бары анық, деп абыржып қалар еді.

	Міне, әкейдің таныстарына азкем мінездеме беріп, өз көзқарасын бірліжарым сөзбен болса да араға салатын тұстары осындайда орын алатын. Болмаса, жөнжосықсыз ешкімнің құлағын шулата бермеуші еді. Тіпті жақсы көретін адамдары туралы пікірпайымдарының өзі тысқа көп шыға қоймаған күйі ішінде өліп жататын. Менің оқтатекте «Сөзге сараң еді» деуімнің де түп қазығы – сонда.





АҒАЙЫННЫҢ АРАСЫ НЕМЕСЕ ҚАМҚОР КӨҢІЛ ҚҰШАҒЫ




	Қазақ – бірегей бауырмал халық. Сол бауырмашылығының бастауынан бұлақ өргізіп, өзгеше ағайыншыл жұртқа айналған. «Жақынныңды жаттай сыйла, жұрт жанынан түңілсін» дегенді ондай жағдайы болмаған ел еншілей алар ма еді?!

	Иә, бұл тұрғыдағы қазақ айтқан қанатты қағидалар да аз емес. «Қарыстан сүйем жақын» дегеннен бастап, «у ішсең – руыңмен» дегенге дейінгі сөздерінің өзіне санаң сүрінеді. Әрі көп болған соң артықкемі, бұрысыжөні дегендейін, жалпақ жұртты түгел тәнті ете алмайтындары да кездесуі ғажап емес. Қалай болғанда да, оларды атабабаларымыздың жақсы ниетпен ғана айтқаны даусыз. Жылдар жылыса келіп, бірдіекісі бүгінгі күннің биік талаптарымен үндесе қоймаса, ол да аруағыңнан айналайын ақсақалдарымыздың кінәсі болмаса керек.

	Оны айтасыз, қазақ қашанда жаттан да бауырмалдығын аямаған. «Құдайы қонақ» деп, кімкімге де төрінен орын беріп, төресіндей күткен.

	Тағы бір тоқтала кетпеуге болмайтын тұс, өткен ғасырдың 70 жылдарына дейін, қалаларды қайдам, ауылдарда құлып дегенді қолданбайтын. Малмүлкін көршісіне табыстап, ағайындарымыз айлап қыдырып жүре беретін.

	Несін айтасыз, туған жеріне де, туысжекжатына да жіпсіз жалғанған жұрттың ұрпағымыз біз деген. Сондықтан да болар, туыстық атаулар жөнінен де қазақтың алдына шығатын ел де, ұлт пен ұлыс та жоқ. Тілі бай деген орыстың өзі «старший брат», «младший брат» деп қайталаудан ары аса алмаған. Ал, біз болсақ, ағаны – аға, ініні – іні, жиенді – жиен, бөлені – бөле, әпкені – әпке, қарындасты – қарындас, сіңліні – сіңлі деп нақты атаймыз.

	* * *

	Ағайынды ардақтау қасиеті де менің болмысыма үлкенді құрметтеу, досыңа адал болу, өтірік айтпау, ұрлық істемеу – ешкімнің ала жібін аттамау деген сияқты ұлы ұғымдармен қатар атаананың қанымен, текті тәрбиелері арқылы дарыса керек. Өйткені, осы бағытта менің де біраз ізденуіме тура келді. Неге десеңіз, жекжатжұрағатымыз әртүрлі себептермен шілдің құмалағындай шашылып кеткен шағын санды атаның балалары екен.

	Иә, біраз ағайынды іздедім, таптым да. Олардың бірі Қытай асып кеткен, енді бірі соғыстың салдарынан жат жұртта қалып қойған дегендей.

	Яғни, мен оларды бір пайда көрейін, тірлігімді жеңілдетуге септігі тиер деп емес, пенделік парызым деп іздедім. Жаныңда жүрген жақыныңа жақсылық жасамайтын болсаң, жеті атаңды жатқа білгеніңнен не қайыр, не опа?!

	Бұл мәселе тіпті, менің өмірлік үдерісімнің бір бөлігіне де айналып кеткендей. Шығармашылығымнан да мейлінше орын алды. Осы кітапқа енген оқиғалардан басқа, біраз жыр жолдарына да түрткі болды. Ағайынды ардақтау, жақыныңа жаттық жасамау – жалпы адамгершіліктің де қалтқысыз қағидасы екенін ұмытып кететін қазіргі заманда олай болмауы да мүмкін емес қой?! Ал, қазақтың Шер ағасы – Шерхан Мұртаза ағайымның «Әттең! Мен Телерадионың бастығы болсам, бағдарламаны сенің осы әніңмен ашқызыпжапқызар едім» дейтін «Аманбысың, бауырым!» деген әнімнің сөз мәтінін толық келтірдім.



	Ағайынның арасы

	Араластан бiлiнер,

	Тату жұрттың баласы

	Ел аузына iлiнер.



	Сипатқызбай сауырын

	Талай уақыт өттi ғой.

	Аманбысың, бауырым,

	Хабарласпай кеттiң ғой…



	Жүрмiз қалай шат болып,

	Бiр атадан туысып?

	Барыспасақ жат болып,

	Кетемiз ғой суысып.



	Жасырғандай сырқатты

	Бiз ұятқа қалмайық.

	Бөтен қылып ұрпақты,

	Өгейсiтiп алмайық.



	Бұны, «әнім керемет!» дегендіктен емес, жоғарыдағы пікірді растай түсу үшін келтіріп отырмын.

	Сол үшін біраз жерді шарлауыма да тура келді. Басқаны былай қойғанда, ел көріп, жер біліп қайттым. Оның өзі аз нәрсе ме?!

	Тек, бір рет қана жолым болмады. Студент кезімде әкемнің туған інісі Кенжеақын ағаны іздеп қазіргі Самара, ол кездегі Куйбышев қаласына, нақтырақ айтқанда сол қаланың іргесіндегі ауылға бардым. Алайда, ағай көп бұрын отбасымен Башқұртстанға көшіп кеткен екен. Ол жақтағы мекенжайын ешкім білмейтін болып шықты. Сонымен, бекер барып, бос қайттым. Бұл оқиға туралы әңгімені «Кенжеақын аға» деген арнайы тарауға арқау етіп, осы кітапқа бөлек кіргіздім.

	Талабым жартылай орындалған тағы бір жағдай болды. Оны да жасырып қала алмадым.

	Ағайынды үш ұлдың тұңғышы, ағамыз Елеу ол кезде Қазақ мал дәрігерлікзоотехникалық институтының студенті, мен мектеп бітіріп оқуға түсуге Алматыға келіп жатқан талапкермін. Бір күні (сенбі, жексенбінің бірінде) бауырыма:

	 Шелек деген жерде Күлімхан деген кіндіктес әпкеміз тұрады екен, сол кісіні іздеп барайық та?.. – деп едім, ағайым қолдай кетті.

	Мен білетін мәліметке қарағанда, Күлімхан әпкеміз – өзипа деген әжемізден туған қыз. Өзипа апамызды мен білмеймін. Кішкентай кезімде көрген де шығармын, тек есімде жоқ. Ал, Елеу ағамызды ол кісі бауырына басып алған. «Сенің анаң мына менмін, ал Мәміле – сенің әпкең» деп тәрбиелепті. Содан ағамыз анамыздың атын атап кетіпті.

	Араларында не болғанын күні бүгінге дейін білмеймін. Әйтеуір атжалын кесісетіндей бір бәле болғаны даусыз. «Қалай болғанда да «Іштен шыққан шұбар жылан еді...» деп әкей жібімеді ме, «не қылғанда да әкем еді ғой...» деп әпкеміз илікпеді ме, кім біледі? Ақыры аралспаған күйі, екеуі екі жақта дүниеден озды. Ал, араласпау себептері жұмбақ күйінде, өздерімен бірге кетті.

	Енді, іздеп барғанымызға оралатын болсақ, ол сапарымыз да сәтсіз аяқталды. «Қаратұрық» деген темекі шаруашылығына тезақ жеттік. Сұрастыра жүріп әпкеміздің үйін де жаңылмай таптық. Өкінішке қарай, одан кейінгі мәнжайда маза бола қойған жоқ. Ешкіммен көп араласпайтын саяқ адамдар ма, жоқ жалпы кісікиіктеу отбасы ма, есіктің көзінде кездескен бізден бесалты жас кішілеу, соқталдайсоқталдай екі бозбала салқын раймен әзер кіргізген. Көп кешікпей әпкеміз де келді. Бірақ жылы рай танытпады. Керісінше, «күн жарықта, тезірек қайтып кетіңдер» деді. Біз табысқымыз келетінімізді, басқа ешнәрсенің қажет емес екенін алға тартқан болдық. Қыңбады. Біздің қайта қоюға онша құштар емес екенімізді аңғарғанда:

	 Қазір күйеуім келеді. Кім екендеріңді білсе – маған ұрсады. Кетіңдер! – деді.

	«Кет дегенде, ит те кетеді». Біздің де кеткеннен басқа лажымыз болмады.

	Елеу аға «Әй, бекерақ келген екенбіз...» деп, мені жұбатқан болды. Тіпті, «мынауың адам емес екен ғой?!» дегендей ауыр сөздер де айттыау деймін. Қазір нақты есімде жоқ. Сондықтан күпіршілік қылып, мойныма күнә артудан аулақпын. Алайда, «Қыздың жаманы бір шәугім шайға жарайды» деуші еді, әпкеміз әдейі іздеп келгенімізде нан да ауыз тигізбеді ғой, соған қарағанда кінарат осы кісінің өзінен болғанау, шамасы?» деген ойға тірелгенмін. Әпкеміз ендігі бұл жалған дүниеде жоқ қой, жер хабар бермесін, әрі сол пікірімде қалып та қойдым.

	Ал, менің елші болып елдестірген, бірінбірі отыз жыл көрмеген туыстарды табыстырған алғашқы сапарым он бес жасымда, тоғызыншы сыныпта оқып жүрген кезімде басталғанды. Сөйтіп, әкеме – қайын жұртын, шешеме – төркіндерін, өзіме нағашы жұртымды тауып, көзайым болған едім. Үлкен кісілер көзі трісінде үнемі менің сол «ерлігімді» ерекше ілтипатпен айтып, маған мың алғыстарын жаудыруларынан жаңылған жоқ.

	Бірақ, түснікті болуы үшін ретімен басынан бастайын.

	Ол тұста аудан орталығы Жаркент қаласындағы ы.Алтынсарин атындағы мектептің интернатында жатып оқитынмын. Бір нақтырақ айта кететін нәрсе, ол мектепте қала балаларымен қатар бүкіл аудан елді мекендерінің біраз балалары оқитын еді. Мектептің жанында сол сырттан келетін оқушыларға арналған екі интернат бар болатын. Бірі – бюджеттік деп аталатын да, онда көп балалы отбасылар мен соғыс жесірлерінің асыраушысынан айырылған, тұрмыс деңгейі төмен отбасылардың балалары жатып оқитын. Ал, екіншісі пансиондық деп аталар еді. Онда негізінен өкіметтің малын бағатындар мен ауыл шаруашылығында науқандық жұмыстармен шұғылданатын шаруалардың балалары тұратын.

	Бұл өзі бір қарапайым ғана «интернат» деп аталғанымен, өзі сияқты өзге мекемелерден ерекшелеу, нағыз тәрбие, тіпті нағыз өмір мектебі десе болғандай алтын ұя еді. Үш айлық жазғы каникулдың бір айын ауылдарына, атааналарының жанында өткізіп келген соң, балалар қалған екі ай бойына интернаттың қосалқы шаруашылығында еңбек етіп, өздерінің тамағын, тамағын ғана емес, қажетті басқа да біраз нәрсесін даярлап алатын. Атап айтқанда, ассуға керекті жемісжидек пен көкөністен бөлек, сыпыртқы сияқты дақылдарды, малға жемшөп болатын жоңышқа, сүрлемдік жүгері өсіріп, баптайтынбыз.

	Несін айтатыны бар, қосалқы шаруашылығымыз нағыз коммунатын. Біреулеріміз мал бағамыз.

	«Мал» деген де әшейін айтылған сөз емес, төрт түлік түгел десе болғандай. Нақтырақ айтсақ, зеңгі баба түлегі – түйеден басқасы түгел. Қойешкі өз алдына, бір табын сауын және етке деген сиыр, күш көлігі ретіндегі үйір жылқымыз да бар еді.

	Әрине, малдың өз бақташылары бар. Біз жаз кезінде көмекші болатынбыз.

	Сондайақ орман алқаптарындағы қурап қалған ағаштардан отын әзірлейміз. Жасымызға, шамашарқымызға қарай өзіміздіөзіміз асырауға үйренетінбіз.

	Интернатымыздың ауласында, жердің астыңғы қабатына орналастырылған үлкен қойма болатын. Бір шетінде отын мен көмір, бір шетінде киімкешек, енді бір тұсында жемісжидек пен көкөніс сақталар еді. Картоп пен сәбіз, неше түрлі тұздалған қырыққабат, қияр мен қызанақ дегендей.

	Ал, енді бүкіл оқу жылы бойына екі қыз, бір ұл оқушы күн сайын кезекпен сабақтан босатылатын. Ұл қазанның астына от жақса, қыздар ассу әзірлеп, ыдысаяқ жуатын. Ұстаздар мен тәрбиешілер түгел біледі, «ол кезекші» дейміз, сабаққа қатысқан саналады.

	Жалпы, интернатымызда бір еркек және бір әйел адам тәрбиеші, бір аспазшы апай мен бір медбике болатын. Басқаның бәрін бес үздік те үлгілі оқушыдан құрылған «Балалар кеңесі» деп аталатын интернаттың қоғамдық ұйымы өзі атқаратын. Бес бозбала (оларды да оқушылар көпшілік дауыспен өздері сайлайды) кеңестің оқу, тәртіп, тазалық, спорт және мәдениет деген сияқты бес секторын басқарады. Әрі тәрбиеші, әрі жақын жолдас – қысқасы ынталандырудан бастап, жазалауға дейінгі аралықтағы барлық шараны басшылықтың ақылкеңесіне сүйене отырып, сол кеңес шешер еді.

	«Өмір мектебі болғандай алтын ұя» дегендегім осы.

	Міне, сол интернатта тұрып, ыбырай Алтынсарин атындағы мектептің тоғызыншы сыныбында оқып жүрген кезім болатын. 195862 жылдарда Қытайдан көптеген қандастарымыз көшіп келген. Көршілес мекендер болғандықтан да шығар, оның үстіне ағайынтуғандары да осы өңірлерде тұрмыс құрып жатқандықтан да болар шекаралас аудандарда жат жұрттан ауған ағайын көп болды. Интернат тәрбиеленушілерінің арасында да сондай балалар баршылықтын. Өйткені, олардың көбісі орыс тілін, кириллица жазуын білмегендіктен шопанмалшы таяғын қолға алатын көбінекөп. Демек, малшылардың балалары интернатқа жеңіл орналасатын.

	Жоғарыдағыдай себептермен, Қытайдан келген сыныптарымыз бізден екіүш жас үлкен болар еді. Солардың ішінен, өнерге құштарлығынан ба екен, Шәріпхан деген жігітпен жақсы араласатынбыз. Сұрастыра келе, Шәріпхан менің нағашы жұртымды білетін болып шықты. Қысқы каникул кезінде екеуміз көршілес Ұйғыр ауданына бірге баратын болып келістік те, сабақтан босаған бойда басшылықты құлағдар етіп, жолға шықтық.

	Шәріпханның атаанасы сол ауданның бір ауылында тұрады екен, жолды жақсы біледі. Сондықтан да еш қиналмастан аудан орталығы Шонжы селосына жеңіл жеттік. Елді мекенге (арғы беттен оралған ағайын «мәлі» дейді) жеткен соң жұрттан сұрастырып жүріп, автобазада істейтін Ешкібағар деген ағамыздың үйін тауып алдық.

	Ешкібағар (еркелетіп Ешкен атап кеткен) ағамыз нағашыларымыздың үлкен балалары екен. Үштөрт ай бұрын ғана әскер қатарынан оралып, аудан орталығындағы автобазаға жүргізуші боп орналасыпты. Үйлене қоймағанымен, өздерінің үйінде тұрады екен. Ұзын бойлы, бидай өңді, ұяңдау жігіт бірден жылыұшыраған. Көп сөйлемей, жымиып күле береді.

	Өмірінде көрмеген, көп естігендіктен көруге құмар әпкесінің атын естігенде қуанышын жасыра алмады: жан ұшырып жүр. Мені – жиен інісін сол әпкесінің көзіндей көріп тұрғаны тайға таңба басқандай байқалып қалған. Жанын қоярға жер табатын емес. Қарттар мен басқа жекжаттар жиырма бес шақырым жерде, мал қыстауында көрінеді. Ол жаққа тіке қатынайтын көлік жоқ екен де, қасындағы бір ауылға кешке қарай шағын автобус жүреді екен. Сонымен жетіп қалайық деп шешкен соң Шәріпхан жылы қоштасып, өз жөніне кетті. Алғысымызды жаудырып біз қалдық.

	«Қорап автобус» деп аталатын сол кездегі негізгі қоғамдық көлік түрімен дүркіндүркін тоқтап, Сүмбе деген селоға жеткенімізде қыстың қысқа күні ұясына қона бастаған. Ауыл тура таудың етегінде орналасқандықтан, Шонжыдан Сүмбеге дейін тек өрге жүрген екенбіз. Жүрісіміздің өнбегенінің бір себебі де сол көрінеді.

	Жаркентте күн жылы. Сондықтан да жеңілдеу киіммен шығып кетсем керек. Ешкібағар аға үстібасыма барлай бір қарап алды да:

	– Осындағы бір ағайынның үйіне түнеп шығып, ертеңгісін барайық та, киімің тым жұқа екен, жаурап қаласың ғой, деген.

	Алыпұшқан көңілім ауыздық берсін бе:

	– Екі жүз шақырымнан іргесіне келіп тұрып, екіүш шақырымға бола қонып қалғанымыз қалай болғаны? – деймін мен де қасарысып.

	– Екіүш емес, бақандай жеті шақырым. Оның үстіне, қыста ауылдардың арасын қосатын күре жол көрінбей қалады. Аттылыжаяу әркім әр жермен жүре береді. Күнде қатынап жатпаған соң, қазір ондай айқын із де жоқ. Қиналып қаласың ғой дегенім де, дегенді жаймашуақ айтып, Ешкен аға өзі кінәлі адамдай аңырайды.

	Мен де айтқанымнан қайтпауға бекінгенімді аңғартқандай:

	– Жетіп жығылғанымыз жөнау, деп, қысқа қайырамын.

	Сонымен сай табанындағы суы қатып, үстін мұз басып қалған өзен аңғарымен Шошанай қайдасың деп тартып кеттік. Кей тұстары тізеге таяу, енді бір жерлері тіпті белуардан келетін жел үрлеп тастаған қасат қарды омбылап, жүрісіміз өнбейді. Оқтатекте жұқа қар астындағы көк мұзға тайғанақтап, әр жер әр жерде аракідік кездесе беретін қазандайқазандай тастарға түртініп ұзақ жүрдік. Қараңғылық қоюланып, ызғар күшейе түсті.

	Әупірімдеп жүріп, әй жеттікау! Жақын маңнан иттің үрген даусын естігенде менен бұрын Ешкен аға қатты қуанды.

	Киіз үйдің есігінен бір қора буды бұрқ еткізіп, ішігін шалғай жамылған, малақайлы еңгезердей еркек әуелі иттерге қарата «Кетәй!..» деп алды да бізге арнайы: «Тимейді. Жүре беріңдер» дегенді қосты.

	Жете бере сәлемдестік. Ешкен ағаны таныған соң:

	– Иә, тыныштық па, екі кештің арасында не жүріс? өй, мына бала кім? – деп сұрақтың астына алған.

	– Бәрі дұрыс. Бұл бала – үлкен қонақ, дегенді қуақылана айтып, ағамыз үй ішіне бастай берген.

	Алты қанат боз үй жыпжылы. Ет иісі танауды жарғандай. Ас ішіп отырған үстінен түсіппіз. Қаңылтыр пеш түбінде отырған егделеу әйел:

	– Кел, төрлетіңдер, мақтап жүреді екенсіңдер, деп жатыр.

	Төрде өзім құралпас бір бала отыр, бөтен ешкім жоқ.

	Сол тұста енді Ешкен аға ерлейін деді. Арнайы құбылта тұрып, маңғаздау дауыспен:

	– Сіздерді мақтамағанда, кімді мақтаймыз. Дегенмен, нағыз мақтайтын жігітті алып келдім, деп ересектерге барлай бір қарап алды.

	– Бұл азамат Кәдірсіз деген жиен екен. Іленің арғы бетінен бізді арнайы іздеп келіп тұрған беті.

	Үй іші сілтідей тынды. Тұрғаны, отырғандары бар бұл жаңалықтан сасып қалды ма болмаса саналарына сіңіріп үлгере алмай жатыр ма состиып, үрпиісті де қалды. Қанша уақыт өткенін білмеймін, маған сонша бір ұзаққа созылып кеткендей көрінді.

	Тыныштықты әуелгіде пеш түбінде отырған егделеу әйел бұзған.

	– О, Құдая құлдық! Тұқым екен ғой... – дегенді қуаныштан емес, қорқыныштан айтқандай, тынысы тарылған үнмен, бір деммен бүріккен. Сөйткен де, орнынан ұшып түрегелмек болып, үш ұмтылғанда тұра алмады. Әлдәрмені құрып, буынбуынының босап кеткені сонысынанақ айқын аңғарылды.

	Нағашы апамыз сөйтіп, өзіменөзі әуресарсаңға түсіп жатқанда жанымда тұрған қапсағай отағасы қапсыра құшақтап, тік көтеріп алды да маңдайымнан мейірлене ұзақ иіскеді. Бауырына құшырлана қысқан күйі аузымен ауа қармайды. Бірдеңе дегісі келеді, бірақ ешнәрсе айта алмайды. Содан да болар, көзінен жас парлап кетті. Бетін жуған ащы тамшыларға да қарамастан, менің жүзімді де айғыздап бітті. Қарулы құшақ та ажырамайды.

	Әудем уақыттан соң орнынан әзер көтерілген нағашы апамыз келіп, шалғайымнан жабысты.

	– Мәміле қыздың көзі екенсің ғой, шырағым! – дегенді дірілдей айтқан. Ол кісінің де бетаузын жас жуып, айғыздай қойыпты.

	– Бәлі, бір қыздың көзі деген не, екі рулы елді елдестіріп жүрген нағыз ердің өзі екен демейсің бе?! – деп жарқын көсілген нағашы ағамыз ендіенді ес жиғанын аңғартып, мені құшағынан босатты да төрде состиып отырған өзім құралпас балаға:

	– Ау, уәли батыр! Сенің осы үйдің төресі екенің рас. Бірақ, алыстан алты жасар бала келсе алпыстағы шал сәлем береді деген, жиенмен амандас. Тұр! – деп нық айтты.

	Әлі ешнәрсені онша түсіне қоймаған уәли құлықсыз көтеріліп кеп, қолын ұсынды. Тіпті, қысылыпқымтырылып тұрса керек. Қолын алған күйі мен де оны бауырыма тарта бердім...

	Сөйткенше болған жоқ, түрітүсі шешемізге ұқсаған, ақсары өңді, жирен шоқша сақалы бар қарт пен бидай өңді, тығыншықтай әйел адам кіріп келді.

	Мәнжайды естіген бойда екеуі де қосарлана құшып көріскен күйі көздеріне жас алысты. Бұл келген кісілер біз түскен шаңырақ пен шешеміздің туған ағасы Сүптай атамыз бен сол кісінің қосағы екен. Үй іргесінде көрші отыратын көрінеді. Абырдабырды естіп жетіпті.

	Әңгіме дастархан басында жалғасты. Негізгі сауалжауап жөн сұрасу сұлбасында. Аракідік Беген аға – отағасы, анамыздың туған інісі «Әй, азамат! Сен нағыз ер екенсің!» деп қойып отыр.

	Сондайда Сүптай ата: «Қаны қызу, жас қой, бұларға киім жұқалығы мен жолдың шалғайлығы біліне бермес. Биыл өзі итқұс қалың ғой, Құдай сақтаған екен...» деп қалды. Ал, пеш түбіндегі егделеу әйел болса: «Пейілі пәк болған соң, періштесі қорғаған да құлынымды,» деп тағы бір мәрте жасын іріккен.

	«Пеш түбіндегі егделеу әйел» дегенім Беген ағаның әйелі болып шықты. Ағасы қайтыс боп, әмеңгерлік жолымен қосыпты. Нағашы ағамыздан мүшел жастың үстінде үлкендігі бар екен.

	Ішке ел қонып, денеміз жылынған соң мен маужырай бастаған болуым керек. Беген аға Ешкен нағашыны ертіп сыртқа шығып кеткен, іле бірі жетектеп, бірі сауырынан итеріп нән саулықты алып кірді де:

	– Жиенжан, мына қойға бата бер, деді.

	Мен «үлкен кісі берсін де батаны» деп, Сүптай атаны нұсқап едім, ол кісі де сабырлы қалпымен:

	– Жоқ, қарағым, жол сенікі. Саған арналып сойылғалы тұрған мал. Біздер – үлкендердің бәрі былай қалдық, сен жарадың! ниет білдір, деді.

	Онша қысылыпқымтырыла да, қылымси да қойғам жоқ. Әкеміз қой сойғанда: «Сенде жазық жоқ, бізде азық жоқ...» деп басталатын бата қайыратын. Оның реті келмегенімен, әкеймен бірге жүріп, бала кезімде көптеген бататілегін естіп өстім емес пе, «Ағайынның арасы ендігәрі ажырамасын!» деген тұрғыдағы тілегімді айттым. Оған да разы хош болыстық.

	Сонымен, не керек, бірнеше күн әр сайды сағалап отырған малшы ағайынтуғанмен, Сүмбе, Қырғызсай, Тасқарасу ауылдарындағы жекжатжұратпен қауышып, қауқылдастық. Өшкен – жанып, өлгентіріліп дегендей, жөнжосық сұрасып тарастық.

	Қоштасарда тағы да ықыласты ыстық құшақ пен көз жасына ырық берілді. Үстіме шапан жауып, тай атады. Оған қоса қалтама азынаулақ ақша, қолыма жарты қап сарқыт ұстатқан. Сол қабы бар болғырға біраз қипықтағанмын. Ауырсынғандықтан емес, әрине. Бой түзей бастаған бозбалаға қап көтеріп жүру қисынсыздау көрінгендіктен де қысылыпқымтырылғандықтан да. Әйтсе де алғаш рет көріп отырған нағашыларымның періште пейілдерін пұшайман етіп, патша көңілдерін жыққым келмеді.

	Ол да жөн болған екен. Үлкендер әр нәрсенің де жөнін біледі емес пе?! Сол қаптан шыққан сыбағаларынан ауыз тие отырып, қаншалықты қаталдық танытып жүргеніне қарамастан, анамыз да кемсеңдей жылаған. Абысынажыны да қостап, көздерін шыласып еді. Бәрін түк қалдырмай, түгелдей сұрастырып, мүмкін болған мағлұматқа да кенелген, менің де абыройымды асқақтатып жіберген.

	Сол жылы, көктем шыға Сүптай атамыз бен Беген ағамыз ауылға іздеп келіп, апта бойына қонақ болған күйі мәресәре боп қайтты.

	Мен анамыз айбынына мініп, бүлдіріп алар ма екен деп күдіктенгем. Абырой болғанда, ондайға бармады. Жөн білетін жан еді ғой, жарықтық. Әкеміз екеуі мәртебелі меймандарды хан көтере қарсы алып, шағын той жасап шығарып салды.

	Содан ара үзілген емес.

	Үлкендер жағы кезегімен мәңгілік мекендеріне аттанып кетті. Бүгінде нағашы жұртымызға баскөз боп, баяғы алғаш көргенімде төрде отыратын өзім құралпас бала – бүгінде немерелішөберелі болған уәли мырза аманесен жүріп жатыр. Түрі де шешемізден аумай қалған. Сағынысып көрісеміз.

	...Ендігі бір жадымда оқтыноқтын жаңғырып жүретін беймарал бейне Бекберген деген атамызға байланысты. Ал, ол кісі турасындағы әңгімені бастамас бұрын қазақтың жеті ата делінетін ұлағатты ұғымына ұмсына кету қажет сияқты. Әрі ол атақты алғашқы Ата заңымыздай «Жеті жарғыға» енген ерекше пәрмен және оның негізін қалаған біздің тікелей бабамыз өтейбойдақ Тілеуқабылұлы екенін де еске сала кетудің еш артықшылығы бола қоймас?! Иә, қасиетті де қасіреті қазақ халқында әр буын ұрпақтың өзіндік атауы бар. Олар: әке, бала, немере, шөбере, шөпшек, немене және туажат. Туажаттан туған – жүрежат, жүрежаттан – жекжат, жекжаттың баласы – жұрағат атанған.

	Демек, жеті ананы бөліп алудың мәнісі – қазақ ұлтының нағыз жақын туыстықтың шегі сонымен аяқталатындығының айғағы. Ал туыстықтың бұл мөлшері шамамен екі ғасырға дейін созылады. Сол жарлықтай ғұрыпты мүлтіксіз сақтау кейінгі ұрпақтарға жеті атасын білу міндет етілген. «Жеті атасын білмеген – жетесіз», «Жеті атасын білген ер, жеті жұрттың қамын жер» деген мақалмәтел содан шыққан.

	Оның үстіне, бұндай текті талап туыстық ынтымақтың ұзақ уақыт жалғасуын, тірлігі мен бірлігін айнытпаудың, ең бастысы тұқымның асылдығын сақтап, азғындауына жол бермеудің қамын қарастырған заң іспетті, жарқын жолы секілді. Ендеше, осы жерде әңгіме еткелі отырған туыстарымыз, сондай шұрайлы шежірені қайыра қарасақ, төртінші атадан табыса тарайтын түбі бір ағайындас адамдар болып шығады. Қыз алысқанды былай қойып, Құдай ажыратпаса, адам ажырата алмайтындай ет жақын бауырлар ғой!

	Бізге мұнтаздай мұра боп жеткен деректерді дәйектесек, төртінші буындағы бабамыз Шойқарадан Қоқай, Боқай, Бүркіт пен Сарқыт атты төрт ұл қалған екен. Міне, сол төртеуінің үлкені Қоқайдан

	– Жақсыбай, Жақсыбайдан – Әлімқұл, Әлімқұлдан – біздің әкеміз нүсіпақын. Ал, екінші ұлы Боқайдан – Тәуірбек, Тәуірбектен – Арпабек, Арпабектен біз қазір әңгіме еткелі отырған Бекберген қария тарайды.

	Заманымыздың заңғар перзенті, ұлтымыздың ұлы ақыны Мұқағали мұзбалақтың: «Қатыбас өмірден мен пайда алмадым, жаныммен жазған жырым – жайған малым. Қылышың емес пе едім қынаптағы, жоғалттың неге мені Пайғамбарым?!» деп келетін жанартаудай қайнаған, жауқазындай жайнаған жасын да жақұт жыр жолдары бар. Мызғып кеткен сезімнің өзін селт еткізер бұл шұғылалы шумақты біз райымбек баба Албанның асқақ рухы болғанда, Мұқағали Мақатаев рудың рухани туы екендігінен, яғни «ағайынның аты озсын» дегендіктен ғана мысалға алып отырған жоқпыз. Оның бүгінгі тілге тиек етіп отырған тақырымызға тікелей болмағанмен, төтелей де төрелей жеткізетін даңғыл жолы бар. Өйткені, әңгіме – ешкімнің де бұл өмірге келген соң «жоғалып қалмауында». Жоғалғанда да, адасып кетпеуінде емес, ең құрығанда ет жақын жұртының жадынан жойылмай, жанашырлығынан ойылмай, есінде еленіп жүрсе екен деген тәлейлі тілек тұспалданып отырғандығында.

	Қалай дегенде де, ет пен сүйектен жаралған пендепақырдың ешқайсысы да екі аяғы салбырап аспаннан түскен жоқ. Кімкім де – біреудің баласы, біреудің немересі, біреудің шөбересі болып жалғаса беретін өмір атты өзеннің өзіндік тамшылары, толассыз аққан толқынның бірбір түйіршігі. Жалпылай айтқанда, Алла Тағала өзі жаратқан Адам ата мен Хауа ананың үрімбұтағы болып текетіресе де иықтіресе де таралып жатқан; уақыт атты ұлылықтың ұңғысында тал бесіктен жер бесікке жеткенге дейінгі жалған дүниеде жалғасын тапқан талайлардың ұшықиырсыз ұрпақтары.

	...Бесалты жасар кезім болса керек. Әкей мені Жаркенттің ар жағындағы Пенжім деген жерге, Бекберген атамыздың ауылына ертіп апарған. Шешеміздің «Ит өлген жер ғой, баланы ертіп қайтесің?..» дегеніне де қарамады. Бүгінде жүрдек шетелдік жеңіл машинамен екіүш сағатта жететін тұсқа ол кезде «қорап» автобуспен күні бойы жүріп, шаршапшалдығып әзер жететін едік. Анамыз соны нұсқайды екен ғой.

	«Алыстан ат терлетіп бауыры келіпті» дегенді естіген ағайынжұрт біраз жиналды. Кімнің кім екенін айыратындай ақыл тоқтатпаған кезім, Бекберген ата туралы біртүрлі бұлыңғыр сағым ғана самсайды. Есесіне, Қағаз апамыздың ақшаңқан кимешек пен көйлек киген ақ парақтай қалпы есімде анық қалып қойыпты.

	Қарттардың қара шаңыраққа ие болып қалатын жалғыз ұлдары – Ілияс аға ауылдағы орта мектептің директоры екен. Алайда, ол кезде ондай лауазымды қызмет маған ешнәрсе демес еді. Тек, ағаның ішібауырыңа кіре, бар болмысымен өзіне баурап алып, тарта түсетіні, айрықша ақжарқындығы мен көлдария кішіпейілдігі тәнті еткенді. «Білімді, мәдениетті, зиялы» деген ұғымдар әлі ұялап үлгермеген менің сәби санамда неге екенін қайдам, ағаның тым елгезектігі тайға таңба басқандай жатталып қалыпты.

	Енді, балаң болмыстың бойында бейнеленіп қалған бедердің ең бастысы – ағаның үш дөңгелекті жаңа мотоциклітін. Жалпы, мотоцикл дегенді ауылда да, оқтатекте болса да көргенмін ғой. Алайда, көрудің жөні бір бөлек те, отырып ап желдей есе жөнелу мүлде бір басқаау! Ағайдың мені сол үш аяқты темір тұлпарына мінгізіп алып, ауылды бір айналдырып келуі жадымнан қалай жойылсын?! Ол дегеніңіз, космосқа ұшқандай демейақ қояйын, бәйге атына мініп, мәреге бірінші боп жеткендей, көкпарға кіріп барып, серкені тақымға қысқан күйі басқаларға шаң қаптыра шығандап кеткендей болмаса маған арнайы мал сойып, алдыма басын қойғандай, тіпті үлкендермен тереземді теңестіріп, төрге отырғызғанмен бірдей қара үзген құрметтін.

	Ондай нәрсе әсте ұмытылар ма?! Жанындағыларға әркез жақсылық жасап, айналасына шуағын шашып жүретін жайсаң да жомарт жандардың соңында сондай бір сағынышпен, айрықша ақжарылқап аңсармен есіне алып жүретін адамдар қалады.Жасаған жақсылығын сол соңында қалғандар жырдай ғып айта жүреді. Қолынан келгендері соңынан ерген ұрпағына қамқор боп, көмектеседі. Құрығанда жылы сөзімен сүйемелдейді.

	«Әкең өлсе де, әкеңді көрген өлмесін» деген дана сөз сондайдан қалса керек.

	Ал, енді, безбенделген болжамдарымды ағамыздың атынан (есімінен) бастайын. Кейін білгенімдей, ағамыздың ресми ныспысы Ильяс екен. Қазақша дұрыс нобайы Ілияс емес пе, орыстарды атағандай (Илья Мурамец) неге солай қойды екен деп басымды біраз қатырдым да. Сол кездегі адамдардың әуелде метіркелеріне, кейіннен төлқұжаттарына қарап отырсаңыз, ауылдық кеңестің (сельсовет) хатшылары мен паспорт үстелдерінің инспекторлары (олардың бәрі дерлік орыстар, көбінесе орыс әйелдері болатын) біраз ағайынның атын орыс тіліндегі мәнерге келтіріп, қасақана «қате» жазып жібергендерін байқау қиын емес.

	Бірақ, бұл пікір онша қисынға келе қоймайтындай: мектеп директорлығына дейін көтерілген, жоғары білімді, көкірек көзі ояу азамат есімін қате жазылған күнде өзгертіп те алар едіау...

	Демек, бұл жағдайдың мәнісі басқада. Арпабековтер әулеті әуел баста өмір сүрген

	Басши (қазіргі Шормақ батыр ауылы «Алтынемел» мемлекеттік паркі) өңірінде, яғни біздің ауылда Қасенбай деген қарт болды. Нақтырақ, айтсақ, ағайын арасында қарт болып та көп жүріп жарыта қойған жоқ. Ал, орта жастағы өмірін ауылелден ешкім де көрмеген...

	Қысқасы былай: қазақ жырының Құлагері, ақиық ақыны Ілияс Жансүгіров жер жаннаты Жетісу өңірін аралауға шыққан сапарының кезінде біздің Басшиіміздің де аумағынан өткен ғой. Сонда Қасенбай атамыздың шілдеханасына тап болмай ма? Ауыл атқамінерлері мен ақсақалдар: «Арнайы шақырсаң келтіре алмайтын қадірлі қонақтың атын қояйық» десіп, нәрестені Ілияс атандырыпты.

	«Бәлежала қайдан?!» дерің бар ма, көп кешікпей ақиық ақын халық жауы атанып, түрмеге қамалып, ақырсоңында атылып кетеді. Ал, әліпті таяқ деп білмейтін Қасенбай атамыз болса, баласына халық жауының атын қойған дұшпанның құйыршығы ретінде 20 жылға сотталып, ит арқасықияндағы сонау Қиыр Шығыстан бірақ шығады.

	Мектеп табалдырығынан енді ғана аттаған кезде мен де ол қартты көрдім. Мен көрген кісіні кім де болса шалдығып, шаруасы біткен шал дер еді. Тек, анамның:

	 Байқұстың құр сүлдері ғана қалыпты ғой, елден кеткенде тепсе темір үзетінақ жігіт еді. Қартайғандай да емес, ұмытпасам қырықтың бесеуінде ғой... – дегені ойлантып тастайтын.

	Сөйтсем, жат жердегі ауыр жұмыс пен ілдалдалаған тұрмыс, азапты тірлік азаматты қаусатып жіберіпті. Он сегіз жылдан соң, Сталин қайтыс болғанынан кейін, онда да өкпе ауруына (туберкулез) шалдығып, өлермен халге жеткендіктен, амалсыздан босатқан да.

	Елге келіп, есін де жиып үлгерместен, күрскүрс етіп тұншыға қан жөтеліп жүріп, бір жылға да жетпей, жетісегіз айдың айналасында дүниежалғаннан өтті. Үлкендер жағы:

	 Жарықтық жан тәсілім етерде: «Туған жердің бір уыс топырағы бұйыратын болды, арманым жоқ!» дегенде көкірегі қарс айырылды... – десетін.

	Туған жеріне кіндігімен байланған қайран қазақи қалыпай, десеңізші! Оның арғы жағында: «Ит өлген жерде жүріп кетсем, жаназам да шығарылмайтын еді... Көмілусіз де қалар ма едім? Көмілгеннің өзінде, моламның қайда екенін кім білер еді?..» деген сияқты көп сұрақ сығалап тұр ғой!

	Ең өкініштісі, «Елдің ыбырайы – ыбырай, біздің ыбырай сұмырай» демекші, жан азабына себепші болған сол Ілиясы әкесін арулап көму былай тұрсын, өліміне келуге де жарамады...

	Міне, қасиетті де қасіретті қазақ халқының басынан осындай запыранды замандар да өткен. Коммунистік идеологияның сұрқия саясатының салдарынан сондайсондай зобалаңдарды да көрген көнекөз аталарымыз. Сондықтан «сақтансаң – сақтайды» деген қағидаға қапысыз сүйенген сұңғыла бабаларымыз балаларын сөйтіп те аман сақтап қалудың амалын тапқан.

	Бірақ, әкеміз есімі құжатына Ильяс боп тіркелген сол ағамызды өлеөлгенше Әлияс деп атап кетті. Бұл жерде мен қаншалықты шақшадай басымды шарадай қылғаныммен, мынадай бірақ тоқтамға тірелдім: әкей Әлияс есімді алғашқы ұлдың өмірге келгенін естіпбілген де, оның қайтыс болғанынан бейхабар қалған екен. Содан кейін дүние есігін ашқан Ілиясты сол Әлияс екен деген пайымында қалған сияқты.

	Екінші бір әңгіме – әулеттің түптұғиянымен туыпөскен жері, құтты қонысы – Қарақойнау өңірінен неге қопарыла көшкені хақында. Әрине, ол уақыттың қиынқыстау кезең екені түсінікті. Егер де елдің біраз бөлігімен бірге атқа қонып, түйе қомына таңылса, бір жөн, неге жекедара бір атаның ғана адамдары жері мен ауылағайындарын ауыстырған?

	Тағы да шамашарқымша небір шығандарды шарлағанымда тоқсан ауыз сөздің тобықтай түйіні мына төңіректе тоқайласады. Арпабек бабамыз анау айтқан бай болмағанымен, аумаққа аты белгілі ауқатты адам болған. Сол дәнекер дәулетке Бекберген атамыз ие боп қалған ғой. «Табан ақы, маңдай терімен тапқан ырыздықты қызылдарға қор қылғанша, Қытай асып, аман алып қалуды ойлайын» деп, шекараға қарай тартып отырса керек.

	Бірақ, әртүрлі себептермен, ары қарай өте алмаған. Амал жоқ, тағы бір реті келер деп, шекара шебіндегі Пенжімді сағалауға мәжбүр болған.

	Оның үстіне, олай ойлауға тағы бір себеп бар. Әкеміз араға екіүш жыл салып Пенжімге арнайы барып тұруынан жаңылған емес. Әрі онысын ешқашан, ешкімге жария қылмайтын. Сұрай қалған ауылағайынға: «Жаркенттегі бір тамырыма барып келдім» дейтін де қоятын.

	Керісінше, Бекберген атамыз бен ол кісінің ұрпақтарының ешқайсысы Басши жеріне қайта келіп көрген емес. Ол тірліктің өзінен де: «Қырық рулы жер, біреу болмаса біреу көрсетіп, ұстатып жіберер?..» деген сақтық сығалап тұрғандай емес пе?!

	Иә, саясат салдарының сөйтіп талай жұртты туған жерінен бездіріп, «ерікті түрде» жер аудартқаны да жасырын емес бүгінде.

	Және жоғарыдағы ол ойды әкейдің айтқан бір сөзі де тірілте түсер еді. Жасырақ кезімде:

	– Ол кісілер кімдер? Бізге қандай қатынастары бар? – деген дөп қойылған сұрақтарыма жәй ғана, жүрдімбардым:

	– Аталас, ағайындас адамдармыз... – дей салатын.

	Кейіндері, өзім үйлібаранды болып, қолым аузыма жете бастаған тұста:

	– Олар – бауырларың. Мүмкіндігіңше аралас, сыйлас. Қолыңнан келсе, көмектесіп жүр. Жақын тартуға тырыс. Бірақ дабырлап әңгіме қылма. Үкіметтің құрығы ұзын, қызметіңе қырсығы тиіп кетіп жүрмесін, дегенді нығарлай айтқан.

	Демек, ауылелдің егде жастағы жұрты ол кісілерді Қытайға өтіп кеткен деп есептейтін болғаны ғой. Жастар жағы болса, екі бастан жалпы ешнәрсе білмейді. Әрі әкей де, Пенжімдегі туыстарымыз да елдің сол ойларында қалғанын қалайтындығы еш даусыз сияқты.

	Міне, бұл да – кеңестік кезеңнің келеңсіз көріністерінің бірідағы.

	Ал, енді, «Аталас, ағайындас ададармыз...» деген ойға байланысты біраз ойды жоғарыда, Албан руының Шақа деген шағын ғана жұртының Шойқара бабамыздан тарайтын төрт ұлына орай шежіре деректерін мүмкіндігінше мәлімдегенде азкем айтқанбыз.

	Бүгінде Ілияс ағамыздан тараған ұрпақ – Бақытбек, Мұратбек, Марат, Талғат және Азамат атты бауырларымыз өз алдыларына бірбір үй боп, біреуден ілгері, біреуден кейін дегендей, түтіндерін түтетуде. Құдай қосқан қосағы – Сара тәтеміз солардың бәріне баскөз боп, сексеннің сеңгірінде амансау жүріп жатыр.

	Албан – Шақа боп жалғасатын бұтақтың Шойқара бабамыздан қалған үшінші ұл – Бүркіттен бас алатын Таубалды – Сыдығали аталарымыздың ұрпақтарымен де тонның ішкі бауындай араласып, бекем байланыста болдық. Әсіресе, Иманғали ағамызбен шынында да бір үйдің балаларындай сыйластық десем, артық айтқандық емес. Өйткені, ол кісілермен бір ауылда тұрдық. Екі күннің бірінде демегенмен, ретіне қарай қарымқатынас қалыпты жағдайға айналған.

	Ол кезде ауылағайынның кішігірім де, үлкен де тойтомалағы таусылмаушы едіау! Көршісінің сиыры бұзауласа да қоңсы отырған абысынажын «уыз той» жасата салатын. Кез келген жақсылыққа шынайы қуана алатын қауым еді ғой ел іші!

	Иманғали ағаның денсаулығы жоқ еді, асқазаны ауыратын. Содан да астың тұзын аз салдырып, сорпаның майын алдырып, шайды сұйықтау етіп құйғызып – тамақты таңдап жейтін. Сонысына қарамастан, қазанын оттан түсірмейтін. Өйткені, балашағалы, шиеттей жан еді. Тіпті болмаса:

	 Аға, балалар қызылсырап жүрген соң бір қойды сойып едім, кешке келіп, басын мүжіңіз, деп қарап тұратын.

	Өзі де бір бетегеден биік, жусаннан аласа биязы жан болатын, жарықтық. Мен білгенде, өмір бойы шаруашылық бөлімшесінің есепшісі болып қызмет атқарды.

	Тиын санаған қиын жұмыс болғанына қарамастан, ешкіммен шай деспей өтті өмірден.

	Балалары: Бақберген, нұрсадық, Мұрат, Азат және Серік – түгелдей үйлібаранды. Бәрі де білім алып, жақсыжақсы жұмыстарда істейді.

	Ал, аз санды Бүркіт баба ұрпағының соғыстан қайтпаған Сыдығали атамызға байланысты бұтағының атағын анау айтқандай асқақтатқан өмірғали және Аманжол ағаларымыз. Екеуі де қиындықты көп көріп, өмірдің ащытұщысын аз татқан жоқ. Сондықтан да болар, қақсоққа үйірсектігі жоқ еңбекқор, өжет болып өсті. Өз қатарларының арасынан оза шауып, білімді де, білікті де азаматтар атанды.

	Екеуі де құқық қорғау саласы органдарында үздік те үлгілі мамандар болды. Өмірғали аға Талдықорған облысының Ақсу аудандық ішкі істер бөлімін басқарса, Аманжол аға Алматы облысындағы Панфилов ауданының милиция бастығының орынбасары деңгейіне дейін көтерілді.

	Қай қызметте жүрсе де, екеуі де салмақты да салауатты, қарапайым да қамқор қалыптарынан еш айныған емес. Ел мүддесіне деген ізгі әділдіктерімен, арларына дақ түсірмеген адалдықтарымен бірі – полковник, бірі – подполковник шенінде отставкаға шықты. Қазір балашаға, құдажекжаттарымен жарқын араласа жүріп, Жаркент қаласында бейнеттерінің зейнетін көруде.

	Осы жерде жадымда жаңылмастан жүретін екі нәрсені: ағаларым мен аналары зәбира шешемізге байланысты беймарал екі оқиғаны ортаға сала кеткім келеді.

	Қазірде кейбір жігіттер күні түскен «көкелерін» әкем жасамаған жақсылық жасаған адам деп, көрінеу астына көпшік қойып, алдында құрдай жорғалайды. Оларға «әкеңнен садақа кет!» дейтін де ешкім жоқ. Әкені ешкімнің алмастыра алуы мүмкін емес екенін ескертетін де пенде кездесе қоймайды...

	Міне, осындай жайларды салмақтай отырып сөз етсек, ақсақалымыз екі ағамызға әкелеріндей емес, өзінің әкелік қамқорлығы тұрғысынан көп көмек көрсетті. Басқасын айтпағанда, екеуін де әкей үйлендірді деуге болады. Өмірғали ағаның үйлену тойына арнаған қатқан құнажынды Аманжол аға екеуміз бір атқа мінгескен күйі жиырмашақты шақырым жерден жетелеп келгеніміз күні бүгінгідей көз алдымда әрі көкейімде де сайрап тұр.

	Аманжол аға мен әскер қатарында жүргенде отау тікті. Ол кісіні де қолқабысынан қалтарыс қалдырмағанына сенімдімін.

	Одан кейінгі жерде ағаларымыз қызмет бабымен сыртта жүрді. Әйтсе де аралас арылған жоқ. Әкемізді соңғы сапарға да екі ағамыз үлкен ілтипатпен аттандыруға бір кісідей атсалысты.

	Ендігі әңгіме – ағаларымыздың анасы – зәбира шешеміздің мейірбандығы хақында.

	Бала кезіміздегі «айналайынын» қашан да сағынып жүретінмін. Екі жыл Калинин орта мектебінде мұғалім болған кезімде сол шешемнің қолында тұрып жұмыс істегенім бар. Жастық жалын да, желік те мол, желкілдеп жүрген шақ. Түннің бір уақытында келетін кездер басым. Қай уақытта келсем де тамағын әзірлеп, дастарханын жасап, тілеуімді тілеп, тосып отырушы еді!

	Тамақ демекші, күні бүгінге дейін ондай аспазды, әй, көрмеген шығармын?! нағыз жоқтан – бар, бар дан – нар жасайтын тапқыр да табанды жанды.

	Жарықтық шешеміздің топырағы торқа болсын! Шойқара бабамыздың төртінші ұлы – Сарқыт, одан тараған Молдабек, Мысанай, Қали ұрпақтары Тұрсын, Қалыбек, Қыдырбай, Қыдырбек, Ерубек, Икембай аталарымыздың көзін көрдік. Ақсақалдардың алдына бара бермейтін сәби кезіміз ғой, әйтсе де бірліжарымының қолын алу құрметіне ие болып, батасына бөлендік. Ал, олардың балалары Тұрғанбек, Боранбай, Тұрғанбай, Әбілмәжін, рысқұл, Әбілхан, Атамқұл ағаларымызбен, қоянқолтық болмағанымен, жөнжосығымен, ретімен риясыз араласудың талайталай тәлейлі реті келген.

	Бүгінде олардың ұлқыздарының өзі зейнет жасының о жақ, бұ жағындағы жандар. Желкілдей өскен жанұялардың біреулері – отағалары да, екіншілері – абзал да ардақты аналары.

	Қорыта айтқанда, қайқайсысы да қаймағы бұзылмаған қарға тамырлы қазақи қалыптың қағидаларын шиін шығармай сақтауға, қарасын көбейтуге жұмылған күйлері бұйырған нәсіптерін жаңылмай талшық етіп, татутәтті тіршіліктерін түлетіп, түтіндерін түзетіп, жүріп жатқан жайлары бар.

	...Әкейдің әркіммен өз дәрежесінде араласатындығын айтпағанда, адам алалауды білмейтіндігін де бірнеше рет тілге тиек еткенбіз. Әрине, туыстықтың, таныстықтың дәстүрлі салтын сақтауы да қарымқатынастың әділдігін айналып өтпейтін. Бір сөзбен айтқанда, үлкендіүлкендей, кішінікішідей сыйлай алатын. Соған тырысатын.

	Әрине, ол қатардан Құдай қосқан құдаларымен арадағы сыйластығын да қалыс қалдыра алмасымыз және даусыз. Ақсудағы – Саяқ, Әулиеағаштағы – Нұрахмет, Мақаншыдағы – Еркін, Аралтөбедегі – Тұрғанбек құдаларымен, солардың айналасындағы барша жекжатжұрағатпен әдемі сыйласып өтті. Араларында дорба да жүрген, жорға да жүрген кездер болса, болған шығар. Бірақ, ешуақытта құрметтеу қағидасына ешқандай селкеу түспегені тағы ақиқат. Келіндері мен күйеу баласының әкемізді күні бүгінге дейін сүйкімді бір сезімдерімен еске алып жүрулері де соның айқын айғағы болса керек.





АСЫЛ ДА ҒАСЫР AНA НЕМЕСЕ ҚҰЛЫНЫНА ҚҰЛДЫҚ ЕТКЕН




	Әлбетте, әңгіме әкеміз туралы. Алайда, тақырыбын «Әкемнің әлемі» деп қоюымыздың өзі ол кісіге қатысты басқа да бірқатар мәселелердің сөз болатынын білдірсе керек. Ендеше, әкеміз өмір сүрген уақыт пен орта: қоғам, заман мен араласқұралас адамдарды айналып өте алмайтынымыз тағы ақиқат.

	Даниэль Дефо деген жазушы «Робинзон Крузо» атты шығармасында «Жалғыздық құдайға ғана жарасқан» деп келетін қағидадан құтыла алмай бас кейіпкерінің қасына «Жұманы» қоспаушы ма еді?

	Тәңірге тәубе, оның жанында біздің әкеміз қалың жұрттың, қайнаған тірліктің бел ортасында ғұмыр кешті емес пе?! Біреулермен тағдыр талқысына орай, екіншілерімен тұрмыс жағдайларына байланысты, ал енді біреулермен, тіпті кездейсоқ кездескенін шамашарқынша баяндаған болдық. Онда да әкеміздің әлемін мейлінше ашып көрсетіп, оқырманға түсінікті болсын деген тұрғыдан қаузадық; алыпқосудан аулақ боп, ақиқатын айтуға тырыстық. Енді, осылардың бәрін біртоға баяндай отырып, әкеміздің мазмұнды да ұзақ өмірінің алпыс жылында қосағы боп қоса ағарған жары, балаларының аяулы анасы, жеңгекеліндерінің кеңқолтық абысыны; кейіннен, тіпті, ауылелінің көгентүп кейуанасы болған шешеміз – Мәміле Қырықбайқызы хақындағы бір тарауға арнайы орын бермегеніміз болмас.

	Оның үстіне, әкеміз әңгімеге онша құлықты болмағандықтан, осы кітапқа енген оқиғалардың, кем дегенде сол оқиғалардың өзі болмаса да, кейбір жәйіттерінің біразын баяндап берген де сол кісі еді.

	* * *

	Біздің де шешеміз керемет келбетті немесе соншалықты сұлу еді демегенімізбен, өзіндік сүйкімділігімен ерекшеленетін жылы жүзді, дегдар дидарлы, мейірімі мол жаннат жан болатын. Ақшыл сары өңді, жанары қой көздің көкшілдеуіне келіңкірейтін ақжарқын адам еді.

	Тоқсаннан асқанда шөгешөге шүйкедей ғана болып қалғаны болмаса, кезінде бітімі де орта бойлының орайлысытын. Біз ес біле бастағанда белінде бұлғақтаған білектей қос бұрымы бар еді. Шаш екеш шаш та қартаяды екен: ағарып қана қоймай, жұқарып, жұтаң тартты...

	Құдайдың құдіреті десеңізші, әкеміздің соғыста жамбастан жараланып, сол аяғын сылтып басқан күйі оралғанын жоғарыда айтқан едік. Енді мынаны қараңыз, шешей нақ сол тұста тылдағы жанталас жұмыстан жарақат алып, сол аяғын сылтып басқан күйі өмірден озды.

	... Жазмыш дегенді де қойсаңызшы, ойламаған жерден опық жегізетін оқиғалар көп қой бұл өмірде. Алайда, адал пейіліңмен ерен еңбек ете жүріп, арпабидайды асқа айналдыратын айналайын диірменнің тасынан мүгедек болып қалу деген, тіпті қисынға келе қоймайтындайау?.. Ал, біздің анамыздың аяғы күнделікті күйбің тірлікке нәр беретін сол диірмен тасынан кемтар болыпты.

	Ақыры айтқан соң, азкем анықтама бере кетсек, ол былай болған екен. Комбайн дегенді біздің жақта әлі ешкім көре қоймаған кез ғой: астық қолмен орылып, ат маламен бастырылады да су диірменде ұнға айналатын. Әрі еркек біткен бүтіндей майданға аттанғандықтан, ауылелдегі ауыржеңілі аралас, барлық жұмысты, негізінен әйелдер атқарады. Бірақ, бұл қарттар мен балалардың іргелі ісін жоққа шығарғандық емес.

	Күндердің күнінде ауданнан арнайы алдырылған ұн тарту үшін әдейі дайындалған, ортасында білек жуандығындай тесігі бар диірменнің дөңгелек тасын өгіз арбаның үстінен түсіріп алу қажет болған. Бір кездердегі қиыршық тастардан түзілген, шар болаттай шымыр келетін ондай тасты кейіндері мен де талай көрдім. Салмағы құрығанда екі жүз килограмыңызға жетеқабыл болса керек.

	Иә, сондай шар болат тасты арба үстінде екеуі, жерде екеуі – төрт әйел түсірмек болады. Қалыпты жағдайға келтіріп алған соң, үстіндегі екі әйел жерге түсіп, төмендегілерге көмектесуге тиіс екен, солар түсіп үлгергенше алып тас арба шанағынан ауып кетіп, анамыздың сол аяғын баса құлап кетіпті. Ауыр салмақ түскен жерден асықты жілік шорт сынған да, бір сүйір ұшты сүйек ет пен теріні қоса жырып, сыртқа тесіп шығыпты.

	Шешей естен танып, басқа әйелдер қолдарынан келер еш қайран жоқ, шуылдапты да қалыпты.

	– Ол да бір жығылғанға жұдырық, ауыр азапты жағдай болды ғой, деп бастар еді әңгімесін әз анамыз. – Едәуір уақыттан кейін есімді жисам, бар әйел айналама жиналып алған, шушу етеді. Біреулері не істерлерін білмей, зыр жүгіріп жүр. Енді біреулері еңірегенде етектері жасқа толып, зар жылауда. Алғашында өзім де ешнәрсе ұға алмадым. Әндиша жеңешем:

	– Көзін ашты, қане шуламаңдар! – деп саңқ ете түскенде бір тылсым тыныштық орнады да, емісеміс есім кіре бастады. Өнебойым қорғасын құйып тастағандай зіл батпан. Тұла бойым тұтас ауыратындай. Сәлден соң шамаладым, қақсатып алып бара жатқан сол жағым. Көз жүгіртуге мұршам келгендегі аңғарғаным – көйлегімнің етекжеңі түгелдей қанжоса...

	Әй, Құдай тілеуіңді бергір, Әндиша жеңешемай, еркек мінезді ерекше жан ғой! Доғдырды, дәрідәрмекті былай қойғанда, ол тұста ұсталмаған матадәке мен құрым киіз қайда? Қасқалдақтың қанындай еді демегенмен, қат еді де. Сол Әндиша кіндік шешеңнің әскери тәртібінің арқасында аман қалдым. Ол кісінің айтқанын қатындардың ешқайсысы екі етпейтін. Жүре тыңдауға жол бермейтін, өзі де тіл алмауға себеп сездіріп, сезік туғызбайтын. Түзу жүретін, текті жан емес пе?!

	Біріне дәке алдырып, екіншісіне киіз таптырып, енді біреулеріне от жаққызып, су қайнаттырып – дәрігер де, оташы да болды. Бірнешеуі жабылып қолымды бір жаққа, аяғымды бір жаққа тартқылап, сынған сүйекті орнына келтіргенде қайта есеңгіреп кетіппін: сүйек жарықшақтарын қиюластырып, жара аузын жуыпшайып, бетіне киіз күйдіріп басып, қос қапталдан тақтаймен таңып тастапты. Сол жатқаннан өлдімталдым деп, аттай алты ай жаттым, тапжылмастан.

	Көрер жарығы болса, адам да ит жанды екенау! Алғашқы екі айда естүссіз жаттым десем де болады. Не қасымда хәлімді сұрап, көмек қолын созатын да пенде баласы жоқ. «Бәрі де майдан үшін!» деп, қарбаласып жатқан жұрт жоспар орындаймыз деп жанталасуда. Өздері қабыныпсүрініп жүр.

	Қайтсін байқұстар, оқтатекте кезектесіп келіп, аузыма су тамызып кетеді. Әйтеуір Әндиша жеңешем күн аралата дәкені ауыстырып, жараны жуыпшайған болады. Бетім бері қараған соң оған да мұрсалары болмай кетті. «Бәрібір біздің қолымыздан не келгендей, бір Құдайға тапсырдық...» деген болар.

	Көбісінің үйінде шиеттей өз балашағасы бары былай тұрсын, қайқайсысы да тұмсығынан тіреліп, санасымен сансырап жүрген жоқ па?!

	Жас қуалайтыны рас болса, сынық бітіп кеткен болар дегенге алдана бастағаным солақ екен жанымды көзімнің ұшына келтірген бір кесапат кеулеп ала жөнелді.

	...Сөйтсе, таңулы жараға қайдан жол тапқанын, көк шыбын тышып, құрттай бастапты. Үкімет қойлы ауылды қағажу қылдырмайтын кәрәлін деген керемет улы дәрі одан да құтқарыпты.

	Сонымен не керек, жарты жыл үміт пен күдіктің, өмір мен өлімнің арасында арпалысқан күйі, әйтеуір аяғына мініпті ғой. Сынықшы салмаған соң қайдан кінәратсыз болсын, шор болып біткен сүйек аяғын қысқартып тастапты. Жанының қалғанына қуанған пенде ондайға тіпті мән де бермейтін болса керек. Мүмкін, тағдырталайына мойынсұнбасқа лажы да қалмай ма екен, кім біледі?

	Әйтеуір анамыздың аяғының кемтарлығына орай өмірге өкпе артып немесе тағдырына налығанын естіген емеспіз. Тәубесі аузынан түспеген жан керісінше өмірге деген құштарлығымен әр атқан таң мен келген күнге деген ризашылығымен, әрбір сәулелі сәтке деген сүйіспеншілігімен төңірегіндегілерді тәнті етіп өтті. Құдайға қараған адамның қанағатшыл қалпынан тайған емес, риясыз ризашылығының рахатына бөлене білді. Сонысымен бізді де барға қанағат, жоққа салауат айтуға үйретті.

	Осындайда ойды ой түртіп, әңгімені әңгіменің қозғайтыны бар. Жаратылыс деген де жұмбағы көп тіл жеткіліксіз тылсым дүние ғой. Неге екенін қайдам, ешқандай кемкетігі немесе анаумынау кінәраты болмаса да, бала кезімнен бастап менің де сол аяғым әлжуаздау болды. Жожоқ, ауырыпсырқап немесе қадам басуыма кедергі келтірген кезі болған емес. Тек, көбірек жүгіріп иә ауыр салмақ түсіргенімде оң аяғым «қыңқ» етпейтін де, сол аяғым біртүрлі шаршап қалатын. Сондайда әкем мен шешемнің сол аяқтарын ойлайтынмын. Екеуінікі де туа біткен кесел емес, тұқым қуалайтын да дертке келмейді, сонда мұнда қандай құпия сыр болды екен деп қайран қалатын едім.

	Сөйтіп жүргенде көлік апатына түсіп, сол аяғымды жаралап алғаным бар. Сынған да, тіпті шығып кеткен де сүйек жоқ, түгел сапау. Тек, бұлшық етінің кей жерлері ыдырады ма екен болмаса сіңірі яки жүйке тамырына тиесілі бір желілері жаншылып қалды ма екен – содан кейінақ сол жақ жамбасымнан тартып бүкіл аяғым тоңып тұратынды шығарды. Тіпті, келекеле «тірі барометрге» айналды. Ертең ауа райы бұзылады дегенде түнімен қақсап шығатын болды.

	Күпіршілік айтсам, кешірім өтінем, Құдіреттің өзі аяқтың қалай ауыратынын сездіру үшін солай қисынын келтірді ме, кім білген?!

	Бірді айтам деп, бірге кетіп жатқанымды да білемін. «Көкейдегі көрікті ойдың ауыздан шыққанда сиқы қашады» деген емес пе, әйтеуір ойды орнықты жеткізсем деген талпыныс та біздікі.

	Анамызды асыра мақтайын деген де, басқаның анасынан артық еді деп күнәһар болайын деген де ойдан аулақпыз. Әйтсе де, анамыздың ауыз толтырып айтарлықтай ақжарылқап істері баршылық. Ретімен солардың бір парасын оқырман назарына ұсынғанды жөн көрдім.

	Ұсынғанда да, бәлендей бір жаңалық ашатын емес, әйтеуір, анамыздың асыл бейнесіне тиесілі бірер де болса ерекшелікті екшесем дегендік. Әрі ондай жәй басқа ешкімнің бойында жоқ деуден де аулақпын.

	...Беу, дүниеай, десеңізші, ана үшін бала біткен қаншаға келсе де бала болып қала беретін көрінеді ғой, тегінде.

	Елуді еңсеріп қалған менің өзімді жас балаша еркелетіп, мейірлене мәпелейтін сөздерін аңсаймын. Әрине, әңгімені әдемі айтатын анамыздың сүйкімді сөздері көпақ. Әйтсе де менің құлағыма, құлағыма ғана емес, бүкіл бітімболмысымның құрышын қандыратын «Құлыным менің, құлдығым!» деген тіркесті тілеп тұрарым даусыз. Әрі ол сөздердің де өзіндік құрылу, қалыптасу себептері мен кезеңдері бартын.

	Мен есімді енді біле бастағаннан мектепке кіргенге дейін «Құлыным менің» деуші еді. Қойлы ауылда қозылақ, құлынтаймен таласып өскен мен ғой ол сөздердің төркінін өзімше түйсінетінмін. Өйткені, құлынның әдемі де жүйрік екенін, текті түліктің төлі екенін бағамдайтын едім. Әкей де жылқының судың тұнығынан ғана сусындайтынын айтатын да, көрсететін де.

	Сондайақ анамыздың аялы алақанын сағынамынақ. Сағынғанда да соқталдай азаматты сылапсипап жатпайды да. Екі алақанының арасына менің қолымды салып ап, саусақтарымды аялай сипап отыратын.

	Айтпақшы, «алақан» демекші, мен төртінші сыныпта оқып жүрген кезде анамыздың сол жақ алақанына алабөтен жара шыққаны бар. Ауылдың анаумынау ауруларға өздері емдом қолдана беретін кемпіршалы, шаруашылық орталығындағы бірліжарым дәрігері бар – ешқайсысы қандай жара екенін жыға танымай, ана дәріні іш, мына майды жақ деп жүріп асқындырып жіберген. Содан жылапеңіреп, өліп қала жаздап ауданға апарып, кішігірім операция жасатып, бетін әрең бері қаратқанды.

	Әбден іріңдеп кеткен екен, соның орнына мақта толтырып қойыпты. Апта сайын ауыстырып, ай жарымға жақын уақыт укол салған (дәрі еккен). Өзі «Ой, пенцелин дегенің күшті дәрі көрінеді ғой...» деп жүретін.

	Кейіннен «күйдіргі» деген жара екен, жаңадан аузы шыға бастағанда күйдіріп жіберу керек екен дегенді біреу айтыпты.

	Міне, сол алақанына жара шыққаннан бастап жазылғанға дейін үштөрт ай мен де анамның жанынан шыққан емеспін. Бар жұмысын өзім тындырдым десем де артық айтқандық болмас. Қамыр илемеді демесеңіз, тіпті тамақты да оқушы бала өзі дайындаған. Сол кезде ғой «Құлдығың болайын!» дегенді шығарғаны. Кейін келе сол «Құлыным менің!» мен «Құлдығың болайынды!» қосып әрі сәл қысқартып «Құлыным менің, құлдығым!» дейтін болған. Алғашқылары жылдар ақырындап жылысқан сайын көңілімде көмескіленіп, соңғы нұсқасы санама әбден сіңіп қалған. Сағынтатыны да, құлаққа сіңістісі де сол кейінгі нұсқасы.

	Ал, шын мәнінде мен шешеме оған дейін де жақын болған екенмін. Нақтырақ айтқанда, амалдың жоғынан жақын болуыма тура келген екен. Оның мәнісі мынада: кішкене кезімде қолдыаяққа тұрмайтын тым ұшқалақ болыппын. Зәбира шешеміз айтпақшы, анамыз мені от пен суға түсіріп алмау үшін аз өмірін арнамаған көрінеді.

	Неге екенін, әйтеуір тамақ жей бастаған кезімнен балғын кілегейге қатты құмар болыппын. Бәлкім, анамыз сауыншы болғандықтан шығар? Ол кісі мені бірдеңеге ұрынып қалмасын деп, көзінен таса қылмау үшін сиыр сауып, сеператор тартқанда етегіне шылбыр жіппен байлап қояды екен. Бірақ, қаншама қорғаштағанмен, төтелеп келген азаптан адам баласы бәрібір қашып құтыла алмайтын көрінеді ғой. Бұрынғылардың «Жазмыштан – озмыш жоқ» дейтіні содан айтылса керек.

	Анамыз сүт тартып боп, сеператорды тазаларда табақшаларын маған береді екен де, мен солардағы кілегейді сатпақсатпақ боп жалап отырады екенмін. Бір күні сүттің тартылып болуына шыдамым жетпесе керек, кілегей алып жалаймын деп жүріп тұрған сеператордың қуысына қолымды тығып жіберіппін.

	Шешей шар ете түскенімді бірақ байқаған... Содан ортан терек пен шылдыр шүмектің ұштарын сеператор щайнап жіберіпті. Сөйтіп, бар ағайынды айлап әуреге салыппын.

	Сыртынан біліне бермейді, ішкі жағынан екі саусақтың ұшы да күні бүгінге дейін шодырайып тұр. Домбыра пернелерін басқанда болмаса, онша көп кедергі де келтірмейді.

	Жалпы, көзіңді ашқанда көргендіктен де ме екен, кімкімге де анасының пісірген асынан дәмді тағам болмайды. Мен жоғарыда айтылған балғын кілегейді қоспағанда, анамыздың қолынан шыққан екі дәмді аса аңсайтынмын. Оның бірі жұқалау етіп, қытырлатып пісірілетін тапа нан да, екіншісі – қойдың тоқ ішегінен жасалатын шұжықтың сүрі.

	Соны жақсы білетін анамыз ауылға оқтатекте бара қалғанымызда бір тостаған кілегейі мен тапа нанын дастарханға жедел жеткізетін де, күрең шаймен шілде терім шыға отырып жейтінмін. Одан кейін шоқтың қозына көмілген шұжықты келтіреді. Кейде шұжық болмай қалса, тапа нанға қойдың майынан шыжғырылған шыжық қосып жіберетін.

	Күпіршілік болмасын деп айтайын, солардан дәмді тағам түрлері бар дегенге мені иландыру, әй, қиынақ.

	Өкіне тұрып айтардай ол да бір дәурен екен де. Қазір кілегей қайырып, тапаға нан жабатын, көтенішек айналдырып, шұжық жасайтын адам да азайып кетті емес пе?!

	Кейде, осылайша атаанаңмен бірге олардың заманын да сағынышпен еске алатын кездеріміз болады. Бірақ ол да бүгінгіге күл шашқандық емес, шырылдаған шындыққа кешегінің көзімен қарау ғана деген дұрыс болар?

	Жалпы, жалпақшешейлікке жаны қас, ақты – ақ, қараны – қара деуге ғана дендейтін әділетшіл адам еді, жарықтық. Сондықтан да болар, жақын тұтқандарын айналыптолғанып, жат санағандарын жанына жолатпайтын. Ол, енді, діні қатты дегенге де келмейді, бүгінгінің тілімен айтқанда, «принципшіл» дегенге саятын болса керек.

	Жоғарыдағы тараулардың бірінде отыз жыл көріспеген төркінін тауып бергенімді біртоға баяндағанмын. Міне, сол бірге туған бауырларының өзіне онша елжірей қоймады. Жер шалғай (ол кісілер Ұйғыр ауданында тұрды), оның үстіне қазіргідей көлік қатынасы жоқ, жоғыңыз не, тіпті көлік атаулы қат болғандықтан оқтатекте барысыпкелісіп, араласып та тұрды. Бірақ, ол кісілерге деген анамның өзіне тән мейірімін мен аңғара алмадым. Сол мәселенің мәнін бір реті келгенде сұрағанмын да.

	Маңызды нәрсеге дендейтініндегі қашанғы дағдысынша жанарын жаһанға жолаушылатып жіберіп, едәуір ойланған күйі мынадай мағынадағы әңгіменің тығынын ағытқан.

	 Әрине, үлкендердің, әсіресе әкешешемнің болмаса, кейінгі жастардың еш кінәсі жоқ. Оны білемін. Бірақ, төркініме деген көкірегімдегі тоң жібір емес. Сірә, шемен шер болып қатып қалса керек?.. – деп, сөзінің соңын күйдірген күрсініске көміп бір тоқтайтын. Ал, азынаулақ болса да, мұңын жасыра алмай жалғастырар баян былай өрбитін.

	Шешейдің әкесі бәлендей бай болмағанмен, аумақтағы ауқатты адамдардың бірі болған көрінеді. Мыңдаған уақ жаны, бірнеше үйір жылқысы мен табынды сиыры болған сыңайлы. Анау айтқан қаталдығы да жоқ, қайта ауылағайынның аузын аққа кенелтіп, қамқорлығынан қағыс қалдырмапты.

	Ат тұяғы жете бермейтін Іле өзенінің күнгей беті мен сонау Кетпен тауының аралығындағы ормантоғайлы, сулы да нулы шалғай өңірге алғашында өкіметтің де өктемдігі жете алмағандықтан, өткен ғасырдың отызыншы жылдарына дейін бірсыдырғы бұрынғыша күн кешкен. Аққызыл боп атысып, мал тонаушылар жұртты әбден сарсаңға салған тұста, тәркілеу деген тажал титықтатып, ұжымдастыру ұраны ұнжырғыларын түсіре бастаған өліара шақта әкесі Қырықбай бастаған Албан руының Жарты атасының ұрпағы – шешеміздің төркіні бір түнде дүрк көтеріліп, Қытай асып кетеді.

	Әрине, шекарадан асуды шешкен беттеақ жасырын әзірлене бастаған ғой. Содан жігіттерінің бірінен әкемізге дұғайдұғай сәлем айтып, «бір пұт тары тауып берсін» деген бұйымтайын жеткізеді. Көлемі – аз, кенеуі мол дегендегісі. Ал, тары дақылы біздің ауылда ғана өсіріледі екен. Әкейдің айтуында бір пұтқа жетеғабыл – 1213 келе тары жеткізіп беріпті. «Ел ернінен жыра алмайсың, қолда бары сол болды...» дер еді.

	«Көңілі құлазып қалады ғой?..» деп, білдірмеген болғаны да, әкеміз қайын жұртының жер ауып кеткенін анамызға айтпапты. Әрі ол, атасының да өтінішітұғын.

	Небір қилы замандарда балалары шетінеп, күйеуі майданға кетіп, абысынажындарымен ғана қалғанда, аяғынан айырыла жаздап, бір өзі ғана ажалмен арпалысып, алты ай бойына жападан жалғыз қалғанда –құсаланған қам көңілге шемен шер боп қатқан қайғының қайтарымы да қатты болса керек.

	– Олар, тіпті, Қытай ауып кетпеген күннің өзінде атысшабысқа толы сұрапылда, одан кейінгі соғыс жылдарында келе алмас еді ғой... – деп, ағайынтуғандарын ақтағандай азкем ой қозғағандай болып ем:

	– Соғыстан кейін де жиырма жыл өткен жоқ па?! – деп, сұрағыма сұраумен қысқа жауап қайырды.

	Әңгіменің тек барыскелісте ғана емес екенін емеуірінен таныдым да, мен де бұл мәселені одан әрі қаужауды қойдым.

	Анамның әкешешесін, басқа да үлкендерді мен көрген жоқпын. Сегізінші сыныпта оқып жүріп өзім іздеп барып тапқан туыстарын жақсы танимын емес пе?! Әрі сол «ерлігімнің» арқасында нағашы жұртымның айрықша қадірменді адамына айналғанмын. Өлгендері тіріліп, өшкендері жанған соң мені алақандарына салып, аялауларынан айныған емес.

	Шешемізден айнымайтын: көк көзді, ақшыл сары Сүптай атай, ол кісінің құлағы естімейтін кемпірі, Шекер әпкеміз, Ешкібағар аға қақсоқта шаруалары жоқ қарапайым адамдар болатын. Әйтсе де, көкірек көкжиегі кең, парасатпайымы мол азамат Беген ағамызтын. Ол кісі ат баптап, тазы қосып, аң аулап, жасы әжептәуір ұлғайғанға дейін көкпарға килігіп кетіп, тойжиыннан қалмайтын еді. Ал, сауықсайран мен малбасының күнделікті күйбең тірлігінен қолы қалт ете қалған тұста ағаштан өзі ойыпжонған шағын тұрықты домбырасын қағыстырып, мұңды бір әуездерге ыңылдай қосылып отырар еді.

	Оқтатекте шыбықтан «ор теке» жасап, оны сол қолының саусағына байлап қойып, бір шатшадыман сазға басатыны болатын. Жаңағы «ор теке» ән ырғағына кәдімгі қуыршақ театрларындағы ойыншықтар секілді құлдыраңдай билеуші еді. Өзі «Қалмақ биі» деп қоятын.

	Бергі бетке өткеннен кейінгі бір аталы жұрттың бүкіл ауылаймағының жігіт ағасы, қадірменді қарты болып дүниеден озды. Араға мүшел жастық уақыт салып, қауымдағы ең мейірбан да бауырмал жан – Мырзабала апамыз да бақилыққа сапар шекті.

	Қазір ол аумақтағы ағайынға уәли нағашымыз баскөз боп, бақуатты өмір сүруде. Қу тіршіліктегі түкке тұрмайтын пәтуасыз кикілжіңнің күлталқаны шығып, марқұм болғандардың аруақтары жер бесікте еменжарқын араласып жүр ме екен, кім біледі?!

	...Анамыздың Кенжеақын аға туралы пікірін аз-кем болса да жоғарыда тілге тиек еткенмін. Ал, әкеміздің ағасы – нүсіпжан атаға байланысты былай дер еді:

	 Шіркінай, құрдастықтың да қадірі қашып барадыау! Біз білгендегі, ақсақалдарды былай қойып, орта жастағы адамдардыңақ әзілқалжыңдары қандай еді? Әдемі де әдепті еді ғой. Дәлдігімен, мәнділігімен жұртты қырантопан қылып, серпілтіп тастайтын. Тіпті, қыжылы бардың қатал қалжыңының өзі сары майдан қылшық суырғандай, шектен шыққанды мақтамен бауыздағандай болмайтын ба еді?

	Қазір ондай қалжың қайда?! Қайдағы бір қойыртпақ дүк, дөрекі доңайбат, далбаса... Қайынағамыздың да бір құрдассымағы тілі мен жағына сүйенген заржақ, қусаң құмалақ түспейтін қутын. Сол «ез» деп, «ынжық» деп, сыртынан сансаққа жүгіртетін көрінеді. Ал, кейбір керауыздар саны пайдаланып, өз түйгені ретінде жұртқа таратады. Содан барып, «Жуастың екінші аты – жаман» демекші, отырса – опақ, тұрса – сопақ болып шыға келеді.

	Болмаса, жарықтықтың тірі пендеге залалы жоқ можантомпай, шаруақор жан болатын. Ана Ерназар ағаларың, аумай қалған сол кісінің нақ өзі.

	Ал, менің ойыма нүсіпжан атамыздың артында қалған жалғыз тұяқ – Орынкүл (Отаншыл деп те атайтынбыз) әпкем оралады. Ер мінезді өжет те қайсар, алғыр да адал жан. «Әттең, тонның келтесіай!» демекші, қолдың қысқалығынан тұрмыстан қол үзіп кете алмады. Әйтпесе, талай асулардан асарақ еді...

	Тәубе, қазір де қарабайыр емес: қатарының алды, қауымның құрметтісі. Ардақты Ана. Жездеміз Кеңес те оңынан жолыққанақ.

	Сөйтіп жүргенде анамыз тоқсан деген жасқа да таянған. «Ағайынтуған, елжұртыңа дүркіретіп той жасап берейік» дегем.

	 Қожа Ахмет Әзірет Сұлтан «Пайғамбардан артық жасағаным жараспас» деп қылуетке түсіпті ғой, күйеуім жетпей кеткен тоқсанды тойлау маған да келіспес, пейіліңе ризамын, құлдығым! – дер еді.

	«Көзіңізден кәріп боп қалдыңыз, барлық жағдайы бар жылы үйде аппақ киініп отырыңыз» деп қасыма әкелгім келген.

	«Не тұстасым, не танысым жоқ – жетімсіреп қаламын ғой...» деп бір қойды.

	«Өзің де көпшілсің, келімдікетімді кісінің көп көзтүрткідей болғаным да жарамас...» деп екі қойды.

	«Үйренген жерім – ауылды аңсап тұрамын ғой. Әкең көтерген қара шаңырақта қалқиып отырғаным маған да парыз» деп үш қойды.

	Ақыр соңында:

	 Құлыным менің! Қайткенде риза қыламын деген періште пейіліңді білем, құлдығым! Алла разы болсын!

	Ең бастысы, екеуміз де әкеңнің аруағының алдында күнаһар болмайық. Төрінен көрі жақын адаммын, қисая қалсам қиын болады: бейіт аттатып, сүйегімді ауылға ала жүгірсең – саған обал, шалымның жанына апармай, осында жерлесең – маған обал» деп қорытындылаған.

	Адам баласы аңғара бермейтін болып алды ғой, әйтпесе Алла тағала оның өміріндегі айтарлықтай оқиғаларды алдын ала сездіріп отырады. Мәселен: біреу – түс көреді, біреудің – көзі тартады; бала жол ашады, аң мен құстың, жанжануарлардың қалыпты жағдайдағы құлқы өзгереді. Ауа райының да мінезі қырық құбылып, бұзылады…

	Анама жетерден тура бір апта бұрын мен де түс көрдім...

	...Үлбіреген көгілдір әлем. Тылсым тыныштықты тербеген сырлы саз. Жанға жайлы таңғажайып бір сәт. Анашым құстың қауырсынындай қалқып тұр екен деймін. Үстінде белі қыналғанымен кеңдеу етіп тігілген ақ көйлек. Басында аппақ кимешек. Тек... бетжүзі жоқ. Кимешектің ортасындағы ойық... үңірейіп бос тұр. Жүрегім зу ете түсем дегенше, мен де қара тер боп оянып үлгергем. Неге екенін, ояна салып «Анамыздан айырылатын болған екенбіз» деп ойладым. Ойлап қана қойғам жоқ, шұғыл жолға дайындалдым.

	Әйтеуір, дәтіме – демеу, көңіліме – медеу етерім, өмірінің соңғы күндері мен сағаттарында жанында болып, өзі өтінгеніндей «лә иллахи ил ла Алла, Мұхаммед расул Алла» деген қасиетті Құран сөздерін үш қайтара айтып, тілін кәлимаға келтіріп барып, бақилыққа шығарып салғанымтын. Сөйтіп, ұзақ та күрделі ғұмыр кеше жүріп, он үш құрсақ көтерген, шеттерінен шетінейшетіней, араларында аман қалған үш ұл мен жалғыз қыздың асыл да ардақты Анасы; отыздан астам немере мен жиырмаға жуық шөберенің әз Әжесін жер бесігі – мәңгілік мекеніне арулап аттандырғаным болды.

	Қаншама қапылғанмен қолдан келер не қайран бар? өмір бар жерде өлім бар, бұл – жаратылыстың бұлжымас заңы. Тек санаңмен сезгеніңмен, түйсігіңмен түсіне алмайтын тұстары көп.

	Әрине, ананың ақ сүтін ақтау, балалық парызды өтеу хақындағы өкініштің өксігі де жетерлік. Алайда, анамыздың ақырғы рет естілерестілместей аһ ұрып, ауа қарманған күйі алақанымды аялағысы келгенімен, әлінің жетпегені еңсемді езіп жібергенді...

	...Патша көңілімнің көгілжім көкжиегі де, періште пейілімнің парасатты пайымы да анамыз аруағының Пейіштің төріненақ орын алуға тиісті екеніне еш шүбәланбайды. Өйткені, шешей намазға жығылып, бес парызын қаза қылмаған жан болмағанымен, шариғат шарттарын ширатқанда анаумынау дүмше молдалардан әлдеқайда әлеуетті еді.

	Бірақ, тағдыр мен талай, заман мен қоғам адампенденің пешенесін қай қиянға бұрып, тұрмыс тауқыметін қай жарға жықпаған?! Сондай бір тасқынселді тұстарда шешей жастық желіктің жетегіне еріп, азкем уақыт коммунист те болыпты.

	Зердесі зерек жан ғой, жас кезінде жанып тұрғанау, шамасы? Оның үстіне, байларға деген өз жүрегіндегі қыжылы да жоқ емес. Онысын өзі былай әңгімелейтін.

	«Жасым балиғатқа толғанда көрші қыстақтағы бір байшыкеш баласына айттырыпты. Мен бойжеткенде, қалың малынан қашты ма, кім біледі, әйтеуір Кеңес үкіметімен үрейлендіріп, үйлендіруді шегере берді. Баласы да бір бос белбеу еді. Ұзын сөздің қысқасы, байекең бір түнде үйжайы, малбасымен Қытайға қашып кетті. Ел дүрлігіп, шекарадан шетінен ауып жатқан кез. Ол онша қайран қалатын оқиға да емес. Жұрт «Ее» деді де қойды.

	Ал мен үшін ол абыройымды аяққа басқан оқиға-тын. Ел құлағы елу деген. «Пәленшені айттырған қайын жұрты тастап кетті» деген қаңқу сөз өртке тиген дауылдай қаулады да кетті ауыл арасын. Әкешешемнің де жанарларымен жер шұқып, елжұртпен еменжарқын араласа алмай қалғандарын білемін. Бірақ менің жағдайым тіпті нашар еді. Қыз намысы деген құрғырың қиын екен: өзім де ел көзіне шыққан сүйелдей сезініп, үйден шығудан қалдым. Елдің бәрі мені саусағымен көрсетіп, әңгіме қылатындай.

	Оны да қойшы, қайдағы бір ынжықтар мен жарыместердің әкешешелері құда түсіп, қорлағандай бола бастады.

	Содан бір күні «Қой, бүйтіп ішқұса болғанша, Іленің суына батып өлейін» деп бекіндім. Қайтпас қайсарлығым да жоқ емес, жарлауыт жағадан секіріпақ кеткем. Осы әкелерің құтқарып қалыпты. Жарқылдаған жігіт кезі ғой. Бұрын да бірекі рет көргем. Алтыбақан басында азкем әзілдескеніміз де бар. Қайығын қара суға қарсы есетін қажырлыақ болатын. «Іленің арғы бетінен екен. Көкпарды ешкімге бермейтін жас перінің өзі» деп ел мақтан тұтатын. «Ел мақтаған жігітті қыз жақтаған». Ал былайғы жұрт өкінетін. Анығы, «біздің ауылдан осындай бір жігіттің шықпағаныай!» деп қызғанатын.

	Бірақ амал жоқ, мықтылығын мойындататын.

	Көп су жұтып қойыппын. Қақалыпшашалып, есімді жинаған кезде атымды атап:

	– Міне, өмірге қайта келдің. Бірақ бұл жерде енді жүре алмайсың. Сондықтан өзіммен бірге алып кетемін! – деп қарап тұр.

	– Жарайды. Келісімімді беремін. Бірақ, әкешешемді екінші рет қара жерге тірідей кіргізе алмаймын. Үйден алып кет, дедім.

	Әкешешем жылапсықтаған болды. Оларды өзім көндірдім.

	Сөйтіп бойымда байларға деген өшпенділік өрті тұтанды. Ол Кеңес үкіметінің кезінде тіпті өршіп кетті.

	Бірақ «Жаман айтпай, жақсы жоқ» деген тегі рас. Сол оқиғаның арқасында ез жігіттің етегінен құтылып, өмірлік қосағыма қосылдым».

	– Сонымен коммунистігіңіз не болды? – деймін қызықтай түсіп.

	– Әкелерің шығарып алды. «Маған коммунист емес, балаларымды бағып, қасқабағыма қарайтын қатын керек!» деп қысқа қайырды. Сонымен сол кісінің айтқаны болды.

	Әттең, оқымай қалған ғой! Болмаса білуге деген құштарлығында шек жоқ еді. Мен мектепке барып, әріп танығаннан бастап «бірге оқыды» десе де болғандайау. Үй тапсырмаларын орындатып отырып, «Құлыным менің, мына бір жерде не деп жазылыпты, мына суреттегі шал кім екен, анау үлкен де болса – күн көсемдер отыратын үй шығар?» деп сұраудан жалықпайтын. Бала шәкірт те шешесінің көңілін жыққан емес.

	Отырыпотырып, бір кезде «Шіркінай, оқығанның – көзі ашық қой...» дер еді. Түсінбеймін де мен ол сөздерге аңтаң боламын. Алғашында «Мір атаның да, өзипа әжемнің де көзі ашық. Сонда олар да оқыған болды ғой?» деп ойлайтын едім. Артынша Мір атам мен басқа да шалдардың «Батырлар жырын» өзіме оқытатыны есіме түседі. Содан тұрыптұрып:

	– Апа, Сіздің де көзіңіз ашық емес пе? деп сұраймын.

	– Ашығы – ашықау. Бірақ әріп танымаймыз ғой, құлыным.

	Оған тағы қайран қаламын. «Жазулы тұрған әріпті қалай танымайды?»

	– Мен қайтіп танимын?

	– Сен оқыдың. Мұғалім үйретті, деп бөгеледі де, байыпты пайымын жалғап кетеді.

	– Біз жас емеспіз. Жалпы, ұстаз алдын көріп, тіл сындырмаған соң қиынақ. Көбіміз дұрыс сөз құрап, сөйлей де алмаймыз...

	Бастауыш сынып оқушысы үшін бұл тіпті жұмбақ.

	«Тіл сындырғаны» тағы не? Бұл әріп танығанмен, мұғалім оқытқанымен – ешкімнің тіліне тиіспеген сияқты еді. Оны қалай сындырады? «Жұмсақ емес пе? «Майыстырады» дегенді жаңылысып айтып отыр ма?»

	Осындай қысқа қайырым, қысқа болса да нұсқа әңгімелер ауықауық айтылып қалар еді. Иә, анамыз оқымаған демесеңіз көп білетін. Өмірдің өзінен оқыған да. Ертегілерді, аңызәңгімелерді әдемі айтатын. Естігенін де ұмытпайтын.

	Осы, соңғы жылдарда мынандай да қызық болған. Атабабаларымыз туралы «Бәйдібек баба – алып бәйтерек» деген сериямен албан руына арналған шежіре кітап шығарылмақ екен. Ауылдың ақсақалқарасақалдары руларының бір бұтағын еш жерден таба алмапты. Тамтұмдап табылғанының өзі басқалармен қабыспайды. Содан жазушысы, журналистері жабылып жүріп анасының айтқандары бойынша орынорынына қойыпты. Зерделі жан ғой. Көкірек көзі ояу да.

	«Зерделі» дегеннен шығады, «олай болыпты, былай болыпты» деген кез келген нәрсенің қисынын өз санатаразысында безбендеп, қиюластыра қоятын. Тіпті қайдағы бір кінараттың астарына үңіліп, ақтап жіберуге тырысатын сияқты көрінетін.

	Мен жетіжылдықты бітірген соң аудан орталығындағы интернатта тұрып оқыдым ғой. Сонда, жазғы каникулға келгенде бір еркіндікке кенелер едім. Сағынып қалады да, анамыз менің ержетіп қалғаныма қарамастан мейірлене өбектейді. Мен қанша қызарақтағаныммен абзал жанның қолын қағып, алақанынан алыстағым келмейді. Өйткені, өзім де соны қалап тұрам емес пе?

	Сондай бір сәулелі сәттерде, алаңсыз арда тұстарда ассуын қамдап қойып, күтіп отырған анамыз күн әбден көтерілгенде орнымнан тұрған маған барлай бір қарап алып:

	 Ұйқысырап шықтың ғой, түс көрдің бе, құлыным? – деп сұрар еді.

	– Иә, апа: ауыздықпен алысқан ақбоз арғымақ көріппін.

	– Алып ұшқан арманың ғой, құлыным.

	– Көзімнен жас парлағанына қарамай, жалына жабысқан күйі мен де қалмай құйындатып жүр екенмін деймін...

	– «Әумин!» деші, құлыным. Арманың адастырмайды екен.

	– Содан кейін тау көрдім. Кәдімгі өзіміздің Қалқан тауы екен деймін. Етегіне жетіп қалыппын. Қасымнан бір құралай жанай өтті. «Топталып жүруші еді, бұл неге жалғыз жортады?» деп қайран қалдым. Жануардың жәудіреген жанарынай! Тіпті, ойымнан кететін емес...

	– Тау дегенің – мұратың, қанатың талмай жеткейсің! Құралайың осы елдің тал шыбықтай бұралған бір қызы ғой... көзін саған салған екен, құлыным.

	– Енді бірде Іле өзені ілігіпті түсіме... толқындары бірбіріне соғылып, буырқанып жатыр.

	– Алабұртқан көңілің ғой, құлыным. Осыны айтып, сәл ойланып алады да:

	– Жалпы, жақсы түс екен. Туған жеріңнің таутасын түгел дерлік көріпсің. Туған еліңнің тұғырындай тұлғалы азамат болғайсың! Айтып болғаншаақ бұрыла беріп, бетін сипайтын.

	– Жалғасы тағы бар, апа. Бірақ, аяқ жағы араласып кеті: от па, су ма, шаң ба, сарын ба – ұмытыңқырап та қалыппын.

	– Оның, енді құбылмалы ауа райы да. Ай арасы болған соң Құдайдың күні де біресе боран, біресе нөсер қырық құбылып, қайшыласып жатқан жоқ па?!

	Әйтсе де сөзінің соңын жұтып, байқатпай күрсінуші еді. Ол күрсіністің сырын мен көп жылдар өткен соң, кейін ғана білдім ғой...

	«Құлынымай! Алдыңнан әлі талай қиындықтар кездеседі. Соларға қасқая қарсы тұра алатындай сенім ұялатып жатырмын ғой» дегені екен онысы.

	Әй, қанша дегенмен де, қаперсізақпызау?! Әкей қайтыс боп, жаназасын шығаратында мықтап бір қысылғаным бар. Жеті атаны білуді міндет санағандықтан да әкемнің әкесінің Әлімқұл атамыз екенін, ал ол кісінің әкесінің Жақсыбай бабамыз екенін білетін едім. Ал, анасының атыжөнінің кім екенін мүлде сұрамаппын, содан да білмейтінмін. Сасқалақтағаным сонша, келген жұртпен көрісіп отырған шешейден сұрадым.

	 Ол кісінің ныспысы Тынымжан болатын... – дегенді тақ еткізді. Алайда, әжеміздің әкесін білмейді екен. – неге екенін, сол жарықтық туралы сөз қозғалмапты ғой... – деді де қойды.

	Содан арада айдан аса уақыт өтіп, әкейдің қырқын бергеннен кейін бір оңаша сәтте:

	– Кәдікен, шет жағын өзің де білесің ғой, дегенмен бір жеріңе түртіп қой: әкем – Қырықбай Далабайұлы, шешем – Кенжеқыз Ханкелдіқызы. Аяқ астынан олайбұлай болып кетсем, қиналатын сен ғой... Оларды білетін бұл ауылда бірдебір пенде қалған жоқ, деген.

	Шежіре шертер дана да, құймақұлақ бала да азайып бара жатқан мына менмен заманда:



	– «Бол, бол!» деп,

	Уақыт шіркін қамшылардай,

	Жүрегім салмағынан жаншылардай.

	Санамда мөлдірейді мөлтек мұхит,

	Тағдырдың көзіндегі тамшылардай...



	– дегеннен басқа не дерсің?!

	 * * *

	Біз аналарды ардақтау алғышартын аласартпастан әкелер абыройын асқақтатуды алға тартқан дәстүрдің даңқы дүрлігіп тұрған дәуірдің төлдеріміз.

	Сондықтан да, қандай да болсын әйелді «қуыршақ құдайға» айналдырумен айналысқан қоғамның сүйкімсіз саясатына салғырттау қараймыз. Яғни, неге асыра сілтеуге әуеспіз, неге барды – бар, жоқты жоқ демейміз деп қынжыламыз. Әже, ана, жар, жеңге, әпке, келін, қарындас һәм қыз хақындағы адамгершілік пен шариғат қағидаларын қалтқысыз құрметтей отырып, тексіздік пен ибасыздықтың, көргенсіздік пен кәззаптықтың да тиісті бағасын алуын құп көреміз. «Еркек пен әйелді теңдестіреміз» деп жүріп, қай жыныстың да бойындағы жақсылық пен жамандықты теңгеруге тырысушылыққа наразымыз.

	Еркектің өз еркімен әйелге, керісінше, әйелдің – еркекке айналуы немесе еркектің еркекпен иә әйелдің әйелмен некелесуі сияқты сұмдықтардың бәрі де сол сайқалдықтың қолтығына су бүріккен саясаттың салдары емес пе?!

	Біреудің көңілдесі болғандықтан ғана көтеріліп жүрген кермиық келіншектерді асқақтатқанға арланбайтын болдық. Сөйтесөйте тастанды баланың шешесін де бетіміз бүлк етпестен «Асыл Ана» деуден де тайынбаспызау?! Әрі бұл шынайы да нағыз әйел мен ардақты ана атына нақты лайықты азаматшалардың абыройын кетіріп, бағасын түсіру де емес, керісінше...

	... Қалай дегенде де әркімнің анасы өзіне асыл. Ең ардақты мен абзалдың бірі де бірегейі – сол жан. Ол сұлу да, сүйкімді де. Әрі атаанаңды таңдай алмағандықтан ғана емес, жаратылыс заңының өзі солай. Өйткені, әрбір әйел заты өзінше әдемі. Енді оған жатырын жарып шыққан сәбидің жанарымен қарауды қоссаңыз – нақ солай екені еш даусыз.



	Анам мені сәбиімде «Кәдікен» деп атайтын,

	Мейірлене еркелетіп,

	Аймалап.

	Сол сөз мені ержеткізді,

	Кәдімгідей қатайтып,

	Құлағымнан кетпей жүріп қайда да.



	Құлыншақтай ойнақтаған өте шықтық ол кезден,

	Жігіт болып жалындауды армандап.

	Есейсем де оңашада атайтұғын сол сөзбен,

	Әуезді үн,

	Жүректе бүр жарғандай.



	Өзім де әке болған тұста,

	Немеремді өпкенде,

	Сол сөзінен жаңылмады, жарықтық.

	Күз бе,

	Қыс па алыс кетсем,

	Нұрын төгіп көктемдей,

	Жалғыз сөзбен тастаушы еді қарық қып.



	Өз қолымнан аттандырдым сапарына мәңгілік,

	Тоқсан үш жас төрін берген шағында.

	Бірақ Анам үзілерде,

	«Кәдікен» деп атаған жоқ сәнді ғып,

	Армансөзді айта алмады мәнді ғып...

	...Алайда Ана қала бермек тағында!



	Сағынамын сол сөзді тек,

	Құлазыса көңілім.

	Алаңдаймын анамды іздеп,

	Жалғыз жұртта қалғандай.



	Жұбанышым жүдеудағы,

	Қалың ойдың көбі мұң.

	Бірі болса, бірі – кеміс,

	Алдарқатқан жалғанай!..



	Бұл да Анаға деген сарытап сағыныштың жалғыз түйір жасы емес. Толағай топтаманың бір түйір толғауы ғана.

	Не дейтіні бар, есейіп кетсек те, «Анасыз жетім – шын жетім»...





«ПЕРІШТЕСІ ҚАҚТЫ» ДЕР НЕМЕСЕ МЕНІ СЫҒАЛАҒАН СОҒЫС




	Алғашқы тараулардың бірін әкей өміріндегі ең орасан мәнді оқиға ретінде сұрапыл соғыс тақырыбына арнаған болатынбыз. Алайда, ол соғыстың ресми түрде аяқталғанынан бері арада бақандай жетпіс жыл өткеніне қарамастан, сондай сорақы сұмдықтар әр жерәр жерде әлі де жалғасуда. Өкінішке қарай, жалғасып қана жатқан жоқ, небір қатыгез құйтырқылықпен, саяси сұрқиялықпен астасып, мейлінше айуандық сипат алуда.

	Жанталаса жетілдіріліп жатқан қаружарақ түрлері мен жазықсыз қырылып жатқан бейбақтардың бағамы бақталастыққа түскен сыңайлы.

	Кейде, тіпті сол сұмдықтарға елдің еті де өліп кеткен бе деп кейисің. Бірақ, қарапайым жұрттың қолында тұрған не қауқары бар дегенге мойынсұнып, өзіңді өзің жуатқандай боласың.

	Оның үстіне Ұлы Отан соғысына бір аяғын беріп келген әкеміздің ұрпағына да қатысты оқиғалардың орын алғаны мен үрімбұтағына төне түскен қауіпқатерді бағамдай отырып, бұл тақырыпқа тағы бір тарау қосуды жөн көрдім.

	* * *

	Әлбетте, әкей әлдеқандай бір идея үшін соғысты деу әбестік болар еді. Керісінше, ол кісіден де, жанындағы басқа бейбақтардан да «Соғысқа барасың ба?» деп ешкім сұраған да жоқ қой. Бетегелі белінде, берекелі елінде есенсау жүрген қаймана қазақты жүк таситын вагонға тиеп алып, әкете барған да.

	Әйтсе де, олар да «Отан» деген ұлы ұғымға ұйымағандарымен, отбасы – ошақ қасы үшін, туған жері мен елі үшін соғысуға тиістіміз деп түсінген болар? Қалай болған күнде де, ел басына күн туғанда жан алысып, жан берісу – бөріктінің борышы дегенді бағамдай алғандары айдан анық ақиқат.

	Ал, кім қалай соғысты, сұрапыл күндерде қандай жағдайларға тап болды, қандай құрбандықтардың қасіретіне душар болды – ол, енді, тағдыртәлейлерінің жазмышына байланысты болар?! Демек, ол мүлде басқа әңгіменің әлемі.

	Неге екенін, Кеңес өкіметінің тұсындағы ұрыс қимылдары, соғысқа өз еркіңмен бару деген түсініктерді таразылай бастасам болғаны, тікелей өзім куәсі болған екі бірдей оқиға ойыма орала береді. Әрі солар арқылы біраз жағдайларды пайымдай аламын да. Оның үстіне, ол да әкейдің соғысқа қалай аттанғаны туралы айтқандарымен астасып кетіп жатыр емес пе? Ендеше, сәл шегініс жасап, сонау солақай саясат түрінде сомдалған жымысқы жылдардың көкжиегіне көз жүгіртетін болсақ, менің соғыс дегеннің не екенін шын мәнінде санаммен сезінуім сол бір албырт та аңғал күндерімнің еншісіне тиген екен.

	КСРО деп аталатын алып империяның қиыр шығысындағы Владивосток деп аталатын қаласында Қызыл Ту орденді Тынық мұхит флотының қатарында әскери борышымды өтеп жүрген кезім болатын. Жердің қияндағы бір шетіне шығандап кеткенімді, ауылдан алыс шығып көрмеген шақша басымның сағыныштан сарғайған сәттердегі сезім селін айтпайақ қояйын, етім енді үйрене бастаған кезде, түнгі сағат екілердің шамасында бөлімшемізді әскери дабыл бойынша оятты. Күні бойы әбден титықтап келіп, тәтті ұйқыда жатқан жерімізден түкке түсінбеген күйі ұйқылыояу сапқа тізіле қалдық. Кеме командирінің саяси жұмыс жөніндегі орынбасары, екінші рангалы капитан В. Передистов жанында бір топ офицері бар, сексен теңізшіжауынгердің арасынан 18 жігіттің атыжөнін атап, ленин бөлмесіне өтуімізді бұйырды да, басқаларына қайта жата берулеріне мұрсат берді.

	Бастықтарымыздың қабақтары қатуақ. Бәрі бірдей тоңторыс. Орыстардың әншейінде айта беретін «дауыл алдындағы тыныштығының» нағыз өзі дерсіз. Солай болып шықты да. Ұзын үстелді жағалай, нұсқаған жерлеріне орналасып болғанымызда үнсізтүнсіз алдымызға бірбір парақ ақ қағаз бен автоқалам қойды. Сосын саяси жетекшіміз:

	Мәнжайды кейін түсіндіремін. Қазір ешқандай сұрақ қоймастан, менің айтқандарымды жазыңдар! – деп бұйырды.

	«Социалистік Отанымыздың бостандығы жолындағы шайқаста қаза тапқан жолдастарымның орнына мені өз еркіммен ұрыс қимылдары ауданына жіберуіңізді өтінемін» дегенді жазып болуымыз мұң екен, қолымызды қойдырып, айыкүнін толтырғызды да дереу жинап алды.

	Басқаларды қайдам, өз басым аяқ астынан орын алған осы бір оқиғаға алғашында аса мән бере қоймағандаймын. Біріншіден, күні бойғы қауырт та қарбалас жүгірістен соң тұяқ серіппей жатқан жас адамның ұйқысы да ашыла қоймаған, екіншіден, бұндай әскери дабыл бұрындары да екіүш рет болып, кезекті оқу жаттығуларымен аяқталып жататын. «Бұл жолғысы басқаша сияқты ғой?..» деп ойлап үлгергенімше екінші рангалы капитан жалынды сөзін бастап та кетті. Оны сөзбесөз келтірудің қажеті де шамалы, ал тоқ етері мынау: дүйім дүние үлгі тұтып, кірпік қақпай қарап отырған өркендеу үлгісі – социалистік лагерьге қауіп төніпті. Бауырлас Чехословакия жерінде коммунистік құрылысқа қас, жат пиғылды элементтер бас көтерген. Варшава шартының талаптарына орай Ұйымға мүше кез келген мемлекетті өз Отанымыз ретінде қорғауға тиісті екенбіз.

	Одан кейін де небір ойда жоқ жағдайлар орын алды. Ең алдымен, киімкешек қоймасына барып, су жаңа киім кидік. Сол кезде күдігіміз сәлпәл болса да сейілгендей еді. Бірақ, ол сағымдай сезім де онша ұзаққа созылмады. «Қалыптасқан тәртіп солай...» деді интендантофицер. Шындығында да солай екенін сәл кейінірек білдік. Теңіз күштерінің жауынгерлері соғысқа жаңа киімкешекпен кіруге тиіс екен. Алғаш әскер қатарына алынғанда «Басқа әскер түрлерінің киімдері нысандарының үлгісін Қорғаныс министрі бекітеді, ал флот теңізшіжауынгерлерінің киімкешегін КСрО Жоғарғы Кеңесінің Төралқасы бекітеді» деген. Демек, олары да рас болғаны ғой.

	Ендігі жерде қаружарақ қоймасына бардық. Әсілінде, біз «СКС» деп аталатын ( « Симоновтың өздігінен оқталатын карабині» деген сөздердің қысқарған түрі ) карабин ұстаушы едік. Өзі де бір ауыр, тым ұзын қару еді. Қолмақол ұрысқа қолайлы болған соң ауыстырылмай, пайдаланылып келеді дейтін. Кезінде көп қылып жасап тастағандықтан да болар, кім біледі?

	Ол жолы әрқайсысында отыз оқ бар үш оқшантайымен Калашников автоматын берді. Содан соң ғана:

	 Абыройлы соғысып, аманесен оралыңдар! – деп, қорабы брезентпен қапталған «урал» автомашинасына отырғызды да жіберді. Сонда ғана «кезекті жаттығу шығар?..» деген әзер үзілмей тұрған үміт сәулесі тұмандай сейіле берді.

	Жанжақтан ағылған «уралдар» әскери әуежайда тоқайласып жатты.

	Арақашықтық тым алшақ болғандықтан да шығар, ұшақпен жеткізбек.

	Жұртшылық бүгінде «руслан», «Антей» деген аттарымен білетін «Ан – 124» алып ұшақтарының әскери нұсқалары сол кездің өзінде кеңінен қолданыла бастаған екен. Өзі де тым үлкенақ. Бортына мың адам болмаса жиырма танк алып ұша алады екен дегенді де сонда естіп, қайран қалғанымыз бар. Ол арнайы рейстегі біздің санымыз жеті жүз жауынгер дегенді де біреулер айтып қалып жатты.

	Мүмкін, оның ішінде танктер де болған шығар? Әскерде қалай: артық сұрақ қоюға хақың жоқ. Қойған күнде де шындығын ешкім айта қоймайдыау?..

	Сол баяғы балаң аңғалдық па, жоқ өтіп кеткен идеология уыты ма, әйтеуір, «соғысқа бара жатырмыз ғой, соңы қалай болар екен?..» деген сұрақ ешкімді де алаңдатпайтын секілді. Керісінше, саятшылап немесе серуендеп бара жатқан сияқтымыз. Оның үстіне, арамызда Саша Макридин деген сайқымазақ жігіт бар еді, ішексілемізді қатырып анекдот айтады. Өзі де бір аузы тыным таппайтын көзел болатын. Әкесі сауда кемесінің капитаны болыпты да, сегізжылдық мектепті бітіргеннен кейін сол кемеге жұмысқа тұрып, дүниенің жартысын аралап шығыпты. Сонда небір айтқыштар аузына түкіргенау?!

	Анекдотты, жалпы айта білу керек. Саша сондай анекдот айтудың хас шеберітін. Бізді бірер айдаақ баурап алғаны соншалықты, ол бір нәрсе айтпақ болып аузын аша бастаса болғаны бүкіл дене құрылысымыз, оны айтасыз, барша жандүниеміз жыбырлап, кеудемізді күлкі қыса бастайтын. Обалы қане, шебер айтатын!

	Иә, жауынгер жолдасымыз жолды көп қысқартты. Норма бойынша ауқаттандық, саяси хабарламаларымызды тыңдадық – бір сөзбен айтқанда, жалыға қоятындай уақыт та болмаған сияқты. Ал, шын мәнісінде, табаны күректей он екі сағат ұшыптық!

	Қызығының өзі де сонда, алғашқы кезде күн бір орнында қозғалмай тұрғандай, біздің ұшағымыз да бір нүктеге ілініп қалып, тек біздің астымыздағы бұлттар оқтатекте көшіп өтіп жатқандай көрінген. Біраздан кейін көзіміз үйреніп, көңіліміз көндігіп, мән беруді қойған екенбіз.

	Тағы бір таң қалғанымыз, Владивостоктан кешкі бестерде ұшып шығып едік, белгіленген пунктке де он екі сағаттан соң... сол күнгі кешкі бестерде қонып отырмыз. Сөйтсек, ол да географиялық заңдылық екен. Жер – шар сияқты, дөңгелек. Оның өзіндік саағаттық белдеулері бар. Яғни, біз күнмен жарыса ұшып отырғанбыз ғой. Сондықтан да, он екі сағатта он екі белдеуден ұшып өтіп, сол уақытта қонған екенбіз.

	Енді жерге аяқ баса бергенімізде біреу:

	 Әй, жігіттер! Біз аспанда біраз ұшып, өз қаламызға қайта қоныптық. Қараңдар, бұл – Владивосток, деп қалды.

	Сонда барып бәріміз жанжағымызға қарайық. Мәссаған, шынында да Владивосток сияқты. Айнала кемелердің мачталары, порт крандары, шаңқылдаған шағалалар...

	Жоқ, сөйтсек ол да жай ұқсастық қана болып шықты. Портты қалаларыңыз да бірбіріне ұқсас келе береді екен. Қонған қаламыз Қара теңіз жағасына орналасқан николаев деген қала болып шықты. Украина жерінде, теңізшілер қаласы.

	Содан не керек, Қара теңіз флоты құрамаларының біріне қарасты қазармалардың бірінде апта бойы жаттық. Тәулік бойы сақадай сай тұру үшін киімшең жатамыз. Түннің бір уақытында міндетті түрде дабылмен тұрып, саяси шыңдаудан өтеміз, қаружарақ тазалау, құрғақ ассу... Бөтен жер дегеніңіз болмаса, үйреншікті тірлік, әрине. Әйтсе де, «соғыс жағдайындағы» тұрмыстіршілік. Өлтіруге...немесе өлуге болмаса, басқа ешнәрсеге құқың жоқ!

	Абырой болғанда, одақтасқарулас жолдастарымыз бар, айбынды Кеңес армиясы бар – жанжақты жабылып жүріп, «жауды ошағында тұншықтырған» екен. Сөйтіп, қанша «өз еркімізбен» өрекпи ұмтылғанымызбен, соғыс сұрапылына қойып кетуден аман қалыппыз.

	Ол – енді тарих еншісі.

	Ал, біздің көретін күніміз бар екен, қаруымызды құндақтаған күйі дін аман қайттық.

	Қайтар жолда он екі сағат ұшып, алты сағаттан соң Владивостогымызға есенсау жеттік. Өйткені, бұл жолы күнге қарсы ұшқанбыз ғой.

	Алайда, ажалдың қай кезде де, қай жерде де, кез келген уақытта да аңдып тұруы мүмкін екенін ескерткендей тағы бір ерекше оқиға орын алғанын көп кейін түсіндім. Ол былай болғантын.

	Сол жылдары «аспанда жанармай құю» деп аталатын әскеритехникалық тәсіл жаңадан игеріле бастаған екен. Бір нәрсеге бір нәрсе себеп болатыны сияқты, оның да өмірге келуіне «руслан» сияқты ұзақ қашықтыққа ұшатын алып та ауыр ұшақтардың кеңінен пайдаланыла бастауы себеп болыпты. Өйткені, ондай ұшақтар сол кездегі ірі қалалардың өзіндегі аэропорттарға қона алмайтын еді. Біріншіден, салмақтары аса ауыр болғандықтан да ұшуқону алаңын сындырып жіберуі мүмкін болса, екіншіден, олардың көтеріліп кетуіне жүгіру жолағының қалыпты қашықтығы қысқалық ететін болып шығыпты. Сондықтан, не қонатын жеріне дейін жететін жанармайды түгелдей құю керек те, не болмаса, оны әуеде толықтыру керек. Ал, жанармай құятын бактың мөлшері де шектеулі әрі артық жанармай да көп ретте қауіптілік ошағына айналып жатады.

	Міне, сөйтіп, ішінде жеті жүз жауынгері бар алып ұшақ сынақ алаңына айналды да кетті. Олай дейтінім, екінші бір алып ұшақ – «Ту16» алдымызда қатар түзеп ұшып барады. Алып мұхит айлақтарында су бетіндегі қуатты әскери кемелер – крейсерлерді сүңгуір қайықтармен қатар «Ту16», «Ту95» деп аталатын стратегиялық мақсаттағы ұшақтар ілесе жүріп қорғайды. Әрі, ол да бір үйреншікті жайға айналып кеткен тірлік. Сондықтан да, ол ұшақтармен бұрыннан да етене таныс болатынбыз.

	Әрине, ондағы ұшқыштардың шеберлігіне шек келтіре алмаймыз. Дей тұрғанмен де, ара қашықтығы небәрі жиырма метрдей ғана тұстан шланга созып, оны біздің ұшақтағы жанармай багының аузындағы кішкене ғана штуцерге дәл кигізу тіпті де оңай шаруа болмаса керек.

	Ең әуеліде, жаңағыдай көріністі қызықтаған бүкіл жауынгер ұшақтың оң бүйіріндегі иллюминаторларға асыға ұмтылғанбыз. Алдын ала ескертулерге қарамастан, сондай шалт қимыл қалыптасып, оқыс оқиға орын ала жаздады. Ұшағымыз шынында да теңселіпақ кетті. Сосын ышқына күшеніп, шайқалақтап барып, әзер қалыпты жағдайына көшкен. Алайда, құштарлығы құрғыр қойсын ба, кезеккезек орын алмастырып жүріп, бәріміз де жанарымызды суарып үлгердікау, ақыры.

	Содан шлангасы бар болғыр штуцерге киліге қоймай біраз әуреледі. Біресе – оңға, бірде – солға кетіп қап, енді бірде тұптура келе жатыпақ жанай өтіп кетеді қапталынан. Талықсытып барып киілгенақ сияқты еді...ағытылып кеткені бар болғырдың. Солақ екен, авиакеросин «жаңбыры» нөсерлете жөнелсін. Қанша жанармайдың шашылғанын қайдам, біраз керосин сыртқа, сыртқа болғанда да біз отырған ұшақтың өне бойына ағып жатқандай көрінді. Тіпті, офицерлердің бірі балағат араластырып:

	 Өй, мына «етікшілер» не істеп жүр? Сәл ұшқын шықса болды, екі ұшақ та жарылып кетеді ғой?! – деп қалған.

	Командирлердің бірі оған дереу ескерту жасап, бәрімізді сабамызға түсіруге тырысты.

	Әйтеуір, жарты сағатқа жуық болса керек, қапталдаса ұшып, қажетті мөлшердегі жанармайды құйып берген соң, аманесен ажырастықау екінші ұшақпен.

	Алайда, онымыз иман таразы нәрсе екен. Әскердегілердің сынақ обьектісіне айналуының одан да сорақы сұмдықтарының болатынын соңыра өзіміздің бөлімге келгеннен кейін бірақ білдім емес пе. Саяси жетекшімізден:

	– Сол жақта – еліміздің батыс бөлігінде де қыруар әскер бар емес пе, қайдағы бір қиян шетте жатқан біздерді Жер шарының екінші жартысынан алып барудың қаншалықты қажеті бар еді? – деп сұрағанмын. Саясаттың жілігін шағып, майын ішкен әккі адам емес пе:

	– Әр әскери округ, әр флот өз үлесін қосуы керек қой? – дей салған. Сол әңгімені естіп тұрған интендантымыз мичман К. Черный былай шыға беріп:

	– Жаныңдағы жауынгерлерге саяси сабақ өтіп жүрген өте сауатты жігітсің, шыныменақ соны да білмейсің бе? – деп, тосын сұрақты өзіме қойған. Басқаларға қарағанда жаны тыныштау, кроссворд шешкенді ұнататын, әзілкеш, қылжақбас жігіт ағасы болатын. Кроссвордының шеше алмаған тұстарын бізден сұрайды. Көбіне мен тауып беретінмін. Сол бар, саяси жетекшіміздің артқан сенімі бар, әйтеуір санасуға бейіл екенін аңғаратынмын.

	Осы жерде бір айта кететін нәрсе, біздің ұстаздарымыз мықты болса керек, оның үстіне қазақ жастарының қабілетқарымы мен білімге, білуге деген құштарлығы да жоғары ма, әйтеуір бірге әскери қызмет атқарған қатарластарымыздан мойын ілгері едік. Қалай болғанда да, олардан анағұрлым артық білетініміз бесенеден білініп тұратын. Содан да ғой, мені саяси сабақ оқытатын үгітші сайлап жүргендері.

	– Шақшадай басымды шарадай қылып, қанша ойлансам да, еш жауабын таба алатын емеспін, деп ағымнан жарыламын мичманымыздың алдында.

	– Басыңда кінә жоқ. Мәселе сол басты қажет бағытта пайдалана алмауыңда. Айтылғанның бәрін ақиқат деп қабылдайсың. Ол да жастығыңнан шығар: албыртсың, аңғалсың...

	Басқа басқа, ал мичман Черныйдан осындай салиқалы сөздер естимінау деген еш қисынға келмейтіндей. Таңданып тұрсам да:

	– Сонда қалай?.. деймін абыржыған сыңай танытуға тырысып.

	– Ол – былай: соғыс түгілі, әскери оқужаттығу ойындарының өзіне «қатысқандардың бәленше пайызы қайтыс болуы мүмкін...» деп жоспарланады. Ал, соғыс жағдайында, «түгел қаза табулары да мүмкін...» деген ұры болжам бірінші кезекте тұрады. Енді мынандай суретті көз алдыңа келтіріп көр: бір әскери бөлімше түгелдей қырылып қалса...не болады? Иәиә, ең бастысы, барша жұртқа жария болады! Оған әсте жол беруге болмақ емес!

	Енді екінші жағынан келейік: бір қалаға, бір ауылға, бір ауданға немесе бір ұлт өкілдері тығыз орналасқан өңірге мырыш табыттағы жүздеген жауынгердің өлі денесі жеткізілсе ше?.. Оған да жол бере алмаймыз!

	Солай, бауырым. Біздің әскери доктринамыз сондай. Саясатымыз солай ұйымдастырылған. Әр жерден, әр жаққа ғана қаралы хабар тиуге тиіс.

	– Қойыңызшы... – деймін тағы да сенерсенбесімді білмей.

	– Қоятын түгі де жоқ. Тек, екеуіміздің арамызда бұндай әңгіме болған емес, соны қаперіңнен шығарушы болма! – деді де мичман жайына жүре берді.

	Ол кезде ары ойлап, бері ойлап, бір тоқтамға келе алмай дал болғаным әлі есімде. Сөйтсем, мичманның ол сөздеріне идеология уыты сендірмеген екен. Тек, көп кейін ғана, әкейдің тамтұмдап қана айтатын жұпыны әңгімесін естіп, Ұлы Отан соғысы туралы жазылғандарды оқи және әртүрлі қойылымдарды көре жүріп, сол күдіктің бірқаншасы сейілді ғой. Әрі оған екінші бір оқиға көп септігін тигізді.

	Сөйтіп, «Прага көктемінің» ызғырығына ұрынбастан, «өз еркімізбен» өрекпи ұмтылғанымызбен, соғыс қимылдарына қатыспай аман қалғанымызды жоғарыда айттым. «Қырық жыл қырғын болса да ажалды өледі». Құдайдың құдіреті десеңізші! Болмаса, кім біледі?..

	Иә, кім білген?! Кездейсоқтық па, әлде бір заңдылығы бар ма, арада үштөрт ай уақыт өткенде сол баяғы 18 бейбақ екінші бір соғысқа кіріп кете жаздадық. Тағы да түнгі дабыл, тағы да сол «өз еркіммен майданда қаза тапқан жолдастарымның орнына соғысқа жіберіңіздер» деген қолхат... тағы да жаңа киімкешек пен қаружарақ.

	Тек, бұл жолғы «шатақ» көршілес Қытаймен шекарадағы бір аралда шығыпты. Тағы да саяси жетекшіміз жалынды сөзін жаудырды. Ұзынырғасы мынаған саяды: «Маоның құйыршықтары бастаған қытай сепаратистері сүйікті Отанымыз

	– КСРОға соғыс жариялап, еліміздің шекарасынан арсыздықпен аттады. Басып алған жерлерінде қызкеліншектерді зорлап, кемпіршалдарды қорлап – айюандық істеуде. Шыбын жанымыз бен қасық қанымызды аямай дұшпанға тойтарыс беруіміз керек. Жанқиярлық ерліктің үздік үлгісін көрсетіп, антымызды ақтауға тиіспіз. Біз – қорғанушымыз, демек, біздің ісіміз ақ. Ендеше, біз жеңеміз!» Тағы да тілектестікпен шығарып салу...

	Жолжөнекей тағы екіүш «урал» машинасындағы жауынгерлерді қосып алып, әскери автокөлік инспекциясының ертуілімен, ойлықырлы жолдармен, шағыншағын шоқ тоғайлардың арасымен шоқалақтата жүрген күйі таң саз бере бір жерге жеттікау, әйтеуір.

	«Ойлықырлы» дегеннен шығады ғой, жалпы Қиыр Шығысыңыз, мұхитпен жалғасатын теңіздермен шектесетін өңірлер біріне бірі ұласқан түйетайлы төбелер тізбегінен тұрады. Тіпті, Владивосток қаласының өзі сондай сегіз төбенің арасындағы жеті сайды сағалай салынған жеті кенттің қосындысы. Сол жеті кентті (әрқайсысының өз атаулары да бар) метролардағы сияқты жүрдек электр поездары жалғап тұрады.

	Ылғалы мол, жер қыртысы тастақ болғандықтан да шығар, ағаштары да түптүп болып, жатаған өседі.

	Міне, сондай бір шоқшоқ тоғайлардың арасына, біркелкі иін тірескен төбелердің тұсына келіп тоқтағанбыз. Алайда, ол қолдан қойылған, жасанды төбе болып шықты. Анығырақ айтқанда, әскери ұшақтарды жасырын ұстайтын кәдімгі ангарлар екен. Жалпы, ол жер соғыс жағдайына орайластырып қалыптастырылған құпия, қосалқы аэродром болып шықты.

	Несін айтасыз, сол бір ангарларда самсаған сексен жігіт бір ай бойы жаттық қой...

	Иә, сол жабық ангарда, бүкіл әлемнен аластатылып, табаны күректей бір ай бойы жаттық. «Кез келген сәтте соғысқа кіріп кетуге даяр болуға тиіспіз» деген желеумен сол бір ай бойына үстіміздегі киімімізді де шешпедік. «Ұлы сөзде ұят жоқ» әрі сізге өтірік, маған – шын, биттеп кеттік. Алайда, қаншалықты жиіркенішті дегеннің өзінде, барабара ол битіңіз беріде қалды. Біразымыз жынданып кете жаздаған жоқпыз ба?!.

	Жалпы, идеология дегеніңіздің қаншалықты жойқын қару екеніне сонда көзім анық жетті. Адамның жүйкесін жүндей түтіп, психикасын тасталқан ететін тажал екен – ол. Көз алдыңызға келтіріп, ойша болса да елестетіп көріңізші: отыз тәулік бойына тепсе темір үзетін сексен жігітті итше үйретіп жатыр. Ыстық тамақ жоқ, «құрғақ» дәм. Бойындағы бұла күшті қоярға жер таппай жұлқынған жауынгерлер. Күніне бір мезгіл қаружарақ тазалап, әртүрлі жеңіл жаттығулар жасаған боламыз. Түн сайын, шамамен сағат үш пен төрттің арасында міндетті түрде соғыс дабылы қағылып, арнайы түрде миымызды «өңдейді». Негізінен айтатындары: «зорлап жатыр, қорлап жатыр, қырыпжойып барады. Небір құлақ естіп, көз көрмеген хайуандықтар істелуде. Кеудемізді оққа тосып, Отанды қорғау керек!»

	Құдайай десеңізші, қайта біз көнбіс екенбіз. «Біз» деп отырғаным – азиялықтар. Бірақ – азбыз. Қант деген қаладан Сүлеймен деген қырғыз жігіті, өзіміздің Кентаудан – Оралхан. Төртіншіміз – Тәжікстаннан. Тау тағысын мүлт жібермейтін аңшының баласы екен, Ұршан да шыдамды.

	Басқалары бір аптадан кейінақ жанындағылардың жағасына жармасып, жақыннан жау іздей бастады. Офицерлердің тарапынан қатаң бақылау болмағанда... кім біледі не боларын? Тоқсан оқты қаhарлы қаруы бар кез келген жауынгердің жетпіс тоғыз боздақты баудай түсіріп, жуадай солдыру мүмкіндігі бар ғой?..

	Кейіндері байыбына барып, бағамдап отырсам, ол да жоғарыда айтылған идеологияның улауы, насихаттың найсап күші екен де. Сол кезде деймінау, жаңағы саясаттың санаңа сіңірілуі сошалықты, басқаны қайдам, өз басым «бүйтіп босқа биттеп жатқанша, тезірек соғысы бар болғырына кірсек екен» деп ойлай бастағаным айдай анық.

	Алғашында «жастық желік, қызу қандылық, мәңгі жасайтындай өлімнің өзінен де қорықпайтын көзсіздік» деп те ойлағанмын. Жоқ! Тіпті де олай емес! нақ сол – идеологияның иттігі.

	Ал, «әне кеп қалды, міне кеп қалды» деген дұшпан, «жалмады, жұтты» деген сұм соғыс қимылдарының қалай өрбігенін соңғы жылдарда ғана білдік емес пе? Кемемізге қайтып келгенде, тағы да «тірі жанға тіс жармаймыз» деп қолхат бергізді ғой...

	Кейін ол текетірес Қазақстан жеріне де жетіп, Жалаңашкөл жағасындағы жанжалға ұласқаны тарихтан белгілі.

	Ал, Даман аралындағы оқиғаларға оралатын болсақ, ахуалдың алғышарты мынадай. Жалпы, соңына «ск» деген жалғауларын жалғап алғандары болмаса, орыс тілінің қорында «даман» деген сөз де, ондай ұғым да жоқ қой? Соған қарамастан солақай саясаттың сойылын соғуға көзтүрткі болды.

	Белгілі оқиғалар орын алып, қан төгілгенге дейін өзеннің екі жағасындағы жұрт та арал тағдырына мүлде алаң болмаған. Тіпті, ол туралы ойланбаған да сияқты. Қарсылас шекарашылардың өзі үшін спорт жаттығулары секілді ғана, «қызық», уақыт оздырар «ойын» ретінде бастау алыпты. Бірде – қытай жағының, енді бірде – орыстардың шекарашылары жұдырық жұмсап, тұмсық бұзысып жүрген. Кейін келе, екі жақ та шекарашылар ретінде каратэші, дзюдошы жігіттерді жұмсап, бас жарылып, көз шыға бастаған. Қол, аяқ сынатын болған. Қабырға қаусап, бүйрекбауыр бүлінген.

	Уссури өзенінің мұзы сөгіле қоймаған сол 1969 жылдың 2 наурызы күні қанды қақтығыс орын алады. Осы жерде бір айта кететін нәрсе, әскери ғылымның түсінігі бойынша, «соғыс» деген әртүрлі әскер түрлері мен ауыр техника құралдары қатысқан шайқастар ұғылады екен де, жай қару түрлерімен, тек шекарашылар атысса – ол «шекаралық қақтығыс» деп аталатын көрінеді. Демек, екі ел де халықаралық айыптаулардан қауіптеніп, «соғыстан» гөрі «қақтығыстарды» қалаған сыңайлыау?

	Біз аралға жақын жердегі құпия қосалқы аэродромға 3 наурыздың таңында, яғни ұрыс қимылдары басталған күннің ертесінде барғанбыз. Соғыстың 17 наурызда біткеніне қарамастан 3 сәуірге дейін биттеп, жүйкеміз жүндей түтіліп жата беріппіз. «Соғыс жалғасып қалуы мүмкін» деген сақтық шаралары дегенді емісеміс естігендейміз. Солай да шығар, кім біледі?!.

	...Одан бері қанша уақыт өткеніне қарамастан, оқтатекте болса да баяғы мичман Черныйдың сөздері ойға оралып тұрады. Оған көргенбілген, әсіресе, өз санаммен сезінген «соғыстарым» қосылады...

	Иә, кеңестік әскери доктринаның тымтым тұңғиықтағы қатпарларын азкем аңғаруға осындай оқиғалардың қосқан үлесі қомақтыақ дер едім.

	Әсіресе, КСрО деген алып мемлекет ыдырап, оның құрамындағы «бауырлас» одақтас республикалар жекедара тәуелсіздіктерін алғалы бері соғыстың белгісіз беттері, құпия мәліметтері ашыла бастады емес пе? Бұрындары біздің әкелеріміз сияқты қолына мылтық ұстап көрмеген бұратана халықтар өкілдерін «зеңбірек етіне» айналдырыпты дегенге де сене бермейтінбіз. Тіпті, әкей айтып қалатын сұмдықтарға да сезіктене қарағанымызды несіне жасырайын? Сөйтсек, шын мәнінде солай болған екен. Жаңағы, әкелеріміздің азкем әңгімесінен, кейіндері кинолардан көріп, газеттерден оқығандарымыздан шығаратын қорытынды мен тоқайласатын түйін де соған саятынына көз жете бастады. «Азияттардан» құрылған жасақтарды жау оғының астына айдап сап, дұшпанның бекіністері мен қаруларын, олардың саны мен қуатын айқындау, содан соң барып, «халық комиссарының жүз грамын» тартып алған жауынгерлерді артиллериялық даярлықтан кейін уралатып ұмтылдыру – ғылыми тұрғыда «тактика» деп аталатын соғыстың сайқал саясатына айналған тәсіл екен.

	Негізінен, түрмедегілерден, кәнігі баукеспелер мен қылмыскерлерден құралған «айыптылар батальондары» дегендер болыпты. (Алайда, олардың арасында да «халық жауы» ретінде сотталған талай зиялы адамдардың да болғанын кейін ғана білдік емес пе?!) Алдыларында – фашистер оқ жаудырып тұр, арттарында – айбынды Қызыл армия: шегінсе, солардың өзіақ жойып жібереді. Біздің жазықсыз, сауатсыз аталарымыз да солардың кебін киіп, қынадай қырылған да?!.

	Ал, қай жерден топырақ бұйырғаны да белгісіз боздақтар қанша?!

	Әрине, әкей ондай тұжырымдарға тоқталып, оралымды ой айтқан емес. Мүмкін, айта алмайтын да шығар? Тек, бірде ғана: «Денсаулықтың қадірін ауырған адамның білетіні сияқты, өмірдің нағыз құнын соғысты көрген адам ғана ұғады» дегенге саятын сөздерін естігенім бар. Әрі сол сөздер мені көп ойларға жетелер еді. Қас пен көздің арасында, бекерденбекер, тұяқ серпуге де мұршасы келмей құрбандыққа шалынып кетіп жатқан қыршындарды күн сайын өз көзімен көрген жанның өмірдің бағасын білмеуі, нақтылы бағаламауы мүмкін де емес қой?!

	Соғыста, жалпы жан алқымға тығылар сын сағаттарда, жартыкеш шешімнің: жартылай жақсылықтың, жартылай сатқындықтың не жартылай жанқиярлықтың болуы мүмкін бе?!

	Бұл, бірақ та, бейбітшіліктің бағасын білу үшін соғыс тілеу емес. Өмірге деген қалтқысыз құштарлықты қолдау мен қорғауға құрылған қағида. Соғыс кезінде, қара суықта окоптағы су ішінде сағаттап тұрып та, қақаған қыстың аязында қар жастанып, мұз жамылып жатып та адамдар ауыра қоймайды. Өйткені, олардың бар ойы – қайткенде тірі қалу. Ми да, санасезім де, бүкіл болмыс пен жан дүниесі де «өмір» деген жалғыз сөзге бағдарланып, бүгінгі тілмен айтқанда, «жоспарланып» қойылған.

	Иә, Отанды қорғау – ұлы парыз. Әрбір он екі мүшесі сау, дені дұрыс азамат ол борышты абыроймен атқаруға тиіс. Бұл – кез келген мемлекеттің конституциялық, кез келген қауымның тіршілігінің, кез келген отбасы –ошақ қасының опындырмас талабы. Сондайақ әр азаматтың абыройлы борышы. Ең бастысы, бұл – қай елде, қай ұлтта, қай жұртта болмасын, азаматтардың адамгершілік айнасы. Өйткені, хайюан екеш хайюан да ұрпағы мен өз өрісін, ұясы мен апанын қорғайды. Ал, арнамыспен апталған пенде баласы үшін оны дәлелдеп жатудың өзі артық. Аксиомаға айналған ақиқат – ол.

	Ал, даналық атаулының дарасы «Жаным арымның садақасы» дегенді айта алған қазақ жұрты үшін оның орны тіптен бөлек болса керек.

	Өкініштісі, сол ақиқат заманалар заңдылықтары мен қоғамдық қағидаларға қарай қырық өзгеріп жатады. Мәселен, соғыстан кейінгі жылдарда ауылелдің әскер қатарынан оралған жігіттері «Бәленшенің баласы» емес, өз есімімен аталатын азаматқа айналатын. Оны мекендегі әр үй арнайы шақырып, құрметті қонағы ретінде күтетін.

	Біздің бозбалалық кезімізде де әскерге барып, борышыңды адал атқарып келу – беделді биігінен түспеген іс. Әскерге алынбаған жігітті қыздар онша жақтыра қоймайтын, ондай жігіттерге тұрмысқа шықпауға тырысатын. Өйткені, ондай жастар бір жері кеміс, жарымжан адам ретінде қарастырылатынды. Ал, еліміз тәуелсіздік алған басаяғы онон бес жылда «Отан ана алдындағы абыройлы борышқа» деген көзқарастың кереғар бағытта өзгергенін опоңай байқар едіңіз. Мәселен, 1995 жылдарда атаана баласын әскери қызметтен алып қалу үшін пара берсе, 2005 жылдарда қайткенде де әскерге алғызу үшін жең ұшынан жалғасуға көшті. Бұл да, өкінішке қарай, адамгершілік сананың өскендігінен емес, керісінше, нарық заңдылығының қуаттылығынан. Өзі, Ұлы Отан соғысының көлеңкесінде қалып кеткен және екі соғыс бар емес пе? Кейінгі, жапондармен соғыс жөнінде тамтұмдап айтылғанымен, оның алдындағы фин соғысы туралы тіпті айтыла бермейді ғой...

	Жалпы, орыстармен соғысқан жұрттардың ішіндегі Финляндияның олардан жеңілмеген жалғыз мемлекет екенін де екінің бірі біле бермейді. Ертеректе де кеңестік насихат «Фин армиясын басқарған маршал Моннергейм патшалы ресейдің генераллейтенанты болған...» дегенге малдандыратын. Шын мәнінде, мәселе мүлде басқада екен. Олар соғысқа даярлықты күнделікті қажетті іс деңгейіне көтеріп, көп көңіл бөліпті. Содан соң, жер жағдайына қарай партизан отрядтары сияқты шағын да шалт топтарға, тіпті жалғыздара жауынгерлер жанқиярлығына баса назар аударған көрінеді. Ересектері «Күзет корпустарында», балалары «ақ тиіндер роталарында», ал әйелдері «лота Свярд» деп аталатын арнайы ұйымдарында соғыс ісіне жүйелі түрде жаттыққан.

	Енді жекедара жауынгерлер жанқиярлығына келетін болсақ, мынаны нақты айтуға болар еді. Сол соғысқа қатысқан Кеңес Одағының Батыры Иван Поросенковтың өз аузынан естіген әңгімем – бұл.

	« Бір шағын деревнядағы шіркеудің ұшар басына пулемет орнатып қойған екен. Бас көтертіп, бет қаратпайды. Оқты қарша боратып, біздің қатарымызды баудай түсіріп жатыр. Арнайы апарған атқыштар ротасында сайланып барған жүз жігіт едік, бір сағатқа созылған атыстан кейін мен ғана тірі қалдым. Шіркеу ұшында, құрығанда төртбес жаунгер болған шығар деп ойлағанбыз, қайдағы, бар болғаны жалғыз ғана сарбаз! Оның өзін шынжырлап тастаған болар, әйтпесе баяғыда зыта жөнелмес пе еді деп те ойлаған едік. Ойпырай, ол ойымыз да қате болып шықты: қолаяғы да бос күйінде мерт болыпты. Отаны үшін ерікті түрде өзінөзі құрбандыққа шалып тұр!

	Жалғыз тірі қалғаным үшін маған Батыр атағын берді. Қайдағы батырлық?! нағыз батыр ана фин сарбазы емес пе?!»

	Міне, жанқиярлық ерліктің бір мысалы.

	Орыс классигінің әңгімесіндегі жағдай ше? Патшалы ресей армиясының офицері өзіне ұнамаған жауынгерді қарауылда, қыстың қақаған аязында әдейі «ұмытып» кетеді. Алайда, жанкешті жауынгер селт етпеген күйі суыққа да, уақытқа да қарамастан тұра берген. Ауысымдағылар келіп, әлгі байғұсты түртіп қалса, кескен теректей құлап түсіпті. Сөйтсе, екі аяғы бірдей үсіп кеткен екен...

	Бейшараның екі аяғын да тізесінен кесіп, әскерден босатады. Алайда, әлгі адам жәбірлену қайда, өлеөлгенінше «төзімділіктің үлгісін көрсетіп, абыройымды аман сақтап қалдым» дегенді мақтанышпен айтып өтіпті.

	Ендеше, көзсіз ерліктің де түсінігі сан тарауау?!

	Бүгінде «Біз сендер үшін қан төктік!» дегенді мақтанышпен айтатын қарттар да қалмай барады. Кеудесін қағатындар да жоқ. Олардың көбісіақ ел басына күн туған сын сағатта өз азаматтық міндеттерін абыроймен атқарып, заманалар өзгерген сайын үндемейтін де болғантын. Көпшілігі мәңгілікке тыншыды.

	Басқаны қайдам, біздердің – балалық шағы соғыстан кейінгі материалдық тұрғыдан тұйық, моральдық жағынан биік жылдарда өткен ұрпақ үшін майдан даласындағы ересен ерліктер туралы аңызға бергісіз әңгімелер жанымызға бал боп тамды. Иә, ол әңгімелердің емдік қасиеті болатын. Үмітімізді үкілеп, армандарымызды алыстарға жетеледі. Нақ солай. Ол әңгімелер біздің санамызға сіңісті Алпамыс пен Қобыландыны, Қамбар мен Тарғынды, Төлеген мен Қозыны алмастырмады, жалғастырды. Батыр болғымыз келді, ұшқыш болғымыз келді. Отанымыздың абыройын асырып, «ел мақтаған, қыз жақтаған» жігіт болып өскіміз келді.

	Жариялылық көптеген құпияның пердесін сыпырып, мұнар құшқан мәліметтерге сәуле септі. Көп кінәраттың орын алғанына көзіміз жетті. Басқасын былай қойғанда, тек Қазақстанға, қазақ жауынгерлеріне ғана қатысты нақтылы деректерге жүгініп көрейікші. Көмескі болып келген кейбір мағлұматтардың көзін ашсақ, намысыңды қайрап, жігеріңді жанитын жәйіттер жоқ емес.

	Өзі екінші дүниежүзілік соғыс – Ұлы Отан соғысының тарихында адамзат ерлігінің үлгіөнегесіндей болған жанқиярлық жаужүректіктің жарқын беттері көпақ. Алайда, қазаққа қырын қараған саясаттың салдарынан ұлттық рухымызға қиянат жасап, ортақ жауға қарсы қан майдандағы ерлігіміздің өзін лайықты бағаламаған тұстар да толып жатыр. Мәселен, соғыс тарихына «Матросов ерлігі» деген батыл әрекет алтын әріптермен жазылды. Ол жау дзотындағы бас көтертпей оқ жаудырған пулеметті өз денесімен жауып, қыршынынан қиылған.

	Сөз жоқ, ерен ерлік! Тек, ол ғажайып батырлықты одан жарты жыл бұрын қазақ жауынгері Сұлтан Баймағамбетов бірінші болып жасаған еді. Кейін тағы бір қазақ сарбазы А. Сухамбаев сол ерлікті қайталаған.

	Одан кейін, «Гастелло ерлігі». Ол оқ тиіп, отқа оранған ұшақтан секіріп түсудің орнына, ұшағын (әрине, өзімен бірге) жаудың танк колоннасына бағыттап, опат болған. Алайда, Бақтыораз Бейсекбаев деген қазақ жігіті ол ерлікті Гастеллодан көп бұрын жасаған. Кейін тағы бір қазақ қыраны н. Әбдіров сол ерлікті қайталаған еді.

	Сонан соң, алып елдің астанасы Мәскеуді қорғау мен фашизмнің ордасы рейхстагты басып алып, төбесіне жеңіс туын тігу. Біріншісі: Мәскеуді жау қолына қалдырмай, шейіт болып кеткендер түгел Жетісу жерінен жинақталып, Алматыда жасақталған 316 атқыштар дивизиясының жауынгерлері болатын. «Шегінетін жер жоқ, артымызда – Мәскеу!» деп, түгел қаза тапқан сол 28 панфиловшылардың ерлігі де амалдың жоқтығынан ғана айтылатын. Әйтпесе, ол да КСрО үшін айды аспанға шығарған ерлік емес пе еді?!

	Осы тұста ұлтымыздың ұлы қолбасшыларының бірі де бірегейі, аты аңызға айналған ардақты батыры, қара қылды қақ жарған өжет те өрен адал перзенті, ұрпағына мәңгі ұмытылмас ұлағатты сөз қалдырған қазыналы қайраткері Бауыржан Момышұлын қалай еске алмаспыз?! Ерліктің ерен үлгісін көрсеткенімен, ескерусіз қала берген хас қаhарман мемлекеттік машинаның алдында арын аласартқан емес. Дивизия басқарса да генерал атағы, бірнеше рет ұсынылса да Батыр атағы берілмеді. Керісінше, ұлтшыл деген жала жабылып, шеттетіле берді. Бірақ, ондай құқайдың ешқайсысы да асқақ рухты азаматтың сағын сындыра алмады! Керісінше, қайсар жанның жігерін жанып, жұртының жадында жарқырата түсті.

	Екіншісі: рейхстагты тікелей басып алған да қазақстандық полк еді. Алғаш ту тіккен де рахымжан Қошқарбаев деген қайсар қазақ болатын. Алайда, ол да лайықты бағасын алмаған күйі дүниеден өтті. Есесіне, ол ерлікті орыс Егоров пен грузин Кантария еншіледі. Тарихқа солай түсті.

	Сондайақ, аспан айқастарының ақиықтары атанған Покрышкин мен Кожедуб та өзіндік ерен ерлік көрсетті. Олардың әрқайсысы жаудың алпыстан астам ұшағын жойды. Бүл ерлікті де жетеқабыл қайталаған жалғыз қазақ Талғат Бигелдинов болатын. Өкінішке қарай, ол да Одақ көлемінде емес, қазақ жерінде ғана лайықты құрметке бөленді.

	Нәзік жаратылғандарына қарамастан, әйелдер қайсарлығы тұрғысынан да жұртымыздың жұлдызы жоғары болды. Бір емес, екі бірдей құралай қызымыз

	– Әлия мен Мәншүк (Мәнсиә) Батыр атанды. Ондай қайсарлықты орыстардан басқа еш ұлттың қызкеліншектері көрсеткені былай тұрсын, қайталай да алмады. Алайда, кеңестік идеологияда негізінен з. Космодемьянскаяның аты аталды.

	Партизандар ерлігі туралы да осыны айтуға болады. Олар туралы айтылғанда да, алдымен ковпактар ауызға алынып, Қасым Қайсенов сынды қайсар көкжалдар қазақ үшін ғана қажет, аумақтық деңгейдегі батылдар дәрежесінен жоғары аса алмады. Әрине, бұл жерде біз де Ковпактай тұлғаның тау мүсінін төменге сүйреп, төбемен теңеуден әсте аулақпыз. Әйткенмен де...

	Өнерлерімен, жеке бас үлгілерімен майдангерлер рухын шыңдаған шамшырақтарымыз да жеңіске аз үлес қосқан жоқ. Бір ғана роза Бағланованың өмір мен өлім арасындағы қас пен көздің арасындай санаулы саябыр сәттердегі концерттерін кім ерлік емес дей алмақ?!

	Ал, жүз жасаған жыр алыбы Жамбыл Жабаевтың атақты «ленинградтық өрендерімі» құрсаулы қоршауды бұзып шығуға бастаған бата емес пе еді?! Тыл еңбеккерлерінің ерлігі жөнінен де алдымызға жан салмадық десек, артық айтқандық емес. Арнайы көшірілген, мәжбүрлеп қоныс аударылған сан мыңдаған өзге ұлттар мен ұлыстар өкілдеріне ауыздарындағы ақырғы дәмді жырып бере жүріп, өмірге деген құштарлықтың өлмес өнегесін көрсеткен де – біздің қазақ!

	Иә, сол қазақтың шалшауқаны мен қатынқалашы ел басына түскен қиынқыстау күндерде басымен қайғы болып кетпей, майдандағы жауынгерлердің жағдайларын жасауға белсене ат салысты. Киімкешек, ассуды былай қойғанда, қаружарақ жасауға қажетті аса құнды түсті металдың 97 пайызы Қазақстанда өндірілді. Соғыс жылдарында дұшпанға атылған он оқтың 9ы қазақ жерінен шықты!

	Жеке үлгі де жетерлік. Көптеген атақты адамдарымыздың қаржылай көмек көрсеткені де белгілі. Солардың арасынан қазақтың бас палуаны Қажымұқан атамызды айрықша атаған жөн. Оның жеке ақшасына әскери ұшақ жасалды!

	Иә, соғыс та саясаттың салдары. Біз осыларды айтып, кеуде қаққанымызбен, Одақ оқтатекте болмаса, олар туралы жұмған аузын ашпауға тырысыпақ бақты.

	Қалай дегенде де, қазақ өзінің қайтпасқайсар халық екенін ол жолы да бүкіл дүниеге дәлелдеп берді. Ұлы Отан соғысында 99 қазақ, жоғарыда айтылған қысастықтарға қарамастан, Кеңес Одағының Батыры атағына ие болды. Бұл – КСрОны мекендеген славян ұлттарынан кейінгі ең жоғары көрсеткіш. Салыстырып қараңызшы, халқының саны бізден екі есе көп өзбектерде 69 Батыр бар. Оның да біреуі – Сабыр рахимов – қазақ.

	Жанқиярлығына қарай, қазақтың опат болғандары да көпақ. Сол соғыста 350 мың қазақ қаза тапты дейді ресми мәлімет. Ал, ізтүзсіз кеткені, басқасы бар, одан әлдеқайда көп дегенді алға тартатындар да аз емес. Бұл да көршілестеріміздің ешқайсысымен мүлде салыстыруға келмейтін көрсеткіш.

	Қорыта айтатын болсақ, соғыстың салдары ғой ешқашанда жойылып болмас?! Тіпті, өңін айналдырып көрсету пиғылына, пиғыл ғана емесау, нақтылы істерге көшу фактілері де «Әттегенай!» дегізетіні өкінішті. Басқа басқа, соғыстың ауыртпалығын ең көп көрген орыс ұлты арасында соғыстағы жетістіктерді айыптаудың етек алуы алаңдатады. Ең өкініштісі, фашизмді жеңуге негізгі үлес қосқан ресей жерінде орыс фашизмінің орын ала бастауы. «Скинхедтер» деп, қанша жерден жауырды жаба тоқығанмен, жауыздықтың мәні өзгеруші ме еді?!

	Кім біледі, әкейдің соғыс туралы сөз суыртпағанды суқанының сүймейтіні де сондықтан шығар? Ол кісі де соғыстың сұмдықтарын бүгінгі біздердей саралай алмағанымен, өз шамашарқынша бағамдап өткен болар?..

	Менің де ел аман, жұрт тынышта екі бірдей соғыс қимылдарына арнайы жіберіліп, ұрысқа кірместен, бірдебір оқ атпастан, тіктеп келіп, ешбір дұшпанымды көрмеген күйі аман оралғанымды да біреу түсінер, біреу түсінбес. Түсінбегендерге – өкпе жоқ. Түсінгендері: «Періштесі қаққан ғой...» дер де қояр. Ол да жөн.

	Жоғарыда атап айтқанымдай, бұл тарауды әкей өміріндегі өкінішті де өрен оқиғаны сол бір екі жағдайға байланысты мен де бітімболмысыммен бағамдай алдым дегенді дәлелдей түсу үшін кітапқа кіргізгенімді оқырмандарым ұғар деген ой ғана.

	Әрине, қай қырынан келіп, қанша айтсақ та, соғыстың «жыры» таусыла қоймас. Сондықтан да ірі иә іргелі мемлекет болмаған соң, ең дұрысы:

	«Құдай тыныштығымыздан айырмасын!» деген тілекпен сақтана жүру де.





СОҢҒЫ САПАР НЕМЕСЕ БЕЙМӘЛІМ БОЛМЫСТЫҚ БАЙЛАНЫС




	Құдайсыз қоғамның атеистік идеологиясы уысынан шығармауға тырысып, сананы усойқысымен уландырып жатқан заманда құдіреті күшті Жаратушының жасампаздығымен табиғат тылсымын түйсіне алар пенденің күрт кеміп кеткені де жасырын жайт еместі.

	Иә, «Дін – апиын» деген ұранды бетке ұстап, әр көкейдегі тәңірлік танымды таптай тұншықтырған солақай саясат жылқы мен шошқа етін араластырып, «Достық» деген шұжық шығаруға дейінгі аралықтағы аярлыққа барды. Ниеті түзу некенсаяқтың өзі жүздерін жасырын сипауға көшкен кез еді.

	Басқаны былай қойғанда, бейіт басында арақ ішу індеті жалпақ жұртты жайлап бара жатты...

	Сол сұрқия саясаттың салдары оқтатекте болса да, қазір де сезіліп қалып жатады. Әлі біразға дейін созылатын да шығар?

	Амал қанша?!.

	* * *

	Адампенде неге арманын аялаудың орнына асылын жоғалтып алып, өзегін өкінішке өртетуге бейім болады екен? Бардың бағасын білмегендікпен бе? Жоқ, әлде «бір бұйырғаны болар» дегенге саятын қаперсіздіктен бе? Болмаса, «бұдан да жақсы бола түссе екен» дейтін торйымсыздықтың тоғышар төлемі соған жетелей ме?

	Қалай дегенде де, кейбір кемшіліктер мен қарабайыр қателіктерді қанша көріпбіліп жүрсек те, бізге ешқандай қатысы жоқай қорытынды шығара бермейтініміз айдан анық. Әйтеуір сондай бір әттегенайлардан сақтанып жүрейінші деп сергектік танытудан гөрі керісінше, от басып, опық жеп, бармағымызды шайнап қала беретініміз де еш даусыз.

	Түстен кейін маңыраған ақсақ қойдай кейінгі күндердің көкжиегіне көз жүгірте отырып, мен де кейде осындай ойларға қалатыным бар. Әлбетте, адам шайтан болмағандықтан да «өзекті жанға бір өлімнің» бар екені хақ. Ол өмір заңы: тал бесікке түскен адам жер бесікке де түседі. Бірақ мен әкемді ешқашан өлмейтіндей көрген сыңайлымын.

	Әрине, «ел қатарлы текті тірлік кешіп жүрмін, біреуден ілгері, біреуден кейін болып жаманатымды естірткенім жоқ, бетіне шіркеу болатындай қасиетсіз қылық істемедім» деп өзімді алдаусыратып, ақталуға да болар? Ал шын мәнінде, «ол – мені өмірге келтірген әкем ғой, жалғаннан жаны жай тауып өтетіндей, елден ерекше мен мынаны істеп едім, сөйтіп ұшпаққа шығарып едім!» дейтіндей, ауыз толтырып айтарлық ешнәрсе де істемеппін. Істегеніңіз не, «Кәрі қойдың жасындай жасы қалды, шынтуайтына келгенде, төрінен көрі жақын ақсақал адам, сондықтан әрнеге әзір жүрейін дегенді де шындап ойлана қоймаппын.

	«Ағайын бір қуаныш, бір қайғыда», «Ел іші – алтын бесік» дегендерге малдандым ба, болмаса тобасы аузынан түспеген тектілігіне, сексеннің сеңгіріне шықса да денсаулығы сыр бермеген тыңдығына алдандым ба, білмеймін әйтеуір әкем жақын арада бақилық бола қояды дегенді қаперіме де алмаппын. Әрі бұл «Ананың көңілі – балада, баланың көңілі – далданың» да кері емес. Қалқадірімізше қолқабыс жасауға тырысқанымыз анық.

	Бәлкім, менің қаперсіздігім «зейнетінен бейнеті мол мехнатты ғұмыр кешіп, қиындықты көп көрген адам ғой, асқар таудай боп көз алдымда жүре тұрса екен...» деген перзенттік пейілімнің санамды сағымдандырған пердесі ме?!

	Жалпы бір Жаратушы Алланың болмаса, ешкімнің алдында ақталайын деп отырған жайым жоқ. Тек, «әкеміздің қдіріне жете алдық па?» деген дегбірсіз ойдың дерегі де.

	Кім білген...

	...Әдеттегідей жұмыстан жәйірақ келген бетім еді, үйдегілер үрпиісе алдымнан шықты. Шыққаны сол, тұңғышымыз Еркебұлан үнсіз бір жапырақ қағазды ұстата берген. Қолыма алғанда бірақ білдім жеделхат екен. “Әкең ауыр жатыр, тез жет!” деген бес ауыз ғана сөз. Жарық күнгі найзағайдай есеңгіретіп жібермегенімен, суық та шұғыл хбардың шарасыздығы шырмап тастағаны рас еді. Сенерсенбесімді білмей қолымдағы қағазға қайта қараймын. Жоқ, ешқандай қатесі жоқ. Ойланыптолғанудың да реті қане, отбасымдағыларға ошарыла қарап: “Қашан келді?» деймін. Олар бірдеме деп жауап қайтарады. Алайда мәселе оның қашан келгенінде ме, тәйірі?

	Бастығыма телефон соғып, көрер түнді көзбен атырған соң жолға шықтық. Осы тұста бір нақтылай кететін нәрсе – бүгінгі замандастарымыздың жас ұрпағы: «Ондай жағдайда таңды күткені несі, дереу жолға шықпаушы ма еді?» деп ойлауы ғажап емес.

	Иә, ол кезде қазіргідей әр үйде құрығанда бір немесе екіүштен машина бар заман емес. Күндізтүні ағылған көлік те жоқ. Ақысын төлесең, қай уақытта да, қай жерге болсын жеткізіп тастайтын жалдамалы таксишілер де болмайтын.

	Ал, Алматыдан шығып, біздің ауылды басып өтетін соңғы автобус кешкі сағат 5те кетіп қалады. Бір анау айтқан дөкей бастық болмасаң, таңғы нәсіптің тілеуін тілегеннен басқа еш амалың қалмайтын.

	Түні бойы теңселіп, келер күнді күтуіміздің себебі – сол. Жолдасым Жұмабай бар болғыр, елп ете түсті. Екі сөзге келмей жеңіл машинасімен жеткізіп салды. Ауылға дейін Алматыдан біраз жер. Жол жөнекей небір ойға қалып, “Жаман айтпай жақсы жоқ” демекші, қарияны соңғы сапарға шығарып салудың жөнжосығын жоспарлаған боламын. Әйтеуір алақұйын ой орманы да.

	Ауылға қараңғылық қоюлана жеткенбіз. Жолдасыма “Жәйірек жүр, жағдайды байқайық” деп қоямын. Алайда үйге жақындаған сайын күдігім күпті боп, тіпті берекем кетті. Әкем олайбұлай болып кетсе (беті аулақ, әрине), аула самаладай жарқырап, қарбалас әбігерленген көршіқолаң, ауылағайын жөңкіліп жүрсе керек еді. Ешқандай жарық та, әбігерсарсаң да байқалмайды.

	Қақпаға таяп кеп тоқтадық. Ас бөлмеде ғана жарық бар. Не де болса кіре көрейік дегенді басшылыққа алып кіріп бардық. Үйіші қанненқаперсіз кешкі шайларын ішіп отыр. Қария тіпті біздің келетінімізді біліп отырған адамдайақ жымия, қуана қарсы алды. Анам ғана “Бейуақытта қайдан жүрсіңдер?” дегендей таңдана қараған.

	Бұндайда әңгімені де неден бастарыңды білмей дал болады екенсің. Өзі айтар, уақытында көрерміз дегенге тоқталып, дастархан басына жайғастық. Әшейінгі жүздесулердің бірі сияқты. Амандықсаулықтан асып әкей де ешнәрсе демейді. Біз де сол шептен шыға алмаймыз.

	Негізгі әңгіме кешкі шайдан соң сыртқа шыққан шақта басталды.

	Шамасы жеделхатты алғансыңау?

	Иә, соны алған соң суыт жеттім емес пе? Қарттың айтар ойын қашан да жеткізе алатынын білсем де, сөзін жүйелеп алсын дегенім бе екен, өз ойыма азкем орын беріп, болжамымды баяндай бастадым:

	– Жеделхатты алуын алдымау, бірақ жақында ғана ауылдың амандығын білгендіктен өз көзіме өзім сенбедім. Әлгі Жанқыдыр құрдасым баржоқты қылжаққа айналдырып, қалжыңдаса беруші еді, соның ісі шығар деп бір шамалағам. Бірақ “өкпеге қиса да, өлімге қия қоймас” демекші, ондай әзілге бармайтын шығар деп райымнан тағы қайттым. Атқа мініп жүре беретініңізді білем ғой, жығылып, мертігіп қалды ма екен дегенге бір тоқталдым. Сөйтіп әрісәрі боп жеткенім осы.

	– Ендеше былай: Жаңғыдырдың да, аттың да ешқандай жазығы жоқ. Тіпті шешең мен қарындасыңа да ешнәрсе айтқан жоқпын. Ана пошташы Гүлжәмила жеңгеңе айттым да жеделхатты өзім жөнелттім.

	 …?

	Сұраулы жүзбен сезіктене қарасам керек, әкем әлдеқандай тосын әдет шығарып арқамнан аялай қақты.

	– Балам, үрейленетін ешнәрсе жоқ. Екі жауырынымның ортасынан шаншу қадалып, мазамды алып барады. “Ауданға апарамыз” деген соң жеңіл киіммен шыға қойып едім, мәшинелері бұзылып, кешігіп келген. Сол көлігі бар болғырды тосып, көшеде көбірек тұрып қалсам керек. Шаншу да сол кезде қадала қойған да.

	– Ауданға неге апармақ еді?

	– Ұлы Октябрь мерекесі қарсаңында құрметтеу үшін де?..

	– Ее, онда, шынында да үрейлі ешнәрсе жоқ екен ғой. Бұрындары шаншуды ауру екен деп місе тұтпайтын сияқты едіңіз… “Қартаяйын дегенсіз бе?” дегенді әрине, айта алмадым.

	– Әлі де шаншуды ауыр ауру деп мойындаудан аулақпын, алайда құттыхана мекеніме жүретін уақыт жақындап қалған сияқты көрінеді.

	Түс көріп, аян естідіңіз бе?

	– Түс көрген жоқпын, бірақ сол түсті күтіп жүрмін.

	Түйсігімде әкем түсіме кіріп, аян беретін сияқты.

	Қария, жалпы, кейкейде бір шешіліп сөйлеп кететіні болмаса, көбінекөп сөзге сараң жан еді. Өз өмірі болсын, соғыс туралы болсын қолқалап қоймағанда ғана, онда да тиіпқашып қана қысқа қайыратын. Ал әкесі туралы екі әңгімесі ғана есімде. Біріншісі әкесі қайтыс болғанда он төрт жастағы бозбала екеніне қарамастан, бейітін ақымдап өзі қазып шыққаны, екіншісі әкесінің елу төрт жасында қайтыс болғаны. Қайтыс болғанда да жас еді немесе кәрі еді дегенге емес, мен сол әкемнің жасына жеттім, биыл өліп қалар ма екем деген бір бәтуасыз мазасыздыққа тоғысқан ойы еді.

	Ауылелде тұратын ағайынжұрттың ақсақалдары, «биыл мүшел жасқа кірдім» деп білген ырымдарын жасап, жыл он екі ай бойына шамашарқынша сақтанып жүретін. Ол кезде коммунистік идеологиямен уланған құдайсыз қоғамда өмір сүрдік емес пе? Біз күле қарамасақ та онша мән бере қоймайтынбыз. Сөйтсек қазына қарттардың олай деуінде де даналық негіз бар екен. Он екі санында көп сыр жатыпты. Жыл он екі айдан құралады. Күн мен түн он екі сағаттан тұрады. Адам мен малда он екі мүше бар... тағысын тағылар. Әрі оның да өз заңдылығы бар: әрбір он екі жылда адам организмінен бастап, табиғат та, тіпті бүкіл әлем кеңістігі, жұлдыздардың орналасу реті ауысып отырады екен.

	Әкей де елу төрт жасын мүшеліндей қабылдап, қобалжи шығарып салғанын жақсы білемін.

	 Шыныменақ уәйімдейтін себеп жоқ екен… дей бергем:

	– Неге екенін өзім де білмеймін, әйтеуір бір аптаның о жақ, бұ жағында соңғы сапарға аттанатынымды сеземін…

	– Құдай сақтасын, жаз бойы шалғы шабамын деп шаршаған шығарсыз? Болмаса, өлім туралы бір нәрсе ойладыңыз ба екен? Қалай болғанда да, “Ол жаққа” асықпаңыз. Балаларыңыз ер жетіп, қызығын енді көрем дегенде асығатын не бар?

	Көңілім қобалжып тұрса да, қалжыңға айналдырып, көңілін аулаймын ба деген әуре ғой баяғы. Бірақ қария өз ойының жетегін қалт жіберей, бағытынан таймай әңгімесін өрбіте берді.

	– Ешнәрсе ойлаған да жоқпын, түс те көрген жоқпын, бірақ таяу күндерде әкем түсіме кіріп, аян беретін сияқты. Неге екенін , соған сенімді болып жүрмін. Сездіріп тұрған шығар?..

	Әңгімені ары қарай жалғай бергім келмеді. Тіпті, не деп жалғарымды да білмеген едім. Можантомпай отырып, мүлде үнсіз деуге де болар, тамақ іштік те тысқа шықтық. Әңгіме сонда барып жалғасын тапқан.

	– Балам, мен өлімге әзірмін. Жанжақты қамданып та қойғам. Осы күнде өлім де сынға айналды ғой. Бірақ бұрын да солай болатын. Атам қазақ: “өлім – бардың малын шашады, жоқтың артын ашады” дегенді баяғыда айтып кеткен. Оны дана бабалар бекер айтты дейсің бе? Білген соң айтады да...

	Оның үстіне, сендер ел қатарлы қызметте жүрсіңдер, менің де ауыл ел арасында аздыкем абыройым жоқ емес. Соларды ескеріп, жолжоралғыны әзірлеп қойғам, оны шешең біледі. Көр қазушыларға, сүйекке түсушілерге деген киімкешек дайын тұр. Теңбіл саулықты қозысымен Шура кемпірге берерсіңдер. Ол да бір жалғыз қалып, пұшайман болған пенде ғой. Діні басқа демесең, ділі дұрыс жан. Оның үстіне, қалай болғанда да құдайы көрші ғой…

	Осы тұста сәл тежеліп, азкем үнсіздіктен соң сөзін қайта суыртпақтады.

	 Тек бір ғана кемшін тұсы болып тұр. Бірақ «Елу жылда – ел жаңа» демесең, кемшін деуге де келмес еді… Бұрын тәбәрік деп адамның үстіндегі киім үлестірілетін. Қазір заманның тоқтығына орай болса керек су жаңа киім болмаса, бұл адамдар бақилық болған әруақты да сөгетін жағдайға жеттік қой. Айтайын дегенім, жағалы киім деп дайындаған палтөнің жеңі сөтілеңкірепті. Мүмкіндігің болса, соның орнына жаңасын қойсаң. Басқасының бәрі әзір.

	Тағы бір айтарым, өзім білетін құранның бір аятын айтайын, жазып ал. Кейін, бейітімнің басына барғанда соны оқып, мінәжат етіп жүрерсің.

	Құдай өзі кешірсін, осының бәрі маған қызықты, тіпті күлкілі жағдай секілді көрінген еді сол кезде. Бірақ әкейдің көңіліне бола еш қарсылық білдірмедім. Бар болғаны: “Үлкен ұлға хабар бердіңіз бе?” дегенім есімде. Қария оған: “Оларды әурелеп қайтеміз? Олайбылай болып кетсем, келе жатар, көре жатар. Олар да сенің айтқаныңнан шықпайды ғой” дегенді жайбарақат айтып, “Осындай жағдай еді” дегендей үйге қарай беттеген.

	Бала кезімізде, ойын баласы – немересіне «Оқығанның көзі ашық». Оқы, балам! Біздің кезімізде оқу болған жоқ, сен оқы» деген әжесіне: «Оқымаған Сіздің көзіңіз ашық қой?..» дегені туралы тәмсіл естігеніміз бар. Мәнісін біз де кейін ұқтық. Әрине, мүмкіндігінше көп оқығанға, оқығанды көңілге тоқып, көп білгенге – не жетсін?!

	Алайда, оқып – көзі ашылмаса да, көкірегі ояу, көпті көрген, көкірегіне түйгені мол жан еді, жарықтық. Ұжымдастыру кезінде, ликбезде – сауатсыздықты жою мектебінде бірекі ай «қаріп жазуды» үйреніп, «хат таныапты». Алайда, ол кезде, бандылар лаңы, Екінші дүниежүзілік соғыс деп жүріп қолданбаған соң, оның үстіне кейінгі жазу кириицаға көшіп кеткендіктен, ол да бір бекер тірлік болған да?

	Солай бола тұра, зердесі зейніді адам, кезкелген істің ығытын таба қоятын. Қандай жұмысты қолға алса да, бұның мәнісі – мынада: егер былай істесек мынандай нәтиже шығуға тиіс» деп саралап алатын. Сонысымен де, өзі жақсы нәтижелерге қол жеткізіп, жұртқа да дұрыс жол көрсетіп беретін. Сонысымен де елге сыйлы еді.

	Бесалты жасар кезімдеақ, ауылелдің ақсақалдары, құрметті қариялары бас қосатын жиынтойларға ертіп барып, қасына отырғызып қоятын. Алғашында қаусаған қарттардың түсініксіз сөздерінен жалығып, даладағы өзім қатарлы балалармен асыр салып оянағым келіп, тыпыршып әрең отыратынмын. Келекеле, ақсақал, қарасақалдың арасныдағы мықтысы кім, қайсысының жолы үлкен, неге солай, тіпті қызмет етіп жүргендердің өз міндеттеріне деген жауапкершілігі тұрғысындағы мәселелерге ден қоя бастадым. Балын тамыза айтатын тәмсілдері мен аңызәңгімелерін сүйсіне тыңдайтын болдым. Өзімді де сол кісілер сияқты ұстап, солардың мақамымен мәнерлеп сөйлеуге талпынатынды шығардым.

	Бұл – өкінішке қарай, қазір жойылып кетудің азақ алдында тұрған дәстүрлі халықтық педагогиканың бір ғнаа үлгісітін. Демек, әкей соны жақсы түсінген. Бертіндері, біз ат жалын тартып мініп, қызметке тұрған, балалыбаранды болған кездің өзінде сол тәрбие заңды жалғасын тауып жатушы еді. Жұмыс жағдайына орай, ауылға еңбек демалысын алғанда – жылына бір мәрте ғана келетін кездеріміз болатын. Өмір болған соң, тірлік толас тапқан ба, ауылда да әртүрлі жағдайлар болып жатады. Біреулер ұлдарын үйлендіріп, қыздарын ұзатып жатса, енді біреулер жаңа үйге кіріп, қоныс тойын жасайды. Нәрестелі болған, сүндетке отырғызған, көлік алған... әйтеуір қуаныш. Құтты болсын айту – парыз.

	Оның үстіне, туыпөскен жер болған соң, тайқұлындай тебісіп, қатар өскен құрбықұрдас, сырлас достарың бар. Келгенімді естіді болды, асыға жетеді. Әрі келіп, сәлемдесіп, жөнбілісіп қана қоймайды, қайқайсы да бір қойын алып ұрып қонаққа шақырады. Ауылелдің беркесі де сол емес пе?

	Соны жақсы білетін әкей:

	– Кәдікен! Сен келмегелі бері Қошқарбек құдаң, Бәзілжан ағаң, Әділбай нағашың өмірден өтіп кетті. Әуелі сол жарықтықтарды «тірілтіп» қайтайық, дер еді. Дейтін де, шайдан соң, «тамақ піскенше барып қайтайық» деп, бастай беретін.

	Барған үйдің әңгімесін:

	– Бала келіп қалған екен, ағасына көңіл айтайын деп кірді, дегеннен бастап, марқұмның атын атай отырып, құран бағыштаумен аяқтайтын.

	Құран бағыштайтын демекші, әкей молдалық ұстаған кісі емес. Шекараға жақын болғандықтан шығар, аулымызда Қытайдан қайтып келген ағайындар көп болды. Солардың арасында медреседе немесе жеке молдалардан оқып, ұстаз алдын көргендер де баршылық еді. Ауылдағы құран оқу, жаназа шығару шараларын, негізінен солар атқаратын. Әкей болса, үйіші, ары кетсе, етжақын туысжекжаттардың үйлеріне құран оқып, мінежат етумен шектелетін.

	Құран қайырғанда да, әуендетіп, созбайтын. Бірақ тақтұқ еткізіп бітіре де салмайтын. Өзіне ғана мәлім мақымы бар еді. Сонысымен де кәдімгідей діндар болып көрінетін. Бет сипағаны үшін үрейін алатын замнада ол да бір ерлік сияқтытын.

	Ал маған жаздырғаны: «Құлхуаллаһу аһад» деп басаталадын оншақты сөзден ғана құралған қысқа Құран жолдары.

	– Осыны үш қайталасаң, бір дұғаның орнына жүреді. Басқа жерде оқымасаң – оқымассың, болашағыңа кедергі келтіріп жүрер. Менің бейітімнің басына келгенде осыны үш қайталап, атыжөнімді қосып бетіңді сипап жүрсең – жарайды, деді. Содан сәл ойланып:

	– Сендер «Құдай жоқ, дін зиян, адам маймылдан жаралды» дегенге сеніп өкен ұрпақсыңдар ғой... Солай деп үйреткен өкіметке қарсы тұра алмайсың. Сондықтан да басыңды бәйгеге тігіп, алып машинеге қрсы тұрудың қажеті жоқ. Алайда, әйтеуір бір Жаратушы күштің бар екеніне күдік келтірме. Іштей күбірлеп болса да Алланы аузыңнан тастама, дегенді нық сеніммен нығырлай айтып, алдындағы сөздеріне қосты.

	Әкей жазғандарының «ықылас» деп аталатын Құранның бүтіндей бір сүресі екенін, мағынасының «Ала біреуақ. Алла мұңсыз. Ол тумады да туылмады. Әрі оған ешкім тең емес» дегенді уағыздайтынын кейін білдік қой. Білген соң, алдына «Фатиха», соңына «Бақара» сүресін қосып, реті келген жерде оқып, әруақтарға құран бағшытайтын болдым. Ол да әкейдің өсиеті демеу мүмкін бе?!

	Әкеміз түс көрді ме, көрмеді ме, ол кісінің өз әкесі түсінде жанына шақырды ма, жоқ па ол жағын мен білмеймін, ешуақытта біле де алмаймын. Ал анық білетінім, арада төртбес күн өткенде өз үйімде жатып мен түс көрдім. Ол түстің қысқа қайырым мазмұны төмендегідей.

	Бірер жыл бұрын дүние салған әкейдің Қожабек деген аталас ағасы бар еді. Сол жарықтық екеуі алқына жүгіріп келеді. Байыбына барсам, жүгіріп емес қашып келеді екен. Соңдарынан бір үйір қасқыр қуып келеді. Тіпті өкшелеп жетіп қалыпты. Жалпы жаратылысынан сұсты жануар ғой, алайда мына үйірдің түрі мүлде үрей үйіргендей. Әкейдің қолында опырмалы аңшы мылтығы бар екен деймін. Тұсымнан өтіп бара жатып: “Балам, мыналардан құтқарып жібер” деп мылтықты қолыма ұстата берді. Жата қап атып жатырмын. Біразын құлатыппын, тірі қалған төртбесеуі бұрыла сап кері қашты. Сол кезде әкемнің: “Бесеуі қалыпты” деген даусын ту сыртымнан естимін.

	Түс осы. Бұрын ондайды кім білген, неге екенін білмеймін: “Әкем бес сағаттан кейін бе, бес күннен кейін бе дүниеден озады екен” деп жорыдым түсімді. Түс көру, оны жору туралы тамтұмдап болса да оқығаным, естігенім бар, солардың негізінде түйсігім солай тұспалдаған болуы керек.

	Үйдегілерге айтып көріп ем, күлкіге айналдырды. Жұмысқа барып, жаманат хабарды күтейін. Бес емес он сағат өтті еш хабар жоқ. Содан бес күннің өтуін тосуға тура келді. Оның үстіне ол кезде жетінші қараша қазан төңкерісінің мерекесі ретінде тойланатын еді ғой. Мереке болғандықтан жұмысқа шықпайтынбыз. Бастығыма жағдайымды айттым да: “лайым менақ қателесейін, жағдайын біліп қайтайын” деген оймен Тұрсынбек інімнің мәшинесімен ауылға қарай бет алдық.

	Үйдегілерге майшәйін, кімпитсәмпитін дайындап қойып, әзір отырыңдар дедім де, Жанат жолдасыма: “Хабар тисе, біздің үйдегілерді алып жет” деген өтініш айтып жолға шықтық. Айтпақшы, сол кездегі облыстық тұтынушылар қоғамының төрағасы Хасболат Әшляев деген азаматтың көмегімен жаңа пальто алып қойғанмын. Неге екенін менің есебім бойынша, түсім тура келсе әкей түске қарай көз жұмса керек еді. Ондай ойға жетелеген көпжылдық кеңсе қызметінің әсері болса керек. Күнді ертеңгі сағат тоғыздан бастайтын дағды да. Сөйтсем мен қателескен екенмін. Жаңа тәуліктің түнгі сағат он екіден басталатынын қаперіме де алмаппын.

	Жолда еш жерге аялдамай, суыт жүрген күйі түскі сағат бірлерге таяу жетсек, үйдің ауласы ығыжығы жұртқа толып кетіпті. Асқар таудай әкемізден айырылып қалған екенбіз. Сәл шегініс жасасақ, оқиға былай болған екен: қария бақилық боларынан екі күн бұрын жатып қалыпты. Бірақ есінен жаңылмаған, сөзі түзу қалпында жайбарақат жатқандай екен. Қара шаңыраққа ие болып қалатын кенжесі біздің ініміз Бақыт ауылда мектеп директоры еді. Ертеңгі сағат сегіз жарымдарда басын сәл көтеріп, жұмысқа кеткен соны шақырыңдар депті. Дереу жеткен баласының қолын қос алақанына қысқан күйі көзін жұмыпты.

	Жиналғандар көрісіп болған соң: “Жаңа ғана жіберіп едік жеделхат қалай тез жеткен?” деп таң қалысты. Ондайда кімге не дейтіні бар? Тек, етжақындарға «Жеделхаттарыңды көрмедік, халін біліп қайтайық деп шыққанбыз. Алайда, «Жаман айтпай, жақсы жоқ» деген емес пе, олайбұлай болып кетсе, дайын болайық деп, іштей түйіліп келгеніміз де рас» дегенді ғана жеткіздік.

	Төрт көзіміз түгел жиналып, арулап шығарып салдық. Ауылаймақтың қалыптасқан өлшемін басшылыққа алғанда, жақсыақ жөнелткен сияқтымыз. Ақсақалдар да, басқа жиналған жұрт та: «Ақсақалдікі төрелеп келген ақ өлім ғой: өзі де қиналған жоқ, өзгені де әурелемеді; балашағаның алдында, асарын – асап, жасарын – жасап кетті. Тірі пендеге қиянаты жоқ, пейілі түзу адам еді, пейіштің төрінде шалқысын» десіп, бір жағынан – біздің көңілімізді жұбатып, екінші жағынан өздерінің марқұмға деген лебіздерін білдіріп тарасты.

	Сонымен, ағайынмен, ауылдағы інілерімізбен ақылдаса келіп, қырқына дейін бейіттің басын көтерейік деп ұйғардық. Інілерім қолдағы бар материалдармен, жеңіл жолмен там тұрғызу тиімді десті. Менің аз да болса айрықша белгі қойып, есркеткіш орнатқым келді. Сонда барып, жиырма шақты жыл бұрынғы бір оқиға есіме түскен еді.

	Ол кезде Тынық мұхит флотында, Владивосток қаласында әскери теңізші болып Отан алдындағы борышымды атқарып жүргенмін. Біздің кемеге қызмет көрсететін базаның судан ұшып, суға қонатын «Би12» деп аталатын гидроұшағы қалың тұманға қамалып, жағадағы жартасқа соғылыпты. Екі ұшқыш та қаза тапқан. Соларды қатар жерлеп, бастарына ортақ ескерткіш орнту туралы шешім қабылданған болатын.

	Сол ескерткіштің жобасы мен нобайын әзірлеп, эскизін сызу қабырға газетін шығаруға, анығырақ айтқанда, суретін салып, тақырыптарын мәнерлеп жазуға қатысып жүретін мағна жүктелді. Ол жердің мүмкіндігі мол еді ғой: зәкір тартатын шынжырмен қоршалған биік стелланың түбіне жаңағы апат болған ұшақ зырылдауығын (пропеллерін) шаншып, мұнараның ұшына бес бұрышты жұлдыз орнатылған ескерткіш жобасын жасаған едім. Әкейге де ел ішінде кездесе бермейтін сондай ескерткіш тұрғызғым келді.

	Содан не керек, жергілікті жердегі қолда бар материалдарды пайдалана отырып, 45 метрлік, мұнара түріндегі ескерткіш қойдық. «Асқар тудай әкеміз еді» дегенді меңзеп, іргетасын шың бейнесінде жасадық. Оған тасты ауылымыздың шығыс жақ іргесіндегі Қату тауынан алынған тастан өрдік. Бір айта кетерлігі, Қату тауының кейбір жартастары біреу қолмен қатпарлап қойғандай, тақтайдай тегіс текше тастардан тұрады. Арасына сына ұрсаңыз, табақтайтабақтай болып бөқлініп түседі. Өңірдің құрылыс ұйымдары ғимараттардың іргетасын қаптауға қолданады. Мәрмәр сияқты сәнді көрініп тұратыны даусыз еді.

	Енді сол таутұғырдың бір бүйірін жарып шыққан керегені кәдімгі Семейдің ақ селикат кірпішінен қаладық. Ол кезде одан басқа кірпіш түрлері кездесе де бермейтін.

	Аздап қиындық келтіргені, ұшар басына қондыратын қобылы күмбез болды. Алматыдағы құюмеханикалық зауытында ондай шеберлер де бар екен. Хромдалған қалың қаңылтырдан жымдастырыла қапсырылған күмбез көлемінің кәдімгідей екеніне қарамастан әдемі шықты. Ұшына мельхиор деп аталатын, тат баспйтын метлл қоспасынан арнайы кесіліп алынған Ай мүсін кигіздік.

	Кімге қалай екенін қайдан білейін, өз көңілімізден шыққаны хақ. Әрине, одан бері де жиырма жылға жуық уақыт өтті. Көптеген там тұрғызылып, бейіт басында ауқымды дуалдар, күмбездер қаланды. Биіктері де, кеңдері де көп. Жаңа пайда болған құрылыс материалдарын да молынан пайдаланды. Дей тұрғанмен де, әкейдің ескерткіші солардың арасында қайталанбас қалпымен әлі күнге дейін ерен ерекшеленіп тұрғандай.

	Бұндайда не деуге болады? Ескерткішті біреуден мақтау естиік деп тұрғызған жоқпыз ғой. Әкейдің аруағы разы болсын да! Тіпті, әкейге де оның түкке қажеті жоқ шығар? Перзенттік парызымыз деп білгеніміз...

	Әкейдің ұстаз алдын көрмеген, әріп те танымайтын адам екенін айтқан едім. Әйтсе де, біздің қалайда жоғары білім алуымызға, қатарымыздан қалмауымызға қатты көңіл бөлді.

	Бірақ, мамандық пен мансап хақында әкейдің өзіндік пайымы да жоқ емес еді. Бәлкім, ол заман ағымына да байланысты болса керек. Өйткені, сол тұста шаруашылық, аудан басшыларының көпшілігі дерлік мал дәрігерлері мен агрономдардан тағайындалатын. Содан да болар, «зоотехниктің, агрономның оқуын оқыңдар» дегенге дендейтін.

	Ағамыз – Елеусіз әке аманатын арқалады. Еңбек кітапшасындағы бір ғана сөйлеммен Ақсу ауданындағы ленин кеңшарында зоотехник боп қырық жыл жұмыс істеді. Сол орнынан қозғалмаған күйі зейнет демалысына шыққан.

	Менің «журналист болам» дегенімді онша жақтырмады.

	 Елді жамандап, қарғысына қалып қайтесің?! – деген. Ол ойын мен түсінем. Оның мәні мынада. Жетінші сыныпта оқып жүргенімде аудандық «Жаңалық жаршысы» газетінде «Құлыптаулы клуб» деген атпен шағын сын мақалам жарық көрген. Ел іші гугу. Мен айды аспанға шығарғандай боп, атым асқақтап бір кетті дейсіз. Сонда:

	– Ол да бір ағаң ғой. Байқұс жеп отырған тамағынан айырылып қалса қайтесің? – деген.

	– Жылы орында, жанын қинамай табатын ақшасын неге адал алмайды? – деп, мен де кісімсінгенім есімде.

	Шынында де, мақаладан кейін Жәркенттегі аудандық мәдениет мекемесінен арнайы комиссия келіп, тексеру қорытындысы бойынша жиналыс өткізіп, клуб меңгерушісі ағамызды соңғы сөгіспен әзер дегенде орнында қалдырған. «Елді жамандап» дегенде әкейдің соны тұспалдап отырғанын түсініп:

	– Журналистер үнемі сын ғана жазбайды, лайықтыларды мақтайды да, деймін өзімдіөзім арашалағандай болып. Бірақ, ол жолы әрқайсысымыз өз пікірімізде қалсақ керек.

	Ініміз Бақыт пен қарындасымыз Мейрамкүл – ұлағатты ұстаздар. Бақыт біраз жыл орта мектеп директоры, содан соң облыстық мұғалімдер білімін жетілдіру институтында, кейінгі жылдарда Абай атындағы Қазақ педагогикалық университетінде жұмыс істеді.

	Ал, Майраш болса, (Мейрамкүлді бәріміз еркелетіп солай атаймыз) мектепке дейінгі тәрбие мамандығы бойынша білім алып, ұзақ жылдар бала бақша меңгерушісі болды. Қазір де бастауыш сыныптарға сабақ беріп, абыройлы еңбек етуде.

	Ендігі жерде есімдерімізге байланысты да бірер сөз айта кетудің артықшылығы болмайтын сиықты. Бізге дейінгі балалары шетінен шетіней берген соң ырымдап, ағамыздың атын Елеусіз, менің есімімді Кәдірсіз деп қойыпты. Ал, Бақыт пен Мейрамкүл 7 қараша – Ұлы қазан төңкерісі, 8наурыз – Халықаралық әйелдер күні мерекелерінде дүние есігін ашқан.

	Жұртшылық ағамызды Елеу, мені – Кәдікен деп атап кеткен. Ауылелдің оны білетін ересектері күні бүгінге дейін солай жақсы көретінін кестелеп, еркелетіп солай атайды. Әкешешемізден бастау алған сөздер болғандықтан ба, кім біледі, сол ныспыны біртүрлі сағынып жүремін. Өкінішке қарай, олай дейтіндер жыл санап азайып барады...

	Есейе түскен сайын өз атымнан өзім қысылып, тіпті, намыстанатын бір «бәле» пайда болды да төлқұжат алатын тұста есімімді «Қадыр» деп өзгертіп алғанмын.

	Пендепақырды да қойсаңызшы, әр кездегі пайымтүсінігі әр басқа боп, бірде – өзгеріп, бірде – толыса түспес пе? Есіміді өзгерткенім туралы, нақтысы соным жөн болды ма екен деген тұрғыда менің де кейкейде ойланып қалатыным бар. Сәл ертеректе Мәскеуден шығатын «ғылым және өмір» журналынан эквадорлық үндістердің тағдырының ерекше бір орасан оқиғаларға тап болған кездерінде аттарын ауыстырып отырады екен дегенді оқып, менікі де жөн шығар дегенді алданыш қылған едім. Өйткені, ол үндістер дегеніңіз біздің түптұқиянымыздың бір бұтағы емес пе?!

	Соңғы жылдарда, әсіресе шариғат шуағына дендей үңілген сайын көбірек күдіктенетінді шығарып жүрмін. Бәлкім, періштелер де пейілі түскен кезде азан шақырып қойылған атымды атап, менен адасып қалып жүрген жоқ па екен? Солай...

	Әкейдің сол бір аманатын абыроймен ақтадық па, жоқ па – бір Құдай біледі, әйтеуір халқадірінше адам болуға талпынғанымыз хақ. Шамашарқымызша адал еңбек етіп, ұрпағымызды қатарынан қалдырмауға тырыстық. Атаанамыздың өнегесін балашағаға дарытуға күш салғанымыз да даусыз.

	Бұларды бірсыдырғы баяндап жатқаным, баяғыда бір кісі баласының шалағайшикі тірлігіне налып:

	«Әй, сен адам болмассың!» деп, кейиді екен. Сол бала өсе келе тым пысық болып, текені – жезде, ешкіні – жеңге деп жүріп, ретін келтіріп ауданға басшы болыпты да орын таққа отыра салып: «Енді не дер екен?!» дегеннен дәмеленіп, әкесін алдырыпты.

	– «Басшы: «Тез жеткізіңдер!» деді деп, алды-артына қаратып, қолдыаяққа тұрғызбай, апылғұпыл ала жөнелген жандайшаптардың сөзі мен қылығынан ешнәрсе ұқпай, дал болған қарт атшаптырым кеңсенің төрінде масаттанып отырған өз баласын көргенде ғана мәнжайды ұғып:

	– Қарағым! Мен саған «басшы болмайсың» деп емес, «адам болмассың!» деп ренжитін едім. Сен ол сөздерімді жоққа шығарып отырған жоқсың, керісінше растап отырсың. Басшылығыңа бөртіп, кәрі сүйегімді салдырлатып алдыңа келтірдің. Ал, түсінігі бар адам болсаң: «Әке еңбегім жанып, басшы болдым. Көрдіңіз бе, сіз маған бекер ұрысқансыз...» деп, алдыма өзің келмес пе едің?! – депті де, кері айналып жүре беріпті.

	Әрине, көпшілік болған соң, бұл тәмсілге де «Болмасаң да ұқсап бақ» деген емес пе» деп араша түсушілер де табылар. «Сенген қойым сен болсаң, күйсеген аузыңды ұрайын!» дегізе бермей, кәдеге жарағаныақ жақсылық емес пе?!» деп ақтаушылар да жолығар? Алайда, әділдікті әуперсіздендіріп, адалдықты аттап жеткен; нақақ көздің жасына қалып, обалсауапты таптап өткен мақсатта не мұрат болмақ?!

	Бұны бұл жерде тілге тиек етіп отырғаным, санасында сәулесі жоқ пақырдың сапарының соңында болса да бір сүрінері даусыз. Ондайлар Отанға да, елжұртқа да ешқашан опа болып жарытпайды деген ойды ғана меңзеу. «Атадан жақсы ұл туса – есіктегі басын төрге сүйрер, атадан жаман ұл туса – төрдегі басын көрге сүйрер», «Әкеңе не істесең – балаңнан соны көресің» деген даналықтардың да бар екенін еске сала кету ғана.

	Біз де әкемізді ұшпаққа шығармағанмен, меселін қайтарып, жанарымен жер шұқытпаған шығармыз деп ойлаймын. лайым солай болғай!





ТҮЙІН СӨЗ




	Айналып келгенде, тоқсан ауыз сөздің тобықтай түйіні, жалғыз ауыз «парыз» деген парасатты пайымға келіп тіреледі.

	Әкемізге «Әлемде бар жақсылықтың бәрін де жасадық» деп, күпіршілік ете алмайтынымыз айдан анық. «Үлде мен бүлдеге орадық» деу де бекер.

	Күнделікті көңілін аулап, бар қажетін толық қанағаттандыра алмағанымыз да рас. Тіпті, тоқсанға толған торқалы тойын да өткізіп, елді елең еткізбедік. Алайда, атамайық демедік, өзі:

	 Кәрі қойдың жасындай жасым қалғанда балашағаның ермегіндей шаруаға шашылып қайтесіңдер? Сендердің тойларың көп болсын! – деп келте қайрыды.

	Шетел аспақ түгілі, өз жеріміздегі ешбір емдеусауықтыру орындарында болып көрген емес. Оны да қаламады, еш құлқы болған жоқ.

	Алдымызға арнайы мақсат қойып, өмірбаян деректерін де өрнектеп, хатқа түсіріп алмадық. Ол – біздің енжарлығымыз болар?

	Айта берсе, мадақтан гөрі өкініш көп. Өйткені әкеңді де Меккеге үш емес, алты арқалап апарып келсең де Оның қаны мен қуатын, қатал қамқорлығы мен серттей сүйіспеншілігін ақтай алмасың тағы ақиқат. Себебі әкенің алдындағы парыз тек перзенттік пенделік қана парыз емес. Ол – ақыреттік айрықша парыз!

	Атабабаларымыздың асыл әжелері мен аналарын ардақтағандары, адал жарларын алақандарына салып аялағнадары, қыздары мен қарындастарын қанаттыға қақтырмай, тұмсықтыға шоқытпай, көздің қарашығындай қорғағаны және қалтқысыз құрметтегені соншалық, ауыз толтырып айтарлықтай қанатты қағидалар мен мадақ сөздердің сүйкімділерін түгелдей дерлік әйел затына арнаған. Ол үрдіс дархан далаға Ислам дінінің қанат жаюына байланысты одан бетер әуелеп, шарықтау шыңына шықты. Мұхаммед (с.ғ.с.) Пайғамбардың хадистеріндегі «Жұмақ ананың табанының астында» деген даналық қазақ топырағына таралған тұста «Анаңды Меккеге үш рет арқалап апарып келсең де ақ сүтін ақтай алмайсың» деген тамаша тіркес түрінде түрлене түскен.

	Тізе берудің түкке қажеті жоқ, қызкеліншектер туралы тағылымды сөздер тым көпақ. Әрі оған бүгінгі біздің түтін түтетіп отырған топырағымызда қай кездерде де тіршілік еткен, шетінен ертегілер кейіпкерлеріндей, аттары аңызға айналған көнекөз кейуаналарымыз, әз әжелеріміз бен ардақты аналарымыздың; асыл жар, абыройлы апақарындастарымыздың; өрісімізді кеңейтіп, алуан аталы жұртымызды мың жылдық құдажекжатқа айналдырып жіберген қыздарымыз бен түскен елінің тілеуқорына айналып, ұрпағын ұлықтаған келісті келіндеріміздің қайқайсысы да әбденақ лайықты. Оған ешкімнің таласы да жоқ.

	Ал, енді керісінше, нәзік жандарға шын жүректен таяныш болып, сол салмақты да салиқалы сөздердің денін өздері шығарғандықтан болар, еркектерді әлпештейтін тұщымды сөз тамтұмдаған ғана. Тіпті, «Еркек тоқты – құрбандық» деп шорт кесіп, келте қайырылумен де кенде қалдырмайтындай. Ал кейбір керуаздардың «Әкенің жақсылығы жездедікіндейақ» деп көкитіндерін қайтерсің. Ондайға, енді таусылудың да түкке қажеті жоқ: «Ит үреді, керуен көшеді» деуден басқа не лажың бар?

	Әрі «Ардақтасақ – Ананы ардақтайық» дегенге қосылмайтын Құдайдың құлы және жоқ.

	Міне, сондайлардың салдарынан да болса керек, айнаайын әулиелердей әкелер турлы көп әңгімелене де бермейді. Болмаса, әкенің орны өз алдына бір бөлек. Тіпті бірегей биік емес пе?!

	Әрине, әкелік парызды өтеудің де өткелі көп: ол енді тағдырдың талқысы мен тартуы арасындағы жазмышқа байланысты болса керек. Қалай болғанда да адам баласына әке таңдау құқығы берілмеген. Жарық дүниеге келгенің үшін ғана анаңа қаншалықты қарыздар болсаң, әкеңе де одан еш кем қарыздар емессің. Сонда ол оғландардың бар жазығы аз сөйлеп, көп іс тындырғанында ғана ма? Бір уақыт осындай ойлар орамына сүңгіп кетіп, әке рухымен сырласатын кзедерің болады. Бірақ басқа ұлттар мен ұлыстарды қайдам, қазақта әке мен ұл арасныдағы қарымқатынастың өзіндік ерекшелігі бар. Анаңа ағыңнан жарылғаныңдай әкеңе жаныңдағы жасырын сырыңды жайып сала бермейсің. Оның есесіне отбасы, ошақ қасының сыртындағы іргелі істер: ел мен жердің, салт пен дәстүрдің селкеусіз сақталуы сияқты ұлттың ұлы ұғымдарын әкеңе әдіптетесің. Мүмкін әкенің абыройлы міндеті де соған байланысты, сонысымен асқақ болар.

	Анаң мейрімімен баулып, бойыңа биязылық дәнін сепсе, әке сол біртоға қатқылдығымен намыс пен жігер ұялататын болса керек. Аныңның етегіне шалынып жүріп ез, ынжық, үйкүшік, бос сөзге құмар сыңар езу, шыбық тимей шыңқ ететін қызтеке болып қалмау үшін де ер адамдар арасындағы осындай қарадүрсіндеу, турасын айтып, төтесінен тартатын қатқылдау, жігеріңді жанитын, намысыңды шоқтай қаритын, болмысыңа бірдей даритын өтімді де өткір қарымқатынас қажет те шығар?!

	Ойды ой түртеді. Ой көп. Осындай ойлардың орманындағы күшіктеген ағаш көгіндей кейбірін көңіл таразысынан өткізіп, қағазға түсірсем, сөйтіп әкеміздің әлеміне жасалған саяхаттың суретін сомдай келіп, рухани бір ескерткіш орнатсам деп қолыма қалам алған едім...

	Мейлі, ол әпәдемі болсын, сәл орашолақ әдіптелген болсын, тіпті соның бәрі бір тұғырға тоғысқан қарамақайшылықты да әмбебап болсын, әрбір Әкенің әралуан әлемін қаншалықты шебер қыюластырғанда да бір ғана әңгіменің барысында, бір деммен түгел қамту дегеніңіз мүлде мүмкін емес нәрсе. Жоқтыбарды термелеп, тықпыштап тізе берудің де қажеті шамалы.

	«Ондай болмақ қайда деп, айтпа ғылым сүйсеңіз» деп Абай хәкім айтпақшы, кейінгі ұрпақтың көкірегінде көзі бар кейбіреуінің болса да керегіне жарап қалар деген ниетпен ардақ тұтқан адамымыздың өміріндегі азкем деректер мен оқығанның ойын қозғар деген қайсыбір оқиғаларды ортаға салдым. Салғанда да, ол бір кемшіліктен ада, асып туған адам еді деуге тырысқандықтан емес, заманына қарай амалын істеген өз кезінің қарапайым ғана қазақи қалыптағы пірәдігер пендесі екенін пайымдау үшін салдық.

	Әрі бұл баянымыздың баршаның болмысын баурап алып, еш қарсылық тудырмайтынына кекпілдік те бере алмайтынымызды ашық айтудан да қашпаймын. Өйткені, жатық оқылса екен деп, оқтатекте сүреңсіздеу сөйлемдердің сақалмұртын басқаным болмаса ойдан шығарып ешнәрсе





	Оглавление

	АЛҒЫСӨЗ ОРНЫНА

	БАЛДӘУРЕННІҢ БАСТАУЫ НЕМЕСЕ БІР ДӘУІРДІҢ ДАСТАНЫ

	СОҒЫС САЛҒАН ЖАРА НЕМЕСЕЕҢ СОРАҚЫ СҰМДЫҚ

	КЕНЖЕАҚЫН АҒА НЕМЕСЕ КӨРГЕН ТҮСТЕЙ КЕЛБЕТ

	ҚАСҚЫР ИТ НЕМЕСЕ ҚАЗЫНАНЫҢ БІР ҚАТПАРЫ

	БІР ҚАРЫН МАЙ НЕМЕСЕ ЕЛГЕ ЕТЕНЕ ЕРЛІКТЕР

	«ҚАТЫНША АМАНДАСУ» НЕМЕСЕ ҰЛТТЫҚ ПЕДАГОГИКА ПАЙЫМЫ

	ЖАРАТЫЛЫС ПЕН ЖАЗМЫШ НЕМЕСЕ ТАБИҒАТПЕН ТАМЫРЛАСТЫҚ

	АЙБЫНДЫ АС-АҒАҢ НЕМЕСЕ КӘДІМГІ АСҚАР ТОҚПАНОВ

	ТІЛЕУҚОР ТҰЛҒАЛАР НЕМЕСЕ ӨНЕГЕЛІ ӨМІР ӨРНЕКТЕРІ

	АҒАЙЫННЫҢ АРАСЫ НЕМЕСЕ ҚАМҚОР КӨҢІЛ ҚҰШАҒЫ

	АСЫЛ ДА ҒАСЫР AНA НЕМЕСЕ ҚҰЛЫНЫНА ҚҰЛДЫҚ ЕТКЕН

	«ПЕРІШТЕСІ ҚАҚТЫ» ДЕР НЕМЕСЕ МЕНІ СЫҒАЛАҒАН СОҒЫС

	СОҢҒЫ САПАР НЕМЕСЕ БЕЙМӘЛІМ БОЛМЫСТЫҚ БАЙЛАНЫС

	ТҮЙІН СӨЗ





