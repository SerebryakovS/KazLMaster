	Валерий Михайлов

	Ғаламат жұт шежіресі



	 деректі хикаят

	Орыс тілінен аударған: Ғұсман Жандыбаев





	Өткен ғасырдың 30жылдарының басында Қазақстанда адам айтқысыз ауыр трагедияның болғаны белгілі. Ғасырлар бойы көшпенді өмір сүріп келген қазақ жұртын ешбір дайындықсыз, қысқа мерзім ішінде отырықшылық жағдайға көшіруді қолға алған ойы шолақ, ісі олақ саясаткерлердің оспадар әрекетінің салдарынан қазақ даласын жайлаған жаппай аштық пен ауруіндеттен жергілікті халықтың үштен бірінен көбiрегі жойылып кетті. Қолдан жасалған жұт құрбандарының арасында қазақ жеріне зорлап көшірілген ресейлік шаруалардың қаймағы дерлік көптеген басқа ұлт өкілдері де болды.

	Алпыс жылдан астам уақыт бойы жабық болған бұл тақырыпқа алғаш рет қалам тартқан қазақстандық жазушы В.Михайловтың 1992 жылы қазақ тілінде “Ұлы” жұттың жазбалары” деген кітабы жарық көрген еді. Автор оны толықтырып, 2008 жылы орыс тілінде қайтадан шығарды. Қолдарыңыздағы кітап осы соңғы нұсқаның негізінде ықшамдалып аударылды.

	Өткен тарихына жайбарақат қарай алмайтын әрбір қазақ баласы үшін әлемнің көптеген тілдеріне аударылған бұл туындының айтары мол.





	Қазақ халқының нанымсенімі бойынша,

	құйынның ішінде шайтан ұшып жүреді.

	Сондықтан да қара құйынды көзі шалған

	адамдар оған: “Кет, бәлекет, кет! Бізден

	аулақ, таздың үйіне бар!” деп қарғыс

	айтып, қуалайтын болған.





І


	— Ең бірінші есімде қалғаны — Ай. Күздің суық күнінде біз әлдебір жаққа көшіп барамыз. Мен шайқалақтаған арбаның үстінде көрпеге ораулы жатырмын. Кенет арба солқ етіп тоқтай қалды. Менің көзім қапқара болып түнерген аспан төріндегі Айға түсті. Дөпдөңгелек болып толған Ай жапжарық. Мен шалқамнан жатып, одан көзімді алмай ұзақ қарадым. Жолдың екі шеті — толған адам мүрделері. Олардың созылған қолдары бұратылып тырбиған ағаш бұтақтарына ұқсайды. Өлітірісі белгісіз, жерге жабысып қатып қалған. Маған айтпаса да бәрі белгілі еді. Үлкендер бәрібір сұрағанмен жауап бермейді, олардың маған қарайлауға мұршасы да жоқ. Осы бір серейіп қатып қалған адамдарды әлдебір тылсым үрей қоршап тұрғандай... Кейін естияр болған кезімде сұрағанмын, сонда бәрін айтып берді. Олар адамның мәйіттері еді. Әжем таңғалып: “Сен қалай есіңде сақтағансың? Ол кезде екіақ жаста болатынсың”, — деді. Шынында да, қалай есімде қалған? Бірақ ұмытпаған едім. Ай... Көшіп барамыз... Өліктер... Бұл отыз бірінші жыл болатын, біз қаңырап бос қалған ауылдан Торғайға қарай жол тартқанбыз...

	Ақын Ғафу Қайырбеков өзінің қашанғы күмбірлеген майда қоңыр дауысымен ерекше бір толқу үстінде сөйлеп отыр:

	— Менің екінші естелігім Торғаймен байланысты. Аудан орталығы болып табылатын бұл қалашық биіктеу жерде орналасқан. Төменде өзен, барлық көшелер солай қарай тіке құлдилап кетеді. Біз, ұсақ балалар, жалаңаяқ өзенге қарай жүгіреміз. Ал көшеде адамдар көп, ересек адамдар, бірақ жүре алмайды, төрт аяқтап ілгері жылжыған болады. Соңғы күштерін жинап, әреңәрең қозғалады. Әлдері құрып демалады да, тырнақтарымен жерді қайтадан тырмалайды. Кейбіреулерінің қозғалуға шамалары келмей, кескен теректей болып жол үстінде сұлап жатады. Біз олардың үстінен аттап өтеміз. Өзенге жеткенше бірнеше мәйітті артта қалдыруға тура келеді. Онда, су жағасында, өлген малдан аяқ алып жүргісіз. Аш адамдар осы қасапханаға еңбектеп келеді. Жеткендері қос уыстап малдың қанын сіміреді...

	Иәә... Ал енді үшінші естелікке көшейін. Біз аудандық Тұтынушылар одағы үйінің ауласында тұрдық, онда шешемнің үлкен ағасы — менің нағашым жұмыс істейтін. Кең аула қоршауының ауыр қақпасы әрқашан жабық тұрады. Аула ішінде аздаған мал бар, оларға баскөз болу керек, әйтпесе асханадан тамақтанатын адамдар аш қалады. Онда неден жасалғанын біліп болмайтын әлдебір сұйық көже беріледі. Менің ағайым, оның менен он жас үлкендігі бар, кейін соғыста қаза тапты, үлкен шелекпен сұйық көже тасиды. Ішсең, әйтеуір қарынның шұрылын басуға жарайды... Ал ауладан бізді, кішкентайларды, далаға шығармайды. Шығуға қатаң тыйым салынған. Қақпаның саңылауынан көшеге қараймыз. Қызық көрінеді! Қарсы бетте ескі балшық дуал бар, онда — адамдар: біреулері шалқалап, кейбірі етпеттеп жатыр. Әлденені күтуде... Ауладағы арық малдар аяғынан әрең тұрады. Сиыр бұзауын, қой қозысын өлідей туады. Демі бітіп құлаған малдың да, олардың жансыз туған төлдерінің де өлігін қақпаның сыртына шығарып тастайды. Адамдар оларға қарай тұра жүгіреді: қолмақол етін паршалап, шикілей қылғытады...

	Бірде үйдегілердің көзін ала беріп, қыдыру үшін далаға жүгіріп шыққаным есімде... Сол заматтаақ ту сыртымнан әлдекімнің қолдары жармаса кетті. Байқаймын, әлсіз, бірақ шеңгелін батыра қатты қысып барады. Мен жұлқынып шығуға әрекеттендім. Сонда қанша жаста едім... бәлкім, төрт жас немесе одан сәл көбірек. Сәті түскенде, әжем жүгіріп келіп айғайға басты. Осыдан кейін: “Қақпадан шықпа, жеп қояды”, — деп күніне неше қайталайтын болды...

	Ол басын сәл тұқыртып, үнсіз отырып қалды. Сосын шылым алып тұтатып, терезе жаққа көз тастады.

	— Міне, балалық шақтың ең алғашқы естеліктері осындай... Әкем, ол кісі сауатты болған, және ағайым Тұтынушылар одағында жұмыс істегенінің арқасында ғана аман қалдық... Мен де естияр бола бастадым. Отыз төртінші жыл анық есімде қалды. Біз бұрынғысынша Торғайда тұрып жаттық. Адамдардың тынысы кеңи бастады, ті рі қалғандарына азықтүлік үлестірілді. Оны бір жақтардан әкелетін... Әйтсе де арқаны кеңге салуға әлі ерте болатын. Біздің Торғайда жер аударылғандар (“ссыльные”— қазақтар бұл сөзді “ссельные” деп айтатын) пайда болды. Оларды “Кировті өлтіргендер” дейтін: әр ұлттан құралған отыздай адам. Өздері аш, қорқынышты, жұмыстары жоқ, топтоп болып көше кезіп жүреді. Балалар, әрине, оларды көру үшін соңдарынан жүгіреді. Бір күні әжемнің таптап айтқандарын ұмытып кетіп, мен де соларға ілестім. Бір кезде соңыма түскен еңгезердей екіүш еркек мені қуып берсін. Өлердей қорыққаным сонша, аяғымаяғыма тимей қалай қашқанымды өзім де білмеймін. Қақпаның аузына дейін қуып келді. Әйтеуір, ағайым мен әжем шығып құтқарып қалды...

	Соғыстың алдында, ол кезде мен он жаста болатынмын, бірде біз арбамен отын әкелуге бардық.

	Аласа бұталар, қамыс, құрғақ шөп — осылардың бәрі де отынға жарайды. Ескі дөңгелектер сықырлап, әлденелерге тиіп шоқырақтап, қаланың сыртына әрең шықтық. Жер тегіс болғанымен, құмдауыт жолда жүру де оңай емес. Арбаның шиқылы жүйкеге тиіп, құлақты тесіп барады. Мен арбадан ырғып түстім. Құм үстінде шашылып жатқан сүйектен аяқ алып жүргісіз. Оларды мұнда кім әкеліп тастаған? Шөп жұлсақ та, кепкен бұтабұтақтарды жинасақ та — барлық жерде сүйек, сүйек... Жоғарғы дөңес үстінде де, құм арасында да. Енді бас сүйектер кездесе бастады — адамдікі. “Апырымау, бұлар адамдар ғой! — деймін мен ішімнен. — Олар мұнда қанша екен?” Үйге айтып келдім. Үлкендер: “Бұлар — қалаға келе жатып, жолда өлген аш адамдар”, — деп түсіндірді. Оларды көметін адам табылмаған, сөйтіп, дала адам өліктеріне толып кеткен.

	Ал біз үнемі қала сыртына шығып жүреміз: бірде шөп шабамыз, кейде отын жинаймыз немесе әлдебір биіктеу жерге шығып ойнаймыз. Кешкісін жұрттың бәрі үйлеріне кіріп жайғасқанға дейін балалар тыным таппайды. Сонымен, сенсең де, сенбесең де, бүкіл Торғай адам сүйегінің астында қалды. Сірә, аштықтан әлі құрыған адамдар таңдайға талғажау болар бір нәрсе табамыз, ажал құрсауынан аман құтылармыз деген үмітпен аудан орталығына қарай шұбырған болса керек.

	Ал біз өзіміздің ауылға қайтып оралған жоқпыз... Онда оралатын жер де жоқ еді...

	Біз шылым шегіп отырмыз. Менің әріптесімнің бет пішіні әр кездегісіндей жайбарақат, бейне бір ол маған әдеттегі жайды әңгімелеп отырғандай. Көңіл күйінің толқынысын көзқарасынан ғана аңғарғандаймын...

	— ...Кейде сол кездер туралы ойлансам, есіме Ғабит Мүсірепов түседі. Біз 1958 жылы таныстық, ол кезде қазіргі қазақ әдебиеті классигінің шығармаларын дерліктей еш жерде жарияламайтын. Оны әртүрлі идеологиялық күнәлары үшін айыптап, тіпті ұзақ уақытқа партиядан да шығарып тастаған еді. Мен ол кезде баспадағы жас редактор болатынмын. Бір күні Ғабит мені өзіне шақырды.

	— Сен, жігітім, қайдансың?

	— Торғайданмын.

	— Тіптен жақсы... Жүр, біраз әңгімелесейік, өзіңнің Торғайың туралы бір нәрселер айтамын.

	Болып жатқан қолайсыздықтарға қарамастан оның көңіл күйі жақсы екен, әзіл де айтып қояды. Қазір ойлап қарасам, күліп жүргені — рухының күштілігінен екен, өзінің сынағыштары алдында төменшіктегісі келмеген секілді. Бәлкім, ол маған күлкілі жағдайды осындай көңіл күй ауанында айтса керек.

	— Бұл оқиға 34тің жазында болды... — Көздерінен көңілді ұшқын шашырата күліп алды да, кенеттен тұнжыраңқы жабырқау күйге ауысты. — Барлық жерді аштық жайлаған, халық титықтап тұралаған, азықтүлік жәрдемі жетіспейді, шаруашылық шатқаяқтаған кез. Өлкелік комитет (Крайком. — ауд.) мені Ақтөбеге жіберді. Келдім, обкомдағылардың бәрін қорқынышты үрей билеген. “Бұларға не болған?” — деймін. Сөйтсем, бұл жерге Киров келмекші екен.

	— Ау, сонда неден қорқасыңдар? — деймін.

	— Біз оған не көрсетеміз? — деп олар көздерін бағжитады. — Мұнда болып жатқанды көрсе, жазамызды бермей ме?!

	— Көмек сұраңыздар, адамдар аштық нәубетін тартып жатқан жоқ па...

	— Ее, қандай көмек?! Оның көзіне қараудың өзі қорқынышты болар...

	— Сөйтіп, олар мені үгіттей бастады, — Ғабең мырс етіп күлді. — Менен Кировты күтіп алуды қолқалады. Өздері бас сауғалап, әрқайсысы әр жаққа тығылып қалды...

	Ақырында мейманды мен күтіп алдым, таныстық, көп ұзамай, біз оның сұрауы бойынша сенің Торғайыңа жүріп кеттік. Жолшыбай мен оған қазақтың тарихы, әдетғұрпы туралы айттым. Сенің Торғайыңның дәл шекарасына келіп жеттік... — Осы жерде Мүсірепов кеңкілдеп күліп алды.

	— ... Келдік, ал онда алдыңғы жақтан әлдебір қарайған көзге шалынады. “Бұл не?” — дейміз. Аптап ыстық, даланы сағым көлегейлеп тұр... не екені түсініксіз. Төртбұрышты тастың үстінде үлкен құс отырған сияқты. Таңғаларлық! Білесің бе, құс! Бүркіттен немесе дуадақтан үлкенірек! Біресе көрінбей кетеді, біресе қайтадан қара тасқа келіп қонады. Жақынырақ келген кезде құс мүлдем жоғалып кетті. Ауаға сіңіп ғайып болған секілденді. Бұдан да гөрі жақындағанда барып жағдайды анық аңғардық. Иә, айдалада жалғыз машина тұр! Сенің жерлестерің, Торғай ауданының басшылары, бізді қарсы алу үшін жолға шығыпты. Бірақ жолжөнекей радиатордың суы қайнап кетіп, қанша асыққанымен межеленген жерлеріне жете алмай тұрып қалған түрлері екен. Не жағдай болғанын енді аңғарған біздің машинадағы жігіттер: “Бұл торғайлықтар өнертапқыш халық. Бірдеме болса болды, кезектесіп капоттың үстіне шығады. Ал біз құс деп ойладық!” — деп, ішексілесі қатып күліп жатыр.

	Киров алғашында ештеме түсінбеді.

	— Еей, бауырлар, — дейді ол, — сендер машинаның үстіне неге қайтақайта шыға бердіңдер?

	Торғайлық басшылар қызарақтап, бастарын төмен салбыратып тұр. Киров ештеме түсінбей үнсіз қалды да, кенет қарқылдап күліп жіберді. Екі бүйірін ұстап селкілдей күлгенде, тіпті әнеміне құлап қалатындай көрінді...

	— Мінеки, сенің торғайлықтарың!... — Мүсірепов, неге екені белгісіз, осыны айтты да, ойға батқандай болып үнсіз қалды. Содан кейін маған тесіле қарады да, көзіне мұң ұялап, былай деді: — Кейінірек саған тағы бір жағдайды айтып беремін. Ол да сенің Торғайың туралы...

	Сол кезден бастап біз жақын танысып кеттік те, бұл қарымқатынасымыз отыз жылға жуық уақытқа созылды. Дәл қашан екені есiмде жоқ, бiрақ Ғабең уәдесiнде тұрды. Содан берi қанша уақыт өттi, ал оның айтқан әңгiмесi жаңа ғана естiген сөзiмдей жадымда қалып қойыпты...

	Ғафу Қайырбеков ойға батқандай болып, дауыс екпінін бәсеңдетті.

	— ...1932 жылы Қазақстан сұмдық аштықтың құрсауында қалды. Мүсірепов төрт жолдасымен бірге өлкелік комитетке хат жазды. Онда ұжымдастырудағы асыра сілтеушіліктер туралы айтылды. Бірақ олардың бәрін “ұлтшылсыңдар” деп айыптады. Біз, — деді Ғабең, — біткен жеріміз осы деп ойладық. Олар үшін, қолына қанды қылыш ұстаған баскесер үшін, біздің өміріміз не тұрады... Сол жылы қыс ерте түскен болатын, Алматыны қазан айының өзіндеақ қар басып қалған. Мүсіреповті өлкелік комитетке шақырды.

	“Несі бар, егер сен өзіңнің халқың үшін осынша алаңдайтын болсаң, Торғайға барып қайт, — деп, оған Голощекин мысқылдай қарады. — Онда ешқандайда аштықтың жоқ екенін өз көзіңмен көресің”.

	Мүсірепов жолға шықты. Неге екені түсініксіз, бірақ оған өлкелік комитеттің шенеуніктерінен жолсеріктер қосып берді. Бұлар әйтеуір бірдеме етіп үлкен қиындықпен Қостанайға жетті. Онда ақырған қыс екен. Атқару комитетіне келді. Оның төрағасы Қазақстанға өз еркінен тыс келген адам екен. “Ее, — дейді ол, — сіздер де мен сияқты жер аударылғандар екенсіздер ғой. Сіздерді мұнда қай құдай айдап келген? Елсіз дала, толассыз боран, ал Батпаққараға дейін мың жарым шақырым, үсіп қаласыздар. Не сіздерді жеп қояды”. Осы сөздердің бәрін ол еш қалжыңсыз, байыппен айтқаны көрініп тұр. “Иә, айтпақшы, — дейді ол тағы да, — оның үстіне, мініп баратын көлік те жоқ. Бәрі жұттың аранына жұтылып кетті. Атқару комитетінде мен мініп жүретін екі жылқы бар. Жарайды, қаласаңыздар солайақ болсын, мен оларды сіздерге берейін. Бірақ қарулы күзетшілерсіз жібере алмаймын. Өмірлеріңізге қауіп төнеді...”

	Әрі қарай олар қарулы екі адамға ілесіп (көшірдің де винтовкасы болды) шанамен кетті.

	Әулиекөл ауылынан өткеннен кейін боран басталды. Ұйытқып соққан қар ұшқындары күннің көзін жауып, жолды бітеп тастады. Жүргіншілер жолдың жүлгесінен адасып, аттар тұрып қалды. Кенет Мүсіреповтің көзіне әлдене шалынғандай болды: анадай жердегі күртік қардың арасынан бір нәрсе қараңдайды, бейне бір сексеуілдің жапырылған қисық бұтағы секілді. Ол шанадан ырғып түсіп, әлгінің қасына барды. Қар астында адам өліктері жатты. Қалай болса солай, ретсіз, қазқатарынан сұлап жатыр. Одан әрі жүре түсіп еді, бірінің үстіне бірін қабаттап, текше етіп жинаған отын секілді үйілген адам мәйіттерін көрді. “Олар бекеттердегі мұнараға ұқсайтын еді, — деді Ғабең. — Соларға қарап жолды бағдарлаған, мәйіттер жолдың екі жағына да үйілген. Одан өткен сұмдықты мен көрген емеспін...”

	Мүсірепов ауыр дем алып, әңгімесін жалғастырды: “Аллаға шүкір, біздің алдымыздан аш адамдар жолыққан жоқ, әйтпесе аттардан да, біздің өзімізден де ештеме қалмаған болар еді. Біз мұны анық түйсіндік. Сондықтан да өзімізге азықтүлік, аттарымызға жем бергені үшін атқару комитетінің төрағасына іштей қайтақайта алғыс айтумен болдық. Соның арқасында бір ажалдан аман қалдық... Сондықтан әлдеқашан жаны жай тапқан оның рухына мен әрқашан дұға бағыштаймын...”

	Олар күртік қардан шығып, өлілер салған осы жолмен жүріп отырды. Алда — қаңырап бос қалған ауылдар. Жергілікті жол бастаушы бұл қоныстардың нөмірлерін айтып келеді. Олар бірбірінен тек нөмірмен ғана ажыратылады. Ешбірінде жан баласы қалмаған. Жолаушылар қазақтың көзіне тосын көрінетін киіз үй қалашығына ат басын тіреді. Ұжымдастыру басталғалы қазақ даласында мұндай қалашықтар көптеп пайда болған. Киіз үйлер, неге екені белгісіз, қазқатар тігіліп, әрқайсысына нөмір ілінген, бейне бір бұлар қала көшелеріндегі үйлер секілді. Киіз үйлер кең де жаңа, туырлықтары ақ киізден басылған, көшірдің айтуына қарағанда, жақында ғана жергілікті байлардан тартып алыныпты. Осыдан екіүш ай бұрын бұл жерде қалың ел, үлкен ауыл болған екен. Енді, міне, өлі тыныштық басқан. Сырғыма жаяу борасынның суылдаған үнінен өзге ешбір дыбыс жоқ. Ақ қардың үстіндегі ақ шаңқан киіз үйлердің өлі қаласы ғана.

	Киіз үйлердің қайсысына кірсең де, барлық затмүлкі орнында, бірақ адамдар жоқ. Адамдар бір сәтте ғайып болып, тіршілік тоқтап қалғандай.

	Мүсіреповті әсіресе ішісыртының сәнсалтанаты келіскен алты қанатты киіз үй таңғалдырды. Үй жасаулары — ашық түсті жібек көрпелер мен атлас жастықтар, бетін әсем өрнектермен әшекейлеген түкті кілемдер көздің жауын алады. Орта тұсында тең болып жиналған жүк тұр. Бейне бір үй иелері әлгінде ғана сәл уақытқа шығып кеткендей, әнеміне қайтадан кіріп келетін секілді. Бірақ бұл алдамшы әсер ғана. Еденде жатқан киіздер мен кілемдер аяз демімен дым тартып, көк өңезденіп кеткен, ашық қалған түндіктен де қар түскен.

	Бәрі жанжақтан қарап жүр — ал мына тұстағы киімдер жиналған жүк өзгеше бір күркеге ұқсайды. Ортасында кішкене тесік бар... Әлдебір бейтаныс та үрейлі әлемге ашылған қараңғы терезеге ұқсайды. Кенеттен араларындағы екеуі қаруланған төрт еркек бір мезетте әлденеден секем алып, селт етті. Денелері түршігіп, үрке қарап сәл тұрды да, есікке қарай ентелей беттеді. Тұра беруге дәттері шыдамай, далаға атыпатып шықты. Ғабит Мүсірепов ең соңында қалды. Табалдырықта сәл кідіріп, арт жағына қарады: үстіне киімдерді үйіп тастаған шағын жүк теңінің ішінде біреу бар секілденді.

	Бұдан кейін олар әлденеден қорыққандай, ешбір үйге бас сұқпады. Қалың қар басқан мылқау қалашықтың бір шетіне барып, бастарын салбыратқан күйі үнсіз тұрды. Енді қайтқаннан басқа ештеңе қалмап еді. Кері қарай жүрген кезде Мүсіреповтің көңіл түкпірінде күдік оянды: шынымен де мұнда ешкімнің жоқ болғаны ма? Ал онда өлгендердің денесі қайда? Ол осы ойларының бәрін өзінің соңынан қалмай сөмпеңдеп, шоңайнаша жабысып келе жатқан өлкелік комитеттің нұсқаушысына айтты. Ол болса түнеріп, Торғайда мұндай киіз үй қалашықтары көп екенін және күз түсісімен адамдар беті ауған жаққа кетіп қалғанын айтты. Қостанайға, Шалқарға, Оралға, Алатау мен Сырдария жаққа босып кеткенге ұқсайды. Бірақ бәрі дерлік жолда өлген. Әлгінде кездескен, жолдың екі шетінде бірінің үстіне бірін қазқатар текшелеп жинап тастаған адам мәйіттері солардікі. Қостанайлық екі күзетші де мұны растап, бастарын изеді. “Мұны сен қайдан білесің?” — деп сұрады Ғабит өлкелік нұсқаушыдан. Ол жауап орнына тек суық жымиды да қойды.

	Аяқтарын күртік қардан әреңәрең суырып, олар шанаға беттеді. Кенет көкейін түрткілеген беймәлім түйсікпен қарсыласуға бойынан күш таппаған Мүсірепов өздері әлгінде ғана кіріп шыққан, ақ киізбен жабылған еңселі үлкен үйге қайта бұрылды. Жолдастары да соңынан ерді.

	“Ойбай, мұнда біреудің ізі жатыр!” — деп ышқына дауыстады біреуі.

	Олар қар бетіндегі беймәлім ізге үңіліп, үймелесіп қалды. Із мүлде жаңа еді.

	“Бұл не? Қарсақ па? Түлкі ме?”

	“Жоқ, ұқсамайды! Сірә... Әй, бірақ олай болуы мүмкін емес!..”

	Жігіттер із қуалап жүріп отырып киіз үйден бірақ шықты. Есікті айқара ашты.

	Күтпеген жерден иесіз үйдің ішінен ыңырсыған жіңішке ащы дыбыс естілді. Бәрінің жотасы мұздап қоя берді. Әлде иттің қыңсылы ма немесе мысықтың зарлағаны ма — айырып болмайды және осының бәрі қандай да бір қорсылмен қатар естіледі.

	Жүк жиналған теңнің қуықтай ғана тесігінен әлдебір кіпкішкене тірі жан атып шықты да, адамдарға тұра ұмтылды. Ол қанға малшынған еді. Қансүңгі болып қатып қалған ұзын шаштары мүйізге ұқсап, жанжағына сорая шығып тұр, аяқтары бейне бір қарғаның сирақтары сияқты қапқара, шидей. Көздері ойсыз, бетіне қатып қалған қанның үсті жаңадан аққан қан тамшыларымен әлеміштенген. Тістері ақсиып, аузынан қызыл көпіршік ағып тұр.

	Төртеуі бірдей қорыққаннан естері шығып, есікке қарай секіре қашты. Сыртқа шығып, артқа бұрылғанда, әлгі құбыжықтың қарасы да көрінбеді, ғайып болса керек.

	“Бұл сонда не болды?” — деді Ғабит қырылдай сөйлеп, жолдастарына қарап. Қорқыныштан әлі селкілдеп тұрған олар үндемеді. Сол беті бәрі де тілдерін жұтып қойғандай тымтырыс қалды. Тек кейін, Қостанайға барған соң, жолсеріктерінің біреуі Ғабекеңе мынаны айтты:

	— Сіз, бәлкім, оны жын деп ойлаған шығарсыз? Жоқ, жын емес. Мен байқап қалдым, анық байқадым. Ол — адам. Сәби. Қазақтың жетісегіз жасар қызы...

	— Жоқ! Жоқ! — Мүсірепов ышқына айғай салды. Оның үнінен жан дүниесінің алапат жарылысындай, айтып жеткізгісіз долы, сонымен бір уақытта шарасыздықтың дәрменсіз ашуы бұрқ етті. — Ол — аштық! Ол аштықтың көзі болатын! Қарғыс атқыр аштықтың дәл өзінің ...

	Ғафу Қайырбеков әңгімесін аяқтады. Біреу есік қақты. Әңгімемізді ешкім бөлмесін деп оны жауып қойғанбыз.

	— ...Анда, төменгі жақта, бәлкім, оның атаанасы, әкесі мен шешесі болған болуы керек, — деді ол.

	Сөйтті де, есікке қарай беттеді.





ІІ


	1932 жылғы қазан айының соңында, шамамен Ғабит Мүсірепов ақ қар жамылған Торғай даласына борандата келіп, тірі жансыз қалған ауылдардың бірінен кездестірген албастыдай тағы қыздың, иесіз қаңыраған киіз туырлықты ақ үйлер қалашығының жападанжалғыз тұрғынының жаншошырлық ұсқынына үрейі ұша қарап тұрған сәтте, Алматыда Қазақстанның он екі жылдығы барша сәнсалтанатымен тойланып жатты.

	Атаулы мереке қарсаңында, әдеттегідей, партия, кеңес органдарының және қоғамдық ұйымдардың қатысуымен қалалық кеңестің салтанатты жиналысы болды. Төралқаның жолдас Сталин мен жолдас Голощекиннің аттарына арналған жеделхаттары оқылды. Келесі күні, 22 қазанда, жиналысқа қатыса алмағандардың ешқайсысы да дүмпулі мерекенің дүбірінен бейтарап қалмауы үшін “Казахстанская правда” газеті өз бетінде мерекелік жолдаудың мәтінін жариялады.

	“Қымбатты жолдас Сталин! — деген сөздермен басталды алғашқы жеделхат. — Қазақстанның құрылғанына он екі жыл толды. Ұлы Қазанның он бес жылдығы да иек астында...”. Осыдан кейін Қазақстанның мал шаруашылығы туралы айтылған БК(б)П Орталық Комитетінің 1932 жылдың 17 қыркүйегіндегі шешімі “тап жауларына, оппортунистерге, шовинистер мен ұлтшылдарға күйрете соққы беріп жатқандығы...” жайында баянат берілген. Соңынан: “Партактив... саған жауынгерлік большевиктік сәлем жолдайды! (Былайынша бейбіт уақыт секілді, бірақ жауынгерлік сәлем, өйткені тап тартысы күнненкүнге күшейіп келеді ғой. — В.М.) Жасасын лениндік Орталық Комитет! Жасасын біздің партиямыздың және дүниежүзі пролетариатының көсемі жолдас Сталин!” деген сол кез үшін дағдыға айналған құттықтаулар мен тілек сөздер жалғасқан.

	Егер партия мен дүниежүзі пролетариатының көсемін тек “ж.Сталин” немесе “жолдас Сталин” деп қана атаған болса, ал республикалық партия ұйымын басқарған қайраткерлерді біршама өзімсінген сыңайда, атыжөнімен айтар еді. Мұндай қаратпа сөз жолдас Сталинді бейне бір жұмыр басты пендеге тән адами ныспыесімі болып көрмегендей, өзі басқарып отырған қол жетпес биіктен көрсететіні сөзсізтін. Оның есесіне, жергілікті көсемдерге арналған тілек сөздерден сірескен ресмиліктен гөрі өзінің тең сөйлесетін жақын адамына тіл қатқандай жылылық сезіледі.

	“Қымбатты Филипп Исаевич!

	Алматы қалалық кеңесінің салтанатты жиыны... Қазақстанның он екі жылдық мерекесі күні саған, Қазақстанды өзінің он екі жылдық биік белесіне үлкен жеңістермен жеткізіп отырған, сыннан өткен лениншілге жалынды сәлем жолдайды.

	Оппортунизммен күрестің, ұлттық мәселедегі күрестің барлық майдандарында, лениндік ұлттық саясат негізінде қиындықтарды жеңе отырып, сен Қазақстанның партия ұйымын жеңістенжеңіске бастап келесің.

	Сенің басшылығыңның арқасында қазақтар мен шығыс халықтарының... большевиктік жаңа кадрлары өсіп шықты.

	Сенің басшылығыңмен Қазақстан артта қалған аграрлыиндустриялы өлкеден... ұлы Одақтың алдыңғы сапынан орын алған елге айналды.

	Социализмнің жеңімпаз құрылысы жасай берсін!

	Сыннан өткен лениншіл жолдас Голощекин жасасын!

	Салтанатты жиынның Төралқасы”.

	Төралқаның осыншалық қошемет көрсеткен адамының өзі де осы төралқаның төрінде отырды.

	Бұл френчін қымтана түймеленген, енді ғана ағара бастаған толқынды қоңыр шашты, мұрты мен сақалын сәндеп қиған елу алты жастағы ауыр денелі адам еді. Көз қарасынан маңызданған тәкаппарлық пен қаталдық, аярлық та сезіледі. Өзінің қол астындағыларды қасқабағыменақ қалтыратып, маңғаз мысымен басып тұрар еді. Байырғы большевиктің шүбәсіз беделімен жасқап, ұзақ баяндамаларындағы бұйрық райлы тұжырымдарын кесіппішіп бірақ айтатын; ақырында қарсыластарын өркөкірек өктемдікке басқан дөрекі мысқылмен қақпайлап, аяусыз қаталдықпен бет қаратпай жеңетін. Сондықтан маңайындағылардың бәрі осы бір тұрпайы күштің тегеурініне шыдай алмай, оның алдында тізелері қалтырап, көлгір сөздермен мәртебесін асыра мадақтап, даурыға қол шапалақтап, қолпаштай берді...

	Алайда бағынышты адамдардың ісі мен сөзіндегі жасандылық пен жалғандық көрер көзге ұрыпақ тұратын. Тіпті Голощекиннің өзі партиялық ұйымдағы қызметтес досжолдастарымен қоштасып тұрып, Қазақстанда бірдебір адал коммунист жоқ деген сөзін олардың бетіне айтып кетті. Байқағандары мен ойға түйгендерінен жүйелі қорытынды шығаруға әдеттенген ол қазақстандық большевиктерді үш топқа бөлді: бірінші топтағылар тәрбиеге көнбейді, екіншілері — екіжүзді хамелеондар және ақырында, үшінші топқа жататындар — әртүрлі кемшіліктері үшін барлық кінәні оның өзіне — Голощекинге артатындар.

	Алайда жеті жылдан аса өмірін “Қазақстандағы социализм үшін күреске” арнаған Ф.И.Голощекиннің қызметі мен жеке тұлғасына сипаттама берерлік, былайынша объективті куәліктерге назар аударып көрейік.

	Голощекиннің ең егжейтегжейлі өмірбаяны бүгінгі оқырманның қолына түсе бермейтін көне газеттің бірінде жазылған. 1925 жылдың 18 қыркүйегінде республикалық партиялық “Советская степь” (“Казахстанская правданың” алдындағы басылым) газетінде жарияланған өмірбаян, ең алдымен, Филипп Исаевичтің өзінің аузынан жазылып алынғандығымен назар аудартады. Мәтіннен жанды сөз ырғағы айқын аңғарылады, кейде Голощекиннің жиі айтатын сөз орамдары кездеседі. Сірә, бұл оның көзі тірісінде жазылып қалған бірденбір өмірбаяны болса керек, сондықтан да ерекше құнды.



	“ПАРТИЯ ТҰРМЫСЫ

	РК(б)П Қазақ өлкелік комитетінің жаңа хатшысы



	ФИЛИПП ИСАЕВИЧ ГОЛОЩЕКИН

	(Оның Қазақстанға келуіне орай)

	Филипп Исаевич Голощекин 1876 жылы Витебск губерниясындағы шағын Невель қалашығында дүниеге келді. Атаанасы ұсақ буржуазия ішінде шағын мердігерлікпен шұғылданған.

	Филипп Исаевич алғашында қаладағы төрт сыныптық мектепте оқыды, одан соң үйде дайындалу арқылы техникалық мектеп пен гимназияға емтихан тапсырып, одан сәтті өтті, алайда еврейлерге шектеу қойылуы себепті оқуға қабылданбады. Жалпы алғанда, Филипп Исаевичтің гимназияның алты сыныптық курсын бітірген білімі бар, ал 1901—1903 жылдары тіс дәрігері мектебінде оқып, бітіріп шыққан; 1896 жылдан 1900 жылға дейін жазу қағазын сататын дүкенде жалдамалы сатушы (приказчик) болды.

	Филипп Исаевич бала кезінен көп оқыды, бірақ барлық мәселе бойынша тиіпқашып, жүйесіз үйренді. Алғашында оны философия қызықтырды, ал кейін қоғамдық ғылымдарға ден қойды. Жасырын кітаптарды 1900 жылдан тамтұмдап оқи бастады. 1903 жылы Петербургтегі Медицина академиясына тіс дәрігері мамандығы бойынша емтихан тапсыра жүріп, оны үйірмеге тартқан партиялық ұйымдардағы жолдастармен танысты, алайда Филипп Исаевич көп өтпей Петербургтен жер аударылып, 1905 жылға дейін Вяткада тұрды да, онда тіс дәрігерінің кабинетін ашты және орта оқу орындары оқушыларынан құрылған үйірмедегі жұмыстармен шұғылданды.

	Филипп Исаевич 1905 жылы күздің басында кабинетін сатып, Петербургке қоныс аударды да, осында біржола партиялық жұмыстармен шұғылданды. Бастапқыда большевиктердің әскери ұйымына кіріп, Петропавл бекінісі солдаттарының үйірмесінде жұмыс жүргізді.

	1905 жылдың жазында Петербург округтік ұйымына жолдама алып, алғашқы кездері Ижорск зауытында және Сестрорецкіде үгітнасихат жұмыстарын атқарды. Кейін осы ауданда ұйымдастырушы болып, аудан атынан партияның петербургтік комитетіне сайланды. Петербург ұйымының бірқатар конференцияларына қатысты. Ижорск зауыты жұмысшыларының көпшілік жиналыстарында үш рет тұтқынға алынып, оның екі ретінде тексеруден кейін бірден босатылды да, үшінші жолы бірнеше аптаға полицияда ұсталды. ПатшалықСелолық жандарм басқармасында 129бап бойынша іс қозғалды.

	1906 жылдың жазында Петербург комитеті бүкіл құрамымен тұтқынға алынды да, 19процесс бойынша сотталып, бәрін қосқанда 3,5 жыл қамақта болуға кесілді. Іс қайта қаралып, Филипп Исаевич кепілдікпен босатылды. Түрмеден шығысымен Петербург комитетінің шешімі негізінде Невский ауданына барып, онда Лондонда өтетін съездің алдында ж. Зиновьевтің орнын ауыстырды. Филипп Исаевич Невский ауданынан Петербург комитетіне сайланды, сонымен бірге атқару комитетінің құрамына енді.

	1908 жылдың 1 мамыры қарсаңында ол тағы да тұтқынға алынып, 1909 жылдың маусымына дейін қамауда отырды. Босап шыққаннан кейін шақырымпаздармен байланысты үзу мәселесі шешілген большевиктік конференцияға қатысу үшін Петербург комитетінің жолдамасымен Парижге аттанып кетті. Филипп Исаевич Парижден Лейпцигке келіп, Вильноға жеткізілген әдебиеттермен шұғылданды, одан соң Петербургке барып, шақырымпаздар мен жойымпаздарға қарсы күреске қатысты және көп ұзамай ОКнің (Орталық Комитеттің — ауд.) нұсқауы бойынша ОКнің агенті болып тағайындалған жолдас Томскийдің орнын ауыстыру үшін Мәскеуге келді. Филипп Исаевич Мәскеуде 1910 жылдың қысында Мәскеу комитетімен және Я.М.Свердловпен бірге инженер Тимковтың пәтерінде тұтқынға алынғанға дейін жұмыс істеді және түрмеде 5 айдай отырғаннан кейін Нарымскіге жер аударылды. Нарымскіде бірнеше ай болғаннан кейін, Филипп Исаевич басқа жолдастармен (Козырев, Куйбышев және басқалар) бірге маркстік үйірме ұйымдастырғаны үшін тұтқындалып, Томск түрмесінде бірнеше ай отырды. Іс қысқартылып, ол қайтадан Нарымскіге жер аударылды. 1911 жылдың жазында Нарымскіден Петербургке қашып келген ол жұмысқа бел шеше кірісіп, ж. Бреславпен бірге құлаған ұйымды қайтадан қалпына келтіру үшін және Париж конференциясына делегаттар сайлауды ұйымдастыру мақсатында Мәскеуге аттану жөнінде ОКден нұсқау алды.

	Мәскеу ұйымынан конференцияға Зиновьев, Малиновский жолдастар және Филипп Исаевич сайланды.

	Осы конференцияда Филипп Исаевич ОК мүшелігіне өтті.

	Париж конференциясынан кейін Мәскеуге келісімен ол тұтқындалып, Таганкада біраз уақыт отырғаннан кейін Тобылға жер аударылды. Көп ұзамай Тобылдан тағы да қашып шығып, Петербургке келді. 3Думаның жұмысы кезінде Петербург комитетінде ОКнің өкілі ретінде жұмыс істеді. Я.М.Свердлов ж.Петровскийдің пәтерінде тұтқындалғаннан кейін Филипп Исаевич Малиновскийдің пәтерінде қоршауға түсті, бірақ ол жерден сәтімен жасырынып шығып, ОКнің шешімімен Уралғажолтартты. Уралдабірнешеапта жұмыс істегеннен кейін Мотовилихинск зауытынан шығып, өзінің пәтері орналасқан Екатеринбургке бара жатқан жолда ол тағы да тұтқындалды. Кейін анықталғанындай — Малиновскийдің көрсетуі бойынша. Оның Уралға келгендігі күзет бөлімшесіне белгілі болған, бірақ бірнеше апта бойы олар оны ұстай алмаған. Екатеринбург түрмесінде біраз отырғаннан кейін Филипп Исаевич Туруханский өлкесіне жер аударылып, онда Ақпан революциясына дейін болды.

	Ақпан революциясынан кейін наурыздың алғашқы күндері Филипп Исаевич Петербургке келіп, сәуір конференциясына дейін сонда жұмыс істеді. Кейін Уралға жіберілді. Пермь губкомының хатшысы, одан соң Урал облыстық комитетінің және Екатеринбург губкомының хатшысы болды.

	Пермьді қолдан бергенге дейінгі аралықта (18жылдың желтоқсаны) әр алуан партиялық және жауапты кеңес жұмыстарында (Урал облыстық кеңесінің мүшесі, округтік әскери комиссар, 3армияның бас саяси комиссары т.б.) болды. 3съезден кейін Курганды алғанға дейін ОКнің Сібір бюросының мүшесі болды. 19жылдың тамызынан 20жылдың маусымына дейін Түркістан Орталық Комитетінің және БОАТКОМ (Бүкілодақтық Орталық Атқару Комитеті — ВЦИК) мүшесі, 20жылдың шілдесінен 21жылдың шілдесіне дейін Главруданың төрағасы болды, онан соң ОК оны съездер өткізу үшін Башкирияға жіберді. 21жылдың наурызынан 23жылдың қаңтарына дейін Костромск губаткомының төрағасы және губкомның мүшесі болды. 22жылдың мамырынан 23жылдың шілдесіне дейін ОКнің Урал бюросының хатшысы, ал 22жылдың қыркүйегінен Самарск губкомы төрағасының міндетін атқарды және Приволжье әскери округі Революциялық әскери кеңесінің мүшесі болды.

	Астыртын революциялық қызметі барысында Филипп Исаевичтің Филипп, Борис Иванович, Жорж және Н.К.Крупскаяға жазған құпия хаттарында Фран деген бірнеше лақап есімі болды.

	Қазіргі кезде Ф.И.Голощекин — ОК мүшелігіне кандидат және РК(б)П Қазақ өлкелік комитетінің хатшысы.

	Қызылорда қаласына 12 қыркүйекте келді”. Сөйтіп, жиырма жасында — жазу қағазын сататын дүкенде жалдамалы сатушы, жиырма жеті жасында — партия мүшесі және тіс технигі, жиырма тоғыз жасында — кәсіби революционер. Сонымен, большевиктерге Голощекин әбден есейген шағында келіп қосылды. Егер оның “бұрқсарқ қайнаған” бітімін, неге болса да құлай берілетін қызметін еске алар болсақ, онда оның таңдауы кездейсоқ емес, ойланып істелінген қадам деп пайымдауға болады және бәлкім, “барлық мәселелер бойынша жүйесіз де шашыраңқы” оқыған, алғашында “философияға, ал одан соң қоғамдық ғылымдарға” ден қойған осы бір жігерлі адам Ресей социалдемократиялық жұмысшы партиясына (РСДЖП — РСДРП) кіргенге дейінақ саяси және әлеуметтік ойпікірдің бір ғана емес, әртүрлі бағытбағдарын бойына сіңіріп үлгерген болса керек.

	27 жасар Голощекин большевиктер қатарына кірген соң қызу іске кірісіп кетті. Тіпті революциядан кейін де бірде онда, бірде мұнда жылт етіп көрініп, жоқ болатынын айтпағанның өзінде, оның үгітнасихат жұмыстарын жүргізген орындарының саныақ бұл адамның тапсырылған істі тындырушы, орындаушы, жүктелген қызметті атқарушы, қазіргі кезде айтылатынындай, тез бейімделгіш адам болғанын дәлелдейді. Теориялық ізденіс, терең ақылой жұмысы оған жат еді, оның табиғаты Қазанға дейінгі астыртын жұмыс па немесе аштық қысқан 21жылғы Кострома облысында азықтүлік дайындау ма, бәрібір, әйтеуір, қолмақол, тікелей орындайтын жұмысқа лайықтын.

	Оның Қазанға дейінгі кезеңдегі өміріне қатысты замандастарының естеліктері, мәліметтердің сиректілігі мен кейбір кездейсоқ сипаттарына қарамастан, қалай дегенмен де белгілі бір деңгейде оның ішкі дүниесінен хабар береді.

	Н.К.Крупская Прага конференциясына байланысты 1912 жылғы оқиғалар туралы былай деп жазады:

	“Владимир Ильич Прагаға кетіп қалған. Филипп (Голощекин) партиялық конференцияға бару үшін Брендинскиймен бірге келді. Брендинскийді мен сырттай естуім бойынша ғана білетінмін, ол көлік қатынасында жұмыс істеген. Двинскіде тұрған. Оның басты қызметі — алынған әдебиеттерді ұйымға, негізінен, Мәскеуге жіберіп беру еді. Брендинскийге қатысты Филипптің күмәні болды.

	Мен Брендинскийден әдебиеттерді қандай мекенжай бойынша кімдерге жіберетінін сұрай бастағанымда, ол күмілжіп, өзінің... жұмысшыларына жіберетінін айтты. Мен олардың нақты атыжөндерін сұрадым. Ол ойланбастан, долбарлап айта бастады да: “Мекенжайлары есімде жоқ”, — деді. Өтірік айтып тұрғаны бірден көрінді... Мен оған: “Конференция Бретаньда өтеді, Ильич пен Зиновьев сол жаққа кетті”, — деп өтірік айттым да, одан соң Филиппке Григорий екеуі түнде Прагаға кетуі керек екенін, ал Брендинскийге “Бретаньға кеттік” деп қағаз қалдыруы қажеттігін айтып келістім. Осылай болды да...

	Мен конференцияны арандатушыдан қорғап қалғаным үшін қатты қуандым”.

	Бұл Надежда Константиновнаның Голощекинді бірінші көруі емес: 1909 жылдың жазында Голощекин Парижге келіп, Ленинмен бірнеше рет кездескен болатын. 1909 жылдың 25 шілдесінде ол Парижден: “Әдебиеттермен танысып, Ильичпен әңгімелескеннен кейін... “Пролетарийдің” бүкіл саяси бағыты революциялық социалдемократияның теориялық ұстанымы болып табылады... және тек осы жолмен жүріп қана біз іс жүзінде партияны нығайтып, бұқара көпшілікті оның айналасына топтастыра аламыз... деген нық сенімге келдім” деп жазды.

	Н.К.Крупская құпия партиялық хаттар жазып тұрды және Голощекин оның тұрақты тілшілерінің бірі болды. Ұйымдастыру және насихат жұмыстарының қандай деңгейде болғанын Крупская хаттарындағы шағын екі үзіндіге қарап білуге болады. “Ах, Ресейде қаншама ырыңжырың алауыздық! — деп күйіне жазады ол ғасыр басында. — Біздің басты сорымыз сонда: адамдардың өздерінің жергілікті жеке патриотизмі шамадан тыс көп.

	Хаттарды оқысаң, көңілің құлазиды”. Несі бар, “ізбасар революционерлер” үшін патриотизм қашанда бақытсыздық болып келген: әлемдік өрт ті тұтату үшін, ең алдымен, жергілікті “өзінікін” тамызық ету керек...

	1913 жылдың 3 наурызында Голощекин Пермьнен оралды. Екатеринбургтің теміржол бекетінде ол “тыңшы” деп танылып, тұтқындалды. Тұтқындау кезінде Филипп Исаевич өзін газет қызметкерімін деп атап, Самуил Котисстің атына жазылған төлқұжатты көрсетті. Ол өзін күзетке хабарлаған — Париж конференциясына бірге барып, ОКге де бірге сайланған партиялас серігі Р.В.Малиновский деп санады.

	Голощекинді Туруханский өлкесіне, Селиваниха деревнясына жер аударды. Онда Филипптің Мәскеу мен Нарымскіден бергі жақсы танысы, “жария бақылау” астында жүрген Я.М.Свердлов тұратын; бұл жерден онша қашық емес Курейкада И.В.Сталин тұрды. 1913 жылдың 3 қыркүйегінде Свердлов В.С.МицкевичКапсукасқа: “Бізден кейін тағы екі партия келді, енді үшіншісін күтудеміз. Әрқайсысы 3 адамнан. Менің ескі танысым да келді, онымен бірге мен бір іс бойынша бірнеше жыл бұрын Сібірге саяхат жасағанмын. Әрине, мен бұған қуандым. Ол менімен бірге тұрады”, — деп жазды. Әңгіме Ф.И.Голощекин туралы болатын. 1913 жылдың 7 қыркүйегінде күзет қарауылы кезекті мәлімдемесінде: “... саясиәкімшілік жер аударылған Яков Свердлов, Николай Орлов, Шая Голощекин орманға жасырынып, Монастырьға кетіп қалды” — деп хабарлады (Монастырь — Монастырское селосы, Туруханский өлкесінің орталығы, Шая — Голощекиннің туғанда Шая Ицкович деп азан шақырып қойған аты).

	Свердловты көп ұзамай Сталин тұрып жатқан Курейкаға ауыстырды. Кейін ол Петербургтегі достарына: “Біз екеуміз. Жанымдағы — грузин Джугашвили, ол менің бұдан бұрынғы айдауда болған кезде бірге болған ескі танысым. Жақсы жігіт, бірақ әдеттегі өмірде өтемөте дарашыл”, — деп жазды.

	Екеуін қашуды ойластырып жүр деген негізі де жоқ емес күмәнға байланысты екі айырды — Свердловты кері қайырды. К.Лисовский өзінің Свердлов туралы кітабында Туруханскийдегі бөлім жасауылының Енисей губернаторына: “Полицияның жария бақылауына сеніп тапсырылған әкімшілікжер аударылушы Яков Мовшев Свердлов үстіміздегі (1913) жылдың 22 маусымында Монастырское селосына келді және Туруханский өлкесінің Селивановский қонысына орналасты” деп мәлімдеген хабарламасын келтіреді.

	Селиванихада Свердлов пен Голощекин, жалпы алғанда, жылға жуық уақыт бірге тұрды. Яков Михайлович бұл кезде үздіксіз хат жазысып тұрды және онда, Голощекинді өзі солай атағанындай, “Жорж досы” туралы жиі айтатын еді. Арасында ол Филипп Исаевичтің мейлінше қанық бейнесін айшықтап беретін.

	1914 жылдың 3 наурызында Париждегі өзінің Нарымскіден бергі ежелгі досы В.А.Дилевскийге жазған хатында: “Жаңаға, өзгеріске деген құштарлық аса күшті, тіпті айтып жеткізу де қиын... Менің досым өзінің шұғылданатын істерінің кестесін үнемі өзгертіп отырады... Жаздың соңынан бері біз екеу болғанбыз. Қазір де екеуміз. Біріміздібіріміз жалықтырған жоқпыз, жоқ, ренжіспейміз. Бірбірімізден (бөлектенбейміз). Бірақ екеуміз де адамдар арасын сағындық. Жай ғана көптің ішінде (болғымыз) келеді... Біздің, досым екеуміздің ұқсамайтын жақтарымыздың көп екенін мен саған бірдебір рет жазған емеспін. Бұл, әрине, жаман емес. Расында, кейде талас пікірлер де туып қалады. Олар әртүрлі себептен туындайды. Саяси мәселелерде біз дерліктей айтысқа түспейміз, мұнда ойымыз көбінше бір жерден шығып отырады... Екеуміз де тұрмыс кеңдігіне зәруміз”.

	Жер аударылған екі достың Селиванихадағы өмірі, барлық жағынан алып қарағанда, барынша еркіндікте болды, олай болса, пенделік қуаныштардан — балық аулау, аңшылықтан да құралақан емес еді. 1914 жылдың 22 наурызында Свердлов К.А.ЭгонБессерге былай деп жазды:

	“... Мен аңшылық ортаға тап болдым. Мұнда ақ түлкі, ұрғашы түлкі, сусар ауланады. Аңшылық үшін ерекше білім керек емес. Міне, біз досым екеуміз жыртқыштарға “із” қалдырдық. Бір күннен кейін былғары қолғап киіп, 910 шақырым жүру керек болады. Ауа райы тамаша, табиғат таңғаларлық, ауа таптаза.

	Айнала толы остяктар, тұнғыстар, юрактар. Өте қызықты пішіндер бар”.

	Әйелі К.Т.Новгородцеваға жазған хаттарында ойын барынша ашып айтқан. 1914 жылдың 27—29 маусымында Яков Михайлович Курейкадан өзінің досы Жорж туралы мейлінше егжейтегжейлі жазады (әдетте, оған бірнеше жол арналатын). Хатында ол шын көңілімен алаңдаушылық білдірген: “Жмен бірнеше күн бірге болдым. Оның жағдайы жақсы емес. Оның жүйкесі жұқарған, нағыз мизантропқа* айналып барады. Жалпы адамға, дерексіз адамдарға жақсы көзқараста бола тұра, ол өзі қарымқатынаста болуына тура келетін нақты адамға өте әдепсіздік көрсетеді. Соның салдарынан ешкіммен де дұрыс байланыс

	жасай алмайды. Әрине, менен басқалармен, ал мен оны жақсы білемін, оның қандай жігіт екенін, жан дүниесінің тазалығын түсінемін. Сондықтан оған қайнаған өмірдің ортасынан алыста ұзақ уақыт жүруге болмайды деген қорытындыға келдім. Ол құриды, өзінеөзі жан төзгісіз жағдай жасап алады.

	Оның жеке байланыстарының жоқтығы шошытады, тіпті менікінен де аз. Оны, бұл туралы өзі ештеме айтпаса да, өзін достарының еске алмайтыны қорқытады. Өйткені осы уақытқа дейін оған ешкім еш нәрсе жібермейді. Ең болмаса оның қарындасы Питерде болғанда да біршама жақсы болатын. Оны тәуірірек жерге апарса болар еді. Бірақ мұны қалай істеу керек? Мейлі, ол да бір қиыр шет бола берсін. Әйтсе де онда ол өзінің күшжігерін “өмір сүру үшін күреске” арнай алатын болса ғой. Әйтеуір оның ішкі қуатын сыртқа шығаруына мүмкіндік туар еді... Әзірше мен сенен онымен хат жазысып тұруды сұрар едім. Ол маған сені мен жігіттерге қатысты жақсы пікір білдіреді. Жай ғана достық көңілмен жазылған хаттар бұл жерде үлкен мәнге ие. Егер мүмкін болса, оған бірекі беллетристикалық кітапшалар жібер. Өлең болса жақсы. Менен басқа онымен шын көңілден шыққан әңгіме түгіл, жай ғана сөйлесетін де адам жоқ! Соның өзінде қоғамдық мәселелерде оның сергектігі мен оптимизмі ғажап! Менің көзімше ол сенен хат алды, сонда қалай қуанғанын айтсаңшы! Өте риза болды.

	Маған Берта ғана жиі хат жазып тұрады”.

	Осы соңғы адам есіміне назар аударайық. Әңгіме Берта Иосифовна Перельман туралы. 1903 жылы большевиктердің Мәскеу кеңесінің мүшесі болған ол Голощекинмен және Свердловпен бірге тұтқынға алынып, Нарымск өлкесіне жер аударылды. Революциядан кейін Самарада және Свердловскіде жұмыс істеді. Бұл Голощекиннің 1911 жылы қолындағы баласымен тастап кеткен әйелі болатын. Свердлов оның есімін әйеліне жазған хаттарында жиі есіне алатын.

	1914 жылдың қыркүйегінде Свердловты қайтадан Селиванихаға ауыстырды. Ол Голощекинмен бірге балықшы әрі аңшы Самойловтың лашық үйіне орналасты.

	1914 жылдың 16 қарашасында Свердлов әйеліне мынадай хат жазды:

	“...Менің миым қалың ұйқы құшағында қалған сияқты... Жмен бірге тұрған алғашқы айда мен өзімнің ойларымның оянғанын өте сирек сезіндім... Жмен бірге тұрғаным оянуыма аз әсер еткен жоқ. Ол мейлінше ширақ адам. Оның басында әңгімелесу арқылы шешкісі келетін толып жатқан сұрақтар бар... Теориялық жағынан мен сөзсіз есі кірген адаммын, ол енді ғана басын қатырып жүрген сұрақтардың көпшілігі — мен үшін әлдеқашаннан белгілі жайлар. Дегенмен бізде екеуара бәрі жақсы екен, арамызда жолдастық көңілді қарымқатынас бар екен деп ойлап қалма...

	Біздің әңгімелеріміз, негізінен, соғыстың айналасынан ұзамайды... Аса зор еуропалық соғыс... уақыт аралығына соғысқа дейін және одан кейін деген белгілі бір сызық жүргізілуге тиіс”.

	Көп ұзамай хат жазысудың керегі болмай қалды. Клавдия Петровна күйеуіне келіп, олар Монастырскіге орналасты да, отбасымен тұрды. “Оның денсаулығы Селиванихада біртіндеп жақсара бастады, — деп еске алды ол, — әрине, мұнда да өмір онша жайлы болған жоқ. Азықтүлік адам айтқысыз қымбат еді, болмашы жәрдемақы ашқұрсақ өмірге әреңәрең жетіп отырды... Жер аударылғандар нан, жарма, көкөніс дегенді көрмейді де, бұғының етінен басқа ет болмады, жұмыртқа мен ұн да жоқ болды. Май, картоп, сүт сирек болатын. Қант, тұз, сіріңке, темекіге қол жеткізу де қиын еді”.

	Сәл кейінірек сүт пен май мәселесі шешілді.

	Свердловтар қолға сиыр ұстайтын болды.

	“Бізге Яков Ефимович Боград, Борис Иванов, Жорж Голощекин ... және басқа жер аударылғандар үнемі келіп тұрды, олар Яков Михайловичтен кейін көп ұзамай Селиванихадан Монастырскіге ауысқан болатын. Барлық маңызды әңгімелер мен дәрістер аяқталғаннан кейін біз көңілді тобымызбен тайгаға баратынбыз... Аязға мүлгіген тыныштықта еркін шырқалатын, кең тынысты орыс әндерін айтар едік немесе сол кездегі революциялық пролетариаттың жауынгерлік гимндерін күркіреттік, оның ішінде, әсіресе “Варшава қызы”, “Қызыл туды” айтуды ұнататынбыз”.

	Жер аударылғандар саны Монастырскіде он бесжиырма адамға жетті, сөйтіп Свердловтың үйі олардың саяси оқуының орталығына айналды. Б.И.Ивановтың есінде жаңажылдық кездесу сақталып қалыпты:

	“Біздер, мен, Долбешкин, Булатов, Голощекин, Боград, Яков және Клавдия Свердловтар, Валентина Сергушева, Иван Петухов және басқалар, бүгін 1916 жылды қарсы аламыз. Бүгін бізде Яков Михайлович бас аспаз. Бұғы етінен жаншылған үш жүз тұшпара оның ауызүйінде пісіруге дайын тұр. Ішкі бөлмедегі екі үстел газетпен жабылған, үстіне қойылған түрке балық пен бұғы еті көз тартып, тәбетті ашады. Кірпіш шаймен демделген екі шәйнек ол тұр...

	...Жаңажылдық кездесуді Яков Ефимович Боград ашты. Ол бәрімізден үлкен ғана емес... философияның және математика ғылымдарының докторы.

	— Жолдастар! — дейді ол жуан дауысын созып. — Николай патша және оның қарғыбаулы жексұрын баскесерлері бізді осы Туруханскінің қармұзында қатырып тастағысы келеді, бірақ біздер тіріміз және осы бір қанды соғыс жылын барынша сергектікпен әрі жарқын болашаққа деген сенімді үмітпен қарсы алып отырмыз...”

	Яков Ефимович қызыл сөзді қалай сапырады! Өзінің дегдарлық жасына және философиялық атақшеніне қарамастан, осындай кесек сөздер айту үшін өте кішкентай болып көрінеді ол. Ол тіпті Туруханскінің қармұзында қатып қалуға тиісті болған он шақты жер аударылушының әлі де тірі екеніне монархтың, бәлкім, ешбір күмәні жоқ екенін де ойлай алмаған. Иә, тіпті “жексұрын баскесерлер” өздерінің “құрбандарына” мерекелік үстел басында той тойлатуға жол беру арқылы “зұлым” деген аттарына лайық емес іс істеген болып шықты. Уақыт көрсеткеніндей, олардың ешқайсысы да Сібір суығына үсіп өлген жоқ. Дұрысын айтқанда, олар бұл “қанды соғыс жылында” сергектігін жоғалтатындай не көріпті? Біреулердің дәл осы сәтте жау оғының астындағы окоптарда жатуына тура келген болса, бұлар жылы үйдің ішінде дәмді тағам жеп, шай ішіп отырды емес пе?!

	Сөйтіп, тағдыр тәлкегімен, олардың өмір мен өлім мәселесін ІІ Николай император шешкен жоқ, жағдай тура керісінше болды. Үш жарым жылдан кейін

	бұрынғы Ресей патша ағзамы мен оның отбасының тағдырын осы мерекелік үстелде отырғандардың ішіндегі екеуі белгіледі.

	Тағы да он төрт жылдан кейін, Яков Ефимович Боград пен оның дастарқандастары армандаған “жарқын болашақ” әлдеқашан туған кезде, бұл жолы да қыста, 1933 Жаңа жылдың қарсаңында, Ф.И.Голощекиннің жалғыз өзі патшалық құрған Қазақстан жерінде, Әулиеатадан жеті шақырым жердегі толып жатқан ұжымшарлардың ішіндегі Я.М.Свердловтың есімімен аталатын біреуінде бірдебір адам тірі қалған жоқ. Аштық пен суықтан қырылып қалды. Ал, шын мәнінде, оңтүстік өлке Туруханск жері емес қой. Көрші ауылда оның ақырғы тұрғыны — соңғы күндерінде адам етімен азықтанған қазақ жігіті ғана қалған. Аштықтан ақылесінен алжасқан ол әйелді бауыздаған және мұнысын әлдебір жақтан келген комиссияға өлер алдында айтып, мойындаған. Қазақ жерінде, Ресейдің көптеген облыстарында, Украинада, Орта Азия мен Сібірде ондаған мың адам өлігінен тау тұрғызылды. Алайда заң бойынша да, саяси тұрғыдан да аштық құрбандары қылмыскерлер емес болатын. Олар поляр жағалауындағы тайгада емес, өздерінің туған жерлерінде өмір сүріп, тұрып жатқан және өздерінің туған үйлерінен мыңдаған шақырым алыс жерлерге қуылғандар да емес еді.

	Аштық пен адам жегіштік туралы жанжақтан хабар алып жатқан кезінде, Голощекин алыс Сібірдің Монастырск селосында 1916 Жаңа жылдың қарсаңында тұшпараны қалай жаныштағанын есіне алды ма екен?..





ІІІ


	“1919 жылғы қыркүйектің соңында, — деген көтеріңкі мәнермен бастайды В.Н.Александров пен Ю.Н.Амиантов Ф.И.Голощекиннің туғанына 90 жыл толуына арналған мерейтойлық мақаласын, — РК(б)П ОК хатшылығы орналасқан Мәскеудің Моховой көшесінің №7 үйінде қуанышты кездесу болды. Ескі коммунист Ф.И.Голощекин өзінің бозбала ұлымен қауышты. 1918 жыл басталысымен, Уралда жауапты жұмыста жүрген Ф.И.Голощекиннің отбасымен байланысы үзіліп қалды, осыдан кейін оның отбасы күйеуі мен әкесін табуға көмектесуді партияның Орталық Комитетінен өтінді. ОК хатшылығының қызметкерлері Голощекинді іздеп тауып, оны ұлымен кездестірді. Филипп Исаевич ұлына біраз уақыт көңіл бөлуге мүмкіндік тапты, ал одан соң партиядан жаңа жауапты тапсырмалар алып, олар қайтадан айырылысты. Ф.И.Голощекиннің өмі рі оның өзіне де, отбасына да тиісті болмады, ол тұтасымен большевиктер партиясына арналды”.

	Таңғаларлық жағдай: неліктен Берта Иосифовна Перельман өзінің революциялық астыртын жұмыстағы ескі жолдасы — Нарымскіге жер аударылған кезінде Туруханск өлкесіндегі оған өзі әлденеше рет хат жазып тұрған Яков Михайлович Свердловқа бұл туралы бұрын айтпаған? БОАТКОМ төрағасы өзінің жақын досы Жорждың 1918 жылдың басында қайда болғанын жақсы білді, сондықтан онымен үнемі жеделхат байланысын үзген жоқ және Мәскеудегі өзінің үйінде қабылдады... Дегенмен “күйеуі мен әкесін” іздеудің өзіндік себептері болғаны анық. (Біраз уақыт өткеннен кейін Б.И.Перельман өзінөзі өлтірді, Голощекин болса, уралдық газетте оның “өмірден әдемі өтуге” күші жетті деп жазды.) Ал Моховой көшесіндегі үйде болған кездесудің қысқа болуы ешқандай таңданыс тудырмайды. Филипп Исаевич өзі көрмеген, білмеген ұлына не айтуы мүмкін?

	Ол бұл бозбалаға осыдан аз бұрын ғана, бір жылдан сәл артығырақ уақыт ілгеріде Екатеринбургтен өзі алып шыққан үш ауыр жәшіктің біріндегі спирттелген өзге де адам бастарының арасында жасы шамамен оның өзімен қарайлас баланың спирттелген басы болғанын айтпақ па?

	“Филипп Исаевич Голощекиннің, Коммунистік партияның көрнекті қайраткерінің, ірі әскери және саяси қызметкердің, табанды лениншілдің өмірі туралы белгілі жайлар әзірге тіпті де көп емес”, — деп өкініш білдіреді свердловтық зерттеушілер О.А.Васьковский мен Е.И.Моисеева. Оның бер жағында, Голощекин өмірінің ең маңызды беттерінің бірі уралдық осы қаламен байланысты. Материал қолдарында болса да, уралдық тарихшылар бұл бетті мүлде көрмегендей болып, одан үнсіз айналып өтеді, Александров пен Амиантовтар секілді. Және барлық басқа да отандық зерттеушілер сияқты— соңғы кезге дейін. Бірақ бұл бетке өтпес бұрын революцияға дейінгі кезеңге қайтадан оралайық.

	К.Т.СвердловаНовгородцеваның жоғарыда аталған кітабындағы фотосуреттердің бірінің астына: “Свердлов, жер аударылудан оралған жолдастар тобымен бірге” деп жазылған. Сымбатты, жылы киінген, аң терісінен тігілген бөркі мен тоны бар, толық денелі ер адамдар объективке ұмсына қарап қалған. Аздап картинаға ұқсайды — сол жылдардың фотографтары өздерін суретшіміз деп атаған, сондықтан өздері де композиция жасайтын болған. Голощекин басқаларға қарағанда ерекше киінген — басында ұзын түкті аң терісінен тігілген дөңгелек малақай, үстінде түкті тері тон. Оны мұндай экзотикалық киінуге мәжбүрлеген сәнқұмарлығы ма, әлде Сібірдің аязы ма? Екеуі де болуы әбден мүмкін: фотоға түсер алдында оның досымен бірге ұзақ жол жүруіне тура келген.

	“1917 жылғы наурыздың алғашқы күндерінде,— деп жазады Клавдия Тимофеевна Свердлова,— Монастырскіге “Патша үкіметі құлады!” деген қуанышты хабар жетті...

	Жолға тез шығу керек болды. Красноярскіге дейін атпен мың шақырымнан аса жүру керек еді. Жалғыз жол — Енисей, ал оның күнненкүнге мұзы еріп, бұзылып жатты.

	Яков Михайлович бір минутты да босқа жібермеді. Олар Жорж Голощекинмен бірге дереу жолға жиналып, жеделхат келіп жетісіменақ аттанып кетті...

	...Туруханскінің ақтүтек бораны ұйытқып тұрды, әйтсе де Монастырскінің бүкіл тұрғыны дерліктей Енисейдің жағасына ағылып келіп жатты. Бәрі де Свердловтың және онымен бірге жолға шыққан Голощекиннің қолдарын қысып, оларға сәт сапар тіледі.

	...Олар... шанадан түспей, бір минутты да зая жібергісі келмей жүріп отырды. Кейбір бекеттер мен елді мекендерде ғана ат ауыстыру үшін және... жаңа газеттерді... қарау үшін аялдады. Осылайша зулап жүре берді. Жолдың соңына қарай көптеген жылымдарды айналып өтуге тура келгеніне, сәт сайын мұздың астына кету қаупі туғанына қарамастан, Енисейскіге аманесен жетті. Красноярскіге, Ресейге апаратын жол ашық еді!”

	“Олар 29 наурызда жетті, — деп жалғастырады К.Т.Свердлова, — теміржол бекетіне түсе салысымен, бірден Яков Михайловичтің қарындасы Сарочканың үйіне тартып кетті. Ол кейін маған Яков Михайловичтің күтпеген жерден қалай жетіп келгенін әңгімелеп айтты... Сұрақтардың оннан біріне де жауап берместен, — деп еске алды Сарочка, — жолдан келген ағаны бір нәрсемен тамақтандыру керек қой деп ойлағаным сол... кенеттен Яков Михайлович қос қолымен басын ұстай алды.

	— Жорж, ой, Жорж! — деп дауыстап жіберді ол.

	— Неге Жорж? Қандай Жорж?

	— Голощекин ғой. Мен оны көшеде, есіктің алдында қалдырғанмын... Жарты сағаттай тұрып қалыпты. Дұрысы — оған сен бар, әйтпесе ол мені өлтіреді, сөзсіз өлтіреді. Оны оңай танисың: мынадай ұзын, арық, сақалмұртты, қара шляпалы. Бір сөзбен айтқанда — ДонКихот.

	Сарочка далаға жүгіріп шықты да, мұңайған қалыпта, салмағын екі аяғына кезек салып, көше шетіндегі жіңішке жолда тұрған Голощекинді бірден таныды. Оны үйге ертіп келіп, Свердлов пен екеуіне шай бергеннен кейін, оларды Таври сарайына ертіп барды.

	Дәл осы күндері... Ресейдің ең ірі қалалық кеңестері өкілдерінің бірінші кеңесі өтіп жатты...”

	Қазаннан кейін көп ұзамай Свердлов БОАТКОМның төрағасы болды.

	Голощекинді Пермьге жіберді, ол онда губкомды басқарды. Бұл тағайындаудың, Ленин жазғандай, өз мойнына қыруар ұйымдастыру жұмыстарын алған Свердловтың қатысуынсыз болуы екіталай: оған, бәлкім, Уралда аса сенімді, сыннан өткен адам керек болған секілді. Мәселе мынада: бұрынғы патша ІІ Николай отбасымен 1917 жылдың тамызынан Тобылда, күзет астында тұрған болатын.

	Императорды Тобылға Керенский жіберді. Неліктен дәл Тобылға? Керенскийдің өзі мұны сол кезде және кейін де: “Сібірде қауіпсіз әрі губернатор үйі ыңғайлы да жақсы”, — деп, мүлде ойға қонымсыз сылтаумен түсіндірді (ал үйді, тіпті, тұтқындарды қабылдауға дайындаған да жоқ). Патша отбасының өлтірілуі жөнінде тергеу жүргізген сұңғыла Н.А.Соколов қана басқалардың бәріне қарағанда жұмбақтың шешуін табуға жақын келді: “Патша отбасын Тобылға әкелудің тек бір ғана себебі болды. Бұл — князь Львов пен Керенскийдің нұсқауы бойынша басқалардың бәрінен аулақта, айдалада жалғыз жатқан алыс та суық Сібір, бір кезде басқалар жер аударылған сол бір өлке еді”.

	Соңғы сөзге назар аударайық. “Басқалар” кімдер? Әрине, декабристер және басқа революционерлер. Оларды Сібірге ІІ Николайдың атабабалары жер аударған. Бұл жер аударылғандардың арасында масондардың да аз болмағаны белгілі. Керенский, жоғары дәрежелі масон және оның кілең “ерікті тас қалаушылардан” құралған үкіметі, сірә, ес кі есептерін еске түсіргенге ұқсайды. Француз революционермасондары тұтқындаған ХVІ Людовик король қазаға ұшырарының алдында, бір кездері король Көркем Филипптің жарлығымен отқа өртелерінің алдында төрт дүниежүзілік масондық ложаның негізін салушы, Ұлы Магистр Яков Молэ тұтқында отырған Тампль бекінісіне қамалған болатын. Масондық кек осындай. Ойымызды жалғастырсақ: большевиктер емес, Уақытша үкімет билік басында болған кезінде Ресей императорын өлтірсе керек еді...

	Тіпті декабристер де төңкерістен кейін патша отбасына не істеу керектігін ойластырған болатын. Пікір екіге жарылды: біреулер монархты және оның жақындарын өлтіруді, басқалары оны шетелге жіберуді ұсынды. Лениншілдер үкімет басына келісімен ойланып жатпады. Ал олардың “бұқара” көпшілікпен санасуға мәжбүр болуы — басқа мәселе, яғни жеккөрінішті патшаны ашық та арсыздықпен жазалауға батылдары бармады. Бәлкім, жоққа сенетін қараңғы халық кенеттен дүр сілкініп, патшаны қорғауға немесе Құдайдың көлеңкесі үшін кек қайтаруға шықса ше? Тактикалық тұрғыдан алғанда, алдау, заңдылық пен әділдіктің көрінісін жасау керек еді. Міне, сондықтан да тәж киген жендетке халық сотын құрамыз деп мәлімдеді, тіпті бас айыптаушы ретінде Троцкийді тағайындап та қойды. Миллионердің ұлы патшаны халық атынан айыптауға тиіс болды. Қандай халықтың?.. Алайда сот жүргізу үшін ешкім де ештеме істеген жоқ. Екінің бірі: не большевиктер сот жасағысы келген жоқ немесе өздеріне зиян келтіріп алудан қорқып, бұл қадамға баруға тәуекел ете алмады. “Тәуекелсіздіктің” себебі тереңде жатты: ойдағы нәрсені ашық істеуге болмайтын еді.

	1918 жылдың көктеміне дейін Романовтар губернатор үйінде барынша еркін тұрды. Егер Свердловтың өмірбаянын жазған Е.Городецкий мен Ю.Шараповқа сенер болсақ, Тобылға монархистер жылжып келе жатты, “қала қаражүздіктер әдебиетінің, Пуришкевичтің, епископ Гермогеннің үндеулерінің, монархистік үнпарақтардың астында қалды”. Авторлар, ең соңғы кезекте болса да, бірақ революциялық қырағылықпен, патша отбасының қашу қаупі бар екені туралы жазады. Алайда “контрреволюциялық офицерліктің” патшаны бостандыққа шығару үшін... бар күшін Тобылға топтастыруға ұмтыла отырып, бірақ неліктен баяулық танытқаны түсініксіз.

	Тақ мұрагері Алексейдің тәрбиешісі П.Жильяр өзінің “ІІ Николай және оның отбасы” (“Николай II и его семья”) деп аталатын кітабында келтірген 1918 жылдың 17 наурызындағы күнделік жазбасында былай дейді:

	“Ұлы мәртебелі, күнненкүнге өрттей қаулап өршіп бара жатқан қауіпқатерге қарамастан, өзіне сенімді адамдардың арасынан оларды тұтқыннан босатуға тырысатын біреулердің табылатынынан үмітін үзген жоқ. Қашуға дәл қазіргі кездегіден артық қолайлы жағдайдың бола қоюы екіталай, өйткені Тобылда большевиктер үкіметінің өкілі әлі жоқ болатын. Бізге бұрыннан іш тартатын полковник Кобылинскийдің* көмегімен біздің күзетшілердің дөрекі де ұқыпсыз бақылауын ал дап кетуге болар еді. Сырттан белгілі бір жоспар бойынша және табанды түрде әрекет ететін бірнеше батыл адам табылса жетеді”.

	Алайда батыл адамдар табылмады.

	“Біз, — деп жалғастырады Жильяр, — мүмкіндіктің кез келген жағдайына дайын тұру керек екенін патша ағзамға әлденеше рет үзілдікесілді ескерттік. Ол мәселені мейлінше қиындататын екі шарт қойды: отбасы мүшелерінің бірбірінен ажырауына да, біздің Ресей империясының аумағын тастап шығуымызға да келісімін бермеді”.

	Орыс патшасы осындай. Өз шартының орындалмайтынын және аса қатерлі екенін түсіне отырып, ол туған жерін тастап кетуді тіпті қаперіне де алмайды. Және тек патшаның өзі ғана емес, Жильярға: “Мен тірі тұрғанда Ресейді ешқашан да тастап кеткім келмейді...” деген патшайым да. Ал Деникин Мәскеудің іргесіне келіп жеткен кезде, шетелге тайып тұруға дайындалып, тонап алынған алтын мен гауһарға сықа толы шабаданның — “партиялық кассаның” үстінде отырған... Ленин мен оның серіктестері секілді большевикбасқыншылар үшін бұл мүлде басқа мәселе.

	Әйтсе де Свердловтың өмірбаянына қайта оралайық.

	“Смольныйдағы кезеңнің өзіндеақ Свердлов Тобылдан... дабыл соққан хабар алды...

	Наурыздың екінші жартысында Мәскеуге Урал облыстық Кеңесінің өкілі әскери комиссар Ф.И.Голощекин келді, — деп жазады Городецкий мен Шарапов. — Ол Свердловты Тобылдағы жағдайдан хабардар етті және үкіметтен Николай Романовты Екатеринбургке ауыстыруды сұраған Уральск Кеңесінің шешімі туралы айтты. Бұл контрреволюцияның жоспарын бұзады және Романовтарды Урал жұмысшыларының сенімді күзетіне қояды” деді.

	Свердлов Уральск Кеңесінің шешімімен келісті. БОАТКОМ Төралқасы Николай Романовты Екатеринбургке ауыстыру жөніндегі шешімді жоспардың орындалуы үшін және Николай Романовты оның үстінен жүретін соттың ұйымдастырылуына дейін күзету үшін жауапкершілікті облыстық Кеңес және Голощекиннің өзі жеке мойнына алады деген шартпен бекітті”.

	Тіпті осы бір қысқа үзіндіденақ авторлардың өзінеөзі қайшы келіп және мәселені аяғынан басына қарай қойып отырғаны көрініп тұр. Яков Михайлович, әрине, патшаның жағдайын өзі мұқият қадағалады және облыстық әскери комиссар Голощекиннің ісәрекетіне бағыт беріп отырды, бірақ керісінше емес. Турасына келгенде, ол Филипп Исаевичті, өзінің “Жоржын” Мәскеуге одан толық есеп алып, одан арғы нұсқауларын беру үшін шақырып алды деуге болады.

	Жергілікті билік патша отбасын Екатеринбургке ауыстырудың барлық қитұрқысы мен қырсырын білген жоқ, мұның өзі кімнің дирижер, кімнің орындаушы болғанын тағы бір рет дәлелдейді. ІІ Николай күнделігіне былай деп жазды:

	“17 сәуірде Екатеринбургке келдік. Бір стансыда 4 сағат тұрдық. Осы жердің және біздің комиссарлардың арасында үлкен түсініспеушіліктер болды. Ақыр аяғында алғашқылар жеңді. Пойыз басқа тауар стансысына бағыт алды. Яковлев бізді осындағы облыстық комиссарға тапсырды да, онымен бірге біз үшеу болып моторға отырып, бос көшелермен бізге арналып дайындалған Ипатьев үйіне қарай жүріп кеттік...”

	Тергеуші Николай Алексеевич Соколов “Патша отбасының өлтірілуі” (“Убийство царьской семьи”) атты кітабында былай деп жазады:

	“1918 жылдың көктемінде Екатеринбургте теміржол бойында кісі атумен шұғылданатын айрықша отряд болды. Оны кеңес гаражында шопыр болып істейтін крестьянин Парфений Титов Самохвалов басқарды.

	Самохвалов тергеуде мынаны айтты: “...Үйден комиссар Голощекин, комиссар Авдеев және тағы да әлдекімдер шықты (Голощекин мен Авдеевтен басқа тағы екі адам шықты), біз бәріміз автомобильге отырып, ЕкатеринбургІ стансысына жүріп кеттік... Біз ЕкатеринбургІ стансысына келген кезде, мен мұндағы халықтан Екатеринбургке Патшаны әкелгенін естідім. Голощекин стансыға жүгіріп кетті де, біздің ЕкаберинбургІІге баруымыз керек екенін айтты. Онда біз машинамен солдаттар қоршап алған І класты вагон тұрған жерге бардық. Одан Ұлы мәртебелі Император, Ұлы мәртебелі патшайым және олардың қыздарының біреуі шықты... Оларды менің машинама отырғызды... Біз қайтадан мен жоғарыда айтқан дуалмен қоршалған үйге бардық. Мұнда бәрі Голощекиннің әмірінде болды. Біз үйдің жанына келгенде, Голощекин Патша ағзамға: “Азамат Романов, Сіздің шығуыңызға болады”, — деді. Патша ағзам үйге кірді. Дәл осылайша Голощекин Патшайымды, Княжнаны және сонша адамнан тұратын қызметшілерді үйге кіргізді... Патша ағзамды үйге әкелген кезде үйдің жанына халық жинала бастады. Сол кезде Голощекиннің: “Чрезвычайка, қайда қарап тұрсыңдар?” — деп айғайлағаны есімде. Халықты қуып таратты”.

	Соколов: “Голощекин, Юровский және Заславский* Патша отбасы Екатеринбургке келген алғашқы сәттен бастап оларға билік жүргізгендердің дәл өзі болды” деген тұжырым жасайды.

	Белобородов Мәскеуге мынадай жеделхат жолдады: “БОАТКОМ Свердловқа Халком кеңесінің төрағасы Ленинге отызыншы сәуір күні сағат 11де мен комиссар Яковлевтен бұрынғы патша Николай Романовты бұрынғы патшайым Александраны және олардың қызы Марияны қабылдап алдым нүкте Олардың бәрі қарауылмен күзетілетін үтір оңаша үйге орналасты нүкте”

	Егер бұған дейін Мәскеуге жіберілген барлық хабарламалар Свердловтың атына жолданылып келген болса, онда енді басқа мекенжай иесі — Ленин пайда болды.

	Осыдан бастап инженер Ипатьевтің оңаша үйін большевиктер “Айрықша қызмет үйі” деп атады. Атауының өзінде алдын ала ойластырылған зұлымдық жатты...

	“Императордың Екатеринбургке келуі, — Соколовтың жазғанындай, — өкімші Голощекиннің келбетін ашты”. Тек ол ғана емес! “Өкімшінің” ашыққа шығуы Қазан төңкерісінен кейін ілешала Свердлов ескі жолдасы “Жоржды” өзінің Уралдағы іс жүзіндегі өкілі етіп не себепті жібергенінің шынайы мәнмағынасын ашып берді. Большевиктер үкімет басына келісімен Ресей императорына шұғыл түрде өлім жазасын кесу ұйғарылды. Және оны орындаушылар да белгіленді. Міне, неліктен “ДонКихот” өзінің болашақ құрбандығын дайындалған қақпанға әкелерде ешкімге де сенбеді.

	Патшамен бірге тұтқында оның әйелі Александра Федоровнадан басқа бүкіл отбасы: қыздары — жиырма екі жастағы Ольга, жиырма жасар Татьяна, он сегіздегі Мария, он алты жасар Анастасия және емделмейтін ауру ұлы — он төрт жастағы Алексей болды.

	ІІ Николай өзінің көп жылғы дағдысын өзгертпей, күнделік жүргізген (ол Қазан революциясы Орталық мемлекеттік мұрағатында сақталуда):

	“...Үй жақсы, таза... Жуынатын бөлмеге бару үшін қарауыл бөлмесінің есігі алдындағы күзетшініңжанынан өту керек. Үйдіңайналасы терезеден екі сажын әрідегі биік ағаш дуалмен қоршалған. Онда бес күзетші тұрады, бақшада да...

	2 мамыр. Түрме тәртібіндегі өмір жалғасуда. Тағы бір ерекшелігі — таңертең кәрі сылақшы барлық бөлмелердегі әйнектерді әкпен ақтап тастады. Терезенің сыртынан тұман басып тұрғанға ұқсайды. Комиссарлардың біреуі үнемі бақта болып, оның ішін, бізді және күзетшілерді бақылады...”

	Түрмедегі жағдайға ешкім шағым жасаған жоқ, соған қарамастан моральдық қысым күшейе түсті.

	Күзетші Якимов тергеуде: “Олар кейде ән айтатын. Мен діни әндерді еститінмін. Олар Херувимск әндерін айтты...” — деп көрсетті. Ал күзет маскүнемдікке салынып, улапшулады. Көп ақшаға және артына із қалдырмайтын жұмысқа тартылған күзетшілер тұтқын патша отбасына кез келген иттікті істеуге тырысып бақты: княжнаны әжетханаға ертіп барып, оның есігін сыртынан арқасымен итеріп жауып тұрды, қабырғаларға әртүрлі жаман сөздер жазды, әдепсіз суреттер салды, “Сендер қашып құтыла алмайтын күрестің құрбаны болдыңдар”, “Ескі дүниемен арамызды үземіз”, “Бір кісідей, жолдастар, аяқтан тұрайық!” секілді революциялық әндерді өңештерін жырта әндетті.

	ІІ Николай күнделігіне мына жолдарды түсірді: “6 мамыр. 50 жасқа дейін жеттім, тіпті өзім үшін де таңғаларлық...”.

	Патша қыздарымен бірге күн сайын баққа шығып отырды, Алексейді қолынан жетектеп жүрді — оның аяғы ауыратын. 16 шілде күні олар ештеңеден күдіктенбейақ бақта соңғы рет серуен құрды.

	Айтса да, шыныменақ, ештеңеден күдіктенбейді ме? 14 шілдеде священник Сторожев Ипатьев үйіндегі діни ғибадат рәсімін соңғы рет жүргізді. Құдайға құлшылық ету комендант Юровскийдің қадағалауымен өтті. Сторожев: “Ғибадаттың тәртібі бойынша “Со святыми упокой” дұғасын белгілі бір жерде оқу керек. Бұл жолы, неге екені бел гісіз, диакон* бұл дұғаны оқудың орнына әндетіп айта бастады, оған қосыла мен де әндеттім, бірақ жарғының бұлайша бұзылуынан біраз абдырап қалғандықтан, әрең әндете бергеніміз сол еді, кенеттен менің арт жағымда тұрған Романовтар отбасы мүшелерінің тізерлеп жығылған дыбысы құлағыма шалынды”, — деп еске алды.

	17 шілдеге қараған түні ІІ Николай мен оның отбасын атып өлтірді.

	Ф.И.Голощекин облыстық әскери комиссар ретінде сотсыз және тергеусіз кісі өлтірудің (тек ІІ Николайдың өзін ғана соттауға дайындалғандары мәлім) тікелей ұйымдастырушысы да, басшысы да болды.

	Бұл оқиға туралы бізде өте аз әрі атып өлтірудің ешқандай да егжейтегжейін еске алмастан және неге екені белгісіз, осы актіні ұйымдастырушылардың рөлін бұлыңғырлатып, әдеттегідей немкетті жазылды.

	М.К.Касвинов “Төмен қарай жиырма үш баспалдақ” деген көлемді кітабында (“Двадцать три ступени вниз”. — М., 1978) атып өлтіруге бір жол арнады:

	“17 шілдеге қараған түнде бәрі бітті...”

	Г.З.Иоффе “Ұлы Қазан және патшалықтың ақыры” монографиясында (“Великий Октябрь и эпилог царизма”. — М., 1987) патшаның және оның отбасының атып өлтірілу сәті туралы мүлде жазбайды. Ондаған жылдар бойы “жоғарының” үнсіз нұсқауына құлдық ұрған партия мен революцияның штаттағы кеңестік тарихшылары нені айтпай жасырып қалды?

	Қанды қасап төменгі қабаттағы, жертөледегі бөлмелердің бірінде іске асырылды. Бұл қараңғы қоймаға тірелетін тұйық бөлме болатын. Вознесенский көшесіне қараған жалғыз терезе сырт жағынан жерге тереңдеп қағылған темір шарбақпен қоршалған. “Осы бөлменің таңдалуының өзіақ айтып тұрғандай, кісі өлтіру қатаң ойластырылған, — деп тұжырымдайды Соколов. — Бұл бөлме — нағыз зындан. Біздің ескі заңымыз мұндай жолмен кісі өлтіруді “нағыз оңбағандық” деп атаған”.

	Ақтар Екатеринбургті алғаннан кейін оқиғаға қатысқандарды тергеудің сәті түсті.

	Күзетші Проскуряковтың куәлік етуі бойынша: “Кешкісін Юровский Медведевке: “Патша отбасы түнде атып өлтіріледі”, — деді және бұл туралы жұмысшыларға ескертуге және күзетшілердің қаруларын алуға бұйрық берді. Пашка Медведев Юровскийдің бұйрығын дәлмедәл орындады. Түнгі сағат 12де Юровский патша отбасын оятты да, олардың бәрінің киініп, төменгі бөлмеге түсуін талап етті. Медведевтің сөзі бойынша, Юровский патша отбасына: Түн “қауіпті” болады... көшеде атыс болуы мүмкін...” деген түсінік беру керек деген секілді. Олардың бәрі екі қатар болып тұрды. Юровскийдің өзі оларға әлдебір қағазды оқыды. Патша ағзам аяғына дейін тыңдамай, Юровскийге: “Не?” — деп сұрақ қойды. Ал ол Пашканың сөзі бойынша, алтыатар ұстаған қолын жоғары көтеріп және оны көрсетіп, патша ағзамға: “Міне, не!” — деп жауап берді. Олардың бәрін атқаннан кейін, Андрей Стрекотин, мұны маған оның өзі айтқанындай, барлық асыл бұйымдарын шешіп алды. Оларды сол сәттеақ Юровский алып, жоғарыға кетті”.

	Қарауылшы Якимов те өзін қорғаштап, басқаның сөзімен куәлік етті:

	“Алдында Юровский мен Никулин бара жатты. Олардың соңынан Патша ағзам, Патшайым және қыздары Ольга, Татьяна, Мария және Анастасия, сондайақ Боткин, Демидова, Трупп және аспазшы Харитонов жүрді. Мұрагерді Патша ағзамның өзі қолынан жетектеп алды. Олардың соңынан Медведев және латыштар, яғни төменгі бөлмелерде тұрған және Юровский “төтеншеден” шығарып тастаған сол он адам жүрді. Юровский Патшаға: “Николай Александрович, Сіздің туысқандарыңыз Сізді құтқарғысы келді, бірақ олар мұны істей алмады. Ал біз Сізді өзіміз атып өлтіруге мәжбүрміз”, — деді. Ілешала... бірнеше оқ атылды. Бәрі тек қана алтыатардан атылды. Алғашқы оқтар атылысымен, “шырылдаған әйел дауысы” шықты. Оқ тигендер бірінен кейін бірі құлап түсіп жатты. Бірінші болып Патша құлады, одан кейін — Мұрагер. Демидова әбігерге түсіп, бетін жастықпен жауып алды. Оны сүңгімен шаншып тастады... Олар жерде сұлап жатқан кезде бәрін қарап шығып, кейбіреулерін қайталап атты және сүңгімен шанышқылады. Алайда патша отбасы мүшелері ішінен олар сүңгімен шанышқыланған деп тек Анастасияны ғана атады...

	Әлдекім жоғарғы бөлмеден бірнеше ақжайма әкелген болу керек. Өлгендерді осы ақжаймаға орай бастады...”

	Большевик Павел Медведев Юровскийдің күзеттегі сенімді адамы болды. Ол 16 шілде күні кешкі сағат 19да түнде Романовтарды өлтіретінін білді. Урал коммунистері әлі “мәселені” талқыламаған және патшаны өлім жазасына кесу туралы бірауызды шешімге келмеген болатын, ал Юровский болса, бұл кезде күзет бастығына: “Бүгін, Медведев, біз әулетті атып өлтіреміз, бітті”, — дегенді айтып та қойған. Және егер атылған оқтың дауысын естісе, әуресарсаңға түспеу үшін сағат 10ға таман командаға ескерт дегенді қосып айтты.

	Медведев тергеуде былай деді: “Түнгі сағат 12де комендант Юровский патша отбасын оята бастады. ІІ Николайдың өзі және оның бүкіл отбасы, сондайақ доктор мен қызметшілер тұрып, киініп, жуынып, шамамен бір сағат уақыт өткенде, барлық он бір адам өз бөлмелерінен шықты... Төменге түскеннен кейін олар үйдің шеткі қанатындағы бөлмеге кірді... Барлығы 22 адам жиналды: атылуға тиіс болған 11 адам және ол бәрінің есімдерін атаған қарулы 11 адам... Бәрі атылып, әрқайсысы әр жаққа қарап еденде жатты, олардың маңайы тола қан еді, оның үстіне, қан “бауыр” тәрізді ұйып қалған қою болды: сірә, патшаның ұлы Алексейден өзгелерінің бәрі өлген секілденді. Алексей әлі дірілдеп жатты. Юровский тапаншамен Алексейді тағы да екі рет атты, сонда барып ол жансыз сілейіп қалды.

	Мен көргенде патша отбасы мүшелерінің ешқайсысы да ешқандай сұрақ берген жоқ, жыламады да, өксік те, көз жасы да болған жоқ”.

	Челябинскілік әдебиетші Игорь Непеин кеңестік оқырмандардың қолы жетпейтін кітаптың беттерін бірінші болып “парақтады”. Н.Соколовтың, П.Жильярдың, Р.Вильтонның және басқалардың кітаптарына сүйене отырып, ол 1988 жылдың қарашасында “Уральская новь” газетінде 1918 жылдың шілдесінде Екатеринбургте жасалған сұмдық қылмыс туралы айтты. Алайда Непеиннің тұжырымдары мүлдем ақылға қонбайды. Ол былай дейді: “Ипатьев үйінде заңсыздық пен бетімен кетушілік орын алды: тұтқындардың, олардың балаларының да өмірі мен өліміне бақылаудан тыс заңсыздықпен қол сұғылды. Оларды кеңес өкіметінің алғашқы жылдарындаақ жазаның орны мен мақсаты көрсетілмей әрі қылмыс құрамы жоқ жағдайда ажал құштырды. Бұл, әлде, кейін отызыншы, қырқыншы, елуінші жылдардағы Сталиннің кезіндегі жаппай атып өлтіру мен қуғынсүргінге алып келген алғашқы нышандардың бірі емес пе?”

	Алайда патша мен оның отбасын атып өлтіру секілді маңызды шешімнің “бақылаудан тыс” қабылдануы мүмкін бе еді? Мұның алдындағылардан белгілі болғанындай, орталық Романовтардың тұрғын орнын ауыстыру мен тағдырын мұқият түрде қадағалаған, “жергілікті өнерпаздықтың” жолын қатаң түрде кесіп отырған, демек, осындай жағдайда Голощекин секілді соншама орындампаз да тәртіпті қызметкер өз бетімен ештеме істей алмауға тиіс. Ең болмағанда, ол сөзсіз “мәселені келісер” еді, керісінше үкіметті жалаңаш фактінің алдына тізерлетіп әкелмес еді. Оның үстіне, осы күндердің барлығында жеделхат байланысы қалыпты жұмыс істеген.

	“Ленин туралы естеліктерде” (“Воспоминания о Ленине”) Н.К.Крупская бұл оқиға жөнінде: “Чехословактар ІІ Николай түрмеде отырған Екатеринбургке жақындап қалды. 16 шілдеде оны және оның отбасын біздің адамдар атып өлтірді, чехословактар оны құтқара алмады, олар Екатеринбургті 23 шілдеде ғана алды” деп шындықты жазған. Әлі алда бір апта бар болатын (әри не, бұл туралы ол кезде білген жоқ). Бәлкім, патша отбасын атып өлтіруге бел бумаған шығар? Алайда құмарлық зорлаудан да күштірек: егер ІІ Николайды шынымен де соттағысы келген болса, онда, әрине, қалған күндерде оны бұл жерден алып кеткен болар еді — әскери комиссар Голощекиннің өзі және басқалар тасаға жасырынып қала алды ғой. Бірақ олар патша отбасын басқа жерге көшіруге тырысқан да жоқ.

	Қысқасы, Романовтардықайтадан көшіру ешкімнің ойына да келген жоқ: оларды Екатеринбургке ол үшін әкелген жоқ қой... ...Бұған дейін, 4 шілдеде, Голощекин ІІ Николай мен оның отбасына қатысты арнаулы нұсқау алу үшін Мәскеуге Свердловқа келген болатын. Ол Свердловтың пәтеріне келген беттеақ Белобородовтан Екатеринбургтегі оқиға туралы жеделхатпен хабарлама алды. Онда чекист Юровский Айрықша қызмет үйінің жаңа коменданты болды, ал жергілікті тұрғындардан құралған күзетті бәрін латыштар деп атайтын “төтеншенің” интернационалистері ауыстырған. Голощекин Мәскеуден Екатеринбургке 14 шілдеде, патша отбасын атып өлтірердің алдында оралды. Оның оралуы уақыт жағынан Юровскийдің адам өлтіруге дайындалып жатқан бірқатар ісшараларымен тұспатұс келді.

	Екатеринбург Кеңесінің 1918 жылдың 17 шілдесіне қараған түнде Романовтардың тағдырын шешкендей болған отырысы “еңбекші бұқараны” алдауға арналған әдеттегі партиялық қойылымнан артық еш нәрсе емес еді. Юровский былай деп еске түсіреді:

	“16. 7де* Пермьнен Рдың (Романовтардың) көзін жою туралы... бұйрық бар шартты тілдегі жеделхат келді.

	16сы күні кешкі 6да Филипп Гн (Голощекин) бұйрықты орындауға нұсқау берді. Сағат 12де мәйіттерді әкету үшін машина келуге тиіс болды...” Бір тәуліктен кейін түн ішінде Алапаевскіде Белобородовтың бұйрығы бойынша ұлы князь Константин Романовтың үш ұлын және сонымен бірге басқа екі Романовты — ұлы князь Сергей Михайловичті және ұлы княгиня Елизавета Федоровнаны жер жастандырды. Император үйінің мүшелерін иесіз қалған рудниктің шахтасына лақтырып тастады.

	Патшайымның туған сіңлісі Елизавета Федоровна қайырымдылығымен белгілі сұпы, көзкөргендердің куәлік етуінше, “тек қана шоқынып: “Тәңірім, оларды кешір, не істеп жатқандарын білмейді”, — деп дұғақайырған. Арадаүшайөткенде олардың мәйіті табылды, сонда шахтаның бір кертпегінде Елизавета Федоровнамен қатар жатқан құрбандықтардың ішінде қолы таңылған біреуі болды. Бар сүйектері сынғанына және басының қатты жарылғанына қарамастан, Елизавета Федоровна мұнда да өзіне жақын жатқан адамның күйзелісін жеңілдетуге тырысқан”.

	Бұдан аз бұрын, 13 шілденің түнінде, Пермьде ІІ Николайдың туған бауыры Михаил қаза тапты — “пролетарлық кектің” “жабайы актісін” қоластындағы чекистерімен және милиционерлермен бірге, Мотовилихинск Кеңесінің Төрағасы Гавриил Мясников жүзеге асырды. Кекшілдер ұлы князьға жалған құжат көрсетіп, оны және хатшы Джонсонды қала сыртына алып барып, орманда атқан.

	Бұл кезге дейін Ресейдітастап кетпеген Романовтардың бәрінің бір ғана жерден — Уралдан табылуы кездейсоқ па? Олардың жақын адамдарымен және қызметшілерімен бірге біреуі де қалмастан және бірден жойылуы да кездейсоқтық па? Әрине, жоқ. 1613 жылы патшалық тәжін Ипатьевск монастырында киген Романовтар әулетінің Ипатьев үйінде, Ипатьев қапасында үзілуі кездейсоқтық па? Бәрінен көрініп тұрғанындай, жаза алдын ала ойластырылған, Орталықтан белгіленген.

	ІІ Николайдың және император үйі мүшелерінің тағдырын шешкендер нендей адамдар?

	Басты адамнан — “бұқара тобырдың” алдында өзінің шынайы бейнесінде көрінуді мүлде ұнатпайтын “әкейден” бастайық. Надежда Константиновна жас Владимир Ильич өмірінің нақты егжейтегжейін еске түсіреді, ал “...нақтылық, —дейді Шерлок Холмс, — бір стақан сүттің бетіндегі шыбындай көзге айқын көрініп тұруы мүмкін”. Шушенскіде аңға шыққан Ильич бірде судың ортасындағы аралға ұқсаған жерге тап болады, арал қайда қашарын білмей үрейі ұшқан қоянға толы болып шықты, бірақ бұған қарап, ол Мазай атайға ұқсағысы келмеді. Қайықтың ескегімен қаруланған ол “біздің кіші бауырларымызды” қалауынша соғып алғаны сондай, қайықтың түбі ауырлықтан майысып кетті. Риза болған әйеліне: “Әлі де ала түсетін едім, бірақ салатын орын болмады”, — деп көңілді шағым жасады. Бәлкім, біреулер жер аударылған байғұс марксистер Ленин мен Крупская Шушенскіде мұқтаждыққа тап болып, аң аулап өмір сүрген екен деп ойлайтын шығар? Жоқ, олар қоян аулап күн көруге мәжбүр болған жоқ, апта сайын жас марксистерге қой сойып әкеліп тұрды, ал қой етінен жалыққан кезде олар шаруалардан бұзау етін сатып алатын.

	Енді басқа революционердің өмірінен азғана дерек келтірейік. Екатеринбург түрмесінде отырған жас Яков Михайлович Свердлов социалдемократ достарымен бірге атжалманды жіпке іліп қойып немесе оны дәрет шелегіне батырып қызықтайтын болған.

	Көріп отырғанымыздай, пролетариаттың болашақ көсемдерінің бейімділік ыңғайы сол кездің өзіндеақ профессор Ломброзоның, қылмыстық типтердің білгірінің белгілі бір байсалды назарын аударуына әбден лайық болатын. Енді басқалар туралы.

	Большевик П.Ермаков 1907 жылы полиция агентін өлтіріп, оның басын кесіп алды.

	Большевик Г.Мясников пермьдік архиепископ Андроникті ұзақ қинап, одан соң оны тірідей жерге көмді және сол үшін Дзержинскиймен әңгімелесу құрметіне ие болды.

	Михаил Романовтың тағы бір баскесері большевик Марков революцияға дейінақ кісі өлтіргені үшін сотталған болатын, ал Ұлы Қазаннан кейін қолы шынтағына дейін қанға боялды. Ол одақтық дәрежедегі зейнеткер кезінде, бірде: “1918 жылы Мәскеуде іссапарда болғанымда, мен бір шаруамен жолдас Я.М.Свердловқа келдім. Ол мені В.И.Ленинге ертіп кірді, ал ол менен Михаил Романовтың көзі қалай жойылғанын сұрады. Мен оған: “Бәрі ыңдыңсыз істелді”, — дегенімде, ол: “Міне, жақсы, дұрыс істегенсіз!” — деді” деп, сарымайдай сақтап

	келген бар құпия сырын ашып тастады. Марков Михаилдың хатшысы Джонсонның күміс сағатын жымқырған.

	Голощекин... Революция тарихшысы В.Л. Бурцев ол туралы тергеуші Соколовқа былай дейді: “Мен Голощекинді білемін және оны Сіз маған көрсеткен карточка бойынша білемін. Бұл — дағдылы лениншіл. Ол — бұрынғы көптеген большевиктік үйірмелердің ұйымдастырушысы және әртүрлі мүмкін болған экспроприацияға қатысушы. Бұл — қаннан қорықпайтын адам. Бұл белгі оның бітімболмысынан айқын көрініп тұрады: бойында кейбір азғындық белгілері бар жендет, зұлым”. Дәрігер Деревенько: “Жергілікті большевик Юровский Голощекиннің алдында бозарады”, — дегенді қосты. Яков Михайлович (Янкель Хаимович) Юровский — Сібірге айдалған қылмысты іспен айыпталушының ұлы. Өзінің сағат сататын жеке дүкенін, одан соң фотография ашып, онда Екатеринбургтің ең бай адамдарын суретке түсірді. Кейіннен ол басқарған “төтенше” (ЧК) адамдарды дәл соның фотографиялық картотекасы бойынша тонады. Жағымпаз, зымиян әрі зұлым ол Голощекинге әбден лайық еді. Бауыры Лейба Янкель “адамдарды жәбірлеуді ұнатады” десе, Лейбаның әйелі Эле Лея оны “рақымсыз жауыз әрі қатал қанаушы” деп санады.

	1919 жылдан төтенше комиссариаттың бастығы Юровский Екатеринбургте, қалалық партия ұйымының басшысы әйелімен және жергілікті комсомол жетекшісі қызымен сәнді де кең оңаша үйде тұрды. Тату отбасы. Ол туралы тура біріненбірі туғандай тағы да үш пікір: “барып тұрған ісі біткен қылмыскер” (С.Мельгунов), “салқынқанды жендет” (С.Гибс), “үміт күтерлік коммунист” (В.И.Ленин).

	Александр Григорьевич Белобородов (Янкель Исидорович Вайсбарт) — он алты жасынан большевик. 1918 жылдың қаңтарында Урал облыстық Кеңесінің төрағасы болды. Осы қызметінде жүріп, ірі тонаушылық үстінде ұсталды да, соның көмегімен көп ұзамай РСФСРдің Ішкі істер министрі лауазымына дейін көтерілді. Серіктестері 1938 жылы көзін жойды.

	Комендант Юровскийдің басшылығымен 1інші Камышловск полкінің жеті еріктіинтернационалисі әрекет етті, олар: Андреас Вергази, Ласло Горват (дәрігер Боткинді өлтірген), Виктор Гринфельд, кейіннен атағы шыққан Имре Надь, Эмиль Фекете, Анзелм Фишер, Исидор Эдельштейн және жергілікті тұрғындардан алынған үш күзетші: Ваганов, Медведев және Никулин.

	“Бұл “революция серілерінің” моральдық келбетін, — деп жазды тарихшы С.Наумов, — маскүнемдіктің, патша мүлкін жымқырушылықтың, сондайақ тонаушылықтың көптеген фактілері бойынша айтуға болады. Мәселен, Романовтарды өлтіруге қатысқанының “сыйақысы” ретінде Медведев бір жұп ерлер шұлығы мен әйел көйлегін алды”. Сонымен бірге ол 60 сом ақша, 3 күміс сақина және бірнеше беторамал ұрлады”.

	Атып өлтіруден кейін таң ата тонау басталды. Юровскийдің бөлмесі зергерлік асыл бұйымдар мен қымбат заттарға толып кетті. Қарқылдап күліп, әдепсіз, былапыт сөздер айтып, көңіл көтерді. Патша мундирін киіп алып, көңілді маршқа басты. Көрініп жатқанның бәрін өздеріне тасыды... Кейінірек Мәскеуге алтын мен гауһардан өзге үш вагон зат жөнелтілді. Бәрі партаппаратқа (партиялық аппарат — ауд.) таратылды, халкомдардың (Халық комиссарлары — ауд.) әйелдері патша отбасының асыл тастарын көргенде талып түсті. Жергіліктілерге де бір нәрселер қалды, мысалға, күзет сарбаздары жүздеген затты қармап қалды. Чекист Сахаров ұлы княжна Анастасияның көгілдір бирюзадан көзі бар алтын сақинасын олжалады. Дидковский жақын танысына етік сыйлады. Голощекин Мәскеуге бара жатып пойызда аткомның (атқару комитетінің — ауд.) қазынашысы большевик әйел Голубеваға әйел ботинкасы мен жастық тарту етті. Голубева сыйлыққа аса риза болып, жастықты “тарихи” деп атады.

	Мәскеуге мынадай жеделхат жөнелтілді:

	“Халком кеңесінің төрағасы жолдас Ленинге БОАТКОМ төрағасы жолдас Свердловқа

	Екатеринбургтен жұмысшышаруа үкіметі облыстық Кеңесі төралқасының аппаратынан Дұшпанның Екатеринбургке төніп келе жатуына және төтенше комиссияның бұрынғы патша мен оның отбасын ұрлап әкетуді мақсат еткен ақ гвардияшылардың үлкен астыртын сөз байласуын ашуына байланысты нүкте құжаттар біздің қолымызда нүкте облыстық Кеңес төралқасының қаулысы бойынша 16 шілде күні түнде Николай Романов атылды нүкте оның отбасы сенімді орынға көшірілді. Осы себепке байланысты біз төмендегі хабарламаны тараттық контрреволюциялық банданың қызыл астана Уралға жақын келіп қалуына және үтір тәж киген жендет халық сотынан қашып құтылуы мүмкін екендігін ескеріп жақша оның өз басын және отбасын ұрлап әкетуге ұмтылған ақ гвардияшылардың астыртын сөз байласуы ашылды және олардың абыройын төгетін табылған құжаттар жарияланатын болады жақша облыстық кеңес төралқасы революцияның еркін орындай отырып, орыс халқына қарсы сансыз көп қанды зорлықзомбылық үшін кінәлі үтір бұрынғы патша Николай Романовты атуға қаулы етті 1918 жылдың 16 шілдесі күні түнде бұл үкім іске асырылды онымен бірге күзет астында болған Романовтар отбасы қоғамдық қауіпсіздік күзетінің мүддесіне сай Екатеринбург қаласынан көшірілді нүкте облыстық кеңес төралқасы нүкте атаған құжаттың редакциясына сіздердің рұқсатыңызды сұраймыз астыртын сөз байласу құжаттары жедел түрде шабарман арқылы Халком кеңесіне және Орталық АТКОМға жіберіліп беріледі аппаратта хабарлама күтеміз шұғыл жауап берілуін сұраймыз аппаратта күтеміз...”

	Кездейсоқ па, әлде жоқ па, бірақ мәтіндегі датада қате бар. Алайда өлім жазасын алған патшаның “көшірілген отбасы” туралы Урал облыстық Кеңесінің мүшелері “қызыл астана Уралдың” тұрғындарын алдап әдейі өтірік айтты.

	Енді Төтенше комиссия ашты делінген “ақ гвардияның үлкен астыртын сөз байласуы” туралы. Кейіннен анықталғанындай, оны “ақ гвардияшылардан” ІІ Николайға арнап фактілерге негізделген хатты құрастырған Урал кеңесі аткомының мүшесі П.Войковтың көмегімен чекистердің өздері ойлап тапқан болып шықты.

	18 шілдеде БОАТКОМның отырысы болды.

	№1 хаттамадағы жазу: “Тыңдалды — Николай Романовтың атып өлтірілуі жөніндегі хабарлама (Екатеринбургтен келген жеделхат). Қаулы етілді: Талқылай келіп, төмендегідей қарар қабылданды: БОАТКОМ өзінің төралқасы атынан облыстық кеңестің шешімін дұрыс деп таниды...”.

	Дәл сол күні, Е.Городецкий мен Ю.Шараповтың жазғанындай, Халком кеңесі кезінде бөлмеге Свердлов шапшаң кіріп келді. “Ол Лениннің ту сыртындағы өзінің әдеттегі орнына жайғасты... Н.А.Семашко денсаулық сақтау жөніндегі жобаны баяндап болған кезде Свердлов Ильичке еңкейіп, оған бір нәрселерді айтты. “Жолдастар, — деді

	Ленин жиналғандарға қарап, — Свердлов кезектен тыс хабарлама жасау үшін сөз сұрайды”.

	“Менің айтайын дегенім, — деп бастады Свердлов, — жаңа ғана Екатеринбургтен хабар келді. Чехословак бүлікшілері және ақ гвардияшылар қала іргесіне келіп жетті. Қалаға қауіп төнуіне байланысты облыстық Кеңестің қаулысы бойынша, бұрынғы патша Николай Романов атып өлтірілген. БОАТКОМ Төралқасы, — деп аяқтады сөзін Свердлов, — Екатеринбург Кеңесінің әрекетін мақұлдаған қаулы алды”.

	Бір минутқа, тек бір минутқа ғана Халком кеңесінің шағын залында отырған адамдар Я.М.Свердловтың хабарламасын естіп, іштен тынып қалды.

	“Енді Денсаулық сақтау халкомы туралы Ережені баптар бойынша оқуға кірісейік”, — деп ұсыныс жасады Ленин Свердловтың хабарламасынан кейін.

	20 шілдеде Екатеринбургте облыстық Кеңестің төралқа отырысында Голощекин патшаның атып өлтірілгенін алғаш рет хабарлады; 21 шілде күні қалада бұл туралы үнпарақтар пайда болды.

	Соколов: “Мәскеудің де, Екатеринбургтің де негізгі идеясы: Патша “халықтың еркімен жазаланды, отбасының өмірі сақталып қалды” деген бір ғана қисынға сайды. Свердлов та, Голощекин де бірдей өтірік айтты”, — деген тұжырым жасайды.

	“Егер кімді алдау керек болды, кім білмеуге тиіс болды дегенге келер болсақ, ол — орыс халқы болатын, — деп жазады П.Жильяр. — ...Әйтсе де жаналғыштар алаңдамай қалған жоқ. Олардың із жасыру үшін Екатеринбургте қалдырған агенттері тергеудің барысы туралы хабарлап отырды. Олар әрбір қадам сайын тергеудің нәтижелері өз ойларындағыдай болуын қадағалады. Бірақ, ақыр аяғында олар шындықтың ашылатынын, не болғанын бүкіл әлем білетінін түсінген кездерінде, бұдан қорқа бастады және өздерінің зұлымдықтарының бүкіл жауапкершілігін басқаларға артудың айлашарғысын қарастырып бақты. Олар сол кезде жасалған қылмыс үшін социалистреволюционерлерді кінәлі етіп: “Осындай жолмен большевиктер партиясының беделін түсіргісі келді”,— деп мәлімдеді. 1919 жылдың қыркүйегінде олар “Патша отбасын өлтіруге қатысты” деген жалған айыппен Пермьде жиырма сегіз адамды тұтқындап, соттады. Олардың бесеуі өлім жазасына кесіліп, өлтірілді.

	Бұл масқара комедия тарихтағы ең үлкен қылмыстың бірі үшін жауапкершіліктен жалтару мақсатымен, кінәсіз адамдарды өлімге итеріп тастаудан шемірікпейтін осы адамдардың шектен тыс арсыздығының тағы бір дәлелі бола алады”.

	Және бұдан кейінгі жылдарда да большевиктер Екатеринбургтегі зұлым әрекеттері жөнінде жұмған аузын ашпады немесе Орталықты бұл әңгімеден бейтарап ұстап, қорғаштап бағуға тырысты. Тек бір күні жас жеткіншек пионерлердің алдында өзінің жендеттік жеңісіне мақтанғысы келген, бұл кезде қартая бастаған Петр Ермаков: “Патша отбасының атып өлтірілуіне Лениннің жеке өзінің нұсқауы негіз етіп алынды”, — деп айтып салды.

	Ленин мен Свердловтың бұл қылмысқа тікелей қатысы барын айтатын басқа да беделді дәлелдер бар. Троцкий өзінің “Күнделіктерінде” былай деп еске түсіреді:

	“Мен Мәскеуге майданнан Екатеринбург құлағаннан кейін келдім. Свердловпен әңгімелесіп отырып: “Қазір патша қайда?” — деп сұрадым. — “Оның ісі бітті”. — “Ал отбасы қайда?” — “Отбасы да жойылды”. — “Олардың бәрі ме?” — деп сұрадым мен таңырқап. “Бәрі”, — деп жауап берді Свердлов. “Кім шешім қабылдады?” — “Мұны біз осында шештік... Ильич оларды жанды ту етіп ұстауға болмайды, әсіресе біздің қиын жағдайда деп санады”. Лев Давидович күтілген процесте бас айыптаушы болуға тура келмегені үшін уайым шегіп, қайғырған жоқ: “Істің шын мәнінде, жай жауды қорқыту, үрейлендіру, үмітінен айыру үшін ғана емес, сонымен бірге өз қатарымызды сілкіндіріп, алда не түпкілікті жеңіс, не құрып біту тұрғанын көрсету үшін де керек болды. Партияның зиялы топтары арасында, әрине, күмәнданушылар мен бас шайқаулар болды. Бірақ жұмысшылар мен шаруалар бұқарасы бір сәтке де күмәнданған жоқ: ешқашан да басқа шешімді олар түсінбеді және қабылдамаған да болар еді. Мұны Ленин жақсы сезінді: бұқара үшін және бұқарамен бірге ойлау мен сезіну қабілеті оған жоғары деңгейде тән болатын, әсіресе саяси ұлы бетбұрыстарда”.

	Атып өлтіру туралы бұл шындықты сол кездің адамдары әртүрлі қабылдады.

	Мәскеудің және бүкіл Русьтің патриархы Тихон өсиет айту кезінде былай деді:

	“Ал, міне, біз, өзіміздің қайғымызға және арұят алдындағы бақытсыздығымызға қарай, Құдайдың өсиеттеріне ашықтанашық қарсы келгеніміз күнә болып саналмайтыны былай тұрсын, тіпті заңды әрекет ретінде ақталатын күнге жеткенге дейін өмір сүріп отырмыз. Осы таяудағы күндері сұмдық іс болып өтті: бұрынғы Патша ағзам Николай Александрович атып өлтірілді... Біз Құдай Сөзінің еркіне көне отырып, бұл істі айыптауға тиіспіз, әйтпесе атылған адамның қаны оны істеген қанішерлердің ғана емес, біздің де мойнымызға жүктеледі... мейлі, бұл үшін бізді контрреволюционер деп атасын, мейлі түрмеге тықсын, мейлі бізді атсын. Біз осының бәріне біздің Құтқарушымыздың: “Құдай Сөзін шаттықта естуші және оны сақтаушы” деген сөзі бізге қатысты болады деген үмітпен төзуге әзірміз”.

	Н.И.Бухарин “Ащы жазбалар” (“Злые заметки”) атты естеліктерінде “... Өз кезінде аздап атылған және заманына лайық болмағандықтан өмірін тауысқан ” — патшаның атып өлтірілген балалары туралы келемежбен жазды.

	В.В.Маяковский Ипатьев үйінің жертөлесін көргеннен кейін мынадай өлең жазды (1956 жылға дейін оны баспасөзде жариялаған жоқ):

	Десең сен: бүкпей, бос жолды*,

	Адам мен ажал дос болды.

	Қалмастан бұғып бұрышта.

	Көтеріп бірдей қос қолды,

	Кіремін қарсы ұрысқа!..



	Сездік біз батыл қадамнан,

	Ескіні жақсы ұқпайды.

	Коммунист пенен адамнан

	Қанышер, сірә, шықпайды.

	Бұған дейін барлық уақытта солға қарай қадам басып келген “біздің дәуіріміздің дарынды ақыны” (сөз өнерінің білгірі И.В.Сталиннің белгілі анықтамасы бойынша) Ипатьев қапасында әлденені күңгірт түсінді, сондықтан да жүрісінен жаңылып, оңға қарай қадам басты...

	Филипп Исаевич Голощекин мен оның қолшоқпарлары үшін бәрі де сәтімен тынғандай болып көрінеді. О, жоқ!

	“19 шілдеде, таңертең, Коммунистік клуб бағында Ермаков серіктестігі өз араларында барынша бүкпесіз әңгімелесіп отырды. Сыр жасыратын да, ұялатын да ешкім болған жоқ. Кімдердің өлтірілгенін атап шықты, белдемшелердің мықынында қымбат заттардың болғанын айтты, өлгендер “сұлу” болып көрінбейді деген пікір білдірісті. Біреулерді “Өлтірілгендер қалай киінген еді?” деген сұрақ қызықтырды. “Олардың бәрі дамбалшаң болатын”,— деп жауап берді Партин. “Тасығанымызға екі күн болды. Кеше жерледік, бүгін қайта жерледік”, — деп күрсінді Костоуров” деп жазды М.К.Дитерихс “Патша отбасының және Романовтар үйі мүшелерінің өлтірілуі” (“Убийство царской семьи и членов дома Романовых”) атты кітапта (Владивосток, 1922).

	Дегенмен әлі де әуреге түсуге тура келді. И.Непеиннің мақаласынан үзінді келтірейік:

	“Верхнеисетскінің әскери комиссары Петр Захарович Ермаков атып өлтіргені үшін емес, мәйіттерді жойып жібергені үшін жауапқа тартылды. Мұны қала маңындағы қалың жыныс тоғайды жақсы білетін адам ғана жасай алады, Юровский оны білген жоқ, ал Ермаков білді және мұндай орынды көрсетті. Коптяк деревнясына жақын жерде, елсіз түкпірдегі “Четырех братьев” шатқалында, жолдан батысқа қарай небәрі бір ғана ашық шахтасы бар иесіз қалған ескі кен орны болатын. 17сінен 19ына дейін Коптяк жолындағы қозғалыс тоқтатылды.

	17 шілде күні Екатеринбургтегі “Орыс қоғамы” дәріханалық дүкеніне жабдықтау комиссариатының қызметшісі келіп, облыстық комиссар Войковтың атынан басқарушыдан “кідіртпей және сөз қайтармай” бес пұт күкірт қышқылын беруді талап етті. Осы күндері қоршауға алынған кен орнына 1011 пұт бензин жеткізілді”.

	Тағы да бір адамға назар аударайық. Петр Лазаревич Войков (Пинхус Лазаревич Вайнер) 1917 жылы “пломба салынған” вагонмен Швейцариядан Ресейге кайзерлік Германияның аумағы арқылы Ленинмен бірге келгендердің бірі болатын. Одан кейінгі үш жылда Варшавадағы кеңестік өкілетті өкіл болды. 1927 жылы жас орыс эмигранты Борис Коверда өлтірген. Войков Екатеринбургтегі қасапқа қатысушылардың ішінде ең соңғысы еместін — ол мәйіттерді күкірт қышқылымен жоюды ұйымдастырды. Ол туралы нақты деректерді Урал аткомының мүшесі, бұрынғы австриялық әскери тұтқын И.П.Мейер: “...Біз кіргенде (жертөлеге), Войков атылғандардың ішінде біреуміреуі тірі қалған жоқ па деп қарап, тексеріп жүрді. Ол әрқайсысын арқасына аунатып жатқызды. Ол Патшайымның қолынан үнемі тастамай тағып жүрген білезігін шешіп алды...” деп хабарлады.

	Тонаушы ма? Әлде ол асыл тастарды, Юровскийдіңжазғанындай, 1919 жылы Мәскеуге апарған “жарты пұттан” астам “гауһарлардың” ішіне қосты ма? Кім білсін... 1927 жылы Варшавада Войковтың саусағында, оның өзі мойындағанындай, құрбан болғандардың бірінен шешіп алынған қызыл лағыл жүзік құлпырып тұрды. Оның үстіне, тергеу өлтірілгендердің денелері лақтырылған шахтаның түбінен әлдекімнің кесіп алынған саусағының орнын тапты. Жүзік осы саусақтан суырып алынған жоқ па екен?.. Айтпақшы, чекист Юровский де, екатеринбургтік зергердің ұлы, өзі айтқандай, патшаның асыл заттарына қызығушылықтан Ипатьев үйінің коменданттығына әрең “қол жеткізді”...

	“Қазір, 70 жыл өткеннен кейін, — деп жалғастырады Непеин, — оқиға мынадай ретпен еске түседі. 17 шілдеде түн қараңғылығын жамылып, Ипатьев үйінде атып өлтірілгендерді “Четырех братьев” шатқалына апарып, ашық шахтаға лақтырды. Алғашқы күні осымен шектелді.

	Ал 17сінің таңертеңінде бұл туралы Голощекин білген кезде, ол сұрапыл ашуға булықты. Тапсырма орындалмаған болып шықты. Мәйіттер тек көмілген, бірақ жойылмаған, сондықтан ол қаланың іргесіне келіп жеткен ақ гвардияшылардың қолына опоңай түсуі мүмкін. Сонда барып күкірт қышқылы және спирт үшін жүгіріс басталды.

	Бұлардың бәрі 18 шілдеде, Голощекин мәйіттерді өзінің көз алдында жоюға бұйрық берген кезде кәдеге асты. Тергеуші Соколовтың, генерал Дитерихстің, ағылшын журналисі Вильсонның пікірінше, жағдай былай болған. Атып өлтірілгендердің денелерін шурфтан шығарып алып, шахта алдындағы балшықты алаңшаға әкеліп қойды. Осы жерге бензин, қышқыл мен спиртті де жеткізді. Голощекин патша отбасы мүшелерінің басын денесінен бөліп алуды бұйырды. Тергеу барысында табылған мойынбаулар мен шынжырлардың үзіктерінде кесік іздері болды, бұлар кескіш құралдардың көмегімен адамның басын денесінен айырған кезде түскен таңбалар болуы әбден мүмкін. Ал тістер бәрінен де нашар жанады, алайда барынша мұқият іздестіру барысында киімдерден де, топырақтан да, шахтаның түбінен де бірдебір тіс табылмады. Тергеу комиссиясының пікірінше, патша мен оның отбасының бастары спирттеліп, ағаш жәшіктерге салынған, содан соң оларды Голощекин істелген істің бұлтартпас айғағы ретінде Мәскеуге жеткізген. Одан соң басты мақсатты орындауға — мәйіттерді жоюға кірісті. Оларды балтамен паршалап турай бастады. (Тергеу барысында күйген сүйектер мен кесік іздері түскен қымбат заттар және қидаланған асыл тастар табылған.) Қалғанын бензин мен қышқыл құйып өртеді.

	Осыдан кейін Ф.И.Голощекин 19 шілденің қою қараңғылығында жеке салонвагонмен Екатеринбургтен тіке Мәскеуге жүріп кетті. Ол өзімен бірге өте ауыр үш жәшік алып жүрді...”

	Жәшіктер тақтайдан қиюластырылып, арқанмен байланды. Қызығушылық білдірген жолаушыларға Голощекин: “Бұларда Путилов зауыты үшін дайындалған снаряд үлгілері бар”, — деп жауап берді. Ал Мәскеуде ол бұл жәшіктерді Кремльге — Свердловтың пәтеріне алып барды.

	* * *

	Ресейлік зерттеулер, шетелдік тарихшылардың ізімен, ІІ Николайдың өлтірілуінің с и п а т ы н а назар аударады.

	“...Әңгіме таққа үміткердің өзінің алдындағы тақ иесін ІІІ Петрдің немесе І Павелдің өлтірілуіндегі секілді түрде жоюы жөнінде болған жоқ. ІІ Николай турадантура патша ретінде атып өлтірілді, осы рәсімдік актімен көпғасырлық орыс тарихының өзіне тән сипаты қорытындыланды, сондықтан мұны Англиядағы І Карлдың немесе Франциядағы ХVІ Людовиктің қазасымен ғана салыстыруға болады”, — деп жазады И.Р.Шафаревич.

	Мұндай көзқарасты мәртебелі атақдәрежемен қоршалған тұлғаның мистикалық дүниетанымы тереңдете түседі. 1981 жылдың тамызында, орыс православиелік жастарының СанФранцискодағы съезінде епископ Нектарий Сеаттлийский былай деді:

	“Патша ағзам — Құдайдың жердегі Көлеңкесі, қасиетті тұлға, Қасиетті Рухтың айрықша берекесін сақтаушы. Құдайдың Көлеңкесі арқылы әрекет ететін бұл Құдайдың күші зұлымдықтың таралуын, заңсыздықтың құпияларын тоқтатты. Апостол Павел фессалоникийліктерге екінші жолдауында: “Заңсыздық құпиясы әрекет етуде, бірақ ол Тоқтатушыны ортадан алғанға дейін* жарыққа шықпайды”, — деп жазды. Сайтан бағы заманнан беріақ жұлқынып, антихристың әлемін ашу үшін зорлануда, бірақ істей алмайды, өйткені біздің уақытымызда Құдайдың Көлеңкесі арқылы әлі де әрекет етуші Құдайлық Береке оны тоқтатты және оған мүмкіндік бермеді.

	Заңсыздық құпиясына, өз әрекеттерінде еркіндікке ие болу үшін Тоқтатушыны ортадан алып тастау қажет болды, міне, бүкіл орыс халқының күнәсі үшін, Құдайдың құзырымен бұл іске асты. Сөйтіп, Тоқтатушы ортадан алып тасталынды және осы сәттен бастап, біздің бәріміз тоқтаусыз бетімен кетушілік пен бүкіл әлемге зұлымдықтың таралуына куә болып отырмыз. Жантүршігерлік ауыр қылмыс жасалынды — патша өлтірілді. Патша ағзам, Құдайдың Көлеңкесі, Православиелік Шіркеудің Қамқоршысы, Православиелік мемлекеттің басшысы өлтірілді, Тоқтатушы өлтірілді. Айтылғандардан еш күмәнсіз айқын болғанындай, бұл саяси кісі өлтіру емес, салттық қылмыс болып табылады...”

	* * *

	Тек жиырмасыншы жылдардың ортасында ғана большевиктер ІІ Николаймен бірге оның бүкіл отбасы қаза болғанын мойындады.

	Жендеттердің арұят азабын тартқанын айғақтайтын ешқандай куәлік жоқ. Қайдан болсын! Өздерінің “революциялық жеңістерін” мақтан тұтып, марапаттан бастары айналды. 1927 жылы Юровский өзінің көмекшісі Никулинмен бірге “Романовтардың өлтірілуінің он жылдығын” тойлауды ұйымдастыруға әрекеттенді. Кісі өлтірушілер Революция мұражайына “қымбат жәдігерліктерді — бұрынғы патша ІІ Николайды, оның отбасын және оған өмірінің ақырына дейін адал болған қызметшілерінің қалдықтарын, атып өлтірген қаруларды” тапсырды. Олар атып өлтіруге қатысқандардың естеліктері мен құжаттар жинағын басып шығаруды ұсынды. Алайда “ОГПУ* коллегиясының мүшесі Ф.И.Голощекин арқылы И.В.Сталиннің: “Ештеме басылмасын. Және жалпы ол туралы айтылмасын” деген ауызша жауабы алынды”.

	Көріп отырғанымыздай, құдіретті көсем Кобаның нұсқаулары 60 жылдан астам уақыт бойы кеңестік партия тарихшыларының шыншыл аузын буып келді.

	Кеңес өкіметі қашан өзі лас рух ретінде құрып біткенге дейін соңғы патшаның — халық пен сенім жолындағы қасиетті азапкердің бейнесін орыс халқының жадынан өшіріп тастау үшін қолынан келгеннің бәрін де істеп бақты.

	Большевиктер жүз жылға жуық уақыт бойы кімдердің бетіне қаракүйе жақты, кімдерге түкірігін шашты?

	Малай Волков тергеуші Соколовқа: “Патша отбасының сипаты туралы айтуға менің біліктілігім жетпейді, өйткені мен оқымаған адаммын. Мен олар туралы жай ғана: бұл ең қасиетті де таза отбасы болды деп айта аламын”, — деп мәлімдеді.

	Ұлы княжна Ольга Николаевнаның бүліншілікке ұшыраған Ипатьев үйінде қалған кітабынан үш парақ қағаз табылды. Біреуіндегісі — Сюлла Прюдомның өлеңі де, қалған екеуінде орыс тілінде оның өз қолымен жазылған өлеңдер болды. Міне, олар:

	ҚҰДАЙ АНАСЫНЫҢ ИКОНЫ АЛДЫНДА*

	Көк пен жердің патшайымы,

	Жұбата гөр бізді өзің.

	Дұғамызға құлақ асшы,

	Үміт жібін үзбегін.

	Нәпсіге еріп кірледік біз,

	Кесел түнегінде адастық.

	Ал... не халде Отанымыз,

	Құтқаршы оны... Сорлаттық.

	Қасиетті Русь, құтты ұямыз,

	Түнерді неге аспаның?

	Саған құтқарушыны шақырамыз,

	Қолынан келмес басқаның.

	Аяушылық ет балаларыңа,

	Үмітіміз бір өзіңде.

	Алшы бізді назарыңа,

	Тастамашы қайғышерде.



	Және екіншісі:





	ДҰҒА*



	Шыдам бер бізге Жасаған,

	Құтырған қапас жылдарда.

	Жеңілдет халық қайғысын,

	Қысастық сүргін құрғанда.



	Қуат бер бізге, Құдайым,

	Жақынның күнәсін кешпекке.

	Азаптан арылт лайым,

	Қаталдық бізге көрсетпе.



	Ел бүлініп, жау шапқан

	Аласапыранды күндер көп.

	Алып шық өзің тар шақтан,

	Христос Құтқарушы, жәрдем ет.



	Әлемнің жалғыз Иесі,

	Дұғаңмен бізді жебей гөр.

	Жан төзбес ауыр күндерде

	Жүрекке сезім, сенім бер.



	Күш бітір Өзің құлыңа

	Көр аузын аттап кірерде.

	Пенденің жетпес құдіреті

	Жауына жақсылық тілеуге.



	Және сол күні, қаза табардың қарсаңында, ұлы княжна Ольга Николаевнаның қолымен жазылған тағы бір жазу: “Әкем өзіне адалдығын сақтап қалғандардың бәріне және олардың ықпалы жүретіндердің бәріне өзі үшін кек қайтармауды және қазіргі кезде өмірде болып жатқан сұмдықтар әлі де күш ала түсетінін, бірақ зұлымдықты зұлымдық емес, тек махаббат қана жеңетінін еске сақтауларын жеткізуімізді өтінді”*.



	* * *

	...1930 жылдың маусымында Алматыда Голощекин Жетінші Бүкілқазақстандық конференцияда өлкелік комитеттің (крайком) есепті баяндамасын жасады. Осы қарсаңда ұжымдастырудың алғашқы толқыны бүкіл Қазақстан бойынша халық көтерілістерінің тууына алып келген болатын, ал бірінші хатшы мұны “жаппай сипат алған антисоветтік қарсы әрекеттер” деп атады:

	“Көрініп тұрғанындай... олардың басында жартылай феодалдар, ишандар мен дінбасылар болды, — деді ол. — Олардың ауылды алдауға түсірген арандатушылығы сонда — олар: “Кеңес өкіметін ағылшындар, поляктар мен қытайлар құлатты; қазірдің өзінде үкімет басында ІІ Николайдың ұлы екі көмекшісі Керенский және Троцкиймен бірге отыр деп соқты” ... Стенограммада көрсетілгеніндей, залда күлкілер естілген.

	Басқа — басқа, ал баяндамашы патша ұлының қандай тағдырға тап болғанын білмейді емес.

	Ал конференция делегаттары ше? Олар патшаны және оның отбасын өлтіруді ұйымдастырушылардың ең бастыларының бірі дәл осы Голощекиннің өзі екенін білетін бе еді?

	Жақында мен бұл туралы сол кезде залда болғандардың бірі, қазақ жазушысы Ғалым Хакімұлы Ахметовтен сұрадым.

	— Қалайша білмеске, білдік... Ол Қазақстанда алғаш пайда болған кездің өзіндеақ білгенбіз...





IV


	Сол қарсаңда Қазақстан азамат соғысының және 1921—1922 жылдардағы аштықтың ауыр зардаптары түсірген жарақатынан аздап айыға бастаған болатын. Астықтың жалпы түсімі 1925 жылы 92 миллион пұтқа жетіп, соғысқа дейінгі деңгейге жақындады, ауыр жылдарда тоқыраған мал шаруашылығы қайтадан жолға қойылды: малдың жалпы саны 26 миллион басқа жетіп, 1922 жылдағыдан екі есе асты, алайда соғысқа дейінгі санына әлі жетпеген еді. Тауар айналымы 1923 жылғымен салыстырғанда төрт еседен аса артты, Қазақстан шет елдермен белсенді сауда байланысына түсті. Ауыл шаруашылығында кооперативтік қозғалыс дамыды, 1925 жылдың 1 қазанына қарай 320 мың адамды қамтыған әртүрлі 2811 кооператив жұмыс істеді; мыңнан аса қазақ кооперативтерінде 62546 адам жұмыс істеді. Қысқасы, азамат соғысынан титықтаған қыр өлкесі елінің өмірі (1918 жылы 1,2 миллион адам, 1922 жылы 2 миллион адам ашықты, соның салдарынан, миллионнан астам адам аштық пен аурудан қырылды, мыңдаған балалар қараусыз қалды) біртіндеп оңала бастады. Өлкелік партия комитеті 1925 жылы “Абсолюттік цифрлар және пайыздық қатынастар бойынша кедей шаруашылықтар санының азаюы мен орташалардың көбеюі байқалады” деп көрсетті. 1925 жылдың 1 желтоқсанында Қызылорданың Іскерлік клубында Бесінші Бүкілқазақстандық конференция ашылды. Делегаттар Мәскеуден келген Бақылау Комиссиясы Орталығының мүшесі ж. Петерске сәлем берісті. Ол: “... іс жүзінде, ж. Лениннің: “Біздің елімізде әрбір аспаз әйелге дейін мемлекетті басқаруды үйренуі тиіс” деп көрсеткен мезгілі туды. Бұл әзіл емес”, — деп мәлімдеді. Одан кейін Өлкелік комитеттің бірінші хатшысы сөйледі.

	Бұл — Голощекиннің Қазақстандағы алғашқы ұзақ әрі оның бұдан былайғы саясатының негіздері жалпы тұрғыдан белгіленген, өзіне тән “тақ иесі сөзі”, міне, сондықтан да ол айрықша назар аударуға тұрарлық.

	Қазақ жеріне аяғы тигеніне екі жарым ай өтпей жатыпақ, Голощекин: “...ауылда, шын мәнінде, Кеңес өкіметі жоқ, тек байлар үстемдігі, рулар үстемдігі ғана бар” деген қорытынды шығарды. Ең таңғаларлығы — Филипп Исаевич өзінің кабинетінен аттап шыққан жоқ, бірдебір ауылды көрген жоқ, ол бұдан кейін де өзінің жақын серіктерінің бірі Ораз Исаев кеш те болса куәлік еткеніндей, әдеттегі қазақ ауылында ешқашан болған емес.

	Жоғарыда айтқандарын өзі үшін еш күмән тудырмайтын жағдайларды дәлелдеу үшін Голощекин сенімді тәсілге жүгінді. Ол конференция делегаттарына бұдан бір жыл бұрын партияның Орталық Комитеті Қазақстан большевиктеріне жолдаған хатты оқыды:

	“Қырғыз* ұйымы... жұмысты қиындататын ерекше жағдайда болды. Аумағының кеңдігі, сирек қоныстануы, хабарошар алысу, көлік қатынасына қажет қолайлы құралдардың болмауы, ауыл шаруашылығының артта қалуы... тұрғындардың дерліктей толық сауатсыздығы т.б., осылардың барлығы социалистік құрылыс ісінде үлкен қиындықтар тудырды...

	Енді, қырғыз жерінің біртұтас республикаға бірігуіне байланысты... қиындықтар... көбейе түсуде...

	ОК, Қырғыз республикасында Кеңестер ерекше ауыр жағдайда екенін және іс жүзінде ауылдарда Кеңестердің жоқтығын ескеріп, ауылдар мен қыстақтарда Кеңес өкіметін шындап орнату үшін барлық шараларды қабылдау қажет деп санайды...”

	— Одан бері бір жыл өтті, бұл хат күшінде ме? — деді баяндамашы залға қарап.

	— Күшінде! — деп үн қосты әлдекімнің даусы.

	Осы жеткілікті болды: беделді пікірдің күші жұмысқа кірісіп кетті. Қазаннан кейін сегіз жыл өткен кезде, кенеттен ауылда Кеңес өкіметінің жоқ екендігі анықталды.

	Осылайша Голощекин қазақстандық коммунистердің сегіз жылдық жұмысын жоққа шығарып қана қойған жоқ, шетін шаралардың қажеттілігі жөніндегі айтқандарына “теориялық астар” да төседі.

	Не істеу керек, қайтадан революция жасау қажет пе? — Қажет деп санайды баяндамашы. Алдымен ол байсалды мәнерде өлкелік комитеттің жұмысын, және әрине, бірінші кезекте өзінің жұмысын “қазақ жерін біріктіру” ретінде анықтады. Өзінің тұлғасын климаттық және тұрмыстық қиындықтардан романтикалық леппен жоғары қоя отырып, ол артық та емес, кем де емес, нақ сол революцияның өзі туралы сөз қозғады:

	“Мен “астана — Қызылорда” деп айтқан кезімде, байқаймын, өте көп адамдарда, сөзсіз, күлкіге ұқсас бір сезім пайда болады. Егер сіздер осы кезде келмей, бұдан екі ай бұрын келген болсаңыздар, онда бұл жай ғана күлкі емес, құм мен шаңның ащы күлкісі болған болар еді. Егер сіздер көз салсаңыздар, онда толып жатқан жетіспеушіліктер мен кемшіліктерге тап боласыздар; бірақ, жолдастар, кімдер қашан ақ биялаймен революция жасады (ерекшелеген автор. — В.М.)? Кімдер, қандай тап құрбандықтарға бармастан революция жасай алуы мүмкін?..”

	Кеңес өкіметінің тоғызыншы жылында қандай революция туралы сөз болып отыр? Бейбіт өмірге әреңәрең қолы жеткен халықтың қандай құрбандықтарға баруы тиіс? Бұл туралы әзірше ештеме ашық айтылмайды, алайда ишара жасалды, бағыт берілді.

	“... Егер бізге мәдениетті, абаттандырылған үлкен қалада тұру бақыты бұйырған болса, өте жақсы болар еді, бұл ғажап болған болар еді, бірақ біздің кереметіміз бен тәуекелшілдігіміз сонда, — деп жалғастырады баяндамашы, — біз, атап айтқанда, дәл осы Қызылордада, қалың қазақтың ортасында астана салуға шешім қабылдап, жұмыс істейміз”.

	Ауылға “көшпенділіктің ең байырғы түрін” және “тауар айырбасының ең артта қалған түрлерін” таңа отырып, Голощекин “ауылдарды кеңестендіру” ұранын алға тартты. Оның түсінігінде, бұл — “артта қалған қазақ ұлтын ұйымдастырудың біртұтас формасы” болды. Өлкелік комитеттің есебінде осылай айтылды. “Советская степь” газетінде басылған баяндамада ұран барынша толық күйінде берілген: “Қазақстанда Кеңес өкіметі жоқ деп айту дұрыс емес. Мұнда кеңес өкіметі бар, бірақ егер Қазақстанды кеңестендіру мәселесін бұқараны ұйымдастыру ретінде қазір болып жатқан жағдайлардың, егер қажет болса, ұлттық өзінөзі анықтау формаларының, мәдениағартушылық жағынан өсу формаларының, экономикалық еркіндікке жету формаларының, қанаудан азат етілу формаларының мәселесі ретінде кеңінен алып қарайтын болсақ, онда біз өзімізде елеулі кемшіліктер бар деп айтуға тиіспіз”.

	Голощекин өзінің байлар үстемдігі туралы тұжырымын негіздеуге көп бөгелген жоқ, оған “ауыл шындығын күмәнсіз білетін бір жауапты қызметкерқазақтың” пікірі жеткілікті болды. Ол, сірә, төменгі кеңестік аппарат рулық қанау органына айналды және шаруашылық мекемелерінде де осы жағдай орын алуда деп куәлік еткен болса керекті. Бір қарағанда, оғаштық көзге ұрып тұрғандай болып көрінеді: Кеңес өкіметі Қазақстанда бар, бірақ ол әрі жоқ та, міне, сондықтан да республиканы “кеңестендіру” керек. Алайда Голощекин өз тұжырымдарының қарамақайшылығын тіпті де сезінер емес, ол үшін аса зор аумақта — шашырап жатқан республикада іс жүзінде Қазанның ықпалы жоқ екені күмәнсіз. Ол өзін мұнда, Қазақстанда, революция жасауға, былайша айтқанда, кіші Қазанды жүзеге асыруға келген мессия, көсем ретінде анық та айқын сезінеді.

	Көп ұзамайақ, оның қолынан жергілікті орындаушылар жұлып әкеткен идеясы қазақтың ұшықиырсыз кең даласын кезген құйынға ұқсап, барған сайын күш ала екпіндеп, жолындағысының бәрін жапыра таптап, сыпырыпсиыра жайпап, құтыра ұйытқыған көзсіз қара құйынға айналып жүре берді.

	Голощекин “жікшілдермен” де тез “есеп айырысты”: “Біздің партиямыздың ішінде ұлтшыл жікшілдік бар ма? Бар. Бірінші жікшілдік — ең зиянды ұлы орысшылдық — шовинизм. Мен мұны кейбір губкомдардың баяндамалары бойынша айтып тұрмын... Басқа жік қазақтарда — Алашорданың ықпалындағы бұл ұлтшылдық жік те өте күшті...

	Екеуі де кінәлі сияқты болып көрінеді, бірақ объективті жауап басқаны айтады: ең алдымен, еуропалық коммунистер кінәлі, өйткені оларға деген сенімсіздіктің тарихи себептері бар, олардың міндеті — осы жағын шешу, сенімге қол жеткізу...” “Қазақ ұлтшылдары жігінің” көсемдерін ашып айтпағаны секілді, ең зиянды жіктің басшыларын да баяндамашы атаған жоқ. Оның есесіне, бүкіл қызметін топшылдық күреске арнады делінетіндердің атын атап, түсін түстеу арқылы алдыңғылардың кім екеніне емеурін жасады. Таңғаларлық сәйкестік бойынша, барлық көрнекті қазақ коммунистері О.Жандосов, Н.Нұрмақов, С.Сәдуақасов, С.Қожанов, С.Меңдешев, Т.Рысқұлов, Н.Төреқұловтар түгелімен “күнәһарлар” болып шықты. Және бұл үшін де оған ешқандай дәлел келтіру қажет болған жоқ, тағы да сол бір ғана атыжөнсіз куәлік жеткілікті болды.

	Көп өтпейақ, топшылдықтың дерліктей барлық “көсемдерін” Филипп Исаевич жергілікті ұлтшылдық үшін айыптады. Алайда оның мақсаты қауіпті бәсекелестерден құтылу екені бірден белгілі болғанды. Ал бұл үшін ықпалды “ұлтшылдардың” мойнына саяси қарғыбау ілуден артық құрал табылмады. Оның басқа бәсекелестері болған жоқ, сондықтан кейінгі жылдарда оның сөздерінде, айталық, ұлыдержавалық шовинизм “көсемдерінің” бірдебірінің аты аталған жоқ.

	Голощекиннің алғашқы жауларын әйгілегендегі асығыстығы оның өзінің қызмет бабындағы басқалардан артықшылығын, жоғарының құдіретті қолдауын бірден пайдаланып қалғысы келгенін көрсетеді. Ол қарсыластарының, атап айтқанда, өз пікірі барлардың бәрінің де сағын сындырып, өз еркіне бағындырғысы келді. Ол өзінің әмірін тыңдамаушылықтың кез келгенінің жолын кесуге бел байлады. Біреулердің сөзіне құлақ асып, әлдекімнің пікірімен санасқысы келмеді. Оған орындаушылар қажет болды: құлақкесті құлдар, жарамсақ орындаушылар.

	Сірә, Голощекин халықтың рухани көсемдерін — қазақ зиялыларын жазалауды сол кездің өзіндеақ ойлап қойған болса керек. Алғашқыда ол баға беруде мейлінше сақ болды, ешкімнің атыжөнін атамады, тіпті өз пайымдауларында риясыз турашылдық пен объективтілік көрсеткен адамға ұқсауға тырысты:

	“...Мұнда... біз екі жікті көріп отырмыз. Бір жік (кім екені түсініксіз. — В.М.) бұл интеллигенцияның ұлтшылдыққа бейімділігі үшін оған жалпы қарсы шығады... мұнда солшыл балалық... Егер біз қазақ интеллигенциясына қарсы ешбір талдаутергеусіз сөйлейтін болсақ және оны бұрынғы, қазіргі күнәлары үшін үнемі түрткілей берсек, олардың кемшіліктерін түзетіп, өз ісімізге тартпайтын болсақ, онда Қазақ интеллигенциясына қарсы жүре отырып, біз сол әрекетіміз арқылы орыс интеллигенциясына жақындай түсетін боламыз, яғни бір есіктен шығып, екіншісіне кіреміз және ұлыорысшылдық шовинизмнің егінін суарамыз. Қазинтеллигенцияны (қазақ интеллигенциясын — ауд.) бірыңғай терістеу, жаппай аһылапүһілеу дұрыс емес, алайда басқа жаққа қисаю да — бұл интеллигенциямен тұтастай бірігіп кетіп, коммунистер мен партияда жоқтардың аражігін жойып жіберу де, алашордалық интеллигенцияның ықпалы идеологиялық жағынан коммунистерден асып түсуіне жол беру де дұрыс емес...”

	Осы бір тұрпайы саясатшылдықтың жарлықтарымен баттастыра бұлғап, келсінкелмесін бейберекет айтылған нұсқаулар арқылы дәлелдеуге тырысқан теріс пікірде бәрінен де бұрын интеллигенцияны жоюға, яғни оны қандай да бір орташа деңгейге келтіруге, кез келген өзіндік ерекшеліктерден айыруға, айырмашылықтарды болдырмауға негізделген дөрекі де ожар нұсқаудың масайраған үстемдігі көзге ұрып тұрады. Барлығын бір қалыпқа түсіру тілегінің барша қисынсыздығынан рухани қасап операциясының айбалтасы ең жоғарғылардың басын шабуға төніп келе жатқаны белгілі болды.

	Ол конференция делегаттарына идеологиялық ықпал мен басшылық мәселесі бар жерде қазақ зиялыларынан бір шақырым аулақ жүру керек екенін ескертеді. Сөйтіп, олар кез келген боларболмас мәнді мәдени және қоғамдық қызметтен аластатылуы тиіс, оларға тек техникалық және шаруашылық жұмыстарында ғана орын қалмақ. Әзірше Филипп Исаевич жалпылама сөйлейді, әзірше ол нақты жауларын саусақпен шұқып көрсетпейді. Мұны ол алдағы уақытта істеуге тиіс.

	Міне, алда тұрған күрестің бағдарын белгілей келіп, ол баяндамасын көтеріңкі ұранмен аяқтайды.

	— Кәне, ОКнің айналасына топтасайық және еңбекші бұқараны, дербес жағдайда қазақ ұлтының еңбекші бұқарасын азат етудің ұлы міндетін жүзеге асырайық.

	Ду қол шапалақтау...





V


	“Азат ету” бірден басталып кетті және “еңбекші бұқараның” өздерін кімнен және неден азат етуге шешім қабылданғанын, сондайақ өздерінің бұл бостандыққа қаншалықты мұқтаж екендіктерін түсіне қойғандары екіталай болғанына қарамастан, тоқтаусыз күш жинап, ілгері жылжыды.

	...Ал жергілікті газеттер қалай әзілдеуге болатынын әлі толық жаттап үлгермеген еді, сондықтан олар “Бұзақылық жарасы күйдірілуі тиіс” немесе “Көбірек қаталдық, азырақ қайырымдылық” түріндегі қабағы қатқан тақырыптармен қатар, атыжөні көрсетілмеген бастықтарды әшкерелейтін төмендегідей бағандарға өз бетінен орын ұсынуға жол берді:



	“ЖҰМЫСШЫ ӨМІРІ



	Аттың хаты

	... Күндіз де, түнде де жоқ тыным —

	Әрі де, бері де қуады...

	Ал айтшы, мұндайды кім көрген?

	Жоқ па әлде бейнеттің сұрауы?!

	...Қожаңдап бағады көшір де,

	Маңдайға жазғандай бұл бір күй:

	Түнім де азаппен өтуде,

	Ал артық жұмыс па? Нинини.



	Жазамын сондықтан газетке

	Ол үшін және өзім үшін де.

	Жолдаймын атсәлем. Кінә етпе,

	Игогого.



	Ат тілінен газет тіліне аударған НИКОЛА”. Қызылорданың мемлекеттік театрында А.В.Луначарскийдің жаңа “У” (“Яд”) пьесасынан кейін, ілешала цыган хорының қатысуымен В.Е.Черноблердің қойылымында Н.Лернердің тарихи пьесасы “Орыс әйел билеушісі” (“Правительница руси”) жүрді.

	Оқырмандардың қуанышына орай, ауылселолық жұмысшы тілшілердің қатары көбейді және енді №14партиялық тілшілермен бірге Шплинт, Молот, Янус, Нетрэль, Красный, №1093, Зуда, Паровоз, Днестровский, Трактор және Хмурый хабарошар жазып тұрды. Бірінші бағандар “Қазақ әйелі әлі күң” деген тақырыппен шықты және барлық азаматтарды “Қалыңмалды жою күнін” өткізудің дайындығына шақырды. Сонымен бір қатарда Шығыстың құлдықтағы әйелдерінің Дубкова есімді күңдіктен азат серігі газетке арнап, сол күннің көкейкесті күлдіргі өлеңін (частушка) шығарды:

	“Құдайды пешке лақтырып,

	Кітапқа төндім, міне, енді.

	Мектепке дедек қақтырып,

	Жігітімді жібердім.



	Клуб — қоңыз ол тұрған

	От шаша бір жарқырар.

	Қорықпаймын попыңнан

	Шайтанменен қорқытар.



	Барып оқу үйіне,

	Газет қарап отырдым.

	Одан кулак туралы

	Жаман хабар оқыдым.



	Ей, кедейшаруалар,

	Үңіл кітап, қағазға.

	Барлық кулак түседі

	Кеңестік шаштаразға”.



	Сол күндердегі “Советская степь” газетінің беттеріне үңілгенде, Қызылорда қаласы, тіпті бүкіл әлем қайнаған оқиғаға толы екенін көруге болады: “Ташкент” серіктестігінің орысазиаттық асханасы келушілерді “ащы ішімдіктермен” еліктірді; Жетісуға шегірткелер қауіп төндіруде; егде әйел Муссолиниді тұмсығынан ұрып, алтыатарындағы оқты алып тастады; Ленинградтық “Гигиена” бірлестігі “ең жақсы берік резинадан” жасалған бесінші өлшемді мүшеқаптарды жарнамалады; шариғат тұтқыны 8 наурызға “Паранжыны комсомол қыздың қызыл орамал шыты ауыстырсын!” деген ұран көтеріп келді және Қазақстан астанасы тұрғындарының бірі өзінің “Көктемгі өксік” деп аталған хабарламасында “...көше кезген иттер көрсетілмеген орындарда өліп жатыр. Олардың денелері көрінген жерде жиналмай шашылып қалуда” дегенді баяндай отырып, “Үндемей қала алмаймын!” деп, ашумен толстойша айқай салды. (Арада тағы бір алтыжеті жыл өткен кезде, жаңа астана Алматыны қоса алғандағы басқа да қалалардың көшелеріндегі секілді Қызылорданың да дәл сол көшелерінде, бақытсыздыққа қарай, “көрсетілмеген орындарда” өлген адам мәйіттері шашылып жататын болады, бірақ бұл туралы газеттен бір жол да табылмайды, бәлкім, мұндай хабарламаны ешкім жазбаған да шығар және олар бұл арқылы өзі үшін “Үндемей қала аламын” деп, толстойша емес жаңалық ашқан болуы да мүмкін.) Бұл екі арада өсекжаланың көзге әрең шалынатын ұсақ шаңының жеңіл бұлты ауылға қарай жақындап келе жатты...

	1926 жылдың 20 қаңтарында республикалық газеттер “Отырықтанушы қазақ шаруашылықтарына көмек” деген бас мақала басты. Қазақтарды дерліктей барлық өзен жағалауларындағы шұрайлы шабындықтарынан, таңдаулы қыстаулары мен жайлауларынан айырған даланы отарлау саясатын мансұқтай отырып, автор жуықта ғана болып өткен партия конференциясының қорытындысын қайталайды: қазақтың мал шаруашылығы апатты жағдайда, бұл дағдарыстан шығу мүмкін емес. Бұған қарағанда, көшпенділерге олардан алынып қойылған жерлерін қайтарып беріп, сол арқылы мал шаруашылығындағы (кейіннен тез қалпына келтірілген Столыпин реформасындағыға қарағанда әскери коммунизм мен Азамат соғысы кезінде зардабы әлдеқайда ауыр болған) қиындықтарды түзету керек секілденеді, алайда басшылықтың пікірі бойынша, қауіп басқада: “Конференция отырықшыландыру үдерісін бөгелместен жедел бастауды ұсынады!”

	Ғасырлар бойы көшіп жүрген адамдарға бір демде өмір салтын өзгертіп, отырықшылыққа көшу керек.

	Қазақтарды егін шаруашылығына тарту үшін РСФСР Халком кеңесі көшпенді және жартылай көшпенді шаруашылықтарды бес жылға дейін бір реткі ауылшаруашылық салығынан босатты.

	“Бұл заңдық акт туралы ертең бүкіл дала — әрбір қыстақ, әрбір көшіп жүрген ауыл білетін болады” деп айғайға басты газеттер.

	“Қазақ халқы отырықшылық жағдайға көшуі тиіс және көшеді дегенді кім ойлап тапты және қандай негізге сүйеніп? — деп жазды Тұрар Рысқұлов 19 сәуірде сол газетте. — Дамудың бұл бағыты болмайды емес, бірақ ол алыс болашақта аяқталады, ал қазіргі табиғи жағдай мен дамудың мүмкіндігі басқаша сөйлейді. Малшылықтан (барша қазақ атаулы түгелімен малшылықпен шұғылданады деп ойлап) егіншілікке өту туралы жалпылама айту — бұл дегеніңіз қазіргі қазақтың жағдайын мүлде білмейтіндігін көрсету болып табылады”.

	Филипп Исаевич Голощекинді мұндай көзқарас қанағаттандырмады — бұл оның түсінігінен тысқары жайт еді. Көп ұзамай ол “қыңырларға” қарсы ашық соғыс жариялады. Ол кезде Т.Рысқұлов Мәскеуде, РСФСР Халком кеңесі төрағасының орынбасары болып істейтіндіктен, ал екінші ірі қарсылас С.Қожанов “ұлтшылжікшіл” ретінде бұған дейінақ “талқандалғандықтан”, басты соққы шамамен осындай көзқарастағы адамға, Смағұл Сәдуақасовқа* тиісті болды. Қазақ өлкелік комитетінің 1926 жылғы қараша айының соңында өткен ІІІ пленумында Голощекин былай деді:

	“Біздің, Сәдуақасов жолдаспен, атап айтқанда, Октябрь мәселесінде арамыз ажырайды. Мен біздің ауылға кіші Октябрь керек деп тұжырымдаймын, ал Сіз қандай да болсын Октябрьге қарсысыз. Сонда қалай, әлде біздің қазіргі кезде жүргізіп отырған жер реформамыз Октябрь емес пе?”

	“Мен жер реформасына қарсы болдым ба?” — деп сөзге араласты С.Сәдуақасов. Голощекин бұған көңіл аударған жоқ, ол іс жүзінде біреуге жауап беруге әдеттенбеген және біреудің өзін ойынан жаңылдыруына жол бермейтін.

	“Ауылдағы экономикалық жағдайды өзгерту керек, — деп тұжырды ол. — Біз мынадай көзқарастың жағындамыз: қазірдің өзінде бар, туып келе жатқан, даму үстіндегі таптық қарымқатынастарды жоюдың қажеті жоқ, қайта байларға қарсы таптық күресте кедейлерге көмек көрсету керек, егер бұл азамат соғысы болса, біз соның жағындамыз”.

	Басқа — басқа, ал азамат соғысы Голощекинге ұнады, бұған күмәнданбауға болады. Онда сөз жарысын өрістетудің қажеті жоқ болды, онда бә рін “жолдас маузер” шешті. Филипп Исаевич кеңес тарихшыларының көз алдында ірі әскери қызметкер ретінде қалды. Және шынымен де оның еңбегі бар: Екатеринбургте ол “жұмысшылар отрядтарын іріктеді” және оларды атаман Дутовтың ақ отрядтарына қарсы бағыттады, кейінірек партизан қозғалысына басшылық етті. Рас, Филипп Исаевичтің өзінің ұрыстарға тікелей қатысуына тура келген жоқ, ұйымдастыру жұмыстары өте көп болды. Осы олқылықты анық сезінгендейақ, ол 1920 жылы ОКге: “Мен өзіме жауапты қызмет ұсынылмауын, менің қатардағы қызыл әскер ретінде майданға баруыма мүмкіндік берілуін сұрадым” деп жазды.

	Оның үстіне, азамат соғысы аяқталуға таяу қалған және 44 жастағы ұйымдастырушыға, амал нешік (қап, әттегенай!), мұндай мүмкіндік бермей, кезекті жауапты қызмет ұсынды. Осылайша ұрысқа қатысуға тура келмеді...

	Сөйтіп, өлкелік комитеттің бірінші хатшысы қажет болған жағдайда байларға қарсы тап күресін азамат соғысына айналдыруға кетәрі болған жоқ. Пікірталасын шегіне жеткенше шиеленістіре отырып, ақыр аяғында, ол 1926 жылдың мамыр айындағы өлкелік комитеттің ІІ пленумында шаруалар мәселесіндегі “ұран азамат соғысы емес, азаматтық бейбітшілік болуы тиіс” деп айтқан және “мұнсыз біз өз шаруашылығымызды күйретеміз” деп ескерткен С.Сәдуақасовқа осылайша жауап берді.

	* * *

	Бесінші конференциядаақ Смағұл Сәдуақасовты, ағарту халкомын “ұлтшылжікшіл” деп айыптады. Ал бұдан кейін партиялық сынның соққылары, атап айтқанда, дәл осы қайраткердің төбесіне жаудырылды.

	“Сәдуақасовшылдық” термині газет беттерінен бес жыл бойы түскен жоқ, тіпті одан кейін Сәдуақасов Қазақстаннан кетуге мәжбүр болып, Мәскеуде өлгенге дейін де оның есімін қаралау тоқтатылмады.

	...Енді біздің тарихымыз кеңестік тарихшылардың өңін өзгерткен жалған боямаларынан арылып, барлық шындығымен және толық түрде алдымызда ашылған кезде мемлекеттің өзі тұтатып, өршіткен шаруаларға қарсы көп жылдық азамат соғысы әкелген қасіретқайғылар айдай анық болып көзге көрінеді. Көптеген деректердің көрсеткеніндей, 1918—1921 жылдардағы әскери қимылдарға қарағанда, әскери коммунизм тәжірибесінің ауылселолардағы шаруашылықты талқандап, елде бұрынсоңды көз көрмеген аштық тудырған лаңы әлдеқайда асып түсті. 1918 жылдың маусымында Ресейде кедейлер комитеті (комбедтер) құрылып, соның сойылымен бай шаруалардан 50 миллион гектар жер, яғни сол кездегі ауыл шаруашылығына жарамды алқаптың шамамен үштен бір бөлігі тартып алынды.

	Іс жүзінде сол кездеақ ең алғашқы лениндік ұжымдастыру уақытында (жиырмасыншыотызыншы жылдар шегінде емес), “кулак шаруашылығы” деп аталатын материалдық негіз талқандалды және кулактық (байшылдық — ауд.) “жойылды”. Тұрақты әскери бөлімдер шаруалар көтерілістерін басыпжаншып, бар күшін салып шайқасты. Көтерілісші шаруалар қозғалысының кең өріс алғаны сонша, Тамбов губерниясында тұрғындардың үштен бірі дерліктей Антоновтың армиясына барып қосылып, жақсы қаруланған 18 полк құрады. Тухачевскийдің әскері қанды ұрыс жүргізе отырып, олардың қарсылығын үлкен қиындықпен басты.

	“1922 жылғы Ресей — бұл 1972 жылғы Бангладеш”, — деп жазды 1975 жылы француз тарихшысы Ж.Элленштейн. 1921—1922 жылдары аштықтан 25 миллион адам күйзеліске ұшырады. Адамдар емен жаңғағын, шөп пен ағаш тамырларын, өлексені жеді, қатыгездік пен рақымсыздық, адамжегіштік жағдайлары да аз болған жоқ. Кеңестер елінің ақылесінен айырылған миллиондаған аш азаматтары жол жағалап, ел кезіп кетті. Әртүрлі деректер бойынша, елде аштықтан 5тен 8 миллионға дейін адам өлген. Қайыршылық пен ашқұрсақтықтан сүзек және тырысқақ жұқпалы аурулары таралды. 1917 жылдан 1922 жылға дейін сүзекпен аурудың 22 миллион жағдайы тіркелген, 2 миллион адам өмірмен қоштасқан. Бірінші дүниежүзілік соғыста қаза тапқан ресейліктер саны 2,5 миллион адам болды, азамат соғысы жылдары 1 миллион, әртүрлі жұқпалы аурулардан 3 миллион адам өлген. 1918 — 1922 жылдары ел тұрғындары, жуық мәліметтер бойынша, 15 миллионнан артық адамға кеміді. Егер бұдан революциядан кейін Ресейден кетіп қалған 2 миллион адамды шығарып тастасақ, онда қалған 13 миллион адам аштықтың, аурудың және өздерінің бауырларынан (сонымен бірге, бәлкім, жүз мыңдаған “интернационалистердің” әлдебіреулерінен немесе өздеріне бағынышты елді жазалау үшін большевиктер пайдаланған бүкіл дүниежүзінің қашқанпысқандары мен қағылғансоғылғандарынан) алған оқтың құрбандары болып шығады.

	“Ұлтшылжікшіл” Смағұл Сәдуақасовтың 1925 жылы қазақ ауылындағы азаматтық бейбітшілікті жақтап сөйлегені соншалықты таңғаларлық па еді? Бәлкім, оған крестьяндық Ресейге әскери коммунизм саясаты азамат соғысымен бірге не бергені апайқын белгілі болған болар. Басқасын былай қойғанда, оның осы жылдары Түркістанда және республиканың солтүстігі мен батысында қырғынға ұшыраған миллионнан астам қазақтарды есінде жақсы сақтағаны сөзсіз... Бұл кезде Голощекин бейне бір революцияны түсінбеген және кедейлер комитеттерінің қайырымдылық істерін сезінбеген көшпенділер Қазан төңкерісі ауылды қамтыды деп айтуға ешқандай да құқықты емес деп тұжырымдады.

	Смағұл Сәдуақасов қазақ ауылдары, негізінен, орташалар деп санады және кеңінен алғанда, бүкіл қазақ халқы туралы айта отырып, ең алдымен орташалар үшін алаңдады. (Оныкі дұрыс болып шықты: 1925 жылғы РСФСР Халком кеңесі арнаулы комиссиясының есептеуі бойынша, селолық жерлерде 64,7 пайыз орташалар, 24 пайыз кедейлер және 6,9 пайыз кулактар бары анықталды. Қазақстанға қатысты мәліметтердің бұл мәліметтерден көп алшақ бола қоюы екіталай.)

	Бірақ, егер, шынында да С.Сәдуақасов байларды экспроприациядан* қорғаған болса, онда тұрған не бар? Бұл мәселеге біз кейінірек көңіл аударамыз, ал әзірше сол кездің саяси тартысталастары туралы әңгімемізді жалғастырайық.

	Голощекиннің Сәдуақасовпен пікірталасы қызған өлкелік комитеттің Үшінші пленумында, ауылдың негізі батырақтар мен кедейлер деп санаған баяндамашы — Қазақ халком кеңесінің төрағасы Н.Нұрмақов шамамен Сәдуақасовтың пайымдауларындағыдай пікір айтты:

	“Кейбір жолдастардың ойынша... ауылдағы жағдай өте ауыр немесе одан шығудың тек бір ғана жолы бар: ... байлар шаруашылығын экспроприациялау керек. Ал мен, жолдастар, басқаша ойлаймын: Қазақстанда Совет өкіметі орнағанына он жылдан асып отырған кезде, қолымызда пролетарлық мемлекеттің барлық басқару құралдары тұрғанда, біздің Октябрь революциясының алғашқы күндеріндегі өкімет билігі үшін күрес кезеңінде партиямыз қолдануға мәжбүр болған әдістәсілдерге жүгінбейақ, ауыл байларына басқа жолдармен ықпал етуге жеткілікті күшіміз бар”.

	Нұрмақов салық саясаты арқылы кооперацияны дамыту және басқа тәсілдерді қолданып байдың күшін әлсіретуді ұсынды, алайда қолдау таппады.

	Семейлік делегат Мусин “байлар құрылысын талқандауды” ұсынды. Қайыпназаров Голощекиннің бұдан бір жыл бұрынғы ауылда Кеңес өкіметі жоқ деген ойын қайталады; Жандосов кешіктірместен дереу экспроприацияны бастауды талап етті. Әйтсе де бұл талап көптеген қарсылықтар тудырды. Мұндай асыра сілтеу шаралары “толықтай анархизмге” алып баруы мүмкін, онсыз да көптеген губернияларда “феодалдар” қалған жоқ десті.

	“Жандосовтың “ауыл кедейлері байларды өлердей жек көреді” деген пікірі де дұрыс емес, — деді Тоғжанов. — Бұл олай емес. Егер жағдай осындай болған болса, онда бізге жергілікті жерлерде партиялықсоветтік органдарды ұйымдастыру мұншалықты қиындық тудырмаған болар еді.

	Ақыр аяғында, бізде, қазақ жолдастардың арасында, Октябрь революциясы ауылға келген жоқ, ауыл революцияға дейінгі күйінде қалды деген кеңінен таралған бір пікір бар. Бұл, меніңше, теориялық тұрғыдан да, практикалық жағынан да дұрыс емес”.

	Голощекин пікір таластырушылар арасында орталық позицияны иеленді және тіпті Жандосовты солшылдығы үшін аздап қысып та алды: дей тұрғанмен, біз байға қарсы күрестен бас тартпаймыз және егер қажет болса, онда оны сотқа да береміз, тіпті мәжбүрлік туғанда қан төгуден де қорықпаймыз (әрине, байдың қанын). Жандосов болса, “ауылдарды революциямен аралап шығуды” ұсынады (осыдан аз уақыт бұрын ғана мұны Филипп Исаевичтің өзі ұсынып еді ғой), бірақ “революция оны бірнеше “р” арқылы айтумен ғана күшті болып кетпейді”.

	Голощекин әлі асуы алынбаған кезеңдерден “секіріп” өтпеуді, керісінше, ең алдымен жағдайды өзгертетін “субъективті органды” жасау, яғни сенімді ауылдық бастауыш ұйымдарды, ячейкаларды құруды ұсынды.

	Ауылдағы рулық байланыстың күштілігі сонша, оны бірден жойып жіберу қиынға соғатынын, алдағы уақыттағы нұсқауларды іске асыруда сүйеніш ететін ауыл коммунистерін тәрбиелеу керек екенін Голощекин жақсы түсінді. Өлкелік комитеттің Екінші пленумындаақ ол ауыл коммунисі туралы осы “айғайлап тұрған мәселені” көтерген болатын:

	“Мен мұнымен шұғылдандым... сонда менің алдымнан мейлінше сұрқай сурет ашылды. Ауыл коммунисі партияға өтерде нені басшылыққа алды? Бір бастауыш ұйымда... ондағы жолдастар партия мүшелігіне жазылғандардың бәріне мемлекет тұқым несиесімен көмектеседі... дегенді естігендерін айтты. Семей губерниясында ауылға келген комиссияның: “Партияға жазылғысы келетіндер бар ма?”— деген сұрағына бай біразырақ беретін секілді деп жауап берген”.

	— Мүшелікке өтудің сипаты мен себептерінің өзі барынша күмәнді жағдайда, — деді Филипп Исаевич, — жарнаны ешкім төлемейді, коммунистер 90 пайызға сауатсыз. Құжаттардың тұтас қатары көрсетіп отырғанындай, таптық күресті түсінушілік жоқ және партия мүддесі түгелдей партиялықрулық мүддеге бағынған, — деп қорытынды шығарды ол.

	Жергілікті жерлердегі большевиктер туралы Үшінші пленумның делегаттары да осыған ұқсас бір нәрселерді айтты. Ауыл коммунисінен: “Айтыңызшы, Коминтерн деген не?” — деп сұраса, “Үлкен комиссар”, — деп жауап береді. Саясат деген не? — Қулық. ОАТКОМ, ХАЛКОМ деген не? Калинин кім? Мыңбаев ше? Білмейді. (Жалпы алғанда, дұрыс жауап берді; ал бүкілодақтық және жергілікті старостаның атыжөніне келер болсақ, әлде соның бәрі есте сақтала бере ме!)

	Ең басты мәселені түсінбестен бірбірімен қызыл кеңірдек болып айтысқан шешендердің сөздерін Голощекин қалт жібермей тыңдады: қазақ ауылдарына құйын болып тию үшін бұл ауылды, ең алдымен, экономикалық және рухани жағынан жікжікке ажыратып, бөлшектеу керек, онда тап күресін өршіту, яғни кедейлерді топтастырып, оларды ауқатты адамдарға қарсы қою қажет.

	Осы кезде мәжіліс үстінде Голощекин сөз алды: “...Үшінші тоқталайын дегенім, әзірге ауылдағы негізгі әлеуметтікэкономикалық және басқа жағдайлар өзгермей тұрған кезде біз ауылдық бастауыш ұяларды құра алмаймыз деген Мусин жолдас қозғаған мәселе туралы. Сырттай қарағанда, бұл логикалық тұрғыдан қисынды ой секілді, бірақ дұрыс емес. Пролетариат диктатурасы жағдайында біз алдымен соларды өзгертетін ... субъективті органды құрамыз. Біз Қазақстанда ауылды басқа арнаға түсіретін еңбекшілер кеңесін құрамыз, коммунистік партияны құрамыз...”

	Осы бір айқын дәлелді айғаққа назар аударайық. Голощекин Қазақстанға қандай мақсатпен және нендей міндеттермен келгені туралы тағы да өз сөзі арқылы айқын түсінік береді. Ол револю ция жасау үшін келді. Оның сенімі бойынша, мұнда, орталықпен қатынас жолдары арқылы байланыспаған, сондықтан да басқарылуы соншама қиын болатын ұланбайтақ аймаққа, Қазан төңкерісінің иісі де жетпеген. Елде тоғыз жылдан бері пролетариат диктатурасы әрекет етуде, ал мұнда, Голощекинше, пролетариат та, диктатура да жоқ. Бәрін басынан, нөлден бастау керек. Еңбекшілер кеңесін, коммунистік партияны құру қажет.

	Ауылды кеңестендіру дегеніміз — шын мәнінде, Қазақстанды кеңестендіру. Сондықтан “қазақ кедейлерін ұйымдастырмай тұрып, біз өз жұмысымыздың барлық салалары бойынша ілгері жылжи алмаймыз”, — деді Голощекин Екінші пленумда.



	* * *

	1925 жылғы Бесінші конференцияның кезіндеақ Филипп Исаевич қазақтар іс жүзінде Қазан революциясының иісін сезген жоқ деген түсінікті анық берген болатын. Ол сол кезде өзінің ойларын, тіпті оған ешқашан тән болып көрмеген, адамдарға деген әлдебір жылылықпен тұжырымдады (тегінде, бұлар бақытты етуге жатқызылған сол бір абстрактілі адамдар болуға тиіс, әйтпесе олар өздерінің дамымағандығымен, жете ойлай алмаушылығымен әлі де сол бұрынғыдай, өздерінің шексіз даласындағы қараңғы қапастағы өмірімен аянышты халде қала бермек). Ол өзінің алдында тұрған аса зор ауқымды міндетті — кеңбайтақ өлкесі, сауатсыз көшпенділері, өзінің халқына басқалардың тиіспеуін басты мақсат етіп қойып, партаппараттарда, мәдениет мекемелерінде, ашық және жасырын алашордалықтарда орнығып алған бір топ ұлтшылдары бар осынау артта қалған республиканы кеңестендіруді бастау сәтінде өз ісін анық мақтаныш еткен сезімге бөленді.

	“... Біз кедейге, батыраққа қандай бағыт ұстансақ, жұмысшыларға, қазақтарға, қазақ ұлтының бұқарасына да дәл сондай бағыт ұстанамыз; оларға, жолдастар, біз әлі жанасқан жоқпыз (ерекшелеген автор. — В.М.). Міне, осы қайнар көзге, энергия қайнар көзіне және халық ақылойының қайнар көзіне, салауатты сезімтүйсік қайнар көзіне біз әлі жақын келген жоқпыз. Өйткені “Ауылға және деревняға бет түзеу” ұранының мәні осы халықтық қайнар көздерге алып келеді, осы қайнар көзден ішуді, сусындауды бастау қажет, бірақ онда жылдар бойы тұрып қалғандары мен дәмі бұзыла бастағандарынан емес”.

	Бұл Голощекиннің конференциядағы соңғы сөзі болатын. Әрине, тәжірибелі шешен ретінде оның өз сөздерінің мәтінін алдын ала қағазға жазып алмағаны, тікелей сөйлегені түсінікті. Бі рақ оның сөзі қандай да бір оғаш әсер туғызады. Өзінің көпсағаттық баяндамасына тән барлық тіл мүкістігінің, тавтологиялық және демагогиялық көпірме сөз орамдарының үстіне Филипп Исаевич өз ойын бейнелі сөздермен жеткізу жүйесіне барынша сирек жүгінді. Міне, ол бір емес, екі емес, әлденешемәрте“қайнаркөз”(источник— ауд.) сөзін қолдана отырып, оны тікелей адамдарға қатысты айтады: энергия қайнар көзі, халық ақылойының қайнар көзі, салауатты сезімтүйсік қайнар көзі, ақырында, осының бәрін — адамдар?— халықтық қайнар көздер (?!) деп атайды және осы қайнар көзден ішуді бастау керек дегенге дейін барады.

	Ал қазақ халқы деп аталған бұл қайнар көзге оның өзінің қалай жақындағаны кейінгі кездері белгілі бола бастады, тек қана бұл жақындаудың құрбандарының саны жөнінде зерттеушілердің пікірі бір жерден шықпай келеді: аштық құрбандарының саны әлде — бір миллион екі жүз мың адам, әлде — бір миллион жеті жүз мың...

	“Халықтық қайнар көздерден”, яғни бейнелі ойды нақпанақ мағынасымен айтқанда, халықтан, адамдардан ішуге болатын нәрсе не?

	Тек бір ғана нәрсе — қ а н.

	...Есімде, мен шеттері жартылай жырымдалған газеттердің тозығы жетіп сарғайған беттерін мұқият парақтап отырмын. 1927 жылғы тігінді болатын, кенет көзім үстінен айқыш сызықтармен айғыздалған портретке түсті. Голощекин бір қырындап, күнге қарсы қарап отыр: бұйра шашы мен сақалының ақ талшықтары жылтырап көрінеді, өңменіңнен өткен көзқарасында қаталдық бар, астыңғы ерні қымқырылған, ұзын мұрны салбыраңқы, бірақ етті емес, шеміршекті, мығым, және екі танауы жыртқыштікіне ұқсап делдиген. Суретке әдейі осылай түскен бе, әлде фотограф бетжүзінің табиғи сипатын тап басқан ба? Қалай болған күнде де, бұл — әдеттегі суреттердің бірі емес, оның үстіне, бұл суретті газеттер бұдан кейін де жиі қайталап басып отырған. Журналистердің мінезқұлқын білетін адам, олардың бірінші басшының талғамынан “хабардар” болғанын бірден аңғарады және Голощекиннің бұл фотосуретке немкетті қарамағаны да онда жақсы көрсетілген. Сондықтан да портрет газет бағандарынан жиі көрінетін болды... Сөйтіп, міне, тігіндінің, бәлкім, тіпті әлі тігіліп үлгермеген газеттің оқырмандарының бірі “өлкелік комитеттің жауапты хатшысы жолдас Голощекиннің” қырынан түскен фотобейнесін көсілте сызғылап тастапты және көрініп тұрғанындай, әлдеқашан күлгін сия шегіне жете ағарып кеткен. Жалбыраған мефистофельдік шоқша сақалының төменгі жағына қиғаштай созылып, баспа әріптермен “УБИЙЦА” (қанішер — ауд.) деген ілеспе жазу түскен. Бұл “Советская степь” газетінің 1927 жылғы 30 мамырдағы нөмірі болатын...

	Филипп Исаевичтің тағы бір шимайланған, бірақ басқа сиямен сызылған портреті газеттің 1932 жылғы 7 қараша күнгі нөмірінде кездесті. Онда “ГНИДА!” (сірке — ауд.) деген түсіндірме сөз болды.

	Басқа жолдастардың портреттері сызылмаған... Атыжөні көрсетілмеген пікір білдірушілер Голощекиннің жекебасы мен қызметін, қазақстандықтардың тағдырымен ойнаған адамның кім екенін білген.

	Сондықтан да конференциядағы қорытынды сөзді оқыған кезімде, желімдей жабысып ығыр қылған, тұтас бір халық туралы түсінік беретін “қайнар көз” деген еліктірме сөздің айтылуы маған кездейсоқ болып көрінген жоқ және “халықтық қайнар көзден іше бастау” деген осы бір оғаш та үрейлі сөз тіркесінен құлқыны обыр жалмауыздың ләззатшыл құмарпаздығы елес береді.

	Адам баласы, тіпті әккі саясаткердің өзі де кейде сезімін құрықтай алмай қалады және аңдаусызда бір нәрсені айтып қояды. Өз басының ешқашан қателеспейтіндігі (өзінеөзі сын көзбен қарау бетпердесін бүркенген), үздік шешендігі (кейде баяндамасын екі күн бойы тыңдауға тура келген көп сағаттық демогогиясымен айналымға енген), біріменбірі байланысқан басқа да желікпелері (психикалық ауру — ауд.) секілді, мейлі, кіші Қазан болса да, әйтеуір революция жасауға құныққан ұлықтық маниясы да Голощекинде бір күнде пайда болған жоқ.

	Филипп Исаевич сол жолы Бесінші конференцияда әлдебір терең құпияны аңдамай айтып қалған жоқ па екен?!

	Әрине, бұл тіптен де тура мағынасында қансорғыш (түпнұсқада — вурдалак — ауд.) немесе қанішер дегенді білдірмейді.

	Бірақ басқа да адам жанының терең түкпіріне жасырынған, адам қанымен байланысты бірқатар ойша үйлесімдер, бейнеленулер мен нышандар болады және бар да, өйткені адамдардың көз алдында, егер қажет болатын болса, “қаннан қорықпай” әрекет етеміз дегенді Голощекин секілді түк болмағандай болып, шімірікпей айту (оның 1926 жылы өткен Үшінші пленумда мәлімдегеніндей) әркімнің қолынан келе бермейді ғой.

	Алайда революцияны өзінің “мамандығы” етіп таңдаған адамға қаннан қорқу деген не, тәйірі?

	Робеспьердің жақын қызметкерлерінің бірі Каррьенің ісәрекеті туралы Г.Бабеф былай деп жазды: “Әлде отанды құтқару үшін 23 рет Нантаға суға батырып, сол қатарда 600 баланы жаппай ажал құштыру да қажет болып па еді? Әлде тыр жалаңаш шешіндірген бозбалалар мен бойжеткен қыздарды жұптастыра байлап және басынан қылышпен есеңгірете соғып, содан соң Луарға лақтырып тастаған “республикалық некелер” керек болып па еді? ...Әлде Нанта түрмесінде аштықтан, жұқпалы аурулардан және әртүрлі қиындық пен азаптан 10 мың азаматтың өлуі, ал 30 мың адамның атып өлтірілуі немесе суға батырылуы... қажет пе еді?.. Әлде... берілу үшін өз еркімен келген бүлікшілер армиясының жаяу әскер және атты әскер отрядтарын оқтың астына алып, қырып салу қажет болып па еді?.. Әлде ... ең ересегі әлі 14 жасқа толмаған және Каррье “тұншықтырып өлтірілуге тиіс сұр жыландар” деп атаған тағы да 500 баланы суға батыру немесе атып өлтіру қажет пе еді? Әлде 30дан 40қа дейінгі әйелдерді жүктілігінің 9айында суға батырып, іші нәжіске толы үлкен бөшкеге лақтырылған балалардың әлі де дірілдеп жатқан шалажансар денелерінің жантүршігерлік көрінісін қызықтау... қажет пе еді?... Әлде әйелдердің әлі тумаған баласын ішін жарып алып, оны сүңгіге шаншып суға лақтыру ... керек пе еді? Әлде Марат атындағы ротаның солдаттарының көңілінде олардың әрқайсысы бір стақаннан қан ішуге қабілетті болуы тиіс деген секілді сенім ұялатудың қажеттілігі болып па еді?..”

	Ұлы француз революциясы кезіндегі құмарлық пен құнығудың (қаннан теңіз жасаса, қалай “Ұлы” болмасын!) біздің жаңа тарихымыздағы құнығумен тікелей қатысы бар: олардың “бостандық, теңдік және бауырластық” дейтін айна қатесіз бірдей ұрандарын айтпағанда, аяусыздық пен қанқұмарлығы екеуінде де “революциялық парызды” орындаудың сипатты бір белгісіне айналды (айттыайтпады, қан төгу жағынан алғанда, барлық құрбандар тең, бәрі де бақытсыздық жөнінен бауырлар). Ал Каррье мен Голощекин жоғарыдан түскен нұсқауды жай ғана орындаушылар емес, олардың екеуі де өздерін, әрқайсысы “өз бетінше” халық тағдырын шешушілерміз деп санады. Егер біреуі Нантада кіші француз революциясын ұйымдастырған болса, онда екіншісі Қазақстанда өзінің кіші Қазан төңкерісін жүзеге асырды және Қазақстанда геноцид орнатуды талап еткен кезде де денесі түршіккен жоқ. Қаннан қорыққан жоқ. Өзінің алдын ала ескерткеніндей.





VI


	Әйткенмен қазақ жерінде нұрлы болашақ орнату практикасына қайта оралайық.

	Қазақ большевиктері, партиялық тәртіп бойынша, Орталықтан жіберілген жетекшінің айтқанын екі етпей, соңына ергеніне қарамастан, көп ұзамайақ оның жергілікті жағдайды білмейтініне және білгісі де келмейтініне көзі жеткенде біртіндеп өздерінің жеке пікірлерін білдіре бастады. Қарсылықты Голощекин ұнатпады, сондықтан қыңырлармен күреске барлық қолжетерлік әдістер арқылы шықты.

	Егер оның Қазақстанда билік жүргізген алғашқы жылдарында іс саяси қарсыластарына дене жазасын қолдануға дейін жетпеген болса, онда бұл “Жорж” Голощекинді оның досы Яков Михайлович Свердловтың атағанындай, осындай “жақсы жігіттің” кінәсінен емес. Тіпті, ОКнің басшылығында отырған басқа бір “жақсы жігіт” Кобаның яки Иосиф Виссарионович Сталиннің өзі де ол кезде қарсыластарын тізе бүктірудің жеңіл әдісіне — сүйкімді “жолдас маузерге” сөз бере алған жоқ. Міне, енді жеңіл де дұрыс әрекеттің орнына, партиялас достарымен иісі шығып шіріген интеллигенттік айтыстартыстарды өршітуге тура келеді...

	Шахталық (1928 жыл), Еңбекші Шаруалар партиясы (1930 жылы жабық есік жағдайында өткен), Өнеркәсіп партиясы (Промпартия, 1930 жыл) деп аталатын алғашқы арандатушы процестерде айыпталғандардың ішінде коммунистер болған жоқ.

	Тек 1931 жылы ғана Сталин өзінің саяси қарсыласын атып өлтіруді алғаш рет ашық талап етті. Ол қазір кеңінен белгілі Рютин болатын. Алайда Саяси бюро өз көсемінің террорлық әрекет жасауына жол бермеді — Рютин тек партиядан ғана шығарылды...

	Бір сөзбен айтқанда, ұйымдастырудағы мұндай қолайсыздықтар Филипп Исаевич Голощекинге қатты бөгет жасады, сондықтан ол мәселені батыл шешудің орнына ұзаққа созылған “парламенттік” күрес жүргізуге мәжбүр болды.

	Әттеңай, амал қанша, оның қыңыршәлкес “ұлттықтармен” әңгімені бір демде және біржола бітіріп тастағысыақ келіп еді! Сөйлеген сөздерінің бірінде оның өзінің ішкі тілегі туралы “аңдаусызда” және жанама түрде айтып қалғаны да тегін еместін. Бұл жағдай 1928 жылдың 16 қазанындағы қызылордалық партактивтің жиналысында болған еді. Өзінің ұзын сонар сөзіне қызып алған Голощекин былай деп мәлімдеді:

	“...Жалпы, мен топшылдық туралы айтқанда, ұлтшылдықты меңзеймін... Мен Сәдуақасовшылдықты еске алған кезімде, қожановшылдықты да, рысқұловшылдықты да, меңдешевшілдікті де және олармен кімдер бірге болса, солардың бәрі туралы айтқан болып шығамын. Олардың бәрі бірбірімен тонның ішкі бауындай болып тіл табысып алған.

	Топшылдықтың объективті жағдайлары бізде әлі толығымен жойылып біткен жоқ, ескі көсемдер тірі, олар әлі жер басып жүр (ерекшелеген автор. — В.М.), рас, қазақстандық емес...”

	Бұл сөздерде қаншама өкініш, тіпті қайғы бар десеңізші!..

	Филипп Исаевич бірден қатты кетпей, жайлап, ақырындап бастады... Қазақ өлкелік комитеті Екінші пленумында жасаған саяси есептің “Идеологиялық ауытқулар туралы” деген тарауында ол алдымен “аздыкөпті дәрежеде ... орыстарда кездесетін” шовинизм туралы дәстүрлі сөз ағынын ағытып алып, ал “қазақтарда ұлттық өзіндік сананың өсуі байқалады” дей келіп, “бұл ұлттық сананың жетекшісі” б а й дегенді сенімді түрде н ы ғ а р л а п айтты.

	“Қазір бізде ауылда не қауіпті? — деген сауал тастады Голощекин одан әрі. — Кедейлене түсу ме, байи түсу ме?.. Кедейленуден келер үлкен қауіп жоқ... Мен, жолдастар, қайталап айтамын, бұл мәселеге тіпті тоқталмауға да болар еді және бұдан үлкен шу тудырудың керек еместігі одан да бетер көрініп тұр, әйтсе де, бірақ, бұл туралы айтса да, айтпаса да, бұған біразырақ көңіл аудару қажет... Мұнда, егер біз жікшілдерді тасталқан етіп қиратуға кірісетін болсақ, жақсы болмайды. Бұлай етуге болмайды. Қазақ коммунисінің ерекше жағдайын ескеру қажет.

	...Кімдер бұра тартып түзу жолдан ауытқыса, соларға төзімділік, шыдамдылық танытып, тәрбие мен білім беру және үлкен сенім көрсету қажет”.

	Ол алғашында өзін көпшілікке төзімді де қамқор тәрбиеші ретінде көрсетуге тырысып бақты.

	Одан кейін аяусыз қатал күрес басталды.

	Голощекин ауылды бөлшектеп, онда қарсылыққа жолықпауы мүмкін емес тап күресін өрістетуді міндет етіп қойды.

	Қазақ ауылдарында тап күресін жүзеге асыру 1927 жылы кең ауқымда басталып кетті. “Советская степь” 14 ақпанда Александровтың “Ауылдағы Октябрь мәселесіне” (“К вопросу об Октябре в ауле”) деген мақаласын басты.

	“... Деревня өзінің Октябрін бастан өткерді, — деп жазды автор, кедейлер комитетінің қайырымдылық қызметіне айқын ишара жасап, — ал ауылда біз қазір Октябрь мәселесін шешкен жоқпыз, оны тек күн тәртібіне ғана қойдық... Бізде, орталықта, пролетариат диктатурасы, ал ауылда байлар үстемдігі бар”.

	Күзде Кеңестерге сайлау кезінде ондаған тәжірибелі қызметкерлер жергілікті жерлерге жіберілді. “Алғаш рет партия ауылда таптар арасындағы шекара сызығын жүргізді, — деп жазды Голощекин 1927 жылдың 1 қарашасындағы “Советская степь” газетінде, — және қазақ кедейлері мен орташаларының ру атынан сөйлейтін өкілге емес, өз еңбегінің мүдделерін білдіруші ретіндегі Кеңеске ие болуына көмектесті”.

	Кейіннен “шолақ белсенді” деген абыройсыз атағы шыққан адамдардан құралған армия осылай қалыптасты. Қазақ жеріндегі кедейлер комитеттері өзініңіскешорқақтығыменқарақшылығыжағынан ресейлік комбедтерден (кедейлер комитеті) бір де қалысқан жоқ. Басқаша болуы мүмкін де емес еді: оған бірінші кезекте айғайшыл жалқаулар мен жатыпішерлер, басқаруды ұнататын билікқұмарлар мен бір нәрсені өзіне қарай тартып, талантараж жасауды білетіндер кірді. Азғындық пен бұзақылық биліктің қолдауымен “ауыл бұқарасының қалың ортасына” бойлап енді...

	1927 жылдың қарашасында Қызылордада Алтыншы Бүкілқазақстандық партконференция болып, онда Голощекин “ұлтшылжікшілдердің” әлі де қасарысып, өзіне қарсы шығуын қоймай келе жатқан тобына шешуші тойтарыс берді.

	Олармен арадағы пікірталаста алғаш рет “ауыр артиллерияны” қолданды.

	“Сіздерді өлкелік комитеттің барлық бағыттағы жолына дұрыстап түсіру үшін, — деп бастады ол баяндамасын, — мен өзіме аздаған анайылық көрсетуге рұқсат етемін”. Филипп Исаевич, Үшінші пленумнан кейін, өзіне “реніштілердің”Орталық Комитетке қалай шағымданғанын еске түсірді. “Маған ОКден, ең болмағанда, оның хатшыларынан бізге баға беруді сұрау туралы ой келді”. Барлық хатшылардың ішінен ол бас хатшыны таңдады. Сөйтіп, ол өзінің “ж.Сталинге бес сұрағын” оқыды. “Біз Кеңестерді жандандыру туралы мәселе қойған жоқпыз, шынайы Кеңестерді ұйымдастыру мәселесін қойдық. Осы көзқараста біздің ұйымымыздың 9/10 бөлігі тұр, тек болмашы азшылық қана (бір жағынан — Сәдуақасов), бұл, әсіресе, тап күресі жөнінде, ауылдағы “Октябрь” туралы мәселе қою дегеніміз — “азамат соғысы” деген сөз, ал мұның өзі ХІV съездің қаулысына қайшы келеді, — деп айғайлайды және (екінші жақтан — Жандосов) бұл шараларды уақытша далбаса санап, экспроприацияға баруды ұсынады. Міне, өлкелік комитеттің осы негізгі бағыты туралы біз жауап күтеміз”.

	Бұдан әрі партиялық құрылысқа, ұлтаралық қатынасқа байланысты, аппаратты байырғыландыру және ақырында, Қазақстандағы “саясаттың барлық бағыттары” туралы сұрақтар тізбеленген.

	“Іс жүзінде, — деп таңырқады Голощекин, — Қазақстан ұлттық қазақ кеңес мемлекеті ретінде құрылды, ал шынайы еңбекшілер Кеңестері ауылда жоқ...”

	— Бұған мен өте қысқа жауап алдым, — деп Филипп Исаевич мүләйімси ескертті де, одан кейін тарихи сөзді оқыды:

	“Жолд. Голощекин! Менің ойымша, осы хатта белгіленген саясат, негізінен, бірденбір дұрыс саясат болып табылады. И. Сталин”.

	Кешірім (күнә жасауға рұқсат — ауд.) берілді, екі қолға ерік тиді. Енді “шағынымпаздармен” тәжікелесіп тұрмауға болатын болды.

	Әйтсе де, Филипп Исаевич өзінің беделіне қол сұғылмауын бірден және біржола бекітіп алғысы келді. Сәл кейінірек ол делегаттарға: “Маған және басқа жолдастарға Владимир Ильич берген мандатты мен өзімнен кездейсоқ тауып алдым, ол Владимир Ильичтің өз қолымен жазылған болатын” , — деп хабарлап, екінші соққы берді. Әрине, Түрік комиссиясын құру туралы 1919 жылға тиісті және күн тәртібіне ешқандай қатысы жоқ бұл құжат та түгелімен оқылды.

	Голощекин сиқырлы күштің құдіретін, ал кеңестік жүйе жағдайында беделдің нақты күшін жақсы білді. Бәлкім, сондықтан да ол өзінің көзір картасын әбден толғағы жетіп, уақыты келгенге дейін жасырып ұстаған болар. Ал осы кезден бастап оны бұл өлкеге кімнің жібергенін және қазірде оның саясатын “бірденбір дұрыс” деп санап, кімнің қолдайтынын бәрі де біліп жүруге тиіс болды.

	Осы конференцияға дейін ол өзінің партиялас жолдастарымен ешқашан да мұншама арсыздықпен әрі дөрекі сөйлесіп көрген жоқ, өзінің жеңісіне де дәл осыншалықты құмардан шыға тәнті болып көрген емес. Ұлттық мәселеде “дұшпандық” жасаған “оппозицияның” көзқарастарын өлкелік комитеттің бірінші хатшысы “өсектің бықсығы, әр алуан ұлттық бағыттағы ұрандар жиынтығы” ретінде көрсетті.

	1927 жылдың 22 қарашасында “Советская степь” газетінде жарияланған баяндаманың шағын үзіндісінің өзіақ айтылған сынның сипаты туралы түсінік береді.

	“Голощекин:

	— Қазақстаннан өсек жинау қиын емес, оларға (оппозиционерлерге), әрине, Сәдуақасов та, Мыңбаев та айтқан, ал жазған — Тойбо. Түрікменстаннан Тумайлов жазды.

	Тойбо:

	— Менің олармен ешқандай қатысым жоқ. Голощекин:

	— Бұл сіздің досыңыз, оны алып қалаған жағыңызға барыңыз, Гинденбургтің, Абрамовичтің партиясына, ол сізді шақырады...

	Енді мен мұндағы, Қазақстандағы, басшылыққа қатысты айтқым келеді. Сіздер Зиновьевтің не дегенін білесіздер: “Голощекиннің жеке билептөстеуіне Қазақстан берілді”. — Бұл Мыңбаевтың сөзі (күлкі).

	Айтыңыздаршы, қазақстандық ұйымда жаппай қазақ ұйымдарының осындай кең құлашты өрлеуі мен өсуін біз қашан, қай жылдары көріп едік? Ешқашан да осы жылдардағыдай болған емес... Мейлі, кез келген топтың “көсемдері” өлкелік комитетке қарсы шығып көрсін, олардың бәрі бір аптаның ішінде тапталып қалады. (Айғай-шулы қол шапалақтау.)

	...Мен өзімнің кіріспе сөзімде айтқан жақшаларды жақсылап ашамын. Мен: “Қазақстандық ұйым осы жылдар ішінде өсіпжетілді және өзінің бойынан қолаяғын бұғаулап таңып тастаған жөргегін лақтырып тастады”, — дегенмін. Білесіздер ме, жөргекті лақтырған кезде ол соншалықты таза болмайды, міне, дәл сол таза емес жөргекті ол өз денесінен сыпырып тастады. (Күлкі, қол ша- палақтаулар.)

	Тойбо:

	— Түсінбедік! Голощекин:

	— Иіскеңіз! (Күлкі, қол шапалақтаулар.)”

	...Кейінгі жылдары да күлкіге батып, алақандарын ауырта қол соқты — мәжіліс залының есігінің сыртында аштықтан ісініпкепкен адамдар бораннан ыққан малдай ұйлыға улапшулап жүрген кезде де... Қалайша күлмеске — бастық қалжың айтады, оның көңіл күйі жақсы. Құлақкесті құл орнындағы бағыныштылар үшін осындай қуанышты сәтке ортақ болудан асқан бақыт та, мереке де жоқ.

	Ал Голощекин мінбер мен төралқада би лік жүргізді. Ілікпе сөзбен жұртты қақпайлап, сөйлеушілерге тойтарыс беріп отырды, өзінің дөрекі тапқырлығына масаттанды...

	Ораз Жандосов:

	— Біз Нұрмақов жолдас айтқандай, соқыр ұлтшылдар емеспіз, мүлде саналы... — деді. Голощекин:

	— Соқыр емес, көзі бар! — деп бөлді оның сөзін.

	(Залда қайтадан қарқылдаған күлкілер естіліп, шуылдаса қол соқты...)

	Филипп Исаевич ауылда жүргізілген “кіші Октябрь” жөніндегі тәжірибесін жомарттықпен бөлісті— ол шабындық пен егістік жерлерді қайта бөлуді осылай атаған болатын.

	“Екінші пленумда жолд. Сәдуақасов айғайлап, қарсы болған нәрсе осы, бұл — дәл сол кіші Октябрьдің өзі. Біз шындық жағдайда, іс жүзінде жерге мүдделілік тұрғысынан кедейлерді байлармен қақтығыстырдық, оның жерді байдан тартып алуына көмектестік, соған мәжбүрледік... Тап күресі дегеніміз — осы!”

	Оның таңғалуы түсінікті: екі жыл бойы оның бар бітіргені адамдарды біріменбірін жауластыру, ауылды бөлшектеу болды. “Бөлшекте де, билей бер!” деген ежелгі көне ұстанымның біздің “көзінен өткен тарамыс жіп тәрізді, тап күресі” ұғымынан Филипп Исаевичтің түсінігіне айналуы осындай түр алды. Шындап келгенде, тап тартысын өршітуде Голощекин өзінің ашқан жаңалығымен емес, ұстаздарының салған соқпақ жолымен жүрді. Мәселен, солардың бірі БОАТКОМ төрағасы Я.М.Свердлов 1918 жылдың 20 мамырындаақ большевиктік басты бағытты былайша тұжырымдады:

	“Тек сол жағдайда ғана, егер біз деревняны бірбірімен бітімге келіспейтін өзара жау екі лагерьге бөле алатын болсақ, егер біз онда қалаларда жүріп өткеніне көп уақыт бола қоймаған дәл сол азамат соғысын тұтандыра алатын болсақ, егер деревня кедейлерін деревня буржуазиясына қарсы қою біздің қолымыздан келетін болса, тек осы жағдайда ғана біз қалалар үшін не істеген болсақ, деревняға қатысты да соны істеп жатырмыз деп айта аламыз”. Міне, олардың қалалар мен деревнялар үшін істегісі келгендері не еді — азамат соғысын тұтандыру! Өйткені адамдарды бірбіріне өшіктіріп, айдап салу арқылы және оларды бірінбірі жоюға мәжбүрлеу жолымен ғана басқыншылар билікті ұстап тұра алған...

	Далалықтардың шаруашылығы, олардың өмірінің материалдық деңгейі, әлауқаты Голощекинді бәрінен де аз алаңдатты. Ол өзі оң көзімен қараған “абстрактілі (дерексізденген — ауд.) адамды”, яғни іс жүзінде жалпыландырылған, құлданылған адамды абстрактілі идеялармен, іс жүзінде жалпыландыру мен құлданудың нақты идеяларымен бақытты етуге тиіс болды. Яғни, бақыттың мәні тап күресінде, біреудің біреуді жоюымен анықталды...

	Сөйтіп, тап тартысы барған сайын үстіүстіне үдей түсті де, қой мен жылқы саны азая берді. Ал күрес өз шыңына шыққан кезде адамдар аштықтан қырыла бастады...

	Қожайынның көңілінен шығуға тырысқан жарамсақтар оған қызмет көрсеткенсіп, аузынан шыққан әр сөзін жарыса, жамырай қайталасты:

	— Қазақ ауылдарында Октябрь болған жоқ, егістік және шабындық жерлерді қайта бөлу түрінде кіші Октябрь ғана болып өтті. Біз кедейлерге өндіріс құралдарын берген жоқпыз. Ол үшін ауыл байларын түбегейлі ауыздықтау керек... Қазақ ауылдарында экспроприаторларды экспроприациялайтын шешім қабылдау қажет. (Ж.Сәдуақасов, Сырдария губерниясынан келген делегат).

	Оның даңқын асырысты:

	— Кеңес өкіметі орнағалы он жыл. Қазақ республикасына жеті жыл толды, бірақ ұйым жұмысының практикалық нәтижелерін... біз ауылда соңғы екі жыл ішінде ғана, жолдас Голощекиннің басшылыққа келген және жұмысын бастаған кезеңінен бері ғана көріп отырмыз. Ауылдан көтерілген қайраткер ретінде мен ауылда болып жатқан ірі өзгерістер туралы куәлік бере аламын (Е.Ерназаров “Бүкілқазақтық ақсақал” — “Бүкілодақтық старостаның” жергілікті ұқсасы).

	Осыларға ілесе, бір кісідей бірігіп, Смағұл Сәдуақасовты таптасты:

	— Сәдуақасовпен ойнағанымыз жетеді. Сәдуақасовтар біздің партиямыздың жұмысына көмектеспейді, керісінше оны бөгейді (Тоқтабаев және басқалар).

	Әсіресе бұл таптауда Ізмұқан Құрамысов — осыдан кейін көп ұзамайақ өлкелік комитеттің екінші хатшысы болып бекітілген, мінберде әрқашан да жарыместеу адамның кейпінде ойнайтын келемежшілдемагог алға шықты:

	— ...Оның (С.Сәдуақасовтың) сөзі бойынша, социализмге бет алған көштің алдын бай мен кулак бастайтын сияқты (күлкі).

	...Енді ол: егер сіздер байдың меншігінен сөзсіз айырғыларыңыз келетін болса, маған ауыр тиеді дейді, — байды да, кулакты да экспроприациялайтын боламыз (күлкі).

	Мен бұдан бұрын социализмге Сәдуақасов, кулак және бай болып үшеулеп барады дегенмін. Менің ойымша, жолдастар, бұл әбден сасыпшіріген пікір, мәселенің бізше емес, партиялық тұрғыдан емес түрдегі қойылуы...

	Индустрияландыру мәселесі бойынша Сәдуақасов өзінің картасын ашқан жоқ. Ол бұрын былай деген еді:

	— Егер бізде тері бар болатын болса, оны Москваға тасудың қажеті жоқ, Қазақстанда завод салып, өзіміздің қазақтық жеке (күлкі) ұлттық терімізді өңдеуіміз қажет (күлкі)... Ал москвалық және орталық заводтар тоқтап қала ма, оның мұнымен ешқандай ісі жоқ...

	Сол кезде Смағұл Сәдуақасовты Қазақстанда өңдеуші өнеркәсіп құру жөніндегі ұсынысы үшін қалай қатты сынап әшкерелесе де... ол “Большевик” журналында: “Алдымен жуылған жүнді Москваға, одан соң осы жүннен тоқылған “москвалық” шұғаны қайтадан Қазақстанға екінші рет тасығанша, бірден Қазақстаннан дайын шұғаны тасыған жеңіл емес пе?” — деген тұжырымын айтуыақ мұң екен, оған газеттерде қолмақол байшылдық идеологиясы туралы айыптаулармен тап берісіп, дүрсе қоя берді. Ол кезде әлі қайта құрмаған болатын, тек енді ғана бастаған... Дегенмен тек қайта құру ғана ма екен? Өйткені ол кезде әлі бәрін қиратып үлгермегенді. Сол кездің прогресін жүргізушілердің көзіне “ұсақ буржуазиялық меншік иесі”, күбіде ашытылған қамырға ұқсап, ашықтанашық баюға ұмтылған санасы төмен шаруалардан пайда болатындай болып көрінді, сондықтан да зиянды түйсікке дер кезінде соққы беру және соққыны большевикше беру керек болды!.. Дзержинский өзі қаза табатын күні, 1926 жылдың 20 шілдесінде, бұл бағыт туралы ОК мен ОКК БК(б)П бақылау Комиссиясы Орталығының пленумында былай деді:

	“...Ал жекеменшік иесі қай жерде күшті? Астық дайындау, тері дайындау салаларында, яғни ж. Каменевтің қарауындағы салаларда. Ал ол мұнда келіп жылайды: “Бізде бәрі жаман, мұжық байып барады, оның тұрмыс жағдайы, әлауқаты жақсаруда”, — деп. Ал жолд. Пятаков: “Деревня баюда”, — дейді. Міне, бақытсыздық! Біздің мемлекет қайраткерлері — өнеркәсіп пен сауда өкілдері мұжықтың әлауқатының жақсарғандығы туралы көз жастарын төгеді. Ал қандай әлауқат? 400 миллион. Мұжықтар бауырына 4 рубльден қор жинаған”. (Күлкі, дауыстар: “Әлі де аз!”)

	Тіпті, бұл жендет те достарының шағынуының қаншалықты ерсі екенін түйсінген. Алайда “темір Феликс” шаруалар “пролетариаттың” басты жауы, “ұсақ буржуазияшылдықтың” қайнар көзі деп әрқашан үйреткен Ильичтің сабақтарын анық ұмытып кеткенге ұқсайды...

	Филипп Исаевичті, дәл сол Пятаков пен Каменевтер секілді, ауылды қалайша артық байытып жібермеу керектігі алаңдатты. “Бай өсуде”, — деп қайталады ол үстіүстіне және байлардағы молшылыққа соққы беруге шақырды.

	Алтыншы конференцияда Смағұл Сәдуақасовтың, сірә, биік мінберге көтерілуіне соңғы рет рұқсат етілді.

	“Жолдастар, ж. Голощекин өзінің 6,5 сағаттық баяндамасында уақыттың қақ жартысын дерліктей маған қарсы айтылған айыптау сөздерге арнады,— деді ол. — Басты мәселелерге түсінік берумен шектелемін...”

	Сәдуақасов қазақ ауылындағы саясатты дұрыс емес деп атады. Орташа, оның пікірінше, орталық тұлға, ал оны нақпанақ жеткілікті бағаламайды, “елемейді”.

	“Голощекин бізде ауыл әлі күнге дейін феодалдық... болғандықтан, экспроприация қажет деп дәлелдейді. Мен мұны дұрыс емес деп санаймын... Төрт жыл бұрын Вайнштейн экспроприация туралы айтты... Бұл мәселе революциялық әрекеттер үшін емес, жекебастың революцияшылдығын көрсету үшін көтерілуде”.

	Сәдуақасов қазақ ауылына қарай таяп келе жатқан күйзеліс пен нәубетті болдырмауға тырысқандардың соңғысы болды.

	Бұл қарсаңда С.Қожанов өлкелік комитетке жартылай өкініш білдірген хатын жазды және ол хат конференцияда оқылды. Қожанов “рулық феодалдарды батыл түрде түп тамырымен жою керек” деген қорытындыға келді. Ол Жандосовтың бұл “жоюды барша байларға қатысты қолдануы” дұрыс емес деп санады, “ал Сәдуақасовтың қателігі “рулық феодалдарға қатысты” батыл шаралардың қажеттілігін теріске шығаруында” деді. Голощекиннің тағы бір қарсыласы Тұрар Рысқұлов Мәскеуде, Халком кеңесінде жұмыс істегендіктен, қазақстандық істерден алыста болды.

	Баяндама мен жарыссөздерде жақсы дайындалып, Сәдуақасовқа бағытталған шабуылдардан кейін Филипп Исаевичке өзінің тұрақты саяси қарсыласымен күресін біржола аяқтаудың орайы келді. Қорытынды сөзінде ол әдеттегідей шын мәніндегі әңгімеден көпірме бос сөздер арқылы жалтарып, “Түсінесіздер ме, жолд. Сәдуақасов маған қарағанда өзін көбірек интернационалистпін деп айтады (күл- кі), ...өйткені бұған күлетін тек сіздер ғана емес, әтеш те күлетін болады (күлкі)”, — деп Сәдуақасовты тағы да бір рет масқаралап өтті де, одан соң түпкілікті үкімін жария етті: “... Алайда байшыл, алашордашыл, Сәдуақасовшыл ұлтшылдық бар”.

	1928 жылдың 23 мамырында, Голощекин, қызылордалық партактивке қазақстандық ұйымның жұмысын ОК БК(б)Пның қалай бағалағаны туралы баян етті.

	Саяси бағыт дұрыс, өлкелік комитеттің жұмысы қанағаттанарлық деп танылған.

	“Жолдас Сталин өзінің Саяси бюродағы сөзін біздің негізгі жетістігіміз... атап айтқанда, қазақтардан шыққан маркстік кадрлардың ... өскенінде, алайда бұл өсу әлі де баяу және әлсіз екенін айтудан бастады”.

	Саяси бюро Алтыншы конференцияның малды тәркілеу және ірі байларды жер аудару туралы шешімін құптады.

	“Егер қазірге дейін теорияда және тіпті практикада “советтік бай” деп айтуға мүмкіндік болған болса, онда енді бұдан былай бұлай болмайды және байлар бізбен тап жаулары ретінде күреске түседі. Және олар көптеген адамдарды өздеріне тартады (алашордалықтарды, интеллигенция деп аталатын әрісәрі болып, толқып жүргендерді және коммунистік қатардан да әлдекімдерді)... — деп мәлімдеді Голощекин және өздерін коммунистен гөрі қазақ ретінде жиі сезінетін жергілікті партия мүшелеріне қынжылыс білдірді. — Біз өздері осыған мүдделі бұқара көпшіліктің ішінде де кедергіге жолығамыз”.

	Демек, еңбекшілер бұқарасы да байдан жақсы емес екен! Бұдан тұптура мынадай кереғарлық шығады: олар байларды тәркілеуге мүдделі және өздері осыған бөгет болады.

	“Біз қазір дұрыс пролетарлық саясат жағдайында... тап күресінің шиеленісуін бастан кешіп отырмыз. Біз аса зор тазарту аймағына ендік...” — дегенді салтанатты түрде жария етті Филипп Исаевич.

	* * *

	Ал “ауылдағы Октябрь” туралы — “орталық мәселенің” жайы қалай?

	1928 жылдың күзінде Қазақстанның партия ұйымы “тағы да бір маңызды әлеуметтікэкономикалық шараны табысты жүргізді” — Кеңес өкіметінің қастасқан жауларының, 700 ірі байжартылай феодалдардың малы мен мүлкі тәркіленді, — деп хабарлайды партиялық тарихшылар. — Барлық тәркіленген мүліктер (150 мың бас мал, ауыл шаруашылық құралдары, көлікқатынас құралдары т.б.) қазақ еңбекші бұқарасына берілді. Бұл бұрынғы 20 мыңнан астам батырақтар мен кедейлер шаруашылығын, мыңға жуық колхозды нығайтуға, 293 жаңа ауылшаруашылық артелін және 5 совхоз құруға мүмкіндік берді. Тәркілеу... байлардың ауылдағы экономикалық та, саяси да ықпалын айтарлықтай әлсіретті. Сонымен бірге ауыл экономикасының және оның социалистік құрылысының одан әрі дамуы үшін қолайлы жағдайлар жасалды.

	Жазда “Тек байлардың ғана емес, орташалардың да мал мен мүлкін тартып алады” деген қорқынышты сыбыс қыр төсінде желдей есті. Адамдар малдарын сатып, көшуге дайындалды. Мәселенің ушыққаны сонша, ҚазОАТКОМ Қазақстанның барлық еңбекшілеріне үндеу тастап: “Өсек арандатушылықпен тараған, ешқандай да тартып алу болмайды, кәмпеске тек “бұрынғы хандар мен сұлтандар ұрпағының ішінен шыққан” ірі байларға ғана қатысты жүреді”, — деп түсіндіруге мәжбүр болды.

	Бастапқыда кәмпескеге 1500 шаруашылықты жатқызбақшы болды, бірақ ОК, Голощекин айтқандай, “мұны шектеді”. Жартылай феодалға 100ден 400 басқа дейін малы барлар (ірі мал есебімен) жатқызылды. Жарлық жарияланған күннің ертеңінде Құрамысов: “Ауылды “революция самалымен желдетудің” уақыты жетті, “ауыл бұқарасының жауыз қанаушылары және социалистік құрылыстың қас жаулары” жартылай феодалбайлардың барында ауыл кедейлері оларға кіріптар болудың ауыртпалығынан, кедейшілік пен аурусырқаулықтан құтыла алмайды”, — деп жазды.

	Жауыз қанаушы қанша адамды қанады?

	Кейінірек БОАТКОМның сессиясында сөйлеген ҚазОАТКОМның төрағасы Елтай Ерназаровтың көрсетуі бойынша, қазақ байы бірнеше батырақ ұстаған. “Мысалы, бай өз маңайында 10—15 қоңсы, яғни кедейлер ұстайды, бұл кедейлердің бәрі де байға жұмыс істейді, еңбекақыны біреуі алады, басқасына қалғанқұтқан жуындышайынды ғана тиеді”.

	Демек, қанаудан 7ден 10 мыңға дейін батырақ босаған. Аз емес, әрине, әйтсе де қыр елінде қаналғандар саны соншалықты көп емес деген сөз. Айтпақшы, “қанаушылар” еңбекшілерді қалай қысса да, “жуындышайынды, сүйексаяқпен” азықтандырса да, оларда аштықтан ешкім де өлген жоқ. Екіүш жылдан соң қанаушылар әлдеқашан жат өлкелерге қуылып, еркіндік алған қыр қазағына түп көтеріле ұжымдасуды таңған кезде, жаппай індет пен лаң басталды...

	Кәмпескелеудің жүргізілуі туралы жергілікті жерлерден келіп жеткен хабарлар қайшылықты болды. Мәселен, Алматы округінен жолданған жеделхатта ірі байларды жер аудару туралы декреттің жарияланған күні мерекеге айналды делінген; семейліктер кәмпескелеуді өлкелік комитеттің рұқсат етуінен бұрынақ бастап кеткен және “тек байларды ғана емес, сонымен қатар орташаларды да қамтыды және олардың саяси қателігі де осында”.

	“Советская степь” 1928 жылдың 13 қарашасында былай деп жазды:

	“Кәмпескелеуді аяқтауда (Ақтөбе округі)

	Жергілікті жерден келген алдын ала мәліметтер бойынша, 60 жартылай феодалбайдан 14839,5 бас мал (ірі мал есебімен) тәркіленген. Сонымен бірге, төмендегі ауыл шаруашылық мүкәммалдар мен әртүрлі мүліктер алынды: 16 киіз үй, 11 жер үй (!), 6 шөп шабатын машина, 4 атпен жүретін тырмауыш, 7 сайжыраға арналған тырма, 3 бункер, 26 кілем, 26 киіз және т.б.”

	Көріп отырғанымыздай, шөп шабатын машина, сайжыралы жерге арналған тырма жартылай феодалжауыз қанаушылардың әрқайсысында бола бермеген, тіпті кілем мен киіз де айтарлықтай көп болмаған. Егер бір нәрселерге иелік еткен болса, онда тек малға ғана...

	Көп ұзамай Ф.И.Голощекин конференцияның қорытындысын шығарды — сөйлеген сөзі алдымен “Правдада”, одан соң “Советская степьте” жарияланды. Өзінің 34 желтоқсандағы мақаласын ол “Қазақ ауылындағы Қазан” (“Октябрь в Казахском ауле”) деп атады. Сірә, өлкелік комитеттің жарамсақтары жақтары тынбай әндеткеніндей, өзінің теориялық қабілетіне әбден сенімді Филипп Исаевич: “Бұл тәжірибе сонымен де қызықты, біз та- рихта алғаш рет (ерекшелеген автор. — В.М.) мал кәмпескесін жүргізіп отырмыз, ал бұл жерді кәмпескелеуден анағұрлым қиын да күрделі” дегенді барынша байыптылықпен айтты.

	Көрдіңіз бе, тарихта бірінші рет! Міне, тарихи жетістік қайда жатыр... Көшпенді халық қанша ғасыр өмір сүрген болса, бірініңбірі жылқысы мен қойын сонша рет қуып әкетіп отырды және әрине, мұны тонау деп емес, кәмпеске деп атауға болатынына ешбір күмән келтірместен солай еткен. Бұл тонауды күрделілендіретін қиындық малды қайта санаудан және тонаушылардың ұрлық малды қай сайға немесе таудың қай қуысына жасырғанын байдың біліп алуынан артық ештеме еместін...

	“Бүкіл науқанды біздің ұйымымыздың қазақ бөлігі жүргізді. Қазақ коммунистерi революциялық емтиханнан сүрінбей өтті, революция күзетінде нық тұрды, — деп жазды Филипп Исаевич. — Кейбір байлар: “Біз беделімізге сүйендік, ал совет өкіметі бізден айлалы болып шықты. Ол кедейлерді біздің малымызбен сатып алып, біздің беделімізді жойды”, — деді. Нақтысында, мәселе мүлде бұлай емес. Бай малмен сатып алды...”

	Бәлкім, алғашында бұл осылай болған да шығар. Онда кедейлерді екі рет сатып алған болып шығады: және екінші рет табыстырақ болды, өйткені Кеңес өкіметі үшін байдың малының ешқандай да құны болған жоқ. Тәркілеу кедейлердің қолымен жүргізілді және бұл үшін марапатқа байдың малын алды да, оны қолмақол сойып жеп қойды немесе бірер жыл өткен соң, жаппай ұжымдастыру кезінде өкіметке кері қайтарып берді. Әскери коммунизм кезінің өзіндеақ сынақтан өткен — орнықты да оңды тауарлы шаруашылықты талқандау әдісі кейін де, үкімет қаулысымен астық қарызы түрінде кедейге “кулактан” кәмпескеленген астықтың 25 пайызы берілген кезде пайдаға асты, ал бұл — қырағы кедейдің өзі жұмыс істеудің орнына жоғарыға көрсетіп берген еңбексүйгіш те үнемшіл көршісінің жасырып ұстаған астығы болатын...

	Бұл кезде қазақтардың Астрахан даласына, Сібірге, Өзбекстанға және басқа өлкелерге бет алған алғашқы көші де басталды. Қалай болғанда да, кәмпескеден сытылып шығуға тырысқан байлар ғана емес, тиіспеуге уәде берілген, ауқатты малшылар деп аталатындар да қаша бастады. Қазір әзірше уәде беріп отыр, ал ертең не болады оны ешкім де білмейді. “Астық өткіз, салық төле, шаруа заемына жазыл”, — деп, малшы шаруаны жанжақтан қыспаққа алды. Өткізбесең, төлемесең, жазылмасаң — сен революция жауысың. Асыра сілтеу біртебірте әдеттегі жағдайға айналды. Әрине, асыра сілтеушілерді әшкереледі, бірақ қамқорсыған түр көрсетіп: “Ерекше ештеме болған жоқ. Рас, қызбалық көрсетті, ондайондай болады, оның есесіне, таптық тұрғыдан бәрі дұрыс”, — десті.

	Баспасөз шаршамастан жаудың бейнесін жапсырмалап жатты.

	Газет беттері айғайлаған тақырыптарға толып кетті: “Кулак кедейге кесірін тигізеді”; “Кулактар ұясы” (неге екені белгісіз, “ұя” сөзі, яғни, шын мәнінде “үй”, “отбасы” ұғымын беретін сөз ерекше жеккөрушілік туғызды. — В.М.); “Кулак астықты жасыруда”; “Кулак артық пайдаланады”; “Аш даланың қорқаулары” (байкулактың “Жер және еңбек” серіктестігінің үстінен сот тергеуі басталды); “Кулактар мен байларды айдап шығамыз”; “Сәдуақасовшылдармен күресті жалғастырайық”; “Астық пен мал өнімдерін тонаушыларға соққы берейік...”

	Мұнда, үйде, дүниежүзілік революцияның қаншама жаулары ашылды десеңізші, оларды тұмсықтан соғу, әшкерелеу, түп тамырымен жою керек болды... ал анда, шекараның арғы жағында, капиталистік түрмелерде көмекке өте мұқтаж достар мен серіктестер тұншығуда, сондықтан КСРО МОПР Орталық Комитеті Қазақ өлкелік МОПР Ұйымын түрмелерге, атап айтқанда, Германияда, Польшада, Румынияда, Эстонияда, Болгарияда, Италияда, Югославияда, Испанияда, Венгрияда, Грекияда, Түркияда, Сирияда, Палестинада, Үндістанда, Кореяда, Қытайда — барлығы 16 елде орналасқан 36 түрмеге қамқорлық көмек көрсетуге міндеттеді.

	Өз елінде шаруалардан астықты зорлап тартып алды, заем облигацияларын күштеп өткізді, ал одан “түскеніне” шетел коммунистерін асырапбақты...

	“Асыра сілтеу мен бұрмалау үлкен кемшілік болып табылады және мұндағы басты сипат сол — жеткілікті ұйымдаспаған (бейне бір бағыныштылық міндет пен парыз секілді. — В.М.), ұйым шаруалардың ыңғайына жығылған, қаңтарға дейін астық дайындау мәселесімен айналыспаған жерде, міне, дәл сол жерлерде асыра сілтеу бәрінен де көп болды, — деп жазды Голощекин 1928 жылы 27 сәуірде “Советская степьте”, — әсіресе заем тарату науқаны кезінде, кейбір жерлерде, заемға жазылмағандардың бәрін “революция жаулары” деп жариялаған”.

	Сөйтіп, асыра сілтеу — кемшілік және онымен күресу керек болды, әрине, дереу “асыра сілтеуге қарсы қатаң бағыт” ұсталынды, бірақ оның соншалықты берік еместігі және дерліктей көмегі тимейтіні белгілі болды. Күрес өзінің кезегімен жүріп отырды, ал асыра сілтеулер барған сайын көбейе түсті.

	Алайда қорытынды мынадай болды: асыра сілтеушілер бәрібір тап жауларына жатқызылған жоқ, олар қалай бұрмалап, асыра сілтесе де, ешкім де оларды жазалауды, мәселен, байлар сияқты “жат өлкеге” жер аударуды ойламады.

	1928 жылдың соңында Голощекинмен ашық пікірталасқа түсетін адам қалмады: қарсыластар талқандалды, көп ұзамай дауыс беру құқығынан айырылды. Әйтсе де Мәскеуде, БОАТКОМ сессиясында Тұрар Рысқұлов кәмпескелеу жөнінде сыни пікір білдіргені солақ екен, Филипп Исаевич қолмақол ұрысқа шықты.

	Қызылорданың жалпы қалалық партия жиналысында ол Рысқұловтың: “Егер біз әрбір шараны ауылдағы Октябрь деп санайтын болсақ, онда осының өзімен біз адасушылыққа барып килігеміз. 35 миллион бас малдың 250 — 300 мыңы кедейлерге беріледі... Бұл көп емес... Байлар, сірә, бүкіл тұрғындардың 67 %ын құрайды, ал олардың қарамағында барлығы 700 — 800 шаруашылық бар” деген сөзін келтірді.

	— Сөйтіп, Рысқұлов солшыл болып көрінгісі келеді, — деді Голощекин. — Жақсы айтылған, бірақ ақылға сыйымсыз және шынайы емес.

	Әйтсе де Т.Рысқұлов науқанның салдары туралы саяси (“кәмпескелеу біз кез келген төтенше жағдайларды шектеу саясатын ұстанып отырған кезде жүргізілуде”), экономикалық және психологиялық тұрғыдан толық та дәл тұжырымдады: адамдар мал шаруашылығымен шұғылданудан сырт тарта бастады, ал бұл болса, шаруашылықтың өнімділігін кемітті.

	Соңғы рет болу керек, партия және мемлекет қайраткері байды қорғауға ең болмаса жарты ауыз сөзін арнады — жаңа орында “700 — 800 шаруашылық” құруға байланысты алаңдаушылық білдірді.

	Осы кезден бастап “бай” сөзі жарлыққа айналып, қорлайтын, таптық өшпенділікті білдіретін ұғымға ауысты: оны бұдан былай жау бейнесін көрсету үшін қолданды. Бұл саяси жапсырма соның өзіне ұқсас “буржуй”, “кулак”, “поп”, “молда” және тағы басқалардың ортасынан орын алды.

	Ал бұдан сегіз жыл бұрын В.Г.Короленко А.В.Луначарскийге былай деп жазды (Ағарту халкомы мұны жазушыдан өзі өтініп, оның әрбір хатына жауап қайтаруға және хат алысуларды халыққа жария етуге уәде берді, алайда ол бұл уәделерінің бірін де орындаған жоқ, Короленконың хаты тек 1988 жылы ғана жарияланды):

	“Тарих Ресейге сиқырлы да өте қайғылы тағдырды таңды. Миллиондаған орыстардың миында әлдебір екіүш жылдың ішінде аяқастынан әлдеқандай бір логикалық бұранда орнынан айналып кетті де, самодержавиенің алдында көзсіз бас июден, саясатқа деген толық бейтараптылықтан — халық бірден... коммунизмге, ең берісі — коммунистік үкімет жағына өтіп кетті.

	...Шаруалар қауымының тап ретіндегі негізгі мәні маскүнемдікте емес, еңбекте, соның өзінде де бейнеті көп, зейнеті аз, жағдайды түпкілікті жақсартатын үміті жоқ еңбекте болды. Соңғы онжылдықтардағы царизмнің бүкіл саясаты осы өтірікке негізделді... Енді мен сұрақ қоямын: Сіздердің құрылыстағының бәрі де шындық бола ала ма? Қазірдің өзінде сіздер халықты сендіріп үлгерген жайттарда жоғарыдағыдай өтіріктің жосығы жоқ па?

	Менің кәміл сенімім бойынша, мұндай өтіріктер бар және тіпті таңғаларлық түрде ол сондай кең, “таптық” сипат алуда. Сіздер орнынан тұрған, оянған халықты буржуазия (“буржуй”) деп аталатындар тек қана жатыпішер арамтамақтардың, тонаушылардың, бағалы қағаздар талонын қиып алушылардың табы және одан басқа ештеме емес деп сендірдіңіздер.

	Осы шындық па? Мұны сіздер шын сеніммен айта аласыздар ма? Әсіресе сіздер, марксшілдер, осыны айта аласыздар ма?

	Сіз, Анатолий Васильевич, өздеріңіздің, марксшілдердің таяу уақыттарда ғана халықшылдармен қатал пікірталас жүргізген кездеріңізді, әрине, әлі ұмытқан жоқсыз. Сіздер: “Ресейдің “капитализм кезеңінен” өтуі қажетті және пайдалы”, — деп дәлелдедіңіздер...

	...Капиталистік тап ол кезде сіздерге жаман болсын, жақсы болсын, өндірісті ұйымдастыратын тап болып көрінді.

	Неліктен енді шетел сөзі “буржуа” — тұтас бір ауқымды да күрделі ұғым — сіздердің жеңіл қолдарыңызбен, осы уақытқа дейін ол туралы ештеме білмей келген біздің қараңғы халқымыздың көз алдында бағалы қағаздарды қиып алудан басқа ештемемен шұғылданбайтын, тек қана жатыпішер арамтамақтар, тонаушылар деген қарадүрсін түсінікке ауысты?

	...Тактикалық тұрғыдан келіп, сіздер ақиқат алдындағы парызды құрбандыққа шалдыңыздар. Тактикалық жағынан сіздерге капитализмге деген халықтың жеккөрініштілік сезімін тұтату және жауынгер отрядты қамалға қарай қалай айдап салатын болса, халық бұқарасын орыс капитализміне дәл солайша қарсы қою тиімді болды. Және сіздер шындықтың өңін айналдыруда ештемені місе тұтпай, барған сайын құныға тү сіп отырсыздар... Сіздер қамалды алдыңыздар және оны талқандап, жойқын ағынға тастап жібердіңіздер. Бұл қамалдың “игілікті үрдістер” арқылы қол жеткізілген халық байлығы екенін, орыс капитализмі жасаған бұл аппаратта құртыпжоюға емес, жетілдіруге, одан әрі дамытылуға тиіс көп нәрсенің бар екенін сіздер ұмыттыңыздар. Сіздер халықты мұның бәрі кезі келгенде талқандалуға тиіс... талау мен тонаудың нәтижесі деп сендірдіңіздер.

	Өздеріңіздің “тонаушыларды талқандау” ұрандарыңызбен, сіздер, ауылшаруашылық мүліктерінің аса зор мөлшерін, тіпті сол коммунизмдеріңізге де ешқандай пайдасы тимейтіндей етіп құртқан деревнялық “жойғыштардың” енді қалаға тап беріп, лап қоюына жол аштыңыздар...”

	Қазақ даласының экономикалық дамуда капитализмнің “игілікті сатысына” дейін көтерілмегені белгілі. Ауылдарда рулық қатынастар өз ықпалын жүргізді. Байды жою арқылы тауарлы мал шаруашылығының ұйымдастырушыларын ғана емес, сонымен бірге дәрежесі жоғары туысын да жойды. Пролетарлық мемлекеттің (Қазақстанды айтпағанда, Ресейдің өзі де, негізінен, шаруалар елі бола тұра, неліктен “пролетарлық”) мақсаттары мен өзінің “қараңғылығына” қарай, әлеуметтік прогрестің игіліктеріне самарқау қарсылық көрсетуші ебедейсіз “сірескен” еңбекшілер бұқарасы арасындағы шатқал орыс деревнясындағыға қарағанда қазақ ауылында одан да тереңірек болды. Жақсы болсын, жаман болсын, бірақ бұл дәрежесі үлкен туыс өздерінің ағайындарын “қанап, езіп” қана қойған жоқ, сонымен бірге оларға, әрине, өздерінің түсініктеріне, арұяты мен жақынға деген жанашырлығына, өмірге көзқарастары мен мүмкіндіктеріне қарай қамқорлық та жасады. Қалай болған күнде де, әрине, астық шықпай қалғанда және жұт жылдары кедейлерге ауыр тигеніне қарамастан, төңкеріске байланысты болған қоғамдық сүргін уақытына дейін қыр елінде жаппай аштық болған жоқ. Қазақтардың кейіннен Голощекин билігін басқа ештемемен де емес, халықты ауылауылымен қойдай қырып, топтобымен тұтқынға айдаған, күллі дала отқа оранып, азап ауыртпалығын тартқан сонау бір жоңғар шапқыншылығымен салыстыруы тегін бе еді? Алайда, бәлкім, бұл салыстырудың өзі де біздің уақытымызда болғандарды... түгел айтып жеткізе алмайтын шығар.

	ЖЭС (НЭП) тамам болды, жоспарлы бөліністі азықтүлік салығы барған сайын көбірек ығыстыра бастады. Халықты жағасынан алып, ерекше салтанатсыз және ешкімнің келісімін алып жатпастан, ұжымдық еңбектің “нұрлы болашағына” қарай сүйреледі. Қашып құтыла алмайтын қасірет жақындап келе жатты...





VII


	Бұл қасірет, сірә, бірдебір қазақ отбасын айналып өтпеген шығар. Әркімнің өз қайғысы, жан жарасы бар. Тіпті алпыс жыл өткеннен кейін де бұл туралы айту оңай емес, кейде мүмкін де болмайды...



	* * *

	Қарт қазақ жазушысы Әлжаппар Әбішев сол жылдар оқиғаларын есіне түсіргісі келмеді. Менің сұрағымды естіп, селқос жымиды да, қолын бір сілтеді.

	— Айта алмаймын, ауыр...

	Бірнеше минуттық үнсіздіктен кейін ол кенет байқаусызда айтқандай болып сөз бастады:

	— Менің әкемнің аты — Әбіш, Әбіштің әкесі — Жұматай, Жұматайдың әкесі — Жолдыбай. Жолдыбайдың кіндігінен тараған ұрпақтары — біздің санымыз 1931 жылы тоқсан төрт адам болған еді. Міне, біздің отбасымыз ... Ұжымдастырудан кейін тірі қалғаны жетеу...

	Тағы біраз уақыттан кейін Әлжаппар Әбішев әңгімесін жалғастырды:

	— Мен ерте қамданып Қарағандыға жетіп алдым: бір сұмдықтың боларын іштей сездім. Өзіммен бірге Қарқаралыдан шешемді, әйелімді, інілерімді ала кеттім. Біз бесеуміз аман қалдық, ал біздің ауылдан тек екіақ адам тірі қалды.

	...Есімде, Қарағандыдағы біздің барақтың жанында балаған болды. Онда біздің ауысымда жұмыс істейтін үш жігіт тұрды. Бірде қырық градустық аязда олар түнгі кезекке шықпады. Десятнигіміз Харон дейтін неміс еді. Таңертең онымен бірге үйге қайтып келе жатып балағанға бас сұқтық. Қарлы боранның басталғанына екінші күн болған, балағанның есігін қар бекітіп тастаған екен. Қарды бірдеме етіп етігіміздің тұмсығымен аршып, ішке ендік. Сөне бастаған ағаш шаласының жанында өліп қалған әйел жатыр, кеудесінде алтыжеті айлық нәресте. Анасының төсіне басын қойып, емгісі келетін секілді. Жылайжылай, сілесі қатқаны көрініп тұр... Харон бәрін бірден түсінді. Өлгендердің көздерін жауып, баланы тонының ішкі өңірімен орап алды да, жүгіре жөнелді...



	* * *

	Белгілі әдебиеттанушы Мекемтас Мырзахметов қасіреттілігі жағынан сирек кездесетін жағдайды әңгімеледі:

	— Бала кезімде, тентектік көрсеткен уақыттарымда, анам маған үнемі: “Сол кезде сені тастап кетуім керек еді...” дегенді қайталап айта беретін. Ол осы бір түсініксіз жұмбақ сөзді айтқан кезде мен еріксіз тыныштала қалар едім. Еш нәрсе түсінбеймін: ол мені қайда тастап кетуі керек еді, неліктен мені? Бірақ сұрауға әйтеуір тәуекел етпедім...

	Кейін, жасым он беске толып өскен кезімде, бір күні анамнан неге ол үнемі сол бір түсініксіз сөзді айта беретінін сұрадым. Анам маған ойға бата көз тастап, көзінің жасын сүртті де, мына бір оқиғаны айтып берді.

	... 1933 жылдың ерте көктемі еді. Аштық біздің бүкіл ауылды дерліктей жайратып тастаған ең сұрапыл шақ (біз Оңтүстік Қазақстанның Түлкібас ауданында тұрдық). Тіке келген ажалдан қашып, анам көрші ауылдағы туыстарына баруға бел буады. Менің кішкентай қарындасымды қолына ұстайды, ал мен — ол кезде екі жарым жаста екенмін — анамның етегінен ұстап, онымен қатар жүріп келе жатамын.

	Біз кешкі іңірде шығыппыз. Ауылдың шетінен әрі қарай ұжымшар бақшасы басталады. Біздің соқпақ жолға түскеніміз сол екен, алдымыздан бір үйір қасқыр шыға келеді. Бұл кезде ауыл маңында мал атаулыдан ештеме қалмаған, қасқырлар үйірүйір болып адамдарға шаба бастаған, бұрынсоңды ел естіп көрмеген жағдай болады.

	Анам айғайлап көмекке шақырғанымен, маңайда ешкім болмайды. Қасқырлар бізді қоршап алады. Ұлып, тұяқтарымен жер тырмалайды. Анам жаншошырлық таңдау жасауға мәжбүр болады: қасқырлар не біздің бәрімізді тамақтап, пәршелеп тастайды, не анам балаларының біреуін қасқырға жем етіп қалдырады да, өзі екінші баласын алып, қашып құтылуға тырысады. Әрине, ұлды құтқарсаң, бүкіл әулетті сақтап қаласың деген ұғым қазақ санасына ежелден сіңісті. Анам шешім қабылдайды. Ол жөргекке оралған кішкентай қызын жерге қояды да, жүдеуліктен аяғымды әреңәрең басып тұрған мені қолына көтеріп, сытылып шыға береді.

	Кейінірек, анам біреулері қолына мылтық ұстап, кейбірі таяқпен қаруланған адамдармен қайтадан оралған кезде, ол жерде ештеме болмаған. Тек қанға боялған шүберектер ғана қалыпты.

	Ее, мен өзімнің қарындасыма өміріммен қарыздармын.

	...Мен сонда анамнан (ол кезде әлі көп нәрсені түсінбейтін едім!): “Неге мені тастап кетпедіңіз?”— деп сұраған едім. Ол: “Ұл қажеттірек болды...” — деді. Анамның қандай сезім күйін кешкенін, іштей өмір бойы не ойлағанын елестетудің өзі жанға батады...

	Ол сол кезде көз жасы құрғайқұрғай, қу сүйек болып қалғандай еді...



	* * *

	Ғалым Хакімұлы Ахмедовтің өзінің ұзақ өмірінде көптеген өлім мен адам қайғысына куә болуына тура келді. 1921 жылы он бес жасар бозбала шағында Орынборда оқыған ол өлі адамдарға толып кеткен теміржол бекетін, көшелерде сасыған мәйіттерді текшелеп жинап, әлдебір жаққа әкетіп жатқан арбакештерді есінде сақтап қалды. Ал одан он жыл өткеннен кейінгі көргендері әлдеқайда қорқынышты еді.

	— Ой, ол кезде көп адам өлді ғой, — деп бастады әңгімесін Ғалым Хакімұлы. — Әулиеата қаласындағы біздің көшеде балалар үйі бар болатын, балалар мәйітін күн сайын арбамен тасыды. Таң ата оларды алып кетеді...

	1932 жылы Ахмедовтің (ол техникум директоры болып жұмыс істеген) қатыгездік жағдайларды тексеретін комиссияның жұмысына үш рет қатысуына тура келді. Алматыдан Петров дейтін Мемлекеттік Саяси Басқарма (ГПУ) қызметкері келген болатын. Қазаққа өте ұқсайтын. Онымен қазақша сөйлессем, “түсінбеймін” дегендей басын шайқайды. Якут болып шықты. Иығындағы жапсырмада төрт ромб бар. Хат бойынша ма, әйтеуір тексеруге келіпті...

	Ауылдардың біріне жол тарттық. Бір әйелдің ауласындағы күл үйіндісі астынан адамның басы, ет қалдықтары табылды. Ол әйел біреуді өлтірген. Оны қарауылдар алып кетті, қайда екенін білмеймін...

	Қаладан онша алыс емес шеткі ауылда, онда Свердлов атындағы ұжымшар болған, бір жігіт тірі қалыпты. Адам етімен азықтанған. Әйелді сойған. Сұрап көрсек, мойындамайды. “Жоқ! Мен ешкімге тиіскен жоқпын!” — деді. Бәрі мұның үйінен табылып отырғанда... қалайша тиіспеген? “Алладан қорық, көп ұзамай өзің де өлерсің!” — деді әлдекім. Ал ол, шынында да, денесі ісініп кеткен, қозғалмайды. Шыдамады, мойындады. Жылай береді. “Аштықтан мүлдем есімнен айырылдым, содан кейін бауыздадым”, — дейді.

	Ал үшінші жағдай көрші ауылдағы қарт адамның басынан өткен, ол бір ай бойы адам етімен қоректенген...

	Сол кездегіні еске түсіру өте ауыр, бірақ ендігі уақытта бұл туралы үнсіз қалуға да болмайды. 1932 жылдың сұрапыл суығында біздің Әулиеатаға Сарысу ауданынан босып келген адамдарды қалай ұмытуға болады? Келді деген не — титықтары құрып, әреңәрең жетті. Әйелдер, балалар, қарттар — естері кіресілішығасылы, албажұлба киінген, үстері кірсатпақ. Аман қала алды ма екен? Әй, қайдам, өйткені бүкіл қаланы аштық жайлаған болатын...

	Алайда елеусіздеу деуге болатын бір жағдай мені бәрінен де қатты таңдандырды. Бірде, аштық енді басталып келе жатқан тұста, мен базарға келдім. Базарда айғайшу, жерде қан дақтары бар. Кері бұрылып қарап едім, онда бос тұрған ләпкенің маңынан әлдебір шұңқырдың барын байқадым, өзі өте терең секілді. Шұңқырдың түбінде жас қазақ жігіт отыр. Бүйірімен жерге бір жамбастап жатып алған, басын қолдарымен сығымдап ұстап, дір дір етеді. Ал басы қанға шыланған. Жүзін үрейлі қорқыныш, азапты қайғы іздері шиырлаған... Сірә, аштық алқымнан алған бір сәтте ләпкеден бір жапырақ нан ұрлап әкетуге әрекет еткенге ұқсайды, ұсталып қалып, басы жарылған...



	* * *

	...Ал ресми құжаттар не айтады? Мұрағат қызметкерлерінің айтуына қарағанда, ұжымдастыру кезеңінде болған аштық туралы дерліктей ештеме сақталмаған. Олардың сөздерін тарихшылар да растайды: деректерді бір түйірлеп жинауға тура келеді... Бейне бір Қазақстанда сансыз көп өмірді жалмап кеткен аштық індеті болмаған секілді.

	Мен бірнеше күн бойы республиканың Орталық мемлекеттік мұрағатында отызыншы жылдар құжаттары, әртүрлі қазақстандық халкоматтардың материалдары сақталған папкаларды қарап шықтым. Расында да, бос тұр! Әлдебіреулер халықтық қасіретті еске түсіретін кез келген материалды, тіпті жанама деректерге дейін әдейілеп тазартқандай әсер аласыз. Несі бар, індетті таратушылар оның ізін жоюды да ойластыруы әбден мүмкін.

	Мыңдаған құжаттардың ішінде тек біреуінен ғана жаппай аштықтың жақындап келе жатқаны туралы айтылған құжат кездесті. Қарқаралы округтік денсаулық сақтау бөлімі 1931 жылдың 28 мамырында республиканың Денсаулық сақтау халкомына ауданның санитарлық жағдайы туралы былай деп хабарлапты:

	“Қазіргі кезде азықтүлік мәселесі апатты жағдайда демегеннің өзінде өте қанағаттанарлықсыз. “Овцевод” совхозында 1 сәуірден бастап барлық жұмысшылар мен қызметкерлердің отбасы азықтүлікпен қамтамасыз етілуден шығарылып тасталынды. Жұмысшының отбасында 5—10 адамнан барына қарамастан, тек жұмысшының жеке өз басына ғана күндік мөлшерлі нан мен 0,5 литр сүт беріледі, осыдан басқа ештеме берілмейді... Қант та, жарма да — ештеме берілмейді.

	...Қаладағы 300ге тарта қамаудағы адамдар соңғы күндері ештеме алған жоқ, тек сырттан біреу не әкелсе, соны ғана қорек етуде. Қызметкерлер наурыз бен сәуірде жан санына байланыссыз және өзін қосқандағы бүкіл отбасы үшін 7 келіден сапасы нашар тары алды. Бір бөлігі тіпті ештеме алған да жоқ...

	Қызметкерлер тарап кетіп жатыр. Олардың бірі Глебенко тіпті 360 верст (шақырым — ауд.) жердегі Семейге жаяу кетті. Егер жағдай өзгермейтін болса, қызметкерлердің көпшілігі, оның ішінде дәрігерлер де, күзге дейін біржола кетіп қалуы мүмкін.

	Тұтқындар үйінде құрқұлақ, ушыққан өкпе ауруы: құрқұлақ ауруы балалар үйіне, аналарға ауыз салды... ауруханадағылардың 80%ы құрқұлақпен ауыруда.

	Станицкий”.

	...Әлжаппар Әбішевтің бабасы Жолдыбайдың көп санды ұрпақтары дәл осы Қарқаралы қаласының төңірегінде тұрған...

	“700 жартылай феодал, ірі байлардың мүлкі мен малын кәмпескелеу” — бүгінде ескірген, бәлкім, жұрттың бәрі ұмытып үлгерген оқиға да болар. Алайда есінде сақтап қалған адамдар да бар...





VIII


	Қазақтарды басқару оңайдың оңайы: халық тыңдайтын және сенетін 500 зиялы адамды құртса болды, қазақтар өздеріақ бағынады деп адмирал Колчак айтыпты дейтін бір сөз бар. Сібір билеушісі бұл сөзді айтты ма, айтпады ма, мұны растайтын түпнұсқа құжаттар белгісіз, әйтсе де Колчактың аз уақыттық басқаруы кезінде қазақ интеллигенциясы бір адамын да жоғалтқан жоқ. Алайда “жел соқпаса, шөп басы қимылдамайды” — идея, сірә, ауаға таралып кетсе керек.

	1930 жылдың 1 қазанында Филипп Исаевич Голощекин Алматыдағы қалалық партия белсенділерінің жиналысында сөз сөйлеп тұрып, шамамен дәл сол ойларды, тек қана бөгде сөздермен көлегейлеп, бүркемелеп айтты. Ол партия органдарының “бұрынғы алашордашыларға” қатысты тактикалық міндеті “ұлттық интеллигенцияны ауыл бұқарасын өзіне жақындату мақсатында пайдалану, осы негізде Кеңестерді құру” болғанын өзінің шектен тыс арсыздығына сәл де болса шімірікпестен, өз сөзінің дұрыстығына толық сенген адам ретінде айтты.

	Одан әрі Голощекин былай деді:

	“Біз бұқараны соңымыздан көбірек ертіп, кедейлерді ұйымдастырған сайын, буржуазиялық ұлтшылдарға да соншама қатты соққы бердік. Және осының арқасында біз өзіміздің кадрымызды құрған, сөйтіп, бір кезде бұл уақытша одақтастарды лақтырып тастауымызға мүмкіндік туған (ерекшелеген автор. — В.М.) кезеңге де келіп жеттік.

	Ал бұл кезеңге жеткенге дейінгі уақыт аралығында ұлтшылдықпен күресті шовинизммен күрес түрінде бүркемелей тұрмау қазақ бұқарасының сеніміне ие болудан бас тартумен бірдей әрекет болған болар еді”.

	Міне, Филипп Исаевичтің тактикалары осындай болды: “пайдалану... жақындату... ие болу... лақтырып тастау”. Және алғашқы жылдары ұлтшылдықпен күресті шектен асырмау, ұлыдержавалық шовинизм туралы көбірек айғайлау... әйтпесе күтпеген жерден қазақ бұқарасының сенімінен айырылып қалуы... мүмкін.

	Голощекин сондықтан да ескі қазақ интеллигенциясының қаймағымен, халықтың рухани көсемдерінің алдыңғы қатарлы өкілдерімен есеп айырысқаны туралы қаймықпастан және ұялмастан барынша ашық айтты.

	Бұларды аластау “топшылдардың” көсемдерінен құтылуға қарағанда оңайға түсті: өйткені бұлар партияда жоқтар және ОКге шағымдана алмайтындар еді. Олардың “ескі күнәларын” — алашордалық өткен өмірін үнемі беттеріне ба суға мүмкіндік болды (мұның өзі кейіннен, “өз кадрлары” дайындалған және ауыл кедейлерін “меңгерген” кездерінде пайдаланылды). Онсыз да, әрине, олардың кез келген ісәрекеті буржуазиялық ұлтшылдықтың көрінісі ретінде саналғаны сөзсіз.

	Алғашқыда Филипп Исаевич белгілі бір дәрежеде келісімшілдік танытты, қазақ интеллигенциясымен ынтымақтаса қызмет етуге шақырды, бірақ “партиялық жұмыстың басты тораптарына” қол сұғылмайды деген шарт қойды. 1925 жылғы Бесінші конференцияда ол интеллигенцияны т е г і с т е у (жою — ауд.) керектігі жөніндегі ойын толығымен табиғи әрі заңды пікір ретінде шегелеп айтты.

	Алайда шығармашылық адамын ортақ пікірге келтіру деген нені білдіреді? Бұл — не оны бас шұлғығыш жағымпаз болуға мәжбүрлеу, яғни рухани әтек ету не жай ғана құрту, жою дегенді білдіреді, өйткені нағыз жеке тұлға ешқандай да орташаландыруға көнбейді. Жерді тегістегенде, әдетте, ең алдымен жоталар мен дөңестерді алып тастайды.

	Голощекиннің жаңа құрылысқа қазақ халқының рухани көсемдері мен ұстаздарын тартуға тырыспағаны айқын, керісінше оларға таңылған ұлтшылдық жапсырманы ешқайсысынан алып тастамағандығы да сондықтан екені даусыз. Бұл оның тарапынан қолданылған тактикалық айла еді: уақытша, ол тек уақытша ғана “ұлтшылдарға” төзуге келісті, одан кейін олар, әрине, аластатылуға, жойылуға тиісті болды. Тап күресінің жаңа кезеңінің жағдайлары мен мүмкіндіктеріне қарай не олай, не бұлай.

	Партиялық сын бағытталған нысанасынан бір сәтке де мүлт кеткен жоқ. С.К. дейтін біреу 1927 жылдың 27 мамыры күнгі “Советская степь” газетінде Қазақстанның жазушылар ұйымы туралы былай деп хабарлады: “Шығарманың саяси бағыты автордың қандай саяси ағымға тиісті екеніне қарап анықталады. Алдын ала есеп бойынша, ұлтшылавторлар 14, КазАППшылар (Пролетариат жазушылардың Қазақ қауымдастығы) 16 және бағыты бар авторлар 9 атау кітап шығарған... Ұлтшылдарда авторлардың әралуандығы көбірек көзге түседі (Байтурсунов, Ауэзов, Дулатов, Кеменгеров, Омаров, Абай, Джумабаев)*.

	...Ұлтшылдар қазақ халқы мен даласын таптық мәннен тысқары ашық бояумен жырлайды, ал шын мәнінде, өз қаламын Совет өкіметіне қарсы бағыттайды”.

	Көріп отырғанымыздай, Абай Құнанбаев та сынның қырағы нысанасына іліккен және төңкеріске дейінақ қайтыс болған оны да Кеңес өкіметінің қарсыласы деп жариялайды.

	* * *

	Голощекин, тіпті аз дәрежеде болса да ұлттық тұрғыдан ойлайтын партиялық элитамен есеп айырысып болған соң ғана қазақтың зиялы қауымына жаппай шабуылын бастады. Бұл кезде “ауыл кедейлерінің бұқарасы” белгілі бір дәрежеде “ұйымдасып” болғанды.

	Алтыншы Бүкілқазақстандық конференцияда (1927 жылдың қарашасы) ол:

	“Қазақ тілінде 5 мыңға жуық терминнен тұратын жеке кітап құрастырылып, басып шығарылды. Бұқара оларды түсінбейді. Үлкен бұрмалаушылықтар бар, баршаға белгілі болар, онда “интернационал” сөзі “зорлықшы”, “жәбірлеуші” мағынасына жақын аударылған — мүлде түсініксіз жай” деген сөздермен “академиялық орталықты” (Байтұрсыновты) партиялық бағытты бұрмалаушы ретінде айыптады.

	Осыдан кейін Филипп Исаевич интеллигенцияның рөлі туралы барынша кеңінен сөйлей келіп, өзіне тән тактикалық жымысқы өркөкіректігімен шын көңілден ақтарыла сөйлегендей сыңай танытты:

	“Мұнда аңду туралы мәселенің қойылуы мүмкін емес екеніне біздің күмәніміз жоқ, жолдастар. Керісінше, біздің интеллигенцияны өзімізге тартуымыз керек, ол бізбен бірге жұмыс істеуге тиісті... Бірақ ол бізді емес, біз оны басқаруымыз керек — міне, осылай. Бізге жат, біздің идеологиямызға тү- бірімен жаулық көзқарастағы (ерекшелеген автор.— В.М.) оның біздің өміріміздің әртүрлі жақтарына өте күшті ықпал етуіне төзуге болмайды...

	Ескі интеллигенцияның арасында бағыт ауыстырушыларға ұқсайтын қозғалыстың бары да белгілі. Сіздер Жұмабаевтың “90” туралы белгілі өлеңін білесіздер, ол енді, міне, 90 туралы жазады, ол 90 жағында, ал көптеген адамдар мұны шынайы айтылған сөз деп ойлап, бұған алданады.

	Олар 100ге жеңілді, сондықтан да 90ға жеңуді байқап көргісі келеді; ал егер бізге келетін болса — жақсы, біз оларды тегістейміз, бірақ сонымен бір уақытта соғу да керек — 90 олардың өз жағында емес екенін, әзірше олардың өздеріне қарсы екенін, олар осы 90мен ойнап жүргендігін білуі үшін”.

	Соқты — екі жылдан кейінгі соққаны сондай, аса ірі қазақ ақынының есімі 60 жыл бойы жабық құлыптың астында қалды және өлеңдері де басылмады.

	Мағжан Жұмабаевтың өлеңдерінде қандай қылмыс белгілері болды? 1969 жылы башқұрттың Халық ақыны, 75 жастағы Сайфи Құдаш М.Жұмабаевтың тағдыры туралы Қазақстан КП ОКнің Бірінші хатшысы Д.А.Қонаевқа мынадай хатпен өтініш білдірді:

	“...Бұл өлеңінде М.Жұмабаев жүрек түкпірінен және шынайы өкінішпен былай дейді: “Бұрын барлық халықтардың аспанында жарық күн тұрған кезде мен қателестім. Бірақ мен өз еліме қызмет ету ниетінде қателестім. Мен Алашорданың құрылтайына барған жоқпын, мен оның жұмысына қатыспадым. Мен кейбіреулерге ұқсап, Алаш жетекшілерінің адъютанттығына бармадым. Мен Алаш партиясының қазақ халқы үшін қажет емес екенін түсіндім. Енді мен тек Коммунистік партия ғана қазақ халқының тағдырын дұрыс шеше алатынына көзімді жеткіздім. Егер Коммунистік партия халықтың 90 %ына өкілдік ететін болса, Алаш — бар болғаны 10. Мен 90ды қорғаймын, өйткені барлық жантәніммен Совет өкіметіне қызмет етемін” (мағыналық аударма — автор). Әлде бұл тәубеге келу, ағынан жарылу емес пе? Алайда оған сенбеді. Неліктен?

	Айту қиын, бірақ, сірә, жекебастық жеккөрушілігі, кекшілдік және тап күресінің ұстанымдарын қате түсіну үлкен мәнге ие болған секілді”.

	Хатқа жауап қайтарылған жоқ: 1960 жылы ақталған Мағжан Жұмабаев коммунистер үшін бұрынғыша күмәнді тұлға болып қала берді және өлеңдері де жарық көрген жоқ...

	Мағжан Жұмабаевтың, Ахмет Байтұрсыновтың және Жүсіпбек Аймауытовтың шығармашылық мұрасын зерттеу жөніндегі Қазақстан Компартиясы ОК комиссиясының мына пікіріне көңіл аударайық:

	“Оның 1927 жылы жазылған “Тоқсанның толғауы” (осы кітаптың орыс тіліндегі түпнұсқасында — “Голос девяноста”— ауд.) өлеңі ақынның саяси бетін айқындап қана қоймай, сонымен қатар оның жаңа дәуірдің суреткері ретінде қаншалықты ілгері басқанын да дәлелдейді. Бұл шығармасында ақын өзінің тоқсанның жағында екенін, яғни ештемеге қарамастан, туған өлкесін жаңарту жолында батыл істерге барып отырған халықтың көпшілігімен бірге болатынын шын жүректен мәлімдейді”. Сөйтіп, 1988 жылы коммунистік сараптама ақыр аяғында М.Жұмабаевқа сенді...

	Мәселе қайда жатыр: бәрі де өлеңнің мазмұнында емес, Голощекиннің түсінігіндегі с о қ қ ы б е р у тілегінде болғаны көрініп тұр. Ал бұл тілектің мәні ұлттықты түп тамырымен жоюда, құртуда болды. Ұлт ақыны, өзінің табиғатына орай, ұлттық рухты жоятын пролетарлық интернационализмге қарсы келетінін, демек, ондай ақынға сенуге болмайтынын жақсы түсінді.

	Иә, қазақ халқының өзі де Филипп Исаевичтің сенімін тудырмады: оның ең “алдыңғы қатарлы” табы — жұмысшылары жоқ еді, өзінің байлары мен молдаларын тыңдады, мұндай халық, оның пайымдауынша, қажет болғанда “қаннан да қорықпай”, ұзақ уақыт тер төгіп кеңестендіруге тиісті болмақ.

	Бүкіл интеллигенцияға күдікпен қарады, сондықтан да Голощекин анадай немесе мынадай бір зиянды идеямен мүлде кездейсоқ кездескенін сөзінің арасына қыстыра отырып, интеллигенцияның әрбір қадамын аса бір қырағылықпен қалт жібермей қадағалап отырды.

	Алтыншы конференциядағы сол баяндамасында ол былай деді:

	“Мен “Еңбекші қазақтан” көркем әдебиет туралы” бір мақаланы кездейсоқ көріп қалдым (қазақшаны ол, әрине, оқыған жоқ, сондықтан да қазақ делегаттардың намысына ашықтанашық тигені сөзсіз. — В.М.) ... Мақала марксизмнің тонын айналдырып кию бағытында, дербес жағдайда, социалистік мәдениеттің болуы мүмкін бе (?) деген мәселе бойынша құрылған. Мен сіздерге қорытынды пікірін оқимын: “Қазақ ұлтшылдығында отарлаушылдық сипат жоқ. Ол үстемдік етуге, өзіне біреулерді бағындыруға ұмтылмайды, ол тек өзін қорғағысы, өзін құтқарғысы келеді және егер мүмкіндігі болса, қолынан келсе, теңдікке жеткісі келеді. Әзірге іс жүзінде ұлттық азшылық бұқарасы теңдік ала алмай тұрған жағдайда ұлтшылдық та жойылмақ емес”.

	...Мүлде дұрыс емес, мүлде зиянды тұжырым.

	Қазақ жұмысшысы мен кедейінің “ұлтшылдығы” — еуропалық кедейлермен теңқұқықтылыққа қол жеткізу. Бұл — салауатты, дұрыс “ұлтшылдық”. Біздің байларымыздың, буржуазиялық интеллигенцияның ұлтшылдығы қандай — бейкүнә пәк пе? Қараңыздар, Октябрьге дейінгі және Октябрьден кейінгі кезеңде бұл ұлттық күшік қалай өте үлкен ұлттық ит болып өскен (күлкі). Тырнақша ішіндегі “ұлтшылдық” бар, яғни теңдікке ұмтылу, салауатты, дұрыс және біз оған көмектесуге тиіспіз, ал байшылдық бағыттағы идеологтердің ұлттық бастауларына соққы беру қажет”.

	Мұнда да қазақтың жұмысшы табы мен “кедей” халыққа қарсы қойылған.

	Тәжірибелі режиссердің бағыттауындағы “ұлтшылдарға” қарсы науқан күш алды, алайда оған қатысушылар, берілген нұсқауды бас шұлғып орындаушылар, ұлттық мәдениетті қандай үлкен апат күтіп тұрғанын, бәлкім, ол кезде көз алдарына елестете де алмаған шығар.

	1928 жылдың 1112 сәуірінде “Советская степь” Ғ.Тоғжановтың “Қазақ әдебиеті мен сынындағы ұлтшылдыққа, жершілдікке және коммунистік төрешілдікке қарсы” (“Против национализма, обывательщины и комчванства в казахской литературе и критике”) деген көлемді мақаласын басты. Автор:

	“Бұдан сәл ғана ілгеріректе, 34 жыл бұрын біздің ұлтшылдарымыз өнер, дербес жағдайда әдебиет саясатқа бағынбайды және саяси немесе олардың айтқанындай, тар өрісті таптық мүдделер оған жат, қазақтың көркем әдебиеті өз алдына таптан жоғары тұрған “жалпыұлттық” мүдделерді қояды деп дәлелдеген еді. Қазақ ұлтшылдарының жас идеологтері Әуезов, Д.Искаков, Аймауытов және К0 осылай жазды... Және Сәдуақасов та біздің советтік әдебиетімізді ұлтшылдарсыз — Әуезовсіз, Аймауытовсыз және Кемеңгеровсіз ойлай алмайды. Ол да ұлтшылдар секілді ұлтшылжазушылар қазақ еңбекшілері үшін ұлтаралық тақырыпта өте пайдалы нәрселерді бере алатынына сенімді. Бұл аздай... ол тіпті біздің ақын Мағжан Жұмабаевтың — белгілі ұлтшылдың, бір кездегі қасарысқан контрреволюционердің ұлттық идеологиясын әшкерелегенімізге қарсылық білдіреді”, — деп жазды.

	Қазақ әдебиетін “ұлтшылдардан” тазарту құйыны бойын кернеген Тоғжанов КазАПП (Пролетар Жазушылары Қазақ Ассоциациясы) жетекшілерінің бірі коммунист Сәкен Сейфуллинді әшкерелеуге кірісіп, ол өзін пролетар жазушысымын деп атауына ешқандай құқығы жоқ, өйткені “онда пролетарлықтан ештеме жоқ екенінің үстіне, советтік те жиіжиі жетіспейді” деп мәлімдеді.

	Сейфуллинді кейін партиялық сыншылар белгілі үлгі бойынша “сейфуллиншілдік” деген атаумен жаңа “оңшылұлтшыл жікшілдер” тобын ойлап тапқан кезде де айыптап, ақынның өзін тұтқынға алды және отызыншы жылдардың соңына қарай ату жазасына кесті. 1928 жылы олар Сәкен Сейфуллинге ештеме істей алмады, мамандар ортасында айтылатындай рәсімдеу қолдарынан келмеді.

	Тоғжанов Сейфуллинді 1924 жылы ол “Домбыра” кітабын Троцкийге арнағаны үшін де сынады (айта кету керек, сыншы төрт жыл бұрынғы бұл жағдай туралы “дер кезінде” еске салды, өйткені партиядан қуылған Троцкий дәл осы уақытта Алматыда жер аударылу мерзімін өтеп жүрген болатын).

	Екі айдан кейін, 1928 жылдың 6 маусымында, С.Сейфуллин Ғаббас Тоғжановтың мақаласына сол “Советская степь” газетінде жауап берді. Оның жауабы “Неонационализм және оның идеологиялық майдандағы шабуылы” (“Неонационализм и его наступление на идеологическом фронте”) деп аталды. Онда С.Сейфуллин:

	“1922 жылдың 21 ақпанында “Еңбекші қазақта” жариялаған өзінің “жауынгерлік” мақаласында Ғ.Тоғжанов:

	“Бұрын сәнсалтанаты келіскен ақ туырлықты киіз үйлерде иісі жұпар аңқыған қымыз ішіп, дәмі таңдайдан кетпес майлы жылқы еті мен қазықарта жеп, үйірлеп жылқы айдап, мыңғырған қой, түйе мен сиыр өсіріп, бақытты өмір сүрген... қазақтар енді шөпшаламмен, иісі мүңкіген сасық шыбыншіркеймен, иттің, тышқанның етімен қоректенуде...

	...Қазақ ауылдарындағы аштық туралы орыс газеттерінде жазбағанымен, қазақ газеттері жазып жатыр... деп жазған еді”, — деп жазды.

	Осылайша өзінің сыншысының бұдан алты жыл бұрынғы дәл осындай “күнәсін” мойнына қоя отырып және бір кезде Тоғжанов Сәдуақасовпен бірге барлық алашордашыл жазушыларды және Жұмабаевты да, Әуезовті де, Аймауытовты да бір жолда келе жатқан мақсаттасмүдделестер деп атағанын оның есіне түсіріп, С.Сейфуллин: “Әзірше қазақтың байлар табы бар болып тұрған кезде ұлтшылдық та (Алашорда) өмір сүреді” деген қорытындыға келді.

	Содан кейін ақын Тоғжанов ұлтшылдық насихаты деп кінә таққан шығармалар бойынша нақты түсінік берді. Сонда айтылғанындай, мұсылман мейрамы туралы “Айт” өлеңін ол Ақмоладағы приход училищесінде оқып жүрген бала кезінде, өзі “марксизм туралы тіпті естімеген” уақытта жазған екен. Тоғжанов күстаналаған “Анама хат” өлеңі туралы Сейфуллин:

	“...Біріншіден, менің аналық махаббатты бәрінен жоғары қоятыным туралы айтылғандар — жалған... Мен ананы әлде революцияны жоғары қоямын ба — бұл өлеңнің өзінен көрініп тұрған жоқ па?...” — деп жазды.

	Кейінгі жағдайлар көрсеткендей, түсіндіруден де, өкінуден де ешқандай пайда болған жоқ.

	Коммунистік төрешілдік туралы айыптауға С.Сейфуллин былай жауап берді:

	“1928 жылдың 30 қаңтарында, Мәскеудегі Комакадемияда (Коммунистік академия — ауд.) Громовтың эмигранттық әдебиет туралы баяндамасы тыңдалды. Громов Бунинді мақтап, біздің жазушыларға одан үйренуді ұсынды. Жарыссөзде жолдас Фриче сөйлеп, былай деді: “...Біздің лирика эмигранттықтан жоғары тұр. Біз Буниннен үйрене алмаймыз, өйткені ол — мистик. Эмигранттық жазушылар өз табымен бірге тапталған, сондықтан олар жоққа тән. Бұл жазушылардың сыртқы көріністегі шеберлігі уақыт өткен сайын көмескіленіп, өшіп барады. Біздің жазушылардың олардан алатын ештемесі жоқ” (“На литературном посту”, 1928, №4). Міне, беделді марксистік сыншы жолдас Фриченің сөзі осындай. Мейлі, жылай берсін, ал біз алашордалық мистик — Мережковскийдің, Бальмонттың шәкірті Жұмабаевтан үйренгіміз келмейді...”

	Сол кездегі әдеби айтыстартыстың деңгейі осындай болды. Түптеп келгенде, ол қазіргі айқастардан ешбір айырғысыз...

	Ол кез үшін ең таңырқарлығы — дарынның мүлдем бағаланбауы. Оны халықтың игілігі ретінде де түсінбеді, одан Құдайдың берген қасиетін де көре алмады. Дарынды тіпті құрметтеген де жоқ. Әдеби еңбектің өлшеуіші өсекаяң деңгейіндегі дөрекі де қарадүрсін идеология болды.

	“Жолдас Фриче” секілді есеппен сөйлейтін ақылгөйлер жаңа жазушыларды “таптық” қамшымен жаттықтырды. Сәл басқа жаққа бұрылса, бітті — айдаудағыдай қашқын ретінде қабылданып, қолмақол от ала жүгірді... Айтыстартыс барысында (өзара саяси кінәласуға көбірек ұқсайтын) өздерінің дарынды әдеби әріптесі Мағжан Жұмабаевты және басқа дарынды жазушыларды қалайша қосылып бірге таптағандарын Тоғжанов та, Сейфуллин де тіпті аңғарған жоқ. Бірақ өздерінің көпшілік алдындағы ашық кінәласуларынан кейін ілешала “ұйымдастыру шаралары” жүргізілетін уақыттың да келетінін олардың алдын ала сезбеуі де екіталайды. Әрине, оның қандай болатынын ешкім де дәлмедәл болжай алмас еді. Мұны тек газет беттерінде ит қосып, ізіне түсіп қудалауды ұйымдастыратын, өлкелік комитетте отырған қоюшы режиссер ғана білді. Иә, ол білді...

	Сейфуллиннің мақаласындағы ең дұрыс айтылғаны дейміз бе, әлде (бұл — мақаланың соңғы жағы): мұнда ол көркем әдебиеттің тар шеңбермен шектелгендігін жанама түрде меңзеп айтады және өзінің әртүрлі тақырыпта, оның ішінде, қайғыны да жазуға қақысы бар екенін имене жеткізіп ақталады.

	“...Жақсы ұйымдастырылған кедейлердің ауылшаруашылық артеліндегі коллективтік еңбек пен мәдениеттің қуанышты әнін шырқап тұр ған сеператорды көрген кезде осы бір тамаша мәдениет музыкасына қосылып ән айтқың келеді, коллективтің жұмысына сүйсінесің... ал киімдері кіржағал, азапты да ауыр еңбектен еңсесі түскен, белі бүгіліп, жүзін әжім торлап, төрт аяғы шатқаяқтаған арық есекпен ілбіп келе жатқан қазақ әйелін көргенде... сол кезде жан дүниеңіз ауырлап, көңіл күйіңіз еріксіз қайғылы да мұңды қалыпқа ауысады. Біздің өміріміздің басқа көріністері аз ба? Осылардың бәрі... еріксіз біздің көркем әдебиетімізде өз бейнесін табады”.

	Еріксіз... Неліктен керісінше ерікті емес?.. Ешбір күдік ойламастан түрлі түсті “жолдас Фричелерді” басшылыққа алған қазақтың “пролетарлық жазушылары” ұлттық мәдениеттің негізін шайқалта бастады, оның үстіне, “жолдас Фриче” барлық ұлттықты ұлтшылдықпен теңестірген бұйрықтарын беріп, әрбір бұрыштан айғайлап жатты. “...Біздің жас қазақ жұртшылығы Абайдан емес, Маркс, Плеханов, Лениннен және басқа марксизм классиктерінен үйренуі керек... Біз Қазақстан партия ұйымының идеологиялық майдандағы бірінші кезекті міндеттерінің бірі — әдеттегі буржуазиялық қылқыбыр ретіндегі абаизмнен арылу деп санаймыз. Сондықтан қысқа мерзім ішінде Қазақстанның партиялықкеңестік жұртшылығының барша мәдени күштерін Абай іліміне және оның қазіргі ізбасар шәкірттеріне қарсы бағыттау қажет”, — деп жазды Ілияс Қабылов, 1928 жылдың 2 тамызындағы “Советская степь” газетінде.

	Филипп Исаевич Голощекин жаудың ізіне түсудегі өзіне тән әккілігімен Мағжан Жұмабаевтың және басқа “ескі” қазақ жазушыларының соңынан ит қосып қуу науқанын жалғастырды. 1928 жылдың 23 мамырында қызылордалық партактивтің жиналысында баяндама жасаған ол былай деді:

	“Жолдас Бухарин БЛКЖО (ВЛКСМ) съезінде жасаған баяндамасында Жұмабаевтың Қазақстанда теміржол салуды (шын мәнінде, мәдениетті көтеріп, өндіргіш күштердің дамуына жеткізетінді) барлық ескіден айырылу деп санаған өлеңінен үзінді келтіреді. Маған осы уақытқа дейін, кейбір қазақтарда Түркістан — Сібір теміржолына қарсы ағым бар деп айтқанда, мен оған сенбеген едім. Мен мұны көз алдыма елестете де алмадым. Міне, енді, жоғарыдағы жолдарды оқығанда, мен: “Иә, бар екен” деп ойладым және мен олардың жолы... буржуазиялық өзінөзі анықтау ұранына және буржуазияға сөзсіз тәуелділікке әкеледі деп санаймын”.

	Ах, осы бір “партияның сүйіктісі” және өнердің қамқоршысы деңіз! Япырау, ол Мәскеуден ең шет өлкеге дейінгі әдеби кеңістікке қашан ғана көз тастап үлгерді екен?! Бұдан оның бәрін көретін қырағы көзіне Мағжан Жұмабаевтың өлеңдері түсерден бір жыл бұрын Бухарин “Правда” газетінде (1927 жылдың 12 қаңтары) “Ащы жазбалар” (“Злые заметки”) мақаласымен оқыстан дауыл соқтырып, іс жүзінде орыс крестьян ақындарына қарсы бағытталған науқан ашуға әмір берді. “Есениншілдікпен” күрес желеуімен ол С.Есенин поэзиясын “қымқуыт, әлемжәлем көріністерден: “төбет иттен”, “иконнан”, “бала емізген әйелден”, “жарық майшамнан”, қайың, Ай, бұтақ, Жаратушы Құдай, қалыптан тыс жыныстық құмарлық... тағы сол сияқтылардан тұрады, осының бәрі диуаналық жалған халықтық ұлтшылдық қалпағының астына жасырылған” деп анықтап, орыстың ұлттық әдебиетіне ит қосып айтақтау науқанын өрістетті. (Бухарин тізбелеген образдар қатарында Жаратқан Ие мен икондар төбет итпен және бұтақпен араластырылуын түсінуге болады, өйткені Николай Иванович балалық шағында басқа ешкім де емес, антихристің дәл өзі болып шығуды армандаған болатын). Бұдан да ертерек, 1926 жылдың наурызында, сталиндік қуғынсүргіннен көп бұрын, Есениннің достарының бірі — Троцкийге қарсы поэма жазған ақын Алексей Ганин атып өлтірілген еді (“тежеусіз әмірші” Сталиннің 1934 жылы өзіне қарсы бағытталған өлең жазған Осип Мандельштамды жер аударумен ғана шектелгендігін және тек үш жыл өткеннен кейін ғана ақынның көзін лагерьде жоя алғандығын еске түсірейік, бірақ басқа — басқа, ал Кобаның даңқы кекшілдікпен шыққаны белгілі, сондықтан оның Мандельштамның айтқан сөздерін ұмыта қоюы екіталайды).

	“Бухариндік қуғынсүргін” деген термин жоқ, бірақ кім біледі, дәл осы бір өз кезіндегі құдіретті саясаткерге, сонымен бір уақытта Округтік Мемлекеттік Саяси Басқарма (ОГПУ) алқасының ықпалды мүшелерінің біріне, өзінің тұтас бір қатарын — крестьяндық әдебиетті жойғаны үшін тек орыс сөз өнері ғана емес, сондайақ алғашында “ұлтшылдар” деп, одан соң“контрреволюционерлер” деп жарияланып, 1929 жылдың өзіндеақ заңсыз жазаланған өзінің ең таңдаулы жазушыларының көзін жойғаны үшін қазақ әдебиетінің де “қарыздар” болуы әбден мүмкін.

	Қарапайым ғана жағдай: ұлттық интеллигенцияны өз мақсатына “пайдаланған”, енді оны жоюды ойына алған (оның: “Біз бұл уақытша одақтастарды лақтырып тастай аламыз”, — деген көпмағыналы сөзін еске түсірейік — жендеттің сөздік қорында л а қ т ы р ы п т а с т а у дегеннің нені білдіретіні айтпаса да түсінікті) Голощекин өзінің “ұлтшылдарын” бүкіл елге көрсету үшін, яғни оларды тұтқындауға негіз қалау және сонымен бірге Мәскеудің, Саяси бюроның қолдауына ие болу үшін Бухариннің жеңінің ұшына М.Жұмабаев өлеңдерінің үзінділерін тықпалағаны анық. Қазақ тілін түсінбейтін Бухариннің қазақ ақынының шығармасындағы саяси “бүргені” өз көзімен көруі мүмкін емес қой! Саясаткерлерде кездейсоқтық болмайды.

	Әрине, бұл Филипп Исаевичтің Қазақстанның көрнекті интеллигенттерінің үлкен бір тобын тұтқындауға адамсүйгіш Кобадан рұқсат алғанын тіпті де жоққа шығармайды, ал бірақ жазалау дың — қазір айтылатынындай — Голощекиннің ұсынысымен жүзеге асырылатыны ешбір күмән тудырмайды... Барлығын пайымдай келгенде, бұл — ұжымдастыру алдындағы артиллериялық дайындық еді: халықтың арқасын — шаруаларды — опырар алдында оның билікпен ешқашан да және ешбір жағдайда да келісімге келмейтін рухани көсемдерінен бірден және біржола құтылу керек болды...

	1929 жылдың 19 сәуірінде “Советская степь” “Жазушықазақтардың шығармашылығы туралы” (“О творчестве писателейказахов”) деп аталған хатты жариялады. Хаттың алдында шағын редакциялық алғы сөз болды:

	“Правда” газетінің редакциясына және “Әдеби энциклопедияның” (“Литературная энциклопедия”) редакциялық алқасына жекелеген жазушықазақтардың шығармашылығына берілген бағаға қатысты “Энциклопедия” жіберген қателерге орай, бір топ жолдастардың қарсылық хаты жіберілген. Бұл хаттың үлкен қоғамдық мәнділігіне байланысты оны толық келтіріп отырмыз”.

	Несі бар, бұл хатта әңгіме болған жазушылардың тағдыры бүгін де ешкімді бейтарап қалдырмайды, сондықтан оның негізгі мәнжайын толық келтірейік:

	“Қадірлі жолдастар!

	...Біздің ойымызша, Әуезов пен Байтұрсыновтың шығармаларына мүлде маркстік емес тұрғыдан баға берілген. Алдымен Әуезов туралы. “Литературная энциклопедияда” ол “осы заманның аса көрнекті жазушысы, көркем шығармалары ғажайып сезімталдығымен және тарихи шыншылдығымен ерекшеленеді...”, — деп жазылған. Біз мұның бәрі ең аз дегенде Әуезовтің өзін де, оның шығармашылығын да білмегендік, түсінбегендік деп санаймыз.

	Біріншіден, Колчак кезінде шығыс Алашорданың белсенді мүшелерінің бірі болған Әуезов Колчакпен күресе алған жоқ, күреспеді де, керісінше белгілі екеніндей, сол кездегі бүкіл Алашорда, оның ішінде, Әуезов те Колчакпен одақтасып, большевиктерге, Кеңес өкіметіне қарсы күресті...

	Рас, Кеңес өкіметі келген соң Әуезов оның жағына шығып, партияға өтті және біраз уақыт ҚырОАТКОМның (КирЦИК — ауд.) хатшысы міндетін атқарды, бірақ соның өзінде де бәрібір Әуезов саясатта да, әдебиетте де қазақ байшылдығының буржуазиялық ұлтшылидеологі болып қалады. 1922 жылы Әуезов антипартиялық алашордалық идеологиясы үшін партиядан шығарылып... әдеби және педагогтік жұмысқа кетті. Ол бұл жұмысын осы уақытқа дейін жалғастырып келеді...

	Өзінің барлық шығармаларында ол қазақ өмірін өткенді аңсаған қазақ байының көзімен көреді, қазақтың ескіазиялық әйелдерін жырлайды, қазақ хандарын, аңызға айналған батырларын, “дана” билерін, құрметті ақсақалдары мен феодал мырзаларды дәріптейді және онымен қоймай, оларды үнемі бүгін де құрметтеуге, еліктеуге тұратын ұнамды бейнеде суреттейді (қараңыз: “Қарагөз”, “Еңлік — Кебек”...). Бұл аз дегендей, жазушы Әуезов бұл айдай айқын реакциялық идеологиясын өзінің “сынында” да уағыздайды...

	Байтұрсынов туралы бағаны да... мүлде дұрыс дей алмаймыз. Рас, Байтұрсынов революцияға дейін қазақтың ұлттық интеллигенциясы жетекшілерінің бірі болды, патшалық саясатқа қарсы күрес жүргізді және ол кезде ол объективті түрде қазақ өміріндегі прогрессивті буржуазиялық революционер болып табылды.

	Алайда мұның бәрі “Байтұрсынов — аса көрнекті қазақ ақыны” деп айтуға ешкімге құқық бермейді... Ол мұндай болған жоқ. Ол публицист болды және солай болып қалады да.

	Байтұрсынов ... буржуазиялық ұлтшыл — қазақ байшылдығының идеологі болып қалады... Ол контрреволюциялық идеологияны уағыздады... Осы заманғы қазақ қоғамы Байтұрсыновты біздің партиямызға қарсы күрес жүргізген және жүргізіп келе жатқан қазақ байшылдығын ашық қорғаушы, сол реакциялық алашордалық интеллигенция көсемдерінің бірі деп санайды.

	“Литературная энциклопедияның” редакциялық алқасы жіберген қателерді түзету мақсатында біздің бұл пікірімізді “Правданың” беттерінде жариялауды өтінеміз.

	Коммунистік сәлеммен, О.Исаев, І.Құрамысов, Ғ.Тоғжанов, С.Сафарбеков, О.Жандосов, Х.Юсупбеков, А.Байділдин”.

	Ізге түсу, қудалау науқаны соңына жетті. Қалғаны туралы — тұтқындау, тергеу және 14 қазақ жазушысы мен мәдениет өкілдеріне шығарылған үкім жөнінде — жалған құжат жасалған басқа процестердің (Шахтинск ісі, Промпартия ісі) баспасөзде егжейтегжейлі жазылғанына қарамастан, ол кезде бір ауыз да сөз айтылмады. Қазірге дейін бұл туралы жалпылама түрде ғана айтылуда. Міне, “Қазақстан Компартиясы ОК комиссиясының Мағжан Жұмабаевтың, Ахмет Байтұрсыновтың және Жүсіпбек Аймауытовтың шығармашылық мұрасын зерттеу бойынша қорытындысынан” үзінді.

	Мағжан Жұмабаев туралы:

	“...1921 жылы “Алқа” (“Круг”) деп аталған коллегияны, оны Сібір тұрғындарына Қазақ республикасын кеңінен таныстыру мақсатында Сибревком жанындағы ҚазақАКСР өкілдігі ұйымдастырғанына қарамастан, бейне бір астыртын қызмет үшін құрды деген жалған айыппен 1929 жылы 10 жылға негізсіз түрме жазасын береді. Бұл ағартушылық коллегия кейіннен, сталиндік қуғынсүргін кезеңінде, қазақ ұлтшылдарының құпия контрреволюциялық ұйымы деген ат алды”.

	Ахмет Байтұрсынов туралы:

	“20жылдардың соңы мен 30жылдардың басында революцияға дейінгі интеллигенцияның көптеген көрнекті қайраткерлері елде басталған әділетсіз қуғындау мен жазалауға ұшыраған кезде, Алашорданың бұрынғы көсемдерінің контрреволюциялық қызметінің бейне бір жаңа фактілері жөнінде А.Байтұрсыновтың үстінен де арыз жазылды. Ол баспасөздің жапатармағай шабуылының нысанасына айналды да, 1929 жылдың маусымында тұтқындалып, ОГПУ коллегиясының шешімімен сотталды және Архангельск облысына жер аударылды. Ал оның әйелі мен қызы Томскіге жіберілді”.

	Жүсіпбек Аймауытов туралы:

	“...1929 жылы бейне бір астыртын ұлтшылдық ұйымға қатысқаны үшін қайтадан тұтқындалып, 1931 жылы атылған...

	Ж.Аймауытовтың трагедиялық қазасының себебі де М.Жұмабаев сияқты жоғарыда айтылған “Алқа” ағартушылық коллегиясының жұмысына қатысқаны болды... Бұған Ж.Аймауытовтың РК(б)Пның тарихи рөлі туралы шын жүректен шыққан мойындауы мен оның социалистік құрылысқа қатысқан практикалық қызметін ешбір елепескерместен, бұрынғы “Алаш” партиясының мүшесі болғанын қосты.

	Республика прокурорының қарсылық білдіруі бойынша, олардың қызметінде қылмыс құрамы жоқ болуына байланысты, Қазақ КСР Жоғарғы сотының шешімімен М.Жұмабаев, А.Байтұрсынов және Ж.Аймауытов қайтыс болғаннан кейін толық ақталды”.

	Міне, бар болғаны осы ғана. Бұл қысқа мәліметтерден айқын көрініп тұрғанындай, Жұмабаев пен Аймауытов бір іспен өткен. Ал Байтұрсынов ше?

	Бәрі де бір ғана, 1929 жылы тұтқындалған... 1930 жылдың 1 қазанында Голощекин Алматы

	ұйымының қалалық партактиві жиналысында “Партия құрылысына 10 жыл” (“10 лет партийного строительства”) деген баяндама жасады.

	Ол:

	“Жолдастар, есте ұстауларыңызды сұраймын, менің баяндамам партия ұйымының тарихы емес. Менің қолымда оған жеткілікті материалдар жоқ, ал бірақ болған күнде де мен қазір тарихты жазумен шұғылданбаған болар едім. Қазір тарихты жасайды...” — деді.

	Бұл баяндамасында өлкелік комитеттің бірінші хатшысы өзінің кезеңдік істеріне — қазақ “ұлтшылдарының” талқандалу жайына нақты түрде тоқталды.

	Бейне бір партбилетті бетке ұстап, өздерінің алашордалық қызметін жалғастыру және Кеңестерді құлату үшін жаппай партияға кіруді өз алдарына мақсат етіп қойғандай болған Алашорданың 20жылдардың бас кезіндегі астыртын қызметі туралы айтқан шағын кіріспесінен кейін Голощекин:

	“Жолдастар, мен жария ететін барлық құжаттар, бұлар... “Байтұрсыновтық” деп аталып, жойылған контрреволюциялық ұйым ұлтшылдарының көрсетулері (қазіргі кезде Тынышпаевтың, Ермековтің және Досмұхамедовтің тағы бір контрреволюциялық ұлтшыл ұйымы жойылуда)”, — деді Голощекин. Голощекиннің басқалармен бірге Аймауытовтың көрсетуін әлденеше қайталап келтіргеніне қарағанда, олардың бәріне — Жұмабаев, Байтұрсынов және Аймауытов үшеуіне де бірдей айып тағылып, бір ғана іспен тұтқындалғаны түсінікті болады.

	Істе “контрреволюциялық қызметтің” бірдебір (!) жаңа фактісі жоқ екеніне ешбір шімірікпестен, оларды дерліктей он жыл бұрынғы “күнәлары” үшін соттады. Және он жыл бұрын орын алған әңгімелер “ұлтшылдарды” жою үшін кінә етіп тағуға болатын салмақты дәлел екеніне көрсетулерді оқып тұрған Филипп Исаевичтің өзі де толық сенімді болды (қай жағынан алып қарағанда да, алғашында олардың бәрін ату үшін жинады — мысалы, Міржақып Дулатовтың Бутырск түрмесінің өлім жазасы кесілгендер камерасында тоғыз ай отыруы тегін емес. Бірақ кейін “әлеуметтік қорғаныстың жоғарғы шарасы” * деп аталған өлім жазасын он жылдық концлагерьмен ауыстырды). Осы көрсетулер бойынша (олардың қандай жолмен жиналғаны және қаншалықты шындық екені әлі белгісіз), шын мәнінде, ешқандай да контрреволюциялық қызметтің болмағанына көз жеткізу қиын емес — “буржуазиялық ұлтшылдардың” бүкіл кінәсі олардың өз халқының тағдыры туралы ойлағандығында болды және олар табиғи түрде бұл халықты білмеген, түсінбеген, сүймеген, таусылып бітпейтін нұсқаулардың көмегіне сүйеніп, кабинеттен басқаруды жөн көрген Голощекиннен өзгеше ойлады. Қазақтардың шынайы өмірі оған мүлде жат еді. Оған тек “ауыл бұқарасын игеру”, ал ол үшін алдымен ұлттық интеллигенцияны “пайдалану”, одан соң “бұл уақытша одақтастарды лақтырып тастау” ғана керек болды. Және лақтырып тастады да — қудалануға, жойылуға лақтырды, ал сонымен бірге ұлттық мәдениетті де лақтырып тастады.





ІХ


	1928 жылдың 15 ақпанында “Советская степь” әлдебір Томиловтың “Деревня жазбаларын” (“Деревенские заметки”) басты. Ол былай деп жазады:

	“ХV съезде тасталған ауыл шаруашылығын коллективтендіру ұраны деревняда, әсіресе кедейлер ортасында қызу қолдау табуда...

	Коллективтендірудің қарсыластары оның жақтаушыларын әскери коммунизм кезеңінде құрылған әртүрлі коллективтік шаруашылықтардың (коммуналар) ыдырау мысалдарымен қорқытуда.

	Коллективтендіру мәселесінің біздің баспасөзімізде, біздің үгітнасихатымызда және біздің саяси ағарту жұмысымызда жеткілікті түрде көрсетіліп отырмағандығын мойындау керек.

	Осындай олқылықтардың салдарынан, кулактар шаруашылықты коллективтендіру туралы ұранды өңін айналдырып, қыңырқисық түсіндіру арқылы орташаларды “коммунамен” қорқытуға мүмкіндік алуда...

	Шаруалар жиналыстарының бірінде: “Міне, партия съезі коллективтендіруді жүргізуге шешім қабылдады. Ал ол қалай жүргізіледі — ерікті ме әлде мәжбүрлі түрде ме?” деген сұрақ қойылды”.

	Көріп отырғанымыздай, журналист сұрақты орынсыз деп санап, аңқаулықпен (немесе өтірік) таңғалады, ол тіпті оған жауап беруді қажет деп те санамайды. Мінберден айтылғанмен газетте жазылғанның бәріне ойланбастан еш күмәнсіз сеніп әдеттенген оның шаруалардың не себепті алаңдайтынын түсінуі мүмкін емес.

	ХV съезден оралған Голощекин Қызылордадағы партактив жиналысында “жаңа асулар” туралы әмірлі үнмен сөйледі:

	“...Большевизмнің бүкіл тарихын бір жеңістен екіншісіне өту түрінде көрсетуге болады, бірақ сонымен бір уақытта бұл — бір қиындықтан екіншісіне өту.

	...Большевиктердің бүкіл тарихы — бұл екі майдандағы күрес тарихы. Біз екі жауды жеңуге тиіспіз. Негізгі жау — капитализм. Екінші жау күш — бұл пролетариатқа буржуазиялық және ұсақ буржуазиялық ықпал етушілік”.

	Осыдан кейін ол неғұрлым нақтырақ сөйледі: “Кулактар шаруашылығы” кедейлер шаруашы

	лығына қарағанда ірі шаруашылық ретінде шапшаңырақ өсуде. Кулактарға шабуыл — бұл, ең алдымен, ірірек коллективтік шаруашылыққа, кедейлер мен орташаларды коллективтендіруге бағыт алу”.

	Филипп Исаевич “кулак өсуде” деп бұрын да айтқан болатын, алайда бұл кедейлерді таптық жауына қарсы жақсырақ топтастыру мақсатында асырып айтылған сөз еді; іс жүзінде 1928 жылы “кулакбай” әлеуметтік тобы Қазақстанда 6—8%дан 34%ға дейін кеміді (РСФСР бойынша 3,9%дан 2,2 %ға дейін).

	Неліктен мен “кулакбай” әлеуметтік тобын тырнақшаға алып отырмын? Иә, “кәмпескеленген” байлардың байлығы туралы біз айтқанбыз: пішен шабатын және шөп тырмалайтын машина әрбір шаруашылықта болған жоқ және әрбір киіз үйде кілем де бола берген жоқ дедік. Ал “кулактар” деп аталатынға келсек, оның қатарына өкімет ең еңбексүйгіш және пайымтүсінігі бар шаруаларды (крестьяндарды) қосты (оларды кейін жою үшін), бірақ олар да байлар емес еді. Бертінірек кездері белгілі болған объективті деректер көрсеткеніндей, тәркілеудің алғашқы жылында, яғни 1930 жылдың басынан жазына дейін 320 мың кулак шаруашылығынан кәмпескеленген мүліктің құны 400 миллион сомнан сәл артық болған (бұған үй, мүлік, мал т.б., ең ақыры, құс төсек пен құс жастыққа дейін енген). Бір кулак отбасы мүлкінің орташа құны 1250 сомға (рубль), яғни маман жұмысшының жылдық еңбекақысына теңестірілген. Міне, көрдіңіз бе, күнітүні пролетариат диктатурасын жоюды армандайтын ауыл (деревня) кедейлерінің сайтан алғыр қанаушылары бүкіл өмір бойында қаншама көп байлықты кедейден сығып алған десеңізші.

	Көп ұзамай халықтан астық жинау науқаны басталды. Сібірден оралған Сталин “заң негізінде алыпсатарлар мен кулактардың алыпсатарлық элементтерінен кәмпескеленген артық астықтың 25 пайызын кедейлерге, ұзақ мерзімдік несие түрінде олардың тұқымдық және қажет болған жағдайда тұтынушылық мұқтаждарын қанағаттандыру үшін беру” туралы айтылған “БК(б)Пның барлық ұйымдарына” директивасына қол қойды.

	Ауыл (село) — барлығы туралы бәрі білетін орын. Қиын күндерге арналған астық толы сақтық ұрасын “пролетарлық” қырағы көзден қалай жасырсаңыз да, міндетті түрде ерте ме, кеш пе, көршінің күншіл көзі іздеп табады, міне, сол кезде “саналы” кедей ауқатты орташаны көрсетіп, оның жасырған артық астығын тауып береді және жер өңдеп, егін егіп, тер төкпестенақ көршісінің астық қорының төрттен бір үлесіне тегін сый ретінде ие бола кетеді. Осылайша большевиктер ауылды (деревняны) тағы да бір рет сөз тасығыш өсекшілерге және басқаның игілігіне қолсұғушылардың құрбандарына, сонымен қатар олар өздері кімдерді қайыршыландырып, түрмеге тығуды, ал отбасын ел ақтатып, қаңғытып жіберуді ойлаған болса — сондайларға бөлді.

	Сәуірдің соңында, әдетте, Голощекин төменгі қызметкерлерге жабатын әртүрлі “асыра сілтеулер мен бұрмалауларға” қарамастан, астық дайындау жөніндегі жоспар орындалмай қалды. Ұжымдастыру әреңәрең аяғынан тұра бастады, ал бұл екіарада өлкелік комитеттің бірінші хатшысы ірі мал шаруашылығы және егін шаруашылығы кеңшарларын құру міндетін қойды. Артық та емес, кем де емес — бірден ірі кеңшарлар бер. Бұл — көшпенді және жартылай көшпенді мал шаруашылығында және көптеген ұсақ егіншілік шаруашылықтарында!..

	Бұл аралықта белсенділер астық ұраларын тексеріп, астық қоры тек кулактарда ғана емес, сонымен бірге орташалар мен кедейлерде де бар деп реніш білдіре мәлімдеді. Соғыс туралы және ЖЭСтің (НЭП) жойылуы жөніндегі “кулактық” өсекаяңды әшкереледі. Ал соғыс қаупімен кулак емес, дәл сол өкіметтің өзі қорқытты; ЖЭСті жойды, бұл дұрыс ойлай білетіндердің бәріне белгілі жай еді: селода азықтүлік салымы ысқырып тұрды. Адамдарды сұрапыл үрей билеп, олар аштықтан қорқып, сақтық қор үшін артық астық жинай бастаған болса, бұған таңғалатын несі бар, өйткені әскери коммунизмнің аштық жылдарынан бері көп уақыт өте қойған жоқ еді. Алайда қарны тоқ, қамқайғысы жоқ өкімет “артық” астығын арзанға сатудан жасыруға дәті барған шаруаларға қатты кейіді. “Қазір астық дайындау жөніндегі жұмыс барлық артық астықты дереу мемлекетке сату үшін үгіт жұмыстарын өрістетуге келіп саяды. Егер тек әрбір орташа шаруа 15—20 пұттан сататын болса, біз астық дайындау жоспарын мерзімінде орындаймыз. Қазіргі кезде әзірше ілгері басушылық жоқ...” — деп жазды газеттер.

	“Советская степь” газетінде “Астық дайындауға зиян келтірушілерге соққы берейік” (“Удары по вредителям заготовок”) деген тұрақты айдар пайда болды.

	12 маусымдағы нөмірі “Аштықты айтып кім зарлайды?” деген сауал қойылған тақырыппен жарық көрді.

	Оның жазуы бойынша, кезектен “алынған” төрт “тоғышардан”, тексеру барысында, “үлкен астық қоры” табылған екен. Бұлар болса, “алыпсатарлар” (кезекте тұрған адам ешқандай себепсіз тұтқындалады, оған тінту жүргізеді және осы жағдайда оны “алыпсатар” деп атайды) және “Ойбай, астық жоқ! Аштық келе жатыр! Құтылыңдар, қор жинаңдар!” деп үрей мен “дүрбелең туғызады”...

	Көп кешікпейақ революциялық айлашарғының халықты қайда бастап бара жатқанын адамдардың дұрыс түсінгені белгілі болды. Ал мұны басқалардан бұрынырақ болжап білгендерді қудалады және бірінші кезекте соттады.

	“Советская степь” газетін парақтап көрейік.

	1928 жылдың 18 маусымы. “Әлі де аштықпен қорқытушылар туралы. (Біздің ақмолалық тілшімізден.)

	Ворошилов болысының Вознесенская станицасы... Кедейлер жиналысында ұйымдасқан кулактар аштық туралы әртүрлі үрей туғызып, астық дайындауға қарсы тегеурінді үгітнасихат жүргізді. Кулактардың қысымымен жиналыс:

	“Біздің аш екендігімізге және Совет өкіметі бізді аштан қырылуға айдап салып отыруына байланысты астық тапсырмаңдар, ал дайындалған астықты өздеріңде қалдырыңдар...” деген үндеу қабылдады.

	Қандай? Міне, кулактың мүйізі шығып келеді... Тексеру анықтағанындай, станицада 20 000 пұттан аса бастырылмаған астық бар...

	Бұл қарсылық ақыр аяғында талқандалуға тиіс”.

	Шаруаларға қысым күшейе түсті, егіншілер мен малшылардың үш қабат жон терісін сыдырып алуға кірісті. Мұны өкімет жасырған да жоқ. 1928 жылдың шілдесінде БК(б)П ОК пленумында Сталин былай деді:

	“Бізде қазіргі кезде шаруалардың жағдайы мынадай болып тұр: ол мемлекетке әдеттегі тікелей және жанама салықтарын ғана төлеп отырған жоқ, сонымен бірге ол тағы салыстырмалы түрде жоғары бағада өнеркәсіп тауарларына артық төлейді— бұл біріншіден және ауылшаруашылық өнімдері үшін баға бойынша аздыкөпті кем алады — бұл екіншіден. Бұл бүкіл елге, оның ішінде, шаруаларға да қызмет ететін индустрияны көтеру мүддесімен шаруаларға салынған қосымша салық. Бұл — “алым” түріндегі әлдене, артық салық...

	Бұл іс, айтары жоқ, жағымды емес. Бірақ біз, егер бұл фактіні боямалап көрсететін болсақ және шаруаларға салынған бұл қосымша салықсыз, өкінішке қарай, біздің өнеркәсіп, біздің еліміз әзірше қиындықтан жол тауып шыға алмайтынына көз жұма қарайтын болсақ, онда біз большевик болмаған болар едік”.

	“Большевиктік турашылдығына” қарамастан, ашық пікірлі Коба алымды (дань — ауд.) құлданылған адамдар төлейтінін және бұл “әзіршенің” мерзімін анықтамағанын айтпай қалды... Ол аз десеңіз, шаруалар алым төлеп отырса да, осы жағдайдың өзінде де оларды өкіметтің қауіпті жауы деп санады. Азамат соғысы кезінде болғанға ұқсас, адамдар арасындағы қатыгездік қатерлі ісік сияқты өсіп, күнненкүнге насихат арқылы өрши түсті.

	Газет тақырыптары былайша айғайласты:

	— Кулак пен байға шабуылды күшейтейік!

	— Кулак бұзақыларының қолында.

	— Бай мен ақсақалдың құшағында.

	— Байлар мен қылмыскерлерді қуып шығайық!

	— Кулактар мен байларды қаттырақ соғайық!

	— Кулак пен байға шабуылға шығайық!



	* * *

	Ол кезде құдіретті де әмбебап болып көрінген т а з а л а у әдісі күшіне мінді (дегенмен бұл әдіс кеңес өкіметінің бірінші күндерінен бастап әртүрлі жағдайда қолданылды және оны өз кезінде Маяковскийдің: “Мен өзімді тазартамын қарап Ленинге, революциямен жүзу үшін әлі де...” деген мейлінше қызықты жолдармен жырлауы тегін емес).

	Тазартты... партияны жікшілдер мен ұлтшылдардан, ұжымшарларды кулактар мен байлардан; зауыттар мен фабрикаларды әлеуметтік жат кадрлардан; село мен ауылқыстақтарды шіркеуден және мешіттен; жоғары оқу орындарын табы бөтендерден; мектептерді кулак балаларынан... және бәлкім, әлдебір жерлерде балабақша мен яслилерді... тазартты. Ленин мен Сталин ашқан әлеуметтік жат элементтердің периодтық жүйесі

	Менделеевтің қарапайым кестесіне қарағанда әлдеқайда кең де күрделі болып шықты.

	Бәрі дайындалған, тексерілген, сынақтан өткен: алдымен тазалау, одан соң асырасілтеушілікпен күрес, одан кейін келесі тазалау...

	Міне, “Советская степь” газеті 1929 жылдың 24 қаңтарында екі шағын мақала жариялады: “Құқығынан айырылғандар өңін өзгертеді” (“Лишенец меняет кожу”) және “Асыра сілтеу сабақтары” (“Уроки перегибов” ). Алғашқы хабарламада сайлау комиссиясына сайлау құқығын қалпына келтіру туралы көптеген өтініштердің келіп түскені туралы айтылған. Әрине, автор өздерінің азаматтық құқықтары жөнінде ауыз ашуға ұялмаған тап жауларының айлашарғысына кейістік білдіріп, олардың бәрін басбасына “бай”, “молда”, “кулак” деп атайды. Ал оның қатарында Қостанайдан түскен хабар: Затобольск ауданында сайлау құқығынан айырғандарды тексеріп, 1222 адамнан тұратын тізімнің үштен екісін қысқартқан, өйткені “айырылғандар” санатына тіпті “орташалар” да кіріп кеткен болып шықты. Сірә, қостанайлықтар да павлодарлықтар сияқты тек бір ғана нәрсеге — тазалау жөніндегі жоспарды асыра орындауға асыққан тәрізді.

	Халықты таза және таза еместерге бөліп, мұны оның есіне қайтадан салды және тазалықтың шарты әлеуметтік шығу тегінде болды.

	1929 жылдың 22 ақпанында “Советская степь” газеті “Пролетарлық студенттер үшін емтихан” (“Экзамен для пролетарского студенчества”) мақаласында:

	“БК(б)П Қазақ өлкелік комитетінің оқу орындарын әлеуметтік жат элементтерден тазарту туралы соңғы шешімі — аса зор мәнге ие факт, бұл — Қазақ өлкелік комитеті үздіксіз және табандылықпен жүргізіп келе жатқан саяси бағыттың жалғасы және одан әрі нығаюы”, — деп жазды. Тарихи, әйтсе де орталықтың дағдылы партиялық нұсқауы бойынша дайындалған шешімге ұсақ... (бірақ) буржуазия қатарынан шыққан, алайда бұдан өзін әлеуметтік жат элемент деп санамайтын Голощекин қол қойды.

	Бір күн бұрын газет Ортаазиялық мемлекеттік университеттің әртүрлі факультеттерінен (сонымен бір уақытта комсомолдан) әлеуметтік және идеологиялық жат деп танылған “бетжүзін бояған” студенттерді қалай лақтырып тастағаны туралы Ташкенттен жазылған хатты басты.

	“Кулактың еркетотайларына мектепте орын жоқ!” деп ұрандатты 10 наурыздағы нөмірдің тақырыбы.

	“Тап күресі өткірленді, — деп баяндады Голощекин 1929 жылдың 9 наурызында Қызылордадағы партактивте. — Мен бүкіл Қазақстанды аралап келдім, қазірге дейін 50 миллион пұт дайындалды... 75 миллион сомның тауары жеткізілді, 50 миллион сомға астық сатып алдық”.

	Баяндамашының пікірінше, тап күресінің формалары елеулі түрде өзгерді. “Қазірге дейінгі кулактар мен байлардың күресінің негізгі тәсілдері аузын майлап, өз жағына шығару, топ құру, рулық жікшілдік т.б. болып келген еді. Биылғы жылы кәмпескеден кейін... террор келді. Кулактар мен байлар барған сайын қожайындық орынды көбірек иелене бастаған кедейлер мен орташаларға жол бергісі келмейді”.

	Қазіргі кездің тарихшылары Б.Төлепбаев пен В.Осипов “Шындық тұрғысынан” (“С позиций правды”) деген мақаласында бұл кезең туралы былай деп жазады:

	“Деревнялар мен ауылдарға өлкелік және округтік органдардан ең қатал нұсқаулар алған және аса үлкен құқыққа ие болған 4812 уәкіл аттандырылды. Қаталдық пен принципсіздік олардың мінезқұлқының негізгі белгісі болды. Басты соққы кулактар мен байларға берілуі тиіс еді. Бірақ жағдайды меңгерудің дұрыс жолын таба алмаған уәкілдер орташаларды, тіпті кейде кедейлерді де жиіжиі соққының астына алды.

	Әкімшілік шаралар экономикалық тиімділікке жеткізбеді, сотталған (34121) “байлар мен кулактардан” 631 мың пұт астық, 53 400 бас мал тартып алынды, ал бұл астық дайындау жоспарының небәрі бір пайызға жуығын, ал ет дайындау жоспарының 3,5 пайызын ғана құрады. Мұның үстіне, БК(б)П Қазақ өлкелік комитеті 1929 жылдың көктемінде астық дайындаудың жоспарын 84,3 пайызға орындауға, ал ет дайындауды: өткен жылғымен салыстырғанда, сиырдан 1,5 есе, қойдан 3 есе өсіруге қол жеткізілді деп баяндады.

	Әрине, астық дайындаудың негізгі ауыртпалығы орташа мен кедейдің мойнына түскені анық. Оның үстіне, олардың көпшілігінің астығы соңғы дәніне дейін тартып алынған еді. Астық дайындаудың жоспарына мүлде егін екпейтін қазақтың көшпенді шаруашылықтары да ілікті. Олар өздерінің малдарын сатып, оған астық сатып алуға мәжбүр болды...”

	Сонымен, “байкулак” қылмысының он жылдан аса мерзімінде 34 121 адам сотталған... Әйтсе де, бұл цифр қандай да бір түсініктеме беру мен нақтылауды қажет етеді.

	Жоғарыда келтірілген мақаланың авторлары саналы түрде немесе байыбына бармай, “мемлекеттік органдардың өкілдері деревнядағы күресті арандатушылықпен өздері шиеленістірді” дегенге күмән келтіреді. Бұған күмәнданудың орны жоқ деп есептеймін: таптық, дұрысын айтқанда, тап ішіндегі соғысты тұтандыру большевиктік саясаттың негізі болды және бұл саясат Кеңес өкіметінің алғашқы күндерінен бастап жүргізілді: Қазақстанда ол Голощекиннің келуімен бірге жаппай жанданды. Бұған дәлел көп келтірілді де, ал мынау 1929 жылға қатысты куәлік.

	Қазақстан Халком Кеңесінің жаңа төрағасы О.Исаев 11 қыркүйекте қол қойған жарлық бойынша, әрбір ауқатты және бай, кулак шаруашылықтары барлық артық астықтарын 1929 жылдың 1 қарашасынан кешіктірмей өткізулері тиіс болды. Жалтарғандарға өткізуге тиіс болған астық құнының бес есесі көлемінде айып тарту немесе 61бап бойынша қылмыстық жазаға кесілу қаупі төнді. Екі аптадан кейін дайындаушыларға Филипп Исаевичтің өзі “жол болсын” айтты:

	“...Ал кулак бізге бермейді, коммунистер кедейді оларға қарсы ұйымдастыра білмейді. Біз оған біл, ұйымдастыр, бұл кулакты соқ дейміз (қол шапалақтау). Өйткені бұл — тап күресін ұйымдастыру; бұл — аса ірі таптық міндет. Ал қалаға жол тартатын, алдынан қаладағы жұмысшылар мен қызметшілер шығып қарсы алып, шаруалармен бірге сап түзейтін мыңдаған жүк арбалардан тұратын қызыл керуендерді ұйымдастыру — әлде бұл таптық міндет емес пе?”

	Адамдардан тартып алынған астықты тиеп жолға шыққан мыңдаған қызыл керуендердің көңіл желпінтерлік көрінісі және өздерінің станоктары мен кеңседегі үстелдерін тастап, осы керуенді қарсы алуға шыққан шатшадыман қуанышты қалалықтар — міне, Голощекинді қандай ой билеп алған, міне, ол дайындаушыуәкілдерді немен сатып алғысы келеді? Ал оны тұқымдық астығын сыпырып алған, ашықпағанның өзінде бірін екіншісіне әреңәрең жеткізерліктей халге душар болған мыңдаған отбасының тағдыры тіпті де қызықтырмайды. Ол керуенмен сапарға шыққандарды осындай апофеоздық (Құдайдың құдіретімен болған іс ретінде асыра дәріптелген. — ауд.) көрініспен — тоналғандарды дәл осы үшін қуанышты болып, керуендердің алдынан шыққандармен қорқытыпқуушы тонаушылардың сап түзеген қатарымен жігерлендірді.

	Ұжымдық ұйымдастырушы және насихатшы газеттер күн сайын астық дайындау туралы, бейне бір майданнан жолданған әскери мәліметтер секілді қысқа хабарлар беріп тұрды.



	“КУЛАК-ТЕРРОРИСТЕРДІҢ АТЫЛУЫ

	Петропавл округтік соты Кеңес мүшелерін, белсенді қызметкерлерді, астық дайындау жөніндегі уәкілдерді соққыға жыққаны үшін кулактар тобын әлеуметтік қорғаудың жоғарғы шарасы — ату жазасына кескен үкім шығарды. Орал округтік соты ықпалды бай Өмірәлиев Рахманды ату жазасына кесті... Ол астық дайындауға көмек комиссиясының мүшесі жолдас Ханхажинді өлтіру мақсатында қастандық жасады.

	Кулак Ваганов Иван белсенді қоғамшыл — батырақ Саянинді өзенге батырып өлтіруге тырысты... Орал округтік соты Вагановқа ату жазасын беруге үкім шығарды.

	Барлығына қатысты үкім орындалды”.

	...Өкімет тіпті қан төккені үшін емес, жұдырықпен ұрғаны үшін, қан төгуге тырысып, әрекет еткені үшін де қан төкті (ал бұл әрекет қандай болды: егер бай Өмірәлиев пен кулак Ваганов болмаса, басқа ешкім де белсенділерді өлтірген жоқ, суға да батырған жоқ).

	“Астық сығып алушыларды” қорқыту үшін, оларға ескерту жасау үшін ғана шапалақпен тартып жіберген мұндай “лаңкестер” саны қанша болып еді?!. “Үздік лениншіл жолдас Сталин” бастаған сенімді лениншілдер ЖЭСті келмеске кетірді; Голощекин, өлкелік комитеттің жаңадан сайланған екінші хатшысы Ізмұқан Құрамысовпен (32 жаста, ақтөбелік диқанның отбасынан, бұрынғы батырақ, Орынбордағы қасапта жұмысшы болған, 25 жасынан партия қызметкері) және Халком Кеңесінің жаңа төрағасы Ораз Исаевпен (30 жаста, оралдық батырақтың отбасынан, бұрынғы милиционер, 20 жасынан партия қызметкері) бірге астық жоспарының орындалмаған бөлігінен қалай құтылуды және көшпенділерді ұжымшарға қуып әкеліп, отырықтанып өмір сүруге мәжбүрлеуді ойластырды.

	Халықтың арқажонын опырудың “ұлы жоспары” белгіленді, машақат жеткілікті еді.

	Қазақстанда ұжымшар қозғалысын дамыту жоспары бойынша, 1929 жылы ұжымшар санын 2315тен 3215ке жеткізу, бірлескен шаруашылықтарға 34 000 жаны бар 18 668 отбасын тарту ұсынылды.

	Жылдың соңына қарай ұжымшарларда 194 490 жаны бар 41 700 отбасы немесе өлкенің бүкіл тұрғындарының 1928 жылғы 1,6%дың орнына 3,1 %ы болуға тиіс болды. Алғашында 1933 жылы крестьяндық шаруашылықтардың 4%ы біріктіру үшін бесжылдық ішінде ұжымшар санын екі есе ұлғайту белгіленді. Алайда жоғарыда мұндай қарқынды большевиктік емес деп санағандықтан, көп ұзамай жоспар өзгеріп, шаруашылықтардың 16—18 %ын ұжымдастыруға, яғни ұжымшар санын о н е с е арттыруға шешім қабылдады. Ұжымшар құрылысының еріктілігі мен біртіндеп жүруі туралы тіпті сөз де болған жоқ.

	Бүкіл ел үшін белгіленген ұжымдастыру қарқыны, әсіресе Қазақстан үшін және оған ұқсас тұрғындарының жартысы көшпенді немесе жартылай көшпенді болған аудандар үшін жарамсыз болды. Бірақ нұсқау билік алған жерде заң, парасатты адамдық пайым болған жоқ. 1929 жылдың өзінде алдын ала межеленген бесжылдық жоспар екіесе асыра орындалды: ауылшаруашылығындағы ұжымдастыру пайызы 6,9ға жетті.

	Қарқын тым үдеп, күніне емес, сағат санап өсіп отырды.

	Социалистік Қазақстанның кезекті тоғызыншы жылдығын әдеттегідей 4 қазанда атап өтті. Қазақстан күнтізбесіндегі қызыл цифрлы күні, қарапайымдылықпен өзінің есімін “П.Зй” деген әріптермен белгілеген кезекші өлең шығарғыш “Мерейтой иесі — дала”* (“Степь — именинница”) деген ода құрастырды:



	Берілтті онда жас, мұңға,

	Алаштың жолы болмаған.

	Жасыл туының астында

	Ақсақалдары қолдаған.

	Жұт келіп жатты қиналып,

	Қызығы болмай көретін...

	Анау да мынау қалып,

	Масақты ғана теретін.

	Азапты ауыл жататын

	Жылғасы тиіп иекке.

	Домбыра мұңға бататын

	Жатақтық батып сүйекке.

	Арада өтті жыл, ай да,

	Бұл емес жанға батқаны.

	Рақат қандай, ұнай ма,

	Теміржол тулап жатқаны?

	Теміржол бойы ілесіп,

	Киіздей ұйлыққан азапқа.

	Келеді Октябрь күресіп,

	Бақыты үшін қазаққа.



	Бұл екі арада нұсқаулар шыңқұзынан “Кремль бүркіті” мен оның құзғындары құлатқан қар көшкіндері төмен қарай тау қопарғандай сұрапыл екпінмен құлдырады: республика ұжымдастыру құйынының астында қалды. “Ұлы бетбұрыс” өзінің тоқтаусыз топалаң күшіне мінді...





Х


	Қамбадағы астық қалдықтарымен бірге адамдардың жүрегінен Жаратушы Иені де жұлып тастады — болашақ ұжымшарларда дәл қаладағыдай Оған орын қалдырған жоқ. Құдайсыздар басшысы Емельян Ярославский, ол әрі Губельман және сондықтан Емельян емес, Мәскеуде отырып басқарған бұл науқанға Каганович жетекшілік етті. Олардың түсінігіндегі арұждан бостандығы бойынша, егер Құдай үйін құртып жібермейтін болса, соның өзінде оны сауда ләпкесіне немесе клубқа айналдыру керек болды. Әрине, шын берілген лениншілдер үшін ең бастысы басқада — орыс халқын және ең алдымен оның, тіпті өз атауын христиандық ғұрпынан алған байырғы әлеуметтік қабаты крестьяндықты толығымен арұждан сенімінен айыру болды. Крестьяндықтың арқажонын опырардың алдында оның басын алуға шешім қабылдады. 1929 жылдың басында Каганович бүкіл елге діни ұйымдарды бірденбір жасырын өмір сүріп жатқан контрреволюциялық күш деп жариялаған нұсқауын таратты. Сонымен бір уақытта Ярославский ел тұтасымен атеистік болып шығуы үшін құдайсыздық бесжылдығын жариялады. Шіркеу, часовня (кішкентай шіркеу), иконды... қысқасы, әскери коммунизм уақытынан бері бүлінбей аман келе жатқанның бәрін жаппай жауып, құрту осылай басталды.

	Партияның көмекшілеріне сылтау табыла кетті. Михаил Кольцов (Фридлянд) алты ғасырдан астам уақыттан бері тұрған ұлттық және әлемдік мәдениеттің ескерткіші — Мәскеудегі Симонов монастырын талқандау туралы ұсыныс енгізді. Ол газеттерде насихаттық шу көтергеннен кейін Бас ғылым басқармасы орыс сәулетінің алты мың ескерткішін (сегіз мыңның ішінен) есептен шығарды, яғни жоюға үкім етті. Орыс ұлттық мәдениеті мен православияны ойрандаудың мәнмағынасы М.Кольцовтың Симонов монастырының талқандалуы туралы репортажынан анық көрінеді: “...Пироксилин (қопарғыш зат — ауд.) салынған құтыларды қойып шықты... Одан соң тарсылгүрсіл... күткендегіден сәл бәсеңдеу... тағы бір соққы....

	Таптаза, аппақ мәрмәр төбешік жоғары қарай тік көтерілді... Жоқ, бұл ғажап! Собордың кірпіштері бүтін қалпында жанжаққа шашырап түсіп жатты. Олар бейне бір шақпақ қант тауына ұқсайды...

	Лениндік түннің* алты жылдығында Сталин және онымен бірге бүкіл партия пироксилин құтыларының жаңа қатарын қойып шықты: ескі деревняның орнына, оның сансыз көп кішкентай капиталистерінің қалдығының үстіне (ерекшелеген автор. — В.М.); оның ескі теріс салттарының ең терең тамырларының арасына — оның орнында жаңа, қоғамдасқан, социалистік салтдәстүр құру үшін. Он бесінші съезд де бетбұрыс жағында, біз ашық теңізбен, он алтыншының оттарымен кездесу үшін одан әрі барамыз. Жаңа жарылыстар және онымен бірге күні бүгінге дейін өмір сүріп келген және осы монастырьдың қабырғасы секілді берік тұтас бір тап жерден ажырап, аспанға ұшады”.

	Айлық таралымы жүздеген мың данаға жеткен антидіни баспасөз “бір бүтін тұтас таптан” тек “босанып шыққан молекулалардан” өзге бүтін ештеме қалмауы үшін құлшына күш салды.

	Кейін, неміс кеңірдекке пышағын тақаған кезде, бұрынғы семинарист Сосо Джугашвили өзі қыспаққа алып, жойған, аштықпен қырған “бауырлар мен қарындастар” туралы еске алды. Дана Коба (оның өз басын құтқаруы керек болғанын да ұмытпайық) сонда шіркеушілерге аздап кеңшілік жасады:

	“Дұға оқыңыздар, бірақ сіздердің дінге сенетін адамдарыңыз жақсырақ соғыссын... Ал әзірше сөз жолдас Губельманға берілді” (Жолдас м а у з е р өзінің сөзін ондаған жылдар бұрын айтты — 1919 жылдың соңында ресейлік 360000 діни қызметкерден 40 000ы қалды). ОКдегi антидіни кеңесте (1929 жыл.) Ем.Ярославский әскери әрекеттердің басты бағыттарын тұжырымдады: “Жуықтағы жылдарда, 1917—1921 жылдардағыға қарағанда, біздің басқа түрдегі капиталистік элементтерді КСРОда түп тамырымен құртуымызға тура келеді. Егер біз бұрын бірнеше ондаған мың помещиктермен және бірнеше ондаған мың капиталистермен істес болған болсақ, онда енді діни ұйымдардың негізгі белсенділерін құрайтын 34 миллион кулактармен күресеміз... Олармен күрес шіркеулік ұйымдардың қолдауына ие помещиктермен күрестен жеңіл емес, тіпті одан күрделірек”.

	34 миллион адамды, оның үстіне, отбасымен бірге “түп тамырымен құрту”, яғни большевиктік тілден аударғанда — жою бірнеше ондаған мыңға қарағанда күрделірек екені, әрине, түсінікті. Бірақ Ем.Ярославский Сталинге ұнау тілегінен бе, әлде тағы басқа себептен бе, бұрын істелінген талқандаушылық жұмыстарды көпекөрінеу азайтып көрсетті.



	* * *

	Осы заманғы публицист И.Ачильдиев жұртшылыққа танымал “Юность” журналында сендіріп айтқанындай, “Сталин шіркеумен саяси күрес жолын, дүниетанымдар тайталасын саяси текетірес арқылы жою бағытын таңдады”, ал Лениннің кезінде “Кеңес өкіметі шіркеу мен дінге сенушілерге қатысты ойланылған, дұрыс ниетті саясат ұстандымыс”. Алайда мұның ойланылған және дұрыс ниеттен туған саясат негізіндегі дүниетанымдардың нендей тайталасы екеніне көңіл аударып көрейік.

	Ленин және оның ұстазы Маркс Құдай туралы бір ауыз сөз айтылғанның өзіндеақ тістерін шықырлатты. Бұл тұжырымның әрбір әрпіне дейін дұрыс екеніне көз жеткізу үшін оның “мұрасына” үстірт көз жүгіртіп өтудің өзіақ аздық етпейді.

	Міне, Ильич Гегельді конспектілейді. Сезім толқыны кеудесін кернеген ол: “Материалист құдайды және оны қорғаушы философиялық сволочьты* жуынды төгетін шұңқырға тастап, материяның, табиғаттың білімін биікке көтереді”, — деп, өз тарапынан әлденелерді қосады. Оған қоса, қаптаған сұрақ белгілердің арасына мынадай жолдарды кірістірген: “Құдайға аяныштыақ! Идеалистік сволочь!” “Христиандықтың маңыздылығы туралы әдепсізпоптық идеалистік мылжың (Евангелиядан келтірілген үзінділері бар!). Жексұрын, сасық!”

	Ал Горькийге хатында былай дейді: “...кез келген кішкентай Құдай — құндақтағы мәйіт, бейне бір бұл ең таза, мінсіз секілді... Кез келген діни идея, кез келген Құдай туралы кез келген идея... айтып жеткізуге болмайтын оңбағандық болып табылады... ең қауіпті жексұрындық, ең пасық жұқпалы індет...”

	Егер Ильичтің қағазға жазғандары осындай болса, онда оның өз серіктестеріне бұл тақырыпта дауыстап н е айтқанын көз алдыға елестету қиын емес.

	Дін мен шіркеуге деген фанатикалық өшпенділігі Лениннің тактикалық тұрғыдан діни сенімге сырттайтөзіммен қарауарқылы“қараңғы” халықты алдауына бөгет болған жоқ. Мәселен, ол Қазан төңкерісіне дейін жұмысшыларды “діни тұманмен” “таза идеялық және тек қана идеялық қару арқылы” күресуге шақырды. Және тіпті партиялық жұмысты адал атқарған жағдайда священниктің социалдемократиялық қатарда болуына рұқсат етті. Амал қанша, діни сенімдегілер әлі өте көп еді, сондықтан жүректерін материалистік жіптермен тігіп, осы бір кертартпа зорлықпен санасуларына тура келді. Осы себептен 1918 жылғы конституцияда діни насихатқа құқықтылық туралы айтылды. (Шындығында, бұл құқық священниктер мен дінге сенушілерді аяусыз соққының астына алу жолымен бірден жоққа шығарылды.) “Ең адамгершіл адам” шіркеудің қайырымдылық қызметіне тыйым салды; ол “некенің толық бостандығын” және “шіркеулік некемен” күресуді насихаттады; адамгершілік “жаппай ынтымақты тәртіпте және қанаушыларға қарсы бұқаралық саналы күресте”, яғни іс жүзінде екі сөзге келмей олардың көзін жоюда және большевиктер кімдерді қанау- шылар деп атаса, солардың бәрін басыпжаншуда деп тұжырымдады. Владимир Ильич “Діни қызметкерлердің өтірігін әшкерелеу үшін “киелі күштердің” шынайы бейнесін ашып көрсетуді ұсынған еңбекшілер тілегіне қызу қолдау білдірді”. (Яғни, православиялық сенушілердің — ел тұрғындарының көпшілігінің сезімін қорлайтын, Құдайға тіл тигізу науқанын кеңінен жүргізуге бұйрық берді. Соның салдарынан Сергей Радонежский секілді көрнекті орыс әулиесінен бастап, 60тан аса киелі адамдардың арұжданы қорланды.)

	Мінберақын Маяковский “Аузында — дұғасы, қолында — күнәсі” деген орыс мақалын білді ме, білмеді ме, бірақ ол “Ойымызда — Ленин бар, қолымызда — бесатар” деп, бұл мақалды большевиктік тілге өте дәлмедәл аударды.

	“Суға батырылды”, “сүңгіге шаншылды”, “мылтық дүмімен ұрып өлтірілді”, “атылды және аязда қалдырылды”, “қылышпен туралды” — бұлар көп ретте священниктердің тағдыры туралы айтылған хабарламалардың ең соңғы сөзі болды. Ал не үшін өлтірілді? — “Уағыз айтқаны үшін”, “Шіркеу қоңырауының сыңғыры үшін...”

	Және “Совдептерге” де жаңа адамдар керек болды, бірақ мүлде басқа — басына жынЛенин кіріп алған (партиялық ұрандарды меңгеру үшін дәл осы бас керек) және қолында бесатарнаганы бар (партияның шақыруы бойынша қиратуға, тонауға, өлтіруге дайын) құдайсыздар, құлақкесті құлдар қажет болды. Және “жұтуға” ыңғайлы әнді де — “Собачая вальстің” әуеніне жазылған “Қиратушылар әнін” таңдап алды, алғашында партиялық гимн “Интернационал” дәл осылай аталған болатын:

	“Біз бәрін де өртейміз, күйретеміз,

	Жер бетінен бәрін де жоқ етеміз.

	Ескі Күнді біржола өшіреміз,

	Жаңа Күнді орнына көшіреміз”.

	(Тіпті ескі Күн де “жаңа” Әлемге жарамсыз болып шықты...)

	Большевиктер өздерінің не істеп жатқандарын жақсы білді: сенімнен жұрдай болған халықты басқару оңай болды. Оны қайда болса да, тіпті өлімге де айдауға болады, мысалы, жалаң материализмнің рухсыз қара құрдымында нұрлы болашақ бар деп сендіріп, тиісті нұсқау берсе болғаны...

	Ал, бірақ құдаймен күресуші атеизм — адамдармен ертеден бірге жасасып келе жатқан ежел гі діни соғыстың бетпердесі емес пе екен? Өйткені Қазан төңкерісінен кейін көп ұзамай, большевиктердің әртүрлі қалаларда тұңғыш христиандық сатқын Иудаға ескерткіштер орнатуы тегіннентегін бе? Қасиетті Синод оберпрокурорының бұрынғы серігі (орынбасары) князь Н.Д.Жевахов өзінің естеліктерінде Ресейдегі революция қарсаңындағы қоғамның жайкүйі Патшаның және Оның үкіметінің жіберген қателіктерінің қорытындысы ретінде туындағанын теріске шығарудың қажеттілігі жоқ деп жазды. Алайда Н.Д.Жеваховтың пікірі бойынша, барлық мемлекеттердің христиандық басшылары және барлық уақыттар бойына, тұтастай алғанда, халықтың дәл өзі секілді революцияға тікелей де, жанама түрде де қатыспағаны былай тұрсын, керісінше, жиіжиі оның құрбандығы бола отырып, әрқашан да онымен күрес жүргізді.

	Сонымен қатар Жеваховтың христиан халықтарының революцияға қатыспағандығы және оған қарсы күрес жүргізгендігі туралы соңғы тұжырымымен бұрынғы кеңестік диссидент, эмигрант М.Бернштам секілді осы заман тарихшысы да толығымен келіседі. “Орыс революциясы” деп аталатын жалған аңызды дәйекті түрде жоққа шығара отырып, Бернштам: “Бәлкім, бірдебір елдің халқы тарихтағы бірдебір революцияда, революцияны жүзеге асыру үшін өзінің өкілдерін осынша аз, ал оған қарсылық білдіруге соншама көп бермеген болар. “Орыс революциясы” ұғымы, біздің ойымызша, жалпы, ғылыми қолданыстан алынып тасталынуы тиіс. Дәл осылайша Ресейдегі “жұмысшы” және “крестьяндық” революциялар да ғылыми айналымнан шығарылуы қажет”, — деген қорытынды жасады.

	“Ленинизм — басынан аяғына дейін соғысқұмар. Ал соғыс қулықсыз, айлатәсілсіз, жауды алдаусыз ешбір мағынаға ие емес. Жеңімпаз әскери қулық лениндік саясатқа оның қажетті элементі болып кіреді. Бірақ соның өзінде де, ленинизм дегеніміз — партия мен тап алдындағы жоғары революциялық адалдық болып табылады. Ешқандай жалғандық, көпірмелілік, жасанды тұлға деген жоқ”, — деп анықтама береді адал лениншіл Троцкий.

	Әрине, жоғары революциялық адалдық, дәл сол қисын бойынша партия мен таптан тыс құпияларды да қамтығаны сөзсіз. 1922 жылдың 19 наурызында Ленин “Толық шығармалар жинағына” енбеген — Саяси бюро мүшелеріне арналған қатаң түрдегі құпия хатын жазды. Әңгіме шіркеу құндылықтарын қолданыстан алып тастау туралы болды.

	“...Реакциялық буржуазия мен реакциялық діни қауымдастық өкілдерінің саны қанша көп болған сайын, осы себепті де оларды біздің атуымызға мүмкіндіктің туатыны тіптен жақсы. Бірнеше ондаған жылдар бойы ешқандай да қарсылық көрсетуді ойларына да ала алмауы үшін бұл қауымды дәл қазір осылай үйретуіміз керек”.

	“Ең адамгершіл адам” ашыққандарға қандай да бір көмек көрсету туралы тіпті қаперіне де алған жоқ: адам айтқысыз аштық Орыс Православиелік Шіркеуін, анығы — оның қалдықтарын тонау, кемсіту, қорқыту және таптапжаныштау үшін табылған қолайлы сылтау ғана болды. Бұқара халыққа, ашыққандарға шіркеулердің көмектескісі келмейді деген жалған ұран тасталады.

	Тайынбас талаушылық құмарлығы бойын кернеген Ленин орайлы сәтті пайдаланып Шіркеуді тақыр жерге отырғызғанша тонауға құнықты. Ол “қаражүздік діни қауымға” қарсы соққы беруге шақырған “батыл да аяусыз шайқасқа” келер болсақ, мұнда қисыннан гөрі христиандыққа деген туабітті сұрапыл өшпенділік көбірек сөз алды: орыс діни қауымының, шынында да, тек “бір шөкімі” ғана қалды...

	Шындығына келгенде, тонайтын да ештеме қалмаған еді: Троцкий Красиковқа басты шіркеу құндылықтары “революция жылдары жойылып кетті” және “тек қана құны арзан күмістің рабайсыз үлкен үйіндісі ғана қалды” деп шағынды.

	* * *

	Көріп отырғанымыздай, мейлінше адамгершіл Владимир Ильич өзінің туабітті және жылдар бойғы тәрбие негізінде өсіпөршіген христиандыққа деген өшпенділігі себепті Орыс Православиелік Шіркеуіне қатысты ешқандай да “дүниетанымдық пікірталасына” жол бермеді. Кеңестік публицист И.Ачильдиев, егер “Юность” оқырмандарын саналы түрде алдамаған болса, онда қателескен болуы керек. Сталин тіпті де шіркеумен саяси текетірес жолын т а ң д а ғ а н жоқ, тек Лениннің оны жою жөніндегі ісін ж а л ғ а с т ы р д ы .

	...Ал енді... Сірә, бір ғана мақсатпен: халықты өзінің туысқандық тегін есінде сақтамаған, Құдайды білмейтін мүсәпір Иванға (немесе Аманға) айналдыру үшін және таңғаларлық түрде Кеңестер Елінің ең жақсы достарының қатарынан табыла кеткен жаукапиталистер өз қалталарын, жеке мұражайларын, байлықтан шіріп жатқан елдерінің мұражайларын біздің құндылықтарымызбен, өнер туындыларымызбен, картиналарымызбен сықап толтыруы үшін — тоқтаусыз тонап, ойсырата кедейлендіріп, рухани қасиетті заттар мен сәулетшілік ескерткіштерін жойғаны секілді, шетелдерге арзан бағамен сатылуы үшін шіркеу алтындары мен күмістерінің қайта қорытылуға эшелонэшелон болып қалай ағылып кеткені туралы енді не деуге болады? Әрине, бұл бір ғана Ем.Ярославскийдің ғана емес, бүкіл партиялық жоғары басшылықтың қолымен, “ақылой, арұжданымен” жасалған іс... Қорытындысы қандай?

	“Отызыншы жылдардың соңына қарай, — деп жазады тарихшы О.Платонов, — өршеленген құдайсыздардың ұйымдастырушылық жұмыстары “таңғаларлық табыстарға” жеткізді. Елу мың православиялық шіркеуден тек бірнеше жүзі ғана қызмет көрсетті, яғни “еңбекшілер талабы бойынша”, ғибадатханалардың 9899 пайызы жабылып қалды. Егер 1928 жылы төрт жүзге жуық шіркеу, 1929 жылы мыңға тарта шіркеу жабылған болса, ал 1930 жылдан 1940 жылға дейінгі есеп жылына ондаған мыңға жетті. Шіркеулердің кемінде үштен бірі талқандалып, жұқанасы қалмастан талап алынды. Миллиондаған икондар мен кітаптар, төрт жүз мың шіркеу қоңырауы және көптеген басқа нәрселер өртелді, жойылды. Мұндай ауқымдағы мәдени ойранды әлемдік өркениет бұрынсоңды білген жоқ.

	Сірә, дәл осы “жетістіктері” үшін 1938 жылы Ярославскийді Ленин орденімен марапаттады.

	Икондарды отқа жақты, тамызық отын орнына пайдаланды. Құдай бейнелеріненикондардан алтын түйіршіктерін теріпжинаушылар пайда болды — икондарды қышқыл құйылған күбіге батырғанда, алтын кесектері кеспектің түбінде қалды... Күмбездердің қаптамасынан асыл металдың бөлшектерін шайып алу арқылы химиктер де “алтын жинаудың” жаңа түрін ойлап тапты. Каганович бұзып талқандаған Мәскеудегі Христ Спаситель ғибадатханасы өз күмбездерінен мемлекетке 422 келі алтын берді, ал барлық мәскеулік ғибадатханалардан бірнеше тонна алтын “шайып” алынды.

	Ресейдің жоғалтқан мәдени құндылықтарының ауқымы қандай?

	Ең азайтылған есеп бойынша, 25—30 мың шіркеу мен соборлар, 500ге жуық монастырь, кемінде 50 мың қалалық қымбат ғимараттар (палаталар, особняктар және сондайлар), 2 мыңдай баубақшалы үйжайлар жойылған немесе қираған үйінділерге айналған. Тек Мәскеуде ғана 700дей сәулет ескерткіштері мен 3 мыңға жуық тарихи құрылыс ғимараттары қиратылды. Жүз мыңдаған қолданбалы өнер бұйымдары, ондаған мың көркем кескіндеме шығармалар, фреска, росписьтер (үй, ғимарат қабырғаларындағы көркем суреттер — ауд.), 20 миллионнан кем емес икондар жойылды. Ақшаға бағалағанда, Ресейдің жойылған мәдени қазыналарының құны, аз болғанда, бір триллион сомнан

	(рубль) кем емес немесе әлемдік өлшеммен алғанда, үлкен еуропалық мемлекеттің мәдени құндылықтарының құнымен бірдей болды”.

	Басқыншықұдайсыздардың шектен шыққандығы сонша, орыс мәдени құндылықтарын жоюдағы фашизмнің үлесі оның үш пайызына да жетпейді...



	* * *

	Мұхаммед үмбеттеріне де жетті...

	“Орыс бағыныстылығына енгенге дейін қырғыздардың (қазақтардың — ауд.) тек аты ғана мұсылман болды”, — деп жазды Шоқан Уәлиханов. Осы заманғы “исламның діни ықпалымен” күресушілер қазақ ағартушысының бұл пікірін өз жұмыстарында ықыластана келтіреді. Осы бір мысқылшыл ақсүйекке кейде мейлінше өткір пайымдаулар тән болатынына қарамастан, бәлкім, Уәлихановтікі дұрыс та шығар. Қазақтардың Абылай хан дәуіріндегі діншілдік деңгейін біз анықтамаймыз, әйтсе де, бірақ Ресей бодандығын қабылдағаннан кейін далалықтардың Мұхаммед пайғамбардың дініне деген сенімі айтарлықтай беки түскені анық. Мұны құдайсыздардың өздері де мойындайды:

	“Патша самодержавиесінің қазақтар арасында христиандықты таратуға тырысқан әрекетінен ештеме шықпағаннан кейін исламнан өзінің отаршылдық саясатын жүргізудегі сенімді одақтасын көрген царизм исламды ашық қолдауға көшті. Мешіттер тұрғызып, оны молдалармен қамтамасыз ету туралы жарлық шығарылды, өлкеде мүфтилік құрылды. Шығыс баспаханасының Петербургтен Қазанға көшірілуімен бірге, оған исламды тарату орталығын жүргізушінің рөлі бекітілді. Мұнда Қазақстанға да таратылатын діни әдебиеттердің үлкен таралымы басылды.

	Ұлы Октябрь революциясының қарсаңында Қазақстанда болған мұсылман қауымының кейбір тармақтары консервативті көзқарас ұстанып, “ислам мен шариғатты қорғау” туы астында революциялық өзгерістерге қарсы әрекет етті”.

	Одан әрі, әрине, достық бетпердесімен әрекет еткен, біресе бейне бір партиялық өткірлікпен “дінге сенетіндердің діннің таптық мәнін, оның күшін және қанаушы таптармен дәстүрлі байланысын тезірек сезінуі үшін көмектесу керек болды” деп хабарланады. Бейне бір миында Ленин, қолында наганы бар большевиктер дінге сенушілерге қалай көмектескені осы заманғы авторға беймәлім секілді.

	Көсемдердің өркөкіректік тіл безеуімен бүркемеленген арұждан бостандығы деп аталатын саясат бостандықты да, арұжданды да құртыпжоюға алып келді. Бірақ билік басына келген Құдаймен тайталасушы жыртқыш алғашында бетін дінге төзімділік пердесімен бүркемеледі. 1917 жылдың 3 желтоқсанында ДжугашвилиСталин мен В.Ульянов (Ленин) қол қойған РСФСР Халком кеңесінің үндеуінде былай делінді:

	“Ресей мұсылмандары... Ресей патшасы мен қанаушылары мешіттері мен намазханаларын қиратып, әдетғұрып, дәстүрлерін аяққа таптағандардың барлығы! (Ал царизмнің “исламды ашық қолдауы” және мешіттер салу туралы жарлықтары қайда қалады?! — В.М.)

	Осыдан былай сіздердің сенімдеріңіз бен дәстүрлеріңіз, сіздердің ұлттық және мәдени мекемелеріңіз еркін өмір сүреді және оған қол сұғуға болмайды деп жарияланады. Сіздердің құқықтарыңыз, Ресейдің барлық халықтарының құқықтары секілді, революцияның және оның органдарының бүкіл күшқуатымен қорғалатынын біліңіздер...”

	(Иә, қорғалды!.. Ресей империясы тұсында болған 25 мың мешіттен 1986 жылы 376сы ғана қалды. Қалаларды айтпағанда, әрбір ауылының өз мешіті болған қазіргі Қазақстан аумағында санаулы ғана мешіт қалды, басқалары қиратылды). Ильич, православие дініне жасағаны секілді, мұсылман дінін де тез арада жойып жібере алмағанына қатты өкінді. Бұл оның 1919 жылдың 19 наурызындағы РК(б)Пның VIII съезінде жасаған баяндамасынан анық көрінеді:

	“...Осы уақытқа дейін өздерінің молдаларының ықпалында отырған қырғыз, өзбек, тәжік, түрікмен секілді халықтарға қатысты біз не істей аламыз? Бізде, Ресейде, тұрғындар поптармен болған ұзақ тәжірибеден кейін біздің оларды лақтырып тастауымызға көмектесті. Бірақ сіздер азаматтық неке туралы декрет өмірге қандай қиындықпен енгенін білесіздер. (Иә, некесі кеңестік кеңседе емес, шіркеулік құпиялармен бекіген отбасы әлі жеткілікті шапшаңдықпен, большевиктік қарқынмен ыдыраған жоқ еді, осы жағдай олар ды мазасыздандырды. — В.М.) Біз осы халықтарға келіп: “Біз сіздердің қанаушыларыңызды лақтырып тастаймыз!” деп айта аламыз ба? Біз мұны істей алмаймыз, өйткені олар тұтасымен өз молдаларының ықпалында. Бұл жерде осы ұлттардың дамуын, пролетариаттың буржуазиядан болмай қоймайтын бөлінуін күту қажет”.

	Алайда күтуді, әрине, ешкім ойына да алған жоқ: сол VIIIсъездің өзі діни уағыз түріндегі контрреволюциялық насихаттың кез келген әрекетінің жолын қию туралы қаулы қабылдады. Діңкені құртатын бұл баптың қармағына ілікпей қалу адал священник үшін мүмкін емес жағдай екені айтпаса да түсінікті және революцияның жергілікті тәжірибелері мұны дәлелдеді де.

	Жолын қию тәсілдері әртүрлі болды: партияның орталық комитеті кеңес еткеніндей, тікелей күштеуден бастап, “грамоталар тарату, мектептер, клубтар, оқу залдарын ашу” т.с.с. жолдармен дінді “қалжырату” әдістері қолданылды. РСФСР Ішкі Істер Халкомы 1920 жылдың 10 маусымындағы өзінің өкім хатында лениндік декретке сәйкес, ғибадатханалар мен намазханалар дінге сенушілер қоғамының емес, бүкіл халықтың меншігі болып табылады деп үйретті.

	Олай болса, “егер орын жетпеген жағдайда ғибадатханалар мен намазханалар сонымен қатар мәдениағарту және қоғамдықсаяси мақсаттар үшін пайдаланылатын болса, онда бұдан заңға қайшы келетін және діни сезімдерді қорлайтындай ештеме болмайды” екен.

	Дінге қарсы “жұмыс” былайша екі деңгейде жүргізілді: жазалау органдары діни қызметкерлерді қ ұ п и я түрде тұтқындап, соттады (ату жазасына дейін), құдайсыздардың айғайшулы науқаны әртүрлі комсомолдық пасхалар мен рождестволар, “жемір молда” (түпнұсқада — “муллоедство” — ауд.) деп аталған комсомолдық ораза және айт (бұл молдаларды сынау мен әшкерелеудің түрі болды) а ш ы қ жүргізілді.

	Исламға шешуші шабуыл ұлы “бетбұрыспен” бірге басталды.

	“Джетысуйский безбожник” 1928 жылдың 24 желтоқсанында мынаны хабарлады:



	“КЛУБҚА АЙНАЛҒАН МЕШІТ

	Жаркент ауданы Үлкен Очинахо қыстағының қоғамы ешкім бармайтын жалғыз мешітті клубқа беруге және оны жабдықтау үшін өзара салықтан (“самообложение”: жергілікті мұқтаждар үшін халықтың өз еркімен қаражат жинауы — ауд.) 200 сом (рубль) бөлуге қаулы етті.

	Біздің қыстақтарымыздың көпшілігінде жүйелі мәдениағарту жұмыстары жүрмейтініне қарамастан, мұндай факт біздің қыстақтың алға басып келе жатқанынан хабар береді”.

	Және одан әрі қарай:



	“БАСЫП АЛЫНҒАН ТАҒЫ БІР МЕШІТ

	Шелек ауданы, Құрамыс ауылының диқандары жақында мешітке клубты орналастыру жөнінде қаулы шығарды. Құрамыстық диқандар мешітке босқа барып жүргенше хат танып, сауатын ашуды ұйғарды.

	Тек қана “жарайсыңдар” деп айту керек және басқа қыстақтарды, ауыл, селоларды олардан үлгі алуға шақыруға болады”.

	Соңғы шағын хабардың авторы тартып алынған мешітті “басып алынған” (түпнұсқада: “отвоеванная” — ауд.) деп өте дәлмедәл атаған, шындығында бұл — соғыс! Аудандық комитеттер мен ГПУлардан ауызша бұйрықтар мен құпия өкімнұсқаулар шығып жатты, газеттер “майданнан” мәліметтер жариялады және насихаттық артиллериялық атқылаулар жасады. Газеттер күн сайын:

	“Діни алдаушылыққа қатаң соғыс жариялаймыз!”, “Діни меңдуананы жұлып тастайық!” деген секілді ұрандарды басып тұрды. 1929 жылдың

	6 мамырында “Советская степь” әлдебір “Г” дейтіннің репортажын жариялады:



	“ДІНДІ ЖЕРЛЕЙІК

	(Комсомолдар карнавалы)

	Баспаханалық комсомол мүшелері кешкі іңірде теміржол клубына табыт әкелген кезде қартаң діндар әйел тоқтай қалып шоқынды да, тәтті күлшелерін асығыс шығара бастады.

	— Жанын қинамай ал, Жаратқан Ием...

	Сәлден кейін жағдайды түсінген ол түкірігін шашыратты. Ашудан еріндері дірілдеп шыға келді:

	— Антихристер! Жауыздар!

	...Қолдан жасалған шырақтар сорайып тұр... Карнавалға қатысушылардың жүздері қуаныштан балбұл жанады.

	...Ортада “Дінді жерлейік” деген жазуы бар табыт тұр. Табыттың айналасында: “поптар”, “диакондар” (діни қызметкер, священниктің көмекшісі — ауд.), маңызданған месқарын молда, раввин (еврейлердің діни қауымының рухани басшысы — ауд.), ұстамалы ауруы бар әйелдер. Кулактар, офицерлер, монахтар, сектанттар (діни секта мүшелері — ауд.).

	Қызылордалық діндарлар үстіне ақ риза (шіркеу киімі — ауд.) киген, өзінен басқа жан жоқтай болып орнығып отырған салпаңқұлақ меңіреуге ұқсаған, бірақ сымбатты жануар секілденіп көрінетін, жанжағын толып жатқан ақ ризалы “апостолдар” қоршаған “Иисустың өзін” көре алады. Шылымның көк түтінінше көзге жарқ етіп көрінген бұл — сол “христос”.

	Ленин көшесіндегі алаулар. Қалалық бақтағы...

	Энгельс, Карл Маркс көшелеріндегі... Оркестрдің тасқынды, қызба үні.

	...Поптардың маңыраған ешкідей зарлы үнімен қосыла комсомолдар дінді жерлеуде”.

	1929 жылдың 17 қыркүйегінде Қазақстанның соғысқұмар құдайсыздар одағы өздерінің жергілікті ұяларына “дінге қарсы насихатты күшейтуді” талап еткен хат жолдады.

	1 қарашада “Советская степь”: “Алматының еңбек етуші тұрғындарының собор мен мешітті жабу туралы талабы қанағаттандырылды” деп хабарлады. Осы орайда, қалалық өкіметтің бейне бір 1917 жылдан кейінгі он екі жыл бойы демегеннің өзінде де, осы күнге дейінгі ұзақ уақыт бойы еңбекшілердің ардақты тілегін орындамай келгендігі айтылады. Газет өз ақпаратының соңында шағын, бірақ барынша сенімді талдау жасаған. Оның авторы бұл хабарламасында “Собор мен мешіт неліктен жабылды?” деген сұрақ төңірегінде өз ойын білдірген:

	“Еңбекшілерге поп пен молда қандай пайда берді? Алдаудан өзге ештеме бермегені айқын. Агроном, зоотехник және мал дәрігері болса (мұны қазір бәрі біліп болды), өнімді қандай жолмен арттыруға болатынын, малдан қалай көбірек пайда түсетінін т.с.с. үйретеді.

	Собор мен мешіттің жабылуы — Октябрь революциясының 12 жылдығына жасалған жақсы тарту”. Шындықтың аты — шындық: большевиктік өкімет өзі үшін ең қымбаттыны — құдайсыздықты сыйлады...





ХІ


	Ауылсело тұрғындарына, оларды ең “алдыңғы қатарлы”, бірақ, амал қанша, өте аз санды жұмысшы табының жағына тарту үшін жер беруге уәде етілгелі қашан?

	Өкімет билігін басып алу жөніндегі міндеттің орындалғанына қарамастан, “Жер — шаруаларға!” ұраны қалай дегенмен де күмәнді болып көрінді. “Шаруаға жерді не үшін беру керек?” деген сұрақ туды. “Қожамырзаға” айналдыру үшін бе, әлде байыту, ұсақ буржуазиялық пиғыл деп аталған қара түнек өткеннің қалдықтарын әлпештеу үшін бе? Сөйтіп, шаруалардан жерді қайтарып ала бастады. Алғашында 1918 жылы ауқаттылардан алды. Өйткені бұдан он жыл өткеннен кейін “кулак” деп атандырған орташалардан емес, қазіргі нағыз мығым қожайындардан, “кулактардан”, өздері өсірген астық, мал, баубақша өнімдерін пайдаланып, мемлекеттің қолында бардың ең қымбаттысын — пролетариат диктатурасын қопаруды ойлаған жер иеленушілердің ортан қолдай бөлігінен (батыстағыша — әдеттегі фермерлерден) жерді жарлықсыз алудың қисыны келуі бұл кезде екіталай еді. Еңбекші шаруалардың осы бір жауыз қанаушыларын жойған соң (иә, олар кімнің өмір сүруіне кедергі келтірді?!) және жолдас маузермен бір жағадан бас, бір жеңнен қол шығара отырып, қамбаларды тұқымдық астықтан тазарту жұмысын табысты аяқтағаннан кейін, 1921—1922 жылдары аранын ашып аштық жетті. Жаңа өкіметтің қолымен жасалған бұл алғашқы аштық елден 7 миллион адамды алып кетті. В.Г.Короленко А.В.Луначарскийге 1920 жылы, яғни аштықтың күшіне мінген шағынан бірер жыл бұрын былай деп жазды: “Менің біздің халқымызды кез келген большевиктен кем сүймейтініме Сіз, әрине, күмән келтірмейсіз... Алайда мен оны қандай да бір эксперимент үшін қолайлы орта есебінде соқыр түйсікпен емес, ол өзі шын мәнінде қандай болса, сондай сезіммен сүйемін...

	Сіздер капиталды жеңдіңіздер, ол енді мертіккен, қираған халде сіздердің аяқтарыңыздың астында жатыр. Бірақ сіздер оны өлтіру арқылы өндірісті де жойғандарыңызды байқамай отырсыздар... Капиталистік құрылысты бір жақты талқандауға еліккен... сіздер елді сұмдық жағдайға жеткіздіңіздер. Бір кездері мен өзімнің “Аштық жылында” (“В голодный год”) деген кітабымда самодержавие жеткізген сұрқай жағдайды суреттеп көрсетуге тырысқан едім: онда астықты Ресейдің ұланбайтақ облыстары аштыққа ұшырады және аштық күшейе берді. Қазіргі жағдай одан да жаман, көшелерінде аштықтан өлу жағдайлары болған астананың өзінен бастап, б ү к і л Р е с е й ашығуда... 1891—1892 жылдардағы шет аймақтарға қарағанда қазіргі аштық әлдеқайда үлкен кеңістікті шарпыған. Ең бастысы, сіздер қала мен деревня арасында болып келген табиғи айырбас байланысын бұздыңыздар...

	Әрбір жер иеленуші өзінің өндіргенін, оған кеткен еңбегіне татымсыз сыйақыға бола түгелімен алып қоятынын көргеннен соң, өзінше қорытынды шығарып, астығын ұраға жасырады. Сіздер оны тауып алып, реквизациялайсыздар (мемлекет меншігіне алу — ауд.), Ресей мен Украинаның деревняларын қыздырылған темірмен шарлап жүріп, тұтас деревняларды өртейсіздер және азықтүлік саясатының табыстарына шаттанасыздар”.

	Короленко сол кездегі украин халық частушкасын (өзіндік әуені бар төрт я екі жолды күлдіргі өлең — ауд.) келтіреді:



	Микола жынды келгенде,

	Болатын бәрі кеш деме.

	Коммунистер келіп көргенде,

	Қалмады жеуге ештеңе*.



	“... Бұдан не шығуы мүмкін? — деп жалғастырады ол. — Өзімді пайғамбар етіп көрсеткім келіп отырған жоқ, бірақ біздің жолындағының бәрін жойып, таптап өтетін ауыр бақытсыздықтың алдында тұрғанымызды жүрегім сезіп, қатты қысылады”.

	Луначарский уәде бергеніне қарамастан Короленконың хатына жауап берген жоқ және бұл хаттарды алдын ала келісілгеніндей, өзінің жауаптарымен бірге жариялаған да жоқ. (Олар 1921 жылы Парижде жария етілді және өлерінің алдында ғана оны Ленин оқыды.)

	Аңғал қарт жазушыны алдаған Луначарский жасанды жиіркеніштілікпен: “Бұл “тақуалар” біздің қолымыздың қанға малынғанынан қорқады”,— деп қолын тарақтады...

	Короленконың айтқаны рас болды — миллиондаған құрбандықтар, күйзеліс пен індет аз болғандай, бүкіл ел әнеміне ауыр апаттың алдында тұрды. Және бұл апат аңқау да сенгіш шаруадан иелігіндегі жерін тартып алып жатқан кезде қайтадан тап берді. Өзінің мәнділігі жағынан Сталин Қазан төңкерісімен салыстырған екінші ұжымдастыру (1929—1933 жж.) шаруалар елін шаруаларсыз елге айналдырудың басты амалы болды және бұл операция, 4 миллион казактың 2,5 миллионының өмірін жойған казаксыздандыру операциясы секілді, халықтарды ұйымдастырылған түрде әрі аяусыз соққылауға ұласты. Оның үстіне, балта астына бірінші кезекте ең жақсы да ақылды және адал да еңбексүйгіш адамдардың басы түсті.



	* * *

	“Асыраушышаруаларды жою большевиктерге не үшін керек болды?” деген сұрақ өзіненөзі туындайды. Міне, сол үшін: өйткені Ленин мен оның майдандас серіктеріне шаруалар қауымы (крестьянство) социализмнің, демек, дүниежүзілік революцияның да “басты жауы” болып көрінді. Мәңгілік еңбеккерді Ильич не нәрсеге теңемеді дейсіз! “Ұсақ буржуа” да, “қанаушы” да, “саудагер” де, “алыпсатар” да сол болды. Болмашы ғана меншігі (балшық үйі, соқасы, аты, үлесті жері) бар шаруа ол үшін “ұсақ буржуазиялық пиғылды алып жүруші, демек, ең қауіпті қарсылас”, сондықтан да “Дүниежүзілік коммунаның жеңісі үшін шаруалар қауымы — Ресейдің көпшілігі — не жойылуға, не құлданылуға тиіс” болды.

	Революциядан көп бұрын В.И.Ленин шаруалар қауымымен қарымқатынастың тактикасын былайша анықтады:

	“Біз алғашында барлық күшті салып, соңына жеткенше, кәмпескелеуге дейін — шаруаларды жалпы помещиктерге қарсы қолдаймыз, ал одан соң (және тіпті одан соң да емес, дәл сол уақыттың өзіндеақ) біз пролетариатты жалпы шаруаларға қарсы қолдайтын боламыз”.

	Яғни, мейлі, шаруалар помещиктерді (ірі тауарлы шаруашылықты) қайыршылық халге түсірсін, одан соң (немесе сонымен бір уақытта) олардың өздерін қаладан жіберілген фабрикашылар кедейлендіреді.

	Қазан төңкерісінен кейін құлдандыру кезеңі туды:

	“Кеңес өкіметі байларға қатысты алғандағы еңбек етуге борыштылықтан бастап, мұндай ұстанымды жұмысшы және шаруа еңбекшілерінің көпшілігіне қолдану міндетін жүзеге асыру кезеңіне өтуге, дұрысын айтқанда, бұл міндетті алғашқымен бір уақытта күн тәртібіне қоюға тиіс”.

	Лениннің идеяларын оның шәкірттері мен жақын серіктері дамытты. Л.Д.Троцкий (шаруалар қауымын “орта ғасырлардың осы заман қоғамындағы пішінсіз қалдықтары” деп атаған. — В.М.) партияның ІХ съезінде былай деді:

	“Біз енді қазір шаруалар бұқарасын жаппай қолдануды талап ететін міндеттерге кеңінен жұмылдыруға қарай қадам басқандығымыз себепті, міне, сол себепті де шаруалар қауымын милитарландыру* сөзсіз қажеттілік болып табылады. Біз шаруалардың күшін жұмылдыра отырып, бұл жұмыс күшінен түрі бойынша әскери бөлімшелерге жақын келетін еңбек құрылымдарын қалыптастырамыз... Әскери салада солдатты өзінің міндеттерін орындауға мәжбүрлеу үшін іске қосылатын аппарат болады. Жұмысшы бұқара да дәл осы солдаттар секілді лақтырылып, тағайындалып және берілген әмірді орындату жолымен басқарылатын болуы тиіс... Қандай да бір іске тартылған, соған жұмылдырылған адам өзін билігі өзіне толық жүрмейтін еңбек солдаты ретінде сезінеді, егер оған өзін ауыстыруға немесе лақтырып тастауға тапсырма берілсе, ол оны орындауы тиіс; ал орындамаса — ол жазалануға тиіс қашқын (дезертир) болады”.

	“Партияның сүйіктісі” Н.И.Бухарин: “Пролетарлық мәжбүрлеу, ату жазасынан бастап, еңбек міндеттілігіне дейінгі өзінің барлық түрлері бойынша, мұның өзі қаншалықты кереғарлық болып көрінгенімен, капиталистік дәуірдің адам материалынан коммунистік адамды жасап шығарудың әдісі болып табылады”, — деп теория соқты.

	Осы және бұған ұқсас пікірлердің мәнмағынасы (өйткені олар жүзеге асырылды ғой!) біреу ғана — еркін еңбеккерлерді коммунизмнің құлдарына айналдыру болды.

	Большевиктер үшін адам болған жоқ — тек “адамматериал” ғана болды. Ал “материал” “қатыпсірескен” қалыпта болғандықтан, еріктіліктен ықтиярсыздыққа айналуға көнгісі келмеуі себепті, бұл жағдайда большевиктер оған қарсы “қисыққыңырды” жуасытудың ең жақсы тәсілін — ашықтыру саясатын қолданды.

	...1891 жылы сот ақтаушысының көмекшісі Владимир Ульянов Самарада, аштық жайлаған Поволжьенің орталығында тұрды. Жас Ильич (ол 21 жасқа қараған) жергілікті интеллигенция өкілдері арасында ашыққандарға көрсетілген қоғамдық көмекке қатыспағанының үстіне, мұндай көмек көрсетуге үзілдікесілді және табанды түрде қарсы болған жалғыз адам болды. “1891 жылдың соңына қарай аштықпен күрес туралы әңгімелер, — деп еске алады В.Водовозов, — Самарада ашыққандарға көмек көрсетуге арналған айрықша комитеттің құрылуына алып келді... Комитетке барынша әр алуан қауым өкілдері: жергілікті қызмет иерархиясындағы жоғары лауазымға ие шенеуніктерден бастап, сенім артуға болмайтын, тіпті тікелей бақылау астындағы адамдарға дейін кірді... Жиналыстар мен жастар жиындарында Ленин жүйелі және табанды түрде комитетке қарсы насихат жүргізді...”. Владимир Ильич, — деп әңгімелейді Лениннің самаралық досы, — “аштықтың салдары — өндірістік пролетариаттың, буржуазиялық құрылыстың осы бір көр қазушысының тууын тездетеді, сондықтан да ол прогрессивті құбылыс және ол индустрияның өсуіне ықпал етіп, бізді түпкілікті мақсатымызға, капитализм арқылы социализмге қарай жетелейді... Аштық крестьяндық шаруашылықты бұзып, сонымен бір уақытта тек патшаға ғана емес, құдайға деген сенімді де жояды және уақыты жеткенде, сөзсіз, шаруаларды революция жолына итермелейді, сөйтіп революцияның жеңі сін тездетеді”, — деп ашық мәлімдеуге өз бойынан күш тапты. Болашақ Ленин, оның досының куәландыруынша, ашыққандарға көмек комитетіне, яғни “прогрессивті құбылысқа” кедергі келтіруге тырысқандарға деген өзінің қарымқатынасын мейлінше айқындылықпен әрі қарапайым түрде білдірді: комитет мүшелерімен әңгімелесу барысында Лениннің “қолы олардың алқымында, тізесі кеудесінде” болды.

	Жас әрі мезгілінен ерте есейген еді Ильич! Оның тамағына тұрған сүйек, әрине, елді астық байлығына кенелткен Столыпин мен патша болды. Оның есесіне, Столыпиннің өлтірілгеніне қалай қуанды деңіз! Және Керенскиймен серіктес болуды да құптады. Ресейде астықтың тау болып үйіліп жатқанына қарамастан олар революция ұйымдастыру үшін Петроградта астық тапшылығын жасап, қулықтарын асыруды ойлады.

	Билікке қолы жетісімен, ақыр аяғында аштықтың “прогрессивті” мәнін толық көлемінде ашып көрсетуге мүмкіндік алды. Көп ұзамай қалаларда “таптық паек” (белгілі бір мерзімге мөлшерлеп берілетін азықтүлік — ауд.) тәртібі енгізілді.

	Оның үстіне, Ильичтің қайнап піскен маркстік миы аштықпен күресудің социалистік тәсілін ашты — астық монополиясын жария етті. Егер аштықпен күресудің капиталистік (дәл сол феодалдық, құлиеленушілік, алғашқы қауымдық қоғамдағы секілді) тәсілі халықты нанмен қамтамасыз ету, жай ғана адамдарды тойындыру болса, социалистік тәсілдің мәні астық үшін күресте болды. Өздері орнатқан аштықтың желеуімен большевиктер осы күресті өрістетті. Әрине, олар жер жыртып, тұқым себуге емес, әдеттегідей, тонауға және тартып алуға жұмыла кірісті. Ленин өзінің жедел хабарламаларын азықтүлік комиссарлары арқылы жөнелтуге әреңәрең үлгеріп жатты. 1918 жылдың 10 тамызында Саратов губерниясына: “Әрбір астықты болыстан барлық артық астықты жинап құюға өмірімен жауап беретін 25—30 бай кепілдікке алынсын”.

	19 тамызда Орловская губерниясына: “кулактардағы барлық астықты кәмпескелеумен қоса”, кулактық солшыл эсерлік көтерілістерді жаныштау қажет. 1 қазанда барлық губернияларға: “... астық іздеуге күшті он есе көбірек жұмылдыру керек... Өзіміз үшін және неміс жұмысшылары үшін астықтың барлық қоры тақырлансын”. Тарихшы Михаил Геллердің анықтамасы бойынша, “ол азықтүлік отрядтарын қарулы күштер ретінде пайдалана отырып, жаулап алынған елдегі басқыншы секілді әрекет етті...”

	Тек қана, бұл жерге салыстыру емес, зат есім сұранып тұр: Ленин большевиктер жаулап алған елдегі барып тұрған нағыз басқыншының өзі болды. Ашықтыру саясатына жауап ретінде бүкіл Ресей бойынша шаруалар көтерілістері болды. Біреу винтовкамен, енді біреу ашамен, олар өздерінің отбасын құрып кетуден қорғауға тырысты — бұл үшін оларға Кеңес өкіметі “бандиттер” деген ат таңып, олармен күресу үшін тұрақты әскер шығарды. Поляктардан шегініп қашқан, бірақ өз бауырларын өлтіруші қанды қасапта ысылыптөселген Тухачевский 1921 жылы көтеріліске шыққан тамбовтық шаруаларды 35 мың сүңгісі, 10 мың қылышы бар, жүздеген пулеметпен және 60 қарумен жарақтанған (көтерілісшілерді өз үйлерінің алдында бірбіріне байлапматап қойып, зеңбірекпен атып, қырып салған жағдайлар болған) армияның күшімен басыпжаныштаған. Сол жылы Сібірде шаруалар “бүлігін” екі атқыштар полкі, екі кавалериялық полк, жаяу әскер курсы, кавалериялық бригада, атқыштар дивизиясы, 4 бронепойыз және қосымша әскер “тыныштандырды”. Бұлар — большевиктердің шаруалар елімен жаппай соғысының мысалдары ғана. “Азамат соғысы батырларының” ішінде, басқаша айтқанда, өз бауырларын өлтіруші қасаптың үздіктері Фрунзе, Буденный, Якир және басқалар болды. Олар не үшін арпалысыпалысты? Шаруаларды бағындыру үшін олардың барлық астығын тартып алып, өздерін аштық кепілі ету үшін. Кемеңгер Ильич әлемді оқ емес, аштық басқаратынын білді. Пулемет пен артиллерия қанша жақсы болса да, қорғасынмен мыңдаған жауды ғана құлатасың. Ал аштық миллиондарды сұлатып түсіреді. “Социализмнің жаулары” аз болған сайын жеңіс те жақындай түспек. Дүниежүзілік революцияға пайдалының бәрінің моральдық та пайдасы бар.

	Аштық құрбаны болып Түркістанда миллионға жуық қазақтар қырылып қалды, ал “Кремль қиялшылы” мұны байқамағандай болды. Ресейде бұрынсоңды болып көрмеген аштық қаупі төніп келе жатты (1921 жылдың көктемінің өзіндеақ қалжыраптұралаған елде астық қоры түгелімен таусылған жағдайда, жаппай құрғақшылықтың соңы қайда апарып соғатыны жұрттың бәріне белгілі болып еді), алайда бұл жағдай Ильичті алаңдатқан да жоқ. Оның ойлағаны бір ғана нәрсе: кез келген тәсілмен билікті ұстап тұру және Ресейден тонап алынған қаржымүліктің есебінен әлемдік революция жасау болды. Ал оның сығырайған қиялшыл көзіне шалынбай қалмаған нәрсені не десеңіз — бұл большевиктердің талқандауынан әлі де аман қалған орыс қоғамының аштыққа ұшыраған адамдарға қалай да бір көмек көрсетіп қалуға тырысқан әрекеті болды.

	Сөйтіп, егер 1891 жылы ақтаушының көмекшісі болып жүрген Владимир Ильич халықтың басы на төнген аштықты қуана қарсы алып, оны насихаттаумен ғана шектелген болса, 1917 жылдан кейін Халком Кеңесінің төрағасы болып тұрып, бұл “прогрессивті құбылыстың” барлық жасырын мүмкіндіктерін ашты және Ресейді оның мың жылдық тарихындағы ең сұмдық, ауыр аштыққа жеткізді.

	“Лениннің теориясымен” бір сапта екенін мойындаған М.Горький (интеллигенцияға қатысты аздаған алшақ пікірлері болған) 1922 жылы Ресейде болған дәл сол апатты індеттен кейін жазған “Орыс шаруалар қауымы туралы” (“О русском крестьянстве”) деген мақаласында, М.Геллер атап өткендей, орыс халқын бірдебір орыс жазушысы айтпаған қатал өкіммен сынапмінейді.

	“Революция дауылпазы” алыстағы нұрлы болашаққа қарады: “... орыс селолары мен деревняларындағы жартылай жабайы, ақымақ, жиіркенішті адамдар аштан қырылып жатыр — олардың бәрі адам шошырлық албастыға ұқсайды... ал олардың орнына жаңа ұрпақ — сауатты, ақылпарасатты, сергек көңілді адамдар келеді”.

	Миллионершаны әйелдікке алғысы келетін кезбе жыршы Лениннің шаруалар қауымына қатысты саясатын өте жұмсақ деп санады.

	“Үздік лениншіл” деп өте лайықты атқа ие болған Иосиф Виссарионович Сталин 1929 жылы өзінің ұстазын аздап түзетуге кіріскенге ұқсайды...



	* * *

	Алпыс жыл бұрын телетайп әлі болмаған кезде шет аймақтардағы журналистер репродукторға құлақтарын тосып (“Сөйлеп тұрған — Москва!” — “Говорит Москва!”), партияның жетекші нұсқауларын, орталықтың жаңа қаулыларын шөліркеп отырған халыққа тез жеткізу үшін жеделхатты да (телеграф) күтпестен радиодан тыңдады.

	Сондықтан 1929 жылдың 7 қарашасында жолдас Сталиннің кез келген сөзі, әрбір әрпі мен үтірі маңызды болған “Ұлы бетбұрыс жылы” (“Год великого перелома”) деген мақаласын жариялай отырып, қазақстандық республикалық газет “Советская степь” оның алдына төмендегі ескертуді берді:

	“Жолдас Сталиннің мақаласы радиодан берілді. Естілуі өте нашар болды. Естілмей қалған және қате естілген сөздер болуы мүмкін. Телеграфтық хабардың нұсқасы келісімен мақала қайтадан жарияланады”.

	Жолдас Сталин кеңшарлар мен ұжымшарлардың “ұлы болашағы” мен “ғажайып өсуі” жайында алдын ала болжап айтты.

	“Адамзат тарихында алғаш рет шаруалардың еңбекші бұқарасына жүйелі және ұзақ уақыттық өндірістік көмек көрсетуге дайын және қабілетті екенін іс жүзінде көрсеткен өкімет — Советтер өкіметі дүниеге келді...

	Қазіргі кезде колхоз қозғалысындағы жаңа да шешуші мәселе сол — колхозға шаруалар бұрынғыдай жекелеген топтармен емес, тұтас селолармен, болыстармен, аудандармен, тіпті округтермен кіруде...” — деп жазды данышпан Коба, мұртынан күліп және өзінің дөрекі де аяр сұрқиялығын жақсы түсінген қалыппен. Өйткені халықты жігерлендіру үшін айтылған бұл жасанды оптимизмнің қалқасында жергілікті аппаратшыларға арналған адамдарды ұжымшарларға селосымен, болысымен, ауданымен және округтерімен (іс жүзінде республикаларымен және бүкіл ел болып) күштеп қуып әкелу жөніндегі өте құпия нұсқаулар тұрды.

	Халық аяқастынан ұжымшарларға неге атойлап кіріп жатыр? Бұл туралы жария етілген мәлімдеме кез келген парасатты ақылойды жеккөрушілікпен таптап өтіп, “ұлы” деп аталған және көсемнің сөзінен кейін “бұрынсоңды болып көрмеген жетістік”, “Совет өкіметінің маңызды табысы” деген марапатқа ие болған осы бір күштеу шарасына баршаның шаттануын бұйырды.

	Сталин 1929 жылды “Ұлы бетбұрыс жылы” деп бекер айтқан жоқ. Ұжымшар құрылысының алғашқы он ай ішіндегі біршама жандануы тек бастамасы, бір мая шөпке от қойған шырпы талы, омыртқаны сықырлатуға тиіс болған балтаның көтерілуі ғана еді. Нағыз б е т б ұ р ы с әлі алда — 1929 жылдың қалған екі айы мен 1930 жылдың алғашқы айларында болуға тиіс болатын. Мақала тарихта осы уақытқа дейін болып көрмеген халыққа жасалған сұмдық зорлық пен күштеу шараларының түйінін шешудің дабылы болды.

	Екі апта өтпей жатып Алматыдағы (бұл кезде астана болған) партия активінің жиналысында өлкелік комитеттің екінші хатшысы Ізмұқан Құрамысов қызып келе жатқан науқаннан жамандық күткен адамдарға соққы берді. Оның баяндамасы газетке “Біз партияның лениндік тұғырнамасында екі аяғымызды нық басып тұрамыз” (“Мы обеими ногами стоим на ленинской платформе партии”) деген тақырыппен шықты, ал “Ұлыдержавалық шовинизм және жергілікті ұлтшылдық оңшыл жікшілдермен бірігуде” (“Великодержавный шовинизм и местный национализм смыкаются с правым уклоном”) деген кіші тақырыпша одан да гөрі қаттырақ айғайлап тұрды. Құрамысов Ташкенттен хат жолдап, өзін “Сарман” деп атаған партияның бүркеншік есімді мүшесінің дәлелдеріне дау айтты. Сарман өзінің жазғанындай, “қиын жағдайға түскен орыстарды қамтамасыз ету үшін” ғана жақсы жерлердің совхозға берілуіне қарсылық білдіреді.

	“Қоныс аударушыларға жол ашып отырған қазақтардың қазіргі басшылары мен XVIII ғасырдағы Әбілқайыр ханның арасында қандай айырмашылық бар?” деп сұрақ қояды ол.

	Дегенмен, жақшаның ішінде айта кетейік, ол жылдары Қазақстанға өз еркімен ешкім де ке луді тілеген жоқ, сондықтан қазақ даласына милицияның және чекист винтовкаларының дүмі астында қоныс аударушыларды емес, а р н а у л ы қ о н ы с а у д а р у ш ы л а р д ы (спецпереселенцев) қуып әкелді және оларды жақсы жерлерге емес, шахта, рудник қазуға, жол, зауыт салуға т.с.с. жіберді.

	Сарманның келесі сұрағы жаңа науқанның ең жанды жеріне тиді:

	“Тарих заңдары дамудың белгілі бір сатыларынан өтетін таптарды тудырады, әлі рулық дәстүрдің құшағынан шықпаған қазақтарды сіздер қандай құрдымға бастап барасыздар?”

	Құрамысов не деп жауап берді?

	“Маған, жолдастар, мұндай оңбағанға қарсы Лениннің өзін жіберу және дұрыстықты Лениннің өзімен дәлелдеу өте ыңғайсыз. Менің тіпті де бұлай істегім келмейді, бұл Ленинді жәбірлегендік болып табылған болар еді. Ленинді Бухариннің қайшысымен қырқып, тарауға құштар оңшылдар ғана осылай істер... Бірақ, меніңше, бұл туралы өздері колхозға кіріп, өздері социализмнің негізін қалап жатқан қазақтың еңбекші бұқарасы, кедейлер мен орташалар өз шешімдерін айтты...”

	Көріп отырғанымыздай, жолдас Сталиндегіге қарағанда дәлел әлі сұйығырақ.

	Бүкіл ел бойынша ауыл шаруашылығын ұжымдастырудың үйлестірушісі Каганович (миллиондаған адамды аштықпен қырып, өзі жақын уақыттарға дейін жайлы өмір сүрген) 1929 жылдың 21 қарашасында Мәскеуде өткен БК(б)П ОКнің қараша пленумының қорытындысы туралы сөйлеген сөзінде (жақша ішіндегі кішкентай “б” әрпінің мағынасы әлдеқашан жойылғанына қарамастан, әлі бар болатын: меньшевиктерді тек таратып қана қойған жоқ, оларды басқа орынға отырғызды және Сібірге жер аударды, олар да басқа партиялар секілді партия ретінде бұл кезде болған жоқ):

	“ОК Пленумында бірқатар жолдастар қазір бізде болып отырған және әлі де сөзсіз ұлғайтыла беретін коллективтендірудің мұндай қарқынын көз алдымызға да елестете алмап едік деп турасынан айтты”, — деді.

	Мәскеуде өткен ОК Пленумының қорытындысы туралы өлкенің партактиві алдында 3 желтоқсанда Голощекин баяндама жасады. Ол: “Соңғы айларда Қазақстандағы колхоздар саны айтарлықтай өсті”, — деді және құралған колхоздардың 51,8%ы “түгелімен қазақ” екенін аса маңызды мәселе ретінде атап өтті.

	“Мен, — деп мәлімдеді Филипп Исаевич, — бізде СССРдің басқа аудандарындағыға қарағанда колхоз қозғалысы баяу жүруде деген пікірлерді естимін. Мен мұндай пікірлерді дұрыс емес деп есептеймін”.

	Осылайша ол ғасырлар бойғы отырықшы шаруалар қауымына ғасырлар бойғы көшпенділерді теңестірді. Және егер алғашқыларға жаппай, яғни күштеп ұжымдастыру сұмдық ауыртпалық болып тиген болса, ал бірден отырықшылық өмір салтына көшуге мәжбүрленген қазақтар үшін бұл бұрынсоңды құлақ естіп, көз көрмеген, нағыз “қызыл қырғын” дерлік қиямет апат болды.

	Өйткені көсем оларды да, бұларды да адам деп емес, “адамматериал”, өзінің бақыты үшін ненің керек екенін түсінбеген, түсіне де алмайтын, өткен дәуірдің қараңғы, жау, сірескен қырсық материалы деп санады.

	“Қазақ шаруашылығында, — деп жалғастырды Голощекин, — колхоз құрылысы оны ғасырлар бойы өзі болып келген қайыршылық жағдайдан шығаруға көмектесетін негізгі “бұранда” болып табылады”.

	Филипп Исаевич өзінің баяндамасын: “Біз жаңа кезеңде тұрмыз, біз бас айналдыратын жаңа жеңістер кезеңінде тұрмыз...” деген большевиктік оптимистік уәделермен аяқтады. (Бұл бас айналдыратын жеңістерді Сталин небәрі үш ай өткеннен кейін “табыстан бас айналу” деп атады. Жеңістер де, табыстар да күштеу мен геноцидтің жеңісі мен табысы болды. Ал біреулердің бастары айналған болса, онда бұл — көсемдер мен нұсқауды орындаушылардың бастары емес, ұжымшарларға қуылып әкелінгендердің бастары анталап келе жатқан аштықтан, қарны тойып тамақ ішпей, арықтапжүдеп, көздері қарауытудан айналды.)

	Ұжымдастырудың безгек ауруындай қалшылдатқан қарқыны басталып кетті. Партиялық шенеуніктердің уәделерімен және қысымымен ол рекордтық қысқа мерзім ішінде ең жоғары пайызды қағып түсіру жолындағы қуғынсүргінге айналды. Сәл кейінірек халық үшін апатпен бірдей болған пайызшылдықты БК(б)П ОКнің ұжымдастырудың қарқыны туралы: “БК(б)П ОК тракторлар мен күрделі машиналардың жетіспеушілігін желеу етіп, коллективтік қозғалыстың дамуын тежеуге тырысу әрекеттерінің кез келгеніне қарсы батыл күрес жүргізу қажеттілігін атап өтеді (бейне бір ыждағатты орындаушылардың ішінен әлдекімдер осы бір ұжымшарға жаппай қуып әкелу әрекетін тежеуге тырысқан секілді. — В.М.). Сонымен бірге ОК “колхоздар ұйымдастыру бойынша шынайы социалистік жарысты коллективтендіру ойынымен жоққа шығару қаупін тудыра алатын, колхоз қозғалысынан жоғары тұрған қандай да бір “декреттеу” әрекеттері болса да (бейне бір оны төменнен немесе бүйірден декреттеген тәрізді. — В.М.), оған сақтықпен қарау керек екендігін партия ұйымдарына алдын ала ескертеді” деген өркөкірек шешімімен қамшылай түсті.

	1929 жылдың 17 желтоқсанында пленум шешімімен 1930 жылдың көктеміне қарай 30% шаруашылықты ұжымдастыруға қамту бұйырылды. Пленумға қатысушылар, әрине, қолдарын қуана көтеріп, шуласа қостады, алақандары ауырғанша қол соқты. Жиналыстардағы осы бір безгек ұстағандай бейберекет дүрлігістің дүмпуімен ұжымшардың аштық пен аяз қысқан болашағына қарай айдаудың үлкен сүргіні басталды, ал бұл болашақтың ауласының табалдырығында қол шалғымен емес, кең құлашты машинамен жайратып салған адамдардың мәйіттері тау болып үйіліп жатты.

	1929 жыл соңына тақады. Онымен қоштасар сәтте егін шаруашылығы халкомы Тоқтабаев малдәрігерлік қызметкерлерінің Бүкілқазақстандық съезін бесжылдықтың соңында Қазақстанда 38 миллион бас мал емес, 58 миллион болатыны жөніндегі хабармен қуантты.

	Бірақ басқаша болды. Бесжылдықтың соңында, ресми мәлімет бойынша (әрине, асырып көрсетілген), бар болғаны 4 миллион бас мал қалды. Шындығында қанша болғанын ешкім білмейді. Ұжымдастырудан аман өткен адамдардың айтуына қарағанда, әлдеқайда аз...



	* * *

	Қазақстандағы ұжымдастырудың бірінші толқыны қалай өтті?

	1930 жылдың көктемінде, Сталин “бас айналулар” туралы мақаласында берген дабыл бойынша, шенеуніктердің өз кінәларын жасыруларына тура келді. (Басты күнә мынада болды: иә, рас, халықтың арқасы опырылды, бірақ, көрдіңіз бе, біржола тегістеп тастай алған жоқ — дене әлі ауырсынуды сезініп жатқанды, күштеузорлау әрекеттеріне қарсылық білдіре бастады: жанжақтан жаппай “антисоветтік бас көтерулер” басталды.) Маусымда Голощекин Бүкілқазақстандық Жетінші конференцияда үлкен баяндама жасады (оның сөзі екі күнге созылды). Ол ұжымдастырудың шектен шыққан қарқындылығы үшін ақталуға тырысты. Ақталды, бірақ, әрине, халықтың да, құрбан болғандардың да алдында емес, орталықтағы өзінің тікелей бастықтарының алдында. Және өзіне, жеке басына төніп тұрған ешқандай қауіптің жоқ екенін, сондайақ бұл — өкіметтің халықты алдаған қажетті тактикалық бұлтарысы екенін жақсы түсінген жағдайда. Дегенмен әдеттегідей бұйрық берілген екен, әлдекімдерді кінәлау керек. Ал бұлар ыждағатты емес орындаушылар мен төменгі қызметкерлерден өзге кімдер болушы еді?

	“Коллективтендіру саласындағы қателіктерді партиялық бағытты түсінбеушілік, партиялық бағытты бұрмалаушылық, ленинизмнен кері шегіну деп бағалауға болады... Жергілікті жерлерде жіберілген қателіктер, ешбір жағдайда да ОКнің нұсқауларынан туындамайды”. (Бейне бір балық басынан емес, құйрығынан саситындай.)

	— Біздің 1930 жылы 30%дық қарқын алғанымыз дұрыс болды ма? — деп залға қарады ол. — Біздің экономикалық жағынан неғұрлым қуатты екі округке (Петропавл және Қостанай) екі жылда жаппай коллективтендіру міндетін қойғанымыз дұрыс болды ма?

	— Дұрыс! — деп айғайлады өздерінен не талап етілетінін тез аңғарған тәртіпті партиялықтар орындарында отырып.

	— Егер біз дұрыс істеген болсақ, онда сіздер жергілікті жерлерде мұның бәрін мүлде теріс істегенсіздер, — деп жұмсақ кекесінді жазғырумен ескерту жасады Филипп Исаевич. Делегаттар оған бір кісідей күлкімен жауап берді.

	Конференция делегаттарының мұндай еріксіз көңілденуін тудырған стенограмманың егжейтегжейлі үзіндісі, міне, мынау:

	“Жолдастар, өлке бойынша қарқын: 30жылдың қаңтарында — 24,5%, ақпанда — 25%, наурызда — 45,1%, сәуірде — 51,3%. Тура алып адыммен алдыға жылжығанбыз! (Күлкі.)

	Бұлар біз сіздермен бірге белгілеген қарқынға ұқсай ма? Мүмкін, ол кезде оппортунист болған шығармыз?

	Бірақ, егер, жолдастар, сіздер округтер бойынша мәліметтерге көз салатын болсаңыздар, онда бұдан да зор алып қарқынды көрген болар едіңіздер. Міне, округтер: Алматы округінде қаңтарда 17 %, ал сәуірде 63,7 % болды (күлкі); Петропавлда қаңтарда 38 %, сәуірде 73,6, Семипалатинскіде 18 және 40 %. Мұнда неғұрлым дұрыс көзқарас (күлкі), Қостанайда 36 және 65; Қарқаралыда сәуірде 48 % (сіздер білесіздер ме, бұл — мыңдаған тракторы бар... “архизерновой” (мол астықты — ауд.) округ; Гурьев округінде 1,5 және 36,6 %; Оралда — сәуірде 72; Павлодарда 60 %; шаруашылығы әзірше омачқа (Орта Азиядағы соқаға ұқсас жер жыртатын құрал. — ауд.) негізделген, қазір әлі де жартылай феодалдық қарымқатынас сақталған, бай мен имам әлі де үлкен ықпал етіп отырған Қарақалпақ облысында қаңтарда 12,5 %, ал сәуірде 52 (күлкі); Сырдарияда наурызда 64,4 %... және ақыр аяғында, неғұрлым алдыңғы қатарлы округ Қызылордада қаңтар айында 14 %дың орнына 61 % (күлкі).

	Залда қаншама күлкі мен көңілділік болды десеңізші!.. Бейне бір әңгіме төменгі басшылардың ұжымдастыру пайыздарын былықтырған ыждағатсыздығы мен қырсыздығы жөнінде болған секілді. Өйткені Голощекин делегаттарды шатыстырып, қылжаққа айналдырған бұл цифрлардың артында залдағылардың бәріне белгілі ұжымдастыру практикасы: сұрапыл қыс пен ерте суық көктемде шаруашылық пен үйреншікті еңбек ырғағын бұзып, аштық пен мағынасыз тірлікке ұшыратып, адамдарды қорқытумен және алдаумен бір бұрышқа қуып әкеліп, олардың малдары мен мүліктерін қалай тартып алғаны тұрды. Ал Филипп Исаевич өзінің сол кездегі сөзсіз орындалуға тиіс болған әскери бұйрық секілді нұсқауларын есіне түсіргісі келмеді.

	Бұдан бұрын қаңтарда съезге жиналған Қазақстанның жер істері қызметкерлеріне мынадай нұсқаумен жол болсын айтқан болатын:

	“Біз колхоз құрылысы саласындағы қарқын бойынша Одақтың алдыңғы қатарлы аудандарынан қалысқан жоқпыз. Бұл кең де шапшаң қарқын бесжылдықтың соңында болмаса да, екінші бесжылдықтың бірінші жылының бас кезінде, бізде, Қазақстанда, барлық тұрғындар жаппай коллективтік шаруашылыққа бірігеді деп меже белгілеуге мүмкіндік береді. Бұл үлкен мерзім бе, әлде аз ба? Бұл дегеніңіз — әлі төрт жыл. Ал “пессимистер” болса, біз өте ұзақ мерзім алдық дейді, — әрине, тырнақша ішіндегі пессимистер, — өйткені процесс сондай тез жүруде, сондықтан ол біздің жоспарларымыз бен болжамдарымызды шайқап төгуде”. 2 ақпанда газеттер Қазақстан ОАТКОМ сессиясының қаулысын жариялады:

	“Сессия Жер халкомы жобалаған 1929 — 1930 жылдары барлық шаруашылықтардың 47,4%ын коллективтендіру деңгейін ө т е т ө м е н (ерекшелеген автор. — В.М.) деп санайды және Халком Кеңесіне бұл цифрды м ү м к ін д ігін ш е к ө т е р у жағында қайта қарауды ұсынады”.

	Міне осындай, ал Филипп Исаевич Голощекин осының бәріне басшылық етіп және ұжымдастырушыларды күн сайын түртпектеп қузай отырып, одан соң бұл төменгі қызметкерлердің қалайша жоғары цифрға қол жеткізіп, жөнсіз былықтырғанына таңғалды.

	3 ақпанда Голощекин сөз алды:

	“Қазір коллективтендіру негізінде көшпенді, жартылай көшпенді шаруашылықтан отырықшылыққа өту жүріп жатыр... Біз 56 киіз үйден тұратын бытыраңқы қоныстанған ұсақ ауылдардың күні өткен кезеңде — киіз үйдегі өмірдің өзінің жойылу үстінде тұрмыз. Ал мұнымен бірге архаистік, мәдени емес тұрмыс салтын жою мүмкіндігі, бұқараның мәдени көтерілуіне жағдай жасау мүмкіндігі тууда. Қазақстандағы колхоз құрылысы өте баяу қарқынмен жүруде деген соқыр сенім орын алуда. Бұл дұрыс емес”, — деп, ол бұрынғыша өзінің қарқынды өсіру туралы нұсқауларын қайталады. “Шиеленіскен таптық күресті” еске алып, Голощекин: “Қазақстан артта қалған елден, ұйықтап жатқан елден алдыңғы қатарлы елге, қ а й н а ғ а н ө м і р л і елге, социалистік жолға түскен елге айналуда”, — деп қорытты (ерекшелеген автор. — В.М.).

	Саясаткерлердің осы нұсқауларының, қорқытулары мен қоқанлоқыларының, қитұрқыуәделерінің бәрі газет беттерінен сырғып түсіп біткенге дейін іс жүзінде не болды? Өлкелік комитеттің бірінші хатшысы көтеріңкі леппен айтқан, ал баспасөздің байқағысы келмеген қайнаған өмір іс жүзінде қандай болды?

	Ұжымшарлар туралы, кейін белгілі болғанындай, адамдарға дерліктей ештеме айтылмаған. Ұжымдастыру туралы хабарлап, сол сәтінде дауыс беру үшін бір жиналыс жеткілікті болды. Адамдардың ұжымшар мүшесі болғысы келе ме, жоқ па, уәкілдер мұнымен шұғылданбады. Сұрақ былайша қойылды:

	— Коллективтендіруге кім қарсы?

	Кейжағдайда көптегенаудандарда: “Ұжымшарға кім кірмесе, соған ең нашар жер кесіп беріледі деп түсіндірген жағдай болды. Әлдебір құмнан, таудан. Ал суармалы жерден қуылады. Мүлікті тартып алады. Басқалармен бірлікте жұмыс істегісі келмегендерді туған ауылы мен деревнясынан көшіріп жібереді”, — деді. Мұндай ашық айтылған түсіндірме жұмыстары, мысалға, Сырдария округінің Талас ауданында және көптеген басқа жерлерде жүргізілді.

	Сол Талас ауданында радиусы елу шақырымдық аумақта шашылып жатқан бірнеше жүздеген шаруашылықтан аса үлкен, іс жүзінде басқарылмайтын ұжымшарлар құрды. Құм жайлаған көшпенділерден ең қажетті үй мүліктерінен басқа барлық малы мен мүлкін тартып алды. Жаңа басшылық рұқсатсыз әлденені сатуға немесе сатып алуға қатаң тыйым салды.

	Қостанай округінің Затобольск ауданында орташаларды тәркілеп, сайлау құқығынан айырды. “Колхозға енбесең — селода кулак болып саналасың, өйткені сен коллективтендіруге қарсысың”, ал кейбір уәкілдер: “...не колхозға кіресің, не біздің саған не істейтінімізді білесің...” (“или иди в колхоз, или мы тебя под откос...”) деп қорқытқан.

	Міне, қ а й н а ғ а н ө м і р д і ң өзінен туған, мақалға бергісіз ұйқас деген осы!

	Тағы да сол Затобольск ауданында “колхоздардың көпшілігінде мал, қойлар толығымен қоғамдастырылған, ал бірқатар колхоздарда — құс және тіпті қарбыз, қияр т.б. тұқымдары да”.

	Сырдария округінің Алексеевка, Юрьевка селоларында, №8 ауылында тұқымдық астықты тапсырмағаны үшін орташалардың барлық мүлкі кәмпескеленген. Кантемировкада киімді, үй ыдысаяқтарын ортақтастыра бастаған, ал жергілікті агроном Фросов ит пен мысықты да ортақтастыруды қолға алды.

	Семей округінде кейбір уәкілдер мен аудандық комитеттер “орташа — болашақ кулак, сондықтан оған кулакқа қолданылатын шараның бәрін қолдануға болады” деген қисындық құрылыммен өздеріне шабыт берген. Әдістер әдеттегідей болды: еңбек міндеттілігін жүргізу үшін әскери жағдайға ұқсас тәртіп енгізу (шаруалардың еркін еңбегі еңбек борыштылығына, Троцкийдің арманына айналды), барлық тұқымдық қорды тартып алу (басқа — басқа, көріп отырғанымыздай, “тоналмағанды”, яғни помещиктер мен капиталистердің мүлкі еместі тартып алу, кәмпескелеу, реквизициялау, экспроприациялау немесе жай ғана т о н а у — пролетариат диктатурасы өзінің белсенділерін, міне, осыған үйретті), орташалар үшін егіс міндеттемелерін арттыру, кәмпескелеу, жер аудару, тұтқындау, соттау қоқанлоқысымен қорқыту, мүлікті ішкиімдерге дейін кәмпескелеу...

	Еңбекшіқазақ ауданында киіз үйді ортақтастырған, Сырдария округі Иіржар ауданында аңшы мылтығы мен іс тігетін машинаны, басқа аудандарда үйрек пен қазды...

	Түрген ауылының бір шаруасы түсінбегендіктен аңтаң болып, жиналыста:

	— Бәрі комиссар болып жатыр, сонда жұмысты кім істейді? Азықтүлік онсыз да аз, егер 8—10 сағаттан жұмыс істейтін болса, олар бұдан да аз болады... — деп сұрақ қойды.

	Іле ауданын басқарған уәкілдер діндар адамдарды ораза ұстағаны үшін 20 фунт (қадақ — ауд.) астық мөлшерінде салық салынады деп қорқытқан. Кейбір ауылдарда бақытты болашақтың “жоспарын” жасаған — “ортақ отбасылықтұрмыстық өмірге өту қажеттілігі туралы мәселе қойылған”. Демек, “колхозда әйелдер мен балаларды да ортақтастырады” деген “байлардың өсегі” де негізсіз болмағаны ғой.

	Партаппаратшылар, әрине, нұсқаулардың ғажайып сиқырлы күшіне сеніп қана қойған жоқ, сот жазаларын, қарулы күштерді, винтовка мен пулемет оқтарын аямай қолданып, бұл сенімдерін бекітті де. Дәл сол кезде, 1930 жылдың ақпанында, аштық өлімі мен қияндағы шет өлкелерге жер аударылу сүргініне ұшыраған халық бүкіл ел бойынша т о л қ у ү с т і н д е т ұ р ғ а н д а , жақында ғана шаруаларды баюға шақырған Бухарин “Правдада” “кулактармен... қорғасын тілінде сөйлесу керек” деп жазды және сөйлесті де.

	Құртужою, тонау, талқандау — бұл жерде нұсқау кәдеге асты...

	1930 жылдың 14 наурызында “Советская степь” Қаскелең колхозында мал басының кемінде жартысы жойылғанын жазды:

	“Үкімет мал шаруашылығын дамыту айлығын жүргізген кезде, ауданда малды құрту айлығы жүрді. Колхозшылар:

	— Иә, аз сойылған жоқ. Әрқайсысымыз бір сиырдан сойдық, ал қойдың санында есеп жоқ... — деп мойындады.

	Қой табындары дерліктей жойылып бітті. Бірнеше мыңнан тек жүздеген бас қана қалды. Сауын малдар сүтті аз береді (тек сабанмен ғана азықтандырады)”.

	Бұл шағын хабардағы ең таңғаларлығы — “Тек қалпына келтіру ғана емес, мал басын арттыру қажет!” деген кіші тақырыпшасы еді.

	Көшпенділер шаруашылығы бұл кезде тамырымен жұлынған болатын, ал нұсқау шығарғыштар түрткілеп асықтыруын, түсіндіруін, үгіттеуін, міндет артуын жалғастырды. “Колхоз қозғалысының шындығы барлық жоспарлы межеден асып түсті. Қазақстан шаруашылықтарының 40%дан астамы колхозға бірікті. Тұтастай алғанда, бұл қозғалыс толығымен дұрыс жүріп келеді...” — деп жазды 1930 жылдың 20 наурызындағы “Советская степь” газетінде өлкелік комитеттің хатшысы Л.Рошаль.

	1930 жылдың 20 мамырында Ғ. Тоғжанов “Советская степь” газетінде “байды соңғы тұрағынан қуып шығаруға” шақырды. Мысалы, ол ұжымдастырудағы бұрмалаушылықтарды науқанның бірінші күндерінен бастап қыр елін кезіп жүрген “өте ерсі арандатушылық өсектер” деп түсіндірді. Ұжымдастыру идеясы бейне бір терең тамыр жайып үлгерген көшпендіқазақтардың ортасында айтылған бұл әңгімелерді мәнжайдың түсініктірек болуы үшін келтіре кетейік. Тоғжанов сол кезде ел аузында жүрген “өсектерді” (түпнұсқада: “хабарчики”) былайша тізбелейді:

	— колхозшылардың әйелдері мен балалары ортақтастырылатын болады;

	— колхоздар барлық әйелдерді еркектерге бөліп беріп отырады;

	— колхозшылардың ұрпақтылығын жақсарту үшін қазақ әйелдеріне Россияның орталық аудандарынан бойы 3 аршын арнайы “асыл тұқымды” еркектер, кейбір жағдайда цыгандар (Алматы округі) бөлініп беріледі;

	— балалар ортақтастырылады, өйткені олардың етінен, әсіресе Қытайда үлкен бағаға өтетін қымбат экспорттық дәрілер дайындалады;

	— малды алып қояды, қазақтар шөппен (көкөніспен) қоректенетін болады және т.б.

	Ежелден дала тұрғындары жазба сөзге қарағанда “ұзынқұлаққа” — өсекаяң, қауесет сөзге көбірек сенетіні белгілі. Осындай өсектерге қарамастан, адамдарды ұжымшарларға қуып тығу үшін ұжымдастыру жөніндегі уәкілдердің қандай қоқанлоқылар мен жазаларды қолдануы қажет болғанын аңғару қиын емес.

	* * *

	1930 жылдың 9 сәуірінде “Советская степь” Голощекиннің Тұңғыш қазақстандық өлкетанушылар съезін ашардағы сөзін жариялады.

	“Егер Октябрьге дейінгі Қазақстанды алып қарайтын болсақ, мен оны тарихқа дейінгі Қазақстан деп атаған болар едім, ол кезде Қазақстан болған жоқ. Ол бытыраңқы болды, мүлде адам нанғысыз арттақалушылықта, архаистік көшпенді шаруашылық жағдайында, қандай да болсын бір, ең болмаса бастауыш мәдени мекемесіз, ушыққан ұлттық жаулықта өмір сүрді...

	Менің баса көрсетіп айтуым керек, дәл осы ауыл шаруашылығын социалистік қайта құру, коллективтендіру, колхоздар ұйымдастыру, дәл осылар — артта қалған архаистік шаруашылықты, артта қалған, қайыршыланған халықты тұйықтан шығаруда Қазақстан үшін аса маңызды мәнге ие...”.

	Осындағы сөйлеу мәнерінің тұрпайы социологиялық өркөкірек жүгенсіздігін былай қойып, істің мәніне көңіл аударайық. Ауыл шаруашылығын ешқандай дайындықсыз қайта құру халыққа не берді?

	Егер тек экономика жөнінде ғана айтар болсақ, онда Ораз Исаевтың ресми комиссиясының мәліметтері бойынша, ұжымдастырудың бірінші толқынының бірнеше айы ішінде республикада мал басы 30 %ға немесе 10 миллион басқа кеміген.

	Әйткенмен, басқаша жағдайды күтуге болмайтын еді. Өйткені тіпті бұрынырақ құрылған және әрқандай жағынан өкімет қамқорлық жасаған ортақ шаруашылықтардың өзінде бастанаяқ бейберекеттілік белең алды. Осындай шаруашылықтардың бірі республиканың оңтүстігінде құрылып, үлгі ретінде ұсталған және газеттерде әлденеше реттен насихатталған Голощекиннің өзінің атындағы коммуна болды. “Ұлы бетбұрыс” жылы осы үлгілі шаруашылық туралы айтарлықтай көлемді жарияланым жарық көрді:

	“ГОЛОЩЕКИН АТЫНДАҒЫ КОММУНАНЫҢ САБАҚТАРЫ

	...Жағдай коммунаның бүкіл жұмысы мен өмірін көз алдан өткереді. Коммуна өзінде қанша жер бар екенін білмейді... Жыл ішінде 24 бас сиыр, киіз үйлер жасаужабдығымен қоса, 6 жылқы, 185 қой — барлығы 13076 сомның мүлкі ысырап болып, талантаражға түскен.

	Бұл ұжымдық шығынға 4 орташа колхоз құруға болар еді.

	Коммуна базарды жалға алып, 13429 сом шығын тартты.

	Құрылыстар қиратылып жатыр. Әйнектер сынған. Есіктер тозған. Жөндеу жұмыстары көптен бері болмаған. Тігін машиналары ашық аспан астында, аязда тұр. Қайықсыз, сынған, майы қатып қалған, қырау басқан. Онымен балалар ойнайды.

	...Жыл ішінде коммуна 30 000 сом аванс пен несие алды. 30 000 сом қайда кетті? Шаруашылық жылының материалдық қорытындысы, ұста құралжабдықтары, диірмен қайда?..

	Бәрін коммуна жеп қойды.

	Қарын мәселесі коммунадағы жетекші орынды иеленді және соған сәйкес психологияны қалыптастырды. Коммуна басшыларының бірі жолдас Өтемісов “Коммуна бұдан әрі қалай өмір сүреді?” деген сұраққа: “Қажеттілік туса, үй шатырларын бұзып, отынға сатамыз”, — деп жауап берді.

	...Коммуна жалдамалы жұмысшылар (нан пісіруші, аспазшы, екіқаражұмысшы) ұстаған. Олар коммунаның батырақтарына айналған. Байшылдық идеология коммунаға сыналап еніп, онда өзіне ұя салған. Қатардағы коммунар Т.Байзақов жағдайға өте айқын баға берді: “Ауқаттанамыз. Не айтады — соны істейміз. Үндемейміз...”





ХІІ


	“Жаппай коллективтендіру халық толқуларымен шашалды. Сталин тұтас бір жылға шегініс жасады”, — деді бұл кезең туралы жазушы Борис Можаев.

	Ресми тарихшылар Қазақстанда болған бұл оқиғалар туралы бір кісідей болып, жұмған ауыздарын ашпайды, тіпті болмағанда бірекі ауыз бұлыңғыр сөз тіркестерімен шектеледі. Бұл түсінікті де: құпия құжаттарды сақтаушы “Компартия ОКнің жанындағы Партия тарихы институты” өз партиясының шынайы тарихын емес, көзбояушылық тарихын көрсетуге тырысып бақты. А.Тұрсынбаев “Қазақстандағы колхоз құрылысының жеңісі” (“Победа колхозного строя в Казахстане”, Алматы, 1957) кітабында “антикеңестік бой көрсетулер” туралы айта келіп, Созақтағы “байшылдық бүлік”, сондайақ “Адайдағы, Алакөл ауданындағы және басқа жерлердегі байлардың қарулы қарсылықтары” туралы тек үстірт қана еске алып өтеді. “Қазақ ССР тарихы” (Алматы, 1977, ІV т.) бұл туралы тіпті айтпайды да. “Қазақстан Коммунистік партиясы тарихының очерктері” (“Очерки истории Коммунистической партии Казахстана”, Алматы, 1963): “Кеңес өкіметінің жаулары колхоз құрылысындағы солшылдық ауытқуларды мүлт жіберместен пайдаланып бақты. Олар шаруаларды антисоветтік бас көтерулерге итермеледі, партия және совет қызметкерлеріне, ауылсело белсенділеріне қастандық жасауды ұйымдастырды. Мысалы, 1930 жылдың басында байқұлақ элементтері Сырдария округі Созақ ауданында 23 басшы қызметкерлерді айуандықпен өлтірген. Тап жаулары шаруаларды колхозға кірер алдында малды жаппай қыруға үгіттеді” деген қысқа сөзбен ғана шектеледі.

	Тіпті салыстырмалы түрде бертінгі уақытта жариялылық кезінде жазылған “ұжымдастырудың күрделі мәселелері” туралы “Шындық тұрғысынан” (“С позиций правды”) деген мақаланың авторлары академик Б.Төлепбаев пен тарих ғылымдарының кандидаты В.Осипов та бұл мәселені айналып өтті. Олар бәрін бірдей “кулактардың жауыздығымен” түсіндіруге болмайтынын мойындайды, бірақ “кулактардың белгілі бір рөлі болғанын” теріске шығармастан, Қазақстан Компартиясы ОКнің жанындағы баяғы сол Партия тарихы институтының (бүгінде маңдай жазуын “Саяси зерттеулер институты” деп өзгерткен) бұл қызметкерлері “белгілі бір деңгейде (қызық: қандай деңгейде? — В.М.) жағдайды мемлекеттік органдар өкілдерінің орашолақ, кейде қылмысты әрекеттері шиеленістірді” деп санайды.

	Төрешілдіктің “сүйкей салдысын” еске түсіретін бұл сырғытпалы тұжырымдардың кімнің “шындығы тұрғысынан” құрастырылғаны айдай анық...

	“Лениндік ұстанымдар” қорғаушыларының төменде келтірілген қысқаша анықтамасы да көп жағдайды айқын түсіндірмейді: “1929 ж. Қазақстанда, ОГПУ мәліметі бойынша, құрамында 350 адамы бар 31 “бандалық құрылым” әрекет етті, 1930да, сәйкесінше 82 және 1925 адам, 1931 ж. — 80 және 3192. Мұның үстіне, селолар мен ауылдарда осы уақыт ішінде жалпы саны 9906 адам болатын 2001 “жау топ” ашылды, сондайақ 10396 жеке зиянкестер тұтқындалды. Солардың ісәрекеті салдарынан 1929 — 1931 жж. 460 партиякеңес қызметкерлері қаза тапты, 372 дұшпандық антикеңестік акт, 127 астық өртеу, егінді малмен таптату әрекеттері орын алды”.

	ОГПУ, неге екені белгісіз, анықтамасында өздерінің жазалау әрекеттері қандай болғанын, оның деңгейі мен қамтыған көлемін көрсетпейді (немесе тарихшылар мұны еске алмайды). Әйтсе де, “бандиттерді” және “зиянкестерді” қаншалықты қатал жазалағаны (белсенділерді ұрыпсоққаны немесе қастандық жасағаны үшін кінәлілерді тек қана “әлеуметтік қорғаныстың жоғары шарасымен” — ату жазасымен жазалаған; ал зиянкестік деп не болса соны атаған...) алдыңғы тарауларда келтірілген газеттік мақалалардан айқын көрінеді.

	1930 жылдың кезіндегі жариялылық шегі, әрине, баспасөз ұжымдастыру басталған тұстағы халықтық толқуды “жария көрсете аларлықтай” соншама кең емес еді. Тек жарты жыл өткенде, Жетінші конференцияда Голощекин: “Жаппай антисоветтік бас көтерулер бізде орын алды”, — деп мойындады. Ол бұл туралы алғашқы және соңғы рет айтты; басқа басшыларға мұндай әңгіме айтуға мүлде рұқсат етілген жоқ. Соңғы кездерге дейінгі әлдебір нақты мысалдарды неғұрлым толық келтірді. Осы уақыттан бастап, тарихшылар үшін бұл тақырып алпыс жылға жабық болды (олардың “колхоз құрылысының жеңісі” туралы көптеген диссертациялар қорғауына бөгет болмағандығымен қоса алғанда). Филипп Исаевич не туралы айтты?

	“Біріншіден, біз Семей округі Зыряновск ауданындағы орыс крестьян қауымының антисоветтік бас көтерулерін көріп отырмыз... (бұл бас көтеруді ұйымдастыру бір жыл бұрын дайындалды). Таза кулактық элементтердің бастауымен, орташалардың өте аз саны тартылған...

	Екіншіден, өткен жылдың көктемінен бастап дайындалған, Орталық Қазақстанның алты ұлттық ауданында болған антисоветтік бас көтерулер... Барлық бас көтерулер жартылай феодалдардың өткен дәуірді аңсаған күресіне талдау жасау тұрғысынан алғанда, айтарлықтай мән беруге тұрарлық (бас көтерулердің өзі хан сайлаудан басталды). Негізгі ұраны — дін үшін күрес, коллективтендіруге қарсылық, жеке салыққа қарсылық, 1928 жылы кәмпескеленген малды қайтару үшін күрес және ауылдағы тап күресіне қарсылық. Сонымен, жолдастар, бұл бас көтерулердегі басты мәселе — жартылай феодалдар мен ишандардың жартылай феодалдық патриархалдық ауыл үшін күресі. Олар соңдарынан ауылдарды, кедейорташалар бұқарасын ерте алды... тек қана ең терең бұрмалаулар мен қателіктердің негізінде және солардың қойнауында.

	...Бұл аудандардағы дайындау жұмыстарындағы қателіктер және әсіресе коллективтендірудегі қателіктер байды әлсіретудің орнына күшейтті. Есте боларлық ерекше бір жай — біз ауылдағы негізгі бұқара халықпен, кедейлермен, орташалармен байланыс орнатқан кезімізде, олар көсемдерді өздері ұстап беріп: “Олар бізді айдап салды, “коллективтендіру деген — орташалар мен кедейлер үшін жасалған кәмпескелеудің дәл өзі және осы былықтардың бәрі — Cовет өкіметі саясатының салдары”, — дейді деді.

	Және ақырында бұл мәселеге тән тағы бір ерекшелік — бұл бас көтерулердің Орталық Қазақстанның көшпенді және кейбір жартылай көшпенді ауылдарында болғандығы, демек, Қазақстанның көшпенді бөлігі азырақ советтендірілген...”

	Созақтағы, Алакөл ауданындағы және Адайдағы көтерілістерді Голощекин аузына да алған жоқ.

	Дегенмен, сол баяндамасында ол: “Адай округ ретінде жойылды”, — деді.

	Мұның қалай болғаны?

	“Біз қазақтарды Қарабұғазда, балық кәсіпшілігінде және Ембімұнайда жұмысшы ретінде тарту міндетін алға қойдық (мұның қандай “тарту” болғаны еңбек борыштылығы және шаруалар күшін еңбек бөлімдеріне жұмылдыру жөніндегі лениндіктроцкийлікбухариндік арманның жүзеге асырылуы екендігі айқын. — В.М.). Екіншіден, халықтың шаруашылық тұрғыдан ауылда орын тебе алмайтын бөлігін егіншілік аудандарға көшіру. Әзірше, қалай болған күнде де, отырықтанған 374 шаруашылықты көшірдік, бірақ бұған қандай қиындықпен қол жетті? Үш мәрте, жолдастар, біз оларды ұйымдастырдық, ақша бердік, олар Адайдан жүз шақырымға дейін көшіп барды да, сол жерде уәкілдерге жеткілікті мөлшерде тымақ үлестірді, сөйтіп, өздері бұрынғы ауылдарына қайтып оралды (күлкі)”.

	374 шаруашылық — бұл бар болғаны бірнеше ауыл ғана. Ал округте тұрған ондаған мың адамдар қайда? Голощекин бұл туралы айтқан жоқ. Алайда адайлықтардың үлкен бір бөлігі көтерілістен кейін көршілес Түрікменияға көшіп кеткендігі халыққа, әрине, белгілі. Ал онда қарулы көтерілісті басмашылар қатарында жалғастырды.

	Сөйтіп, халық көтерілістері бүкіл Қазақстан бойынша Маңғыстаудан Алтайға және Ақтөбе далаларынан Сырдарияға дейін орын алды. Толқулар 1929 жылы Қарақалпақ облысындағы Тахтакөпірде және Сырдария округіндегі Бостандықта басталды, 1 қарашада Қостанай округіндегі Батпаққара, 7 ақпанда Ақтөбе округіндегі Ырғыз, 26 наурызда Алматы округіндегі Сарқант т.б. көтеріліске шықты. Бас көтерулер: “Совет өкіметі жойылсын! Еркін еңбек үшін!”, “Ислам атынан!”, “Совет өкіметінің байларға қарсы заңдары алынып тасталынсын!” деген ұрандар астында өтті. Егер тарихшылар бұрын бәрін “кулакшылбайшыл элементтерге” жапқан болса, енді “бас көтерулердің себебі мәжбүрлеп коллективтендіру, орташаларды, тіпті кедейлерді тәркілеу болды” деп мойындай бастады.

	1930 жылдың маусымында халық қозғалысын жартылай феодалдар мен ишандардың күресі ретінде сипаттаған Голощекин оның шынайы себептерін жақсы білді: көктемде ол құпия хат арқылы Сталинге: “Тәркілеу қажеттінің бәрін, нанның соңғы үзімін де қалдырмастан алып қоюға дейін жетті”, — деп хабарлады.

	1930 жылдың маусымында Голощекин: “Бірқатар жерлерде коллективтендіру өзінің абыройын түсіріп алды, қозғалысты ілгері жылжыту үшін ұзақ уақыт қажет болады”, — деп мойындады.

	“Бұл кімнің кінәсінен?” — деп сұрақ тастады ол Жетінші конференцияда. Партия бағытының да, ОК нұсқауларының да м е й л і н ш е д ұ р ы с (ерекшелеген автор. — В.М.) болғаны және мұндай қателіктерге себеп бола алмайтындығы ешқандай күмән тудырмайды.

	...Өлкелік комитеттің барлық іс жүзіндегі басшылығы партия Орталық Комитетінің бағыты мен нұсқауларын м е й л і н ш е д ұ р ы с жүргізгеніне мен кәміл сенімдімін. Бірақ, сонымен бірге біз жергілікті орындар жіберген қателіктер үшін жауапкершілікті өлкелік комитеттің мойнынан алып тастамаймыз”.

	Партиялық логика өзгермеді: орталықтікі қашанда дұрыс, ал жергілікті орындар кейде қателеседі.

	Голощекин баяндамасының басында: “Көшпенді ауылдарда коллективтендірудің ешқандай алғышарттарының болмағандығы, біздің күштеріміз арқылы м ү л д е дайындалмағандығы әлде факт емес пе?” — деді. Яғни, партиялық қисынға сәйкес, ұжымдастыру үшін алғышарттың да, азаздаған дайындықтың да қажеттілігі болмады. Тек қана па р т и я б а ғ ы т ы қажет болды.



	* * *

	Ресми тарихшылар күні бүгінге дейін ұжымдастырудың алғашқы толқынында болған асыра сілтеулерді суреттей отырып, 1930 жылғы Жетінші партконференцияда жасаған баяндамасында Голощекин көрсеткен деректер мен мәліметтерді пайдаланады.

	Өлкелік комитеттің бірінші хатшысының куәлік етуі бойынша, орташа “кеңінен” жәбір көрген. Қаншалықты кеңінен екеніне “түзету цифрларына” қарап көз жеткізуге болады. 9533 орташа шаруашылыққа мүлкі қайтарылып берілді, 4073 орташа Еңбекпен түзеу үйінен босатылды, 1618 адамның сайлау құқығы қалпына келтірілді, жер аударылудан 1160 орташа қайта оралды.

	Неге екені белгісіз, осы уақытқа дейін нақты цифрлар: қанша адамның тұтқындалғаны, қаншасының жер аударылғаны, қаншасының атылғаны жасырын ұсталып келеді.

	“Кулакшылбайшыл” шаруашылықтар, А.Тұрсынбаев “Қазақ ауылы: үш революция кезеңінде” (“Казахский аул в трех революциях”) атты кітабында жазғанындай, 1930 жылы үш санатқа бөлінген: алғашқылары Қазақстаннан сырт жерлерге қоныстанған, екіншілері округтен тысқары, үшіншілері аудан сыртына орналасты. Осы кітап басылып шыққан 1967 жылы, мысалы, бірінші санатқа немесе контрреволюциялық активке жатқызылған кулактар мен байлар, КСРО ОАТКОМ мен Халком кеңесінің 1930 жылдың 4 ақпанындағы нұсқауына сәйкес дереу оқшауландырылуға немесе атылуға тиіс болғаны, ал олардың отбасы алыс аудандарға қоныс аударылғаны туралы қалай да еске алғысы келмеген. Тәркілеудің бірінші санатына 60 мың шаруашылықты енгізу туралы бүкілодақтық жоспар болды. Сол жоспар бойынша, екінші санатқа енетін 150 мың “бай кулактар” шаруашылығы өлкеден тысқары алыс орындарға жер аударылуға тиіс болды. Және ақырында, нұсқау үшінші санатқа отағасылары отбасымен бірге ұжымшардан тыс жерлерге көшірілуге тиіс болған 800 мың шағын шаруашылықтарды жатқызды. Кулактардың құйыршығы делінген 1 миллион отбасын тәркілеу туралы бұл ж о с п а р д а айтылған жоқ: тап жауларының бұл жаңа сана ты басқаның игілігін иеленушілердің ж е к е “іскерлігі” нәтижесінде пайда болды.

	Партия тәркілеудің жоспарын да оны асыра орындау үшін берді. “1930 жылдың өзіндеақ “жоспарланғаннан” әлдеқайда көп кулактар тұтқындалды, атылды немесе елдің солтүстік аудандарына жер аударылды, — деп жазады Рой Медведев. — 1931 жылы қуғынсүргінді одан да кеңінен жүргізді... Барлық ықтималдықтарды ескергенде, “тәркіленгендердің” жалпы саны 1 миллион отбасына жетеді, ал мұның шамамен жартысы елдің солтүстік және шығыс аудандарына жер аударылды”.

	Бұл автор баға берудегі сақтығымен белгілі, сондықтан ол келтірген деректер де кемімен көрсетілуі әбден ықтимал.

	Үзінді келтіруді жалғастырайық.

	“Көптеген облыстар мен аудандарда, өкіметтің жұдырығы әртүрлі себептермен колхозға енуден бас тартқан “әлсіз” орташаларға, кедейлерге, тіпті әуелі батырақтарға да тиді, оларды ыңғайлылық үшін “кулактардың құйыршығы” деп атады.

	Тәркіленген кулактарды бүкіл отбасымен жер аудару туралы қатаң нұсқаудың берілуі, бірінші кезекте, мемлекеттің 1930—1931 жылдары құрылған ұжымшарларға көмектесу үшін қажетті материалдық және қаржылық қорының болмауына байланысты болды. Сондықтан ұжымшарларға іс жүзінде кулак шаруашылығының барлық мүлкін беруге шешім шығарылды. 1930 жылдың мамырына дейінақ ұжымшарлардың жартысында кулак мүлкі бөлінбейтін қордың 34 пайызын құрады. Сөйтіп, коллективтендіруді шапшаңдату тәркілеудің барынша қатал әдістерін қолдануға итермеледі. От жағылмаған суық вагондармен жүздеген мың еркектер, әйелдер, қарттар мен балалар Шығысқа, Уралдың, Қазақстанның, Сібірдің алыс аудандарына жөнелтілді. Олардан мыңдаған адамдар жолжөнекей аштықтан, суықтан, аурудан көз жұмды.

	Уралдағы, Сібірдегі, Қазақстандағы және КСРОның еуропалық бөлігінің солтүстікшығысындағы мыңдаған арнаулы “кулак” елдімекендері орналасқан аз қоныстанған аудандарда алғашқы жылдары көптеген бұрынғы кулактар мен олардың отбасы мүшелері опат болды. Жер аударылғандардың жағдайы тек 1942 жылы, арнаулы қоныстардан жастарды армияға шақырған кезде ғана өзгерді. Соғыстың соңына қарай мұндағы комендатура жойылып, бұрынғы арнаулы мекен тұрғындары салыстырмалы түрде орын ауыстыру бостандығына ие болды”.

	Голощекиннің Қазақстанда нені былықтырғаны нақпанақ белгілі емес, бірақ “түзету цифрлары” бойынша ғана ондаған мың адамның қуғынсүргінге ұшырағанын болжамдауға болады. Жетінші конференцияда Филипп Исаевич: “1929 жылдың 17 желтоқсанындағы жаппай ортақтастыру туралы қарарды жүзеге асырмағанда дұрыс болатын еді, әйтпесе, оны көрдіңіз бе, жергілікті орындарда нұсқау ретінде түсінген деп”, — өзіне сын айтқан сыңай танытты.

	“Бұл қарарда, өлкелік комитеттің бүкіл қызметіне қарамастан және оған қарамақарсы, біз өз шаруашылықтарымыздың барша алуантүрлілігін, деревня мен ауылдың айырмашылығын, Қазақстанның ерекшеліктерін ұмытқанбыз.

	Кінә әлі де бар, біздің округтік басшыларымызға ықпал етуі мүмкін кінә... қаңтар айында: “Осымен байланысты, бүкіл Қазақстан бойынша кулактарды, әсіресе жаппай ұжымдастыру округтерінде тұрған орындарынан көшіруді дереу іске асыру міндеті қойылады” деген жеделхаттық нұсқау болды.

	Бұл нұсқау 3 немесе 4 күннен кейін алынып тасталды, бірақ бас айналу бәрібір болды, кулактарды коллективтендіруге байланысты емес себептермен жою туралы қате көңіл күйлер орын алды... Мұнда өлкелік комитеттің бастапқы бағдары 50 — 60 ауданға жуық болды. Бұл да 34 күннен кейін алынып тасталды (кейін тек 16 аудан ғана бекітілді), алайда округтік басшыларға бұл қателіктер біраз уақытқа дейін ықпал ете алды”.

	Голощекин “орташаны кулак есебіне жаппай енгізудің” кінәсін қайтақайта округтік және аудандық комитеттердің мойнына ілуге тырысты. Әйтсе де, бір қызығы, ол: “Кулакты тап ретінде жою “практикасындағы” партия бағытын бұрмалаудың ең үлкен көрінісі “кулак отбасы мен оның балаларына оларды тамақтандыруға алған орташалардың және тіпті кедейлердің де жанашырлығын туғызатын жағдайдың болуы: кулак шаруашылығынан киім мен үй керекжарақтарының қажеттілерін алып қоюда және оларды толығымен азықтүліксіз қалдыруда болды” — деді.

	Басқа — басқа, ал бұл жағдай оның шымбайына қатты батып, шындап түршіктірді! Енді қалай, бұл жерде олар абстракт адамдарға емес, тірі адамдарға іш тартып, жанашырлық көрсетті ғой.

	Елде аса үлкен ауқымды қайта қоныстану жүріп жатты. Қырқыншы жылдары Сталин жүргізген “кіші” халықтарды жер аударудан көп бұрын орыс және украин шаруалар қауымының таңдаулы бөлігін, шын мәнінде орыс пен украин халқын тундраға, Солтүстік пен Сібірдің батпағына, Қазақстанның елсіз шөл далаларына жер аударды; қазақтарды, елдегі таңдаулы малшыларды әртүрлі жолдармен туған өлкесінен шетелдерге қуды немесе өздерінің ұланбайтақ республикасының ішінде мыңдаған шақырымға көшіріп тастады.

	Көшірді, жер аударды, қайта қоныстандырды... Осылардың бәрінде қандай да бір экономикалық қана емес, саяси да мағына жасырынып жатты. Егер қазір Кеңес өкіметі жылдарында ел ішінде болған ұлттар мен халықтардың бұрынғы және жаңа, үлкен және шағын орын ауыстыруларын жадымызға қайта оралтып, ой жіберіп қарайтын болсақ, онда бірдебір халық өзінің туған жерін де — туған селосында, туған ауылында, туған үйінде байырғы табиғи рухани және тарихи болмысымен өмір сүрмеуі үшін ғана оларды әлдебір бірыңғай сұрқай, түссіз ұнтақ езіндісіне салып, біріменбірін мақсатты және жүйелі түрде қалай араластырғанын түсіне бастайсыз. Осылайша жанды “адам материалынан” табиғи, тамырлы, ерекшенің бәрін кесіп тастау арқылы нұрлы болашақ конструкторлары с о в е т а д а м ы н жасап шығарды.



	* * *

	“Ұлы бетбұрыс” басталған сол кездің қарсаңында қазақ елінің төрттен үш бөлігі жайылымдық көшпенді мал шаруашылығымен айналысты. Республиканың 119 әкімшілік ауданының 9ы көшпенді, 85і жартылай көшпенді болды. 1929 жылдың желтоқсанындағы өлкелік комитеттің бесінші пленумында Голощекин көшпенділердің шаруашылықтарын 100 пайыз ұжымдастыру негізінде, оларды отырықтандыруды тездету туралы мүлде жөнсіз жабайы шешімінде табандап тұрып алған кездің өзінде, отырықшылық өмірге жоспарлы түрде өту басталып кеткенімен, бірақ үлкен қиындықтармен баяу жүрді. Яғни, былайша айтқанда, қазақтардың барлық малын ортақтастырып, оны “отырықшылық нүктесіне” айдап әкелді және қаласынқаламасын, олар сонда өмір сүруге тиіс болды.

	“Қайда?” деген сұрақ туады. Ешқайда — тақыр жерден басқа, бұл “нүктеде” ештеңе болған жоқ, бұл кезде тек дұрыс елді мекендер салуға нұсқау ғана берілді. Филипп Исаевич көшпенділер колхоз бола алмайды, демек, ұжымдастыру қарқыны бойынша, елдің “алдыңғы қатарлы” аудандарынан қалыспау үшін барлық малды тездетіп ортақтастыру керек деген ойда болды. Оның үстіне, екпінді қарқынның ызғырығы нағыз шыңылтыр аязды айлардың үскірігімен бірге келіп қабаттаса соқты және жаңа “отырықшылық нүктелерінде” малға беретін жемшөп болмады (кенеттен жауған қарға ұқсап, аяғы аспаннан салбырап түсе қалған бұл жедел қарқынды отырықшылықтың бола қалары кімнің түсіне кірді дейсіз), көп ұзамай мал қырыла бастады.

	Кейінірек О.Исаев жетекшілік еткен Халком кеңесінің комиссиясы мал басы 1930 жылы 30 пайызға немесе ұзын саны бойынша 10 миллион бас малға кеміді деген қорытындыға келді, алайда бұл шынында осылай ма? 1933 жылы өткен өлкелік комитеттің алтыншы пленумында Мемлекеттік жоспарлау қызметкері Нұрмұхамедов: “1930 жылғы баспабас санақ бойынша Қаржы халкомы 20 миллион деген цифр берді, ал жолдас Исаев 30 миллионды бекітті... жолдас Исаевтың бұл түзетуі қазір біз бастан кешіп отырған апатты жағдай үшін аз рөл ойнаған жоқ”, — деп басшылықты қос есептілік үшін тікелей кінәлады. Яғни, ет дайындау жөніндегі жоспарды, нағыз аштық жылдарының өзінде, мал басының шынайы санымен (20 млн) емес, жалған санмен (30 млн) есептеген... Демек, ұжымдастырудың бірінші толқынындаақ мал басы, басшылықтан жасыруға тырысқандарына қарамастан, тең жарымына кеміген! Тіпті соғыстың өзі де мұндай күтпеген шұғыл күйзеліс әкелген жоқ...

	Құлақ естіп, көз көрмеген мұндай шығын, әйтсе де Голощекинді именткен де, абыржытқан да жоқ. Жетінші конференцияда (маусым, 1930 жыл) ол былай деді:

	“Мұны немен түсіндіруге болады? Кейбір ұлтшылдар мұны өлкелік комитет саясатының салдары дейді; кейбіреулер оларды қалай атауды білмеймін...

	Залдағы орыннан дауыс: “Кулакшыл ән бастаушы!”

	— ...Олар: “Мұның себебі — сіздің астық дайындау жоспарыңыз”, — дейді. Бұл дұрыс емес: өйткені табындардың азаюы — бүкілодақтық құбылыс...”

	Әрине, кінәнің негізгі бөлігін баяндамашы, “жерді құртып жіберу қолынан келмеген соң, егісті азайтып, малды жыртқыштықпен сойып жатқан” кулак пен байға артты. Сонымен бірге, шығын болған мал табынының 10—15 %ын Голощекин “өрескел қисаюлар мен қателіктердің” есебіне жатқызды.

	Қалай болғанда да бұрынғы уақытта, жаппай ұжымдастыру мен жедел отырықтандыруға дейінгі кезде, кулактар, байлар мен орташалар өздерінің жеке малдарына пышақ ала жүгірмеген... Дегенмен союға үлгергендері де жақсы: ең болмаса ет жейді, бәрібір қатты аязда жемшөпсіз, қараусыз тұрған мал тұралап, қырылуы сөзсіз.

	Тек халық толқуларынан кейін ғана, Сталин ұжымшардан өз еркімен шығуға рұқсат берісіменақ, бір ай ішінде Қазақстандағы ұжымдасу деңгейі 51ден 32 пайызға бірден түсті, ал кейбір аудандарда және Қарқаралы округінде тіпті ұжымшар қалған да жоқ.

	Мыңдаған таңдаулы малшылар мен егіншілер қайыршыланып, мүсәпірлікке түсірілді, көптеген адамдар өлтірілді, 40 миллиондық табыннан санаулы айлардан кейін жарымжартылай ғана қалды, ал өлкелік комитеттің бірінші хатшысы Жетінші партия конференциясының делегаттарын “аса ірі табыстарға” сендірді:

	“Бізді бұл табыстар тоқмейілсітіп, жұбата ала ма? Ешбір жағдайда да... Социалистік құрылыс міндеттері тұрғысынан олар әлі жеткіліксіз, бұқараның әлауқатын көтеру тұрғысынан да олар жеткілікті емес... Біз бұқараны Ленин айтқандай, онда енді “коммуна басталатындай” социалистік санаға дейін көтерген жоқпыз”.

	Голощекин тек бір ғана қауіпті көрді: қайткенде жергілікті жерде асыра сілтеуден қорықпасқа және аузы күйгендер үріп ішпеске, қайткенде байлар мен кулактар жойылды деп шешпеске? “Осы қауіппен, — деп ақыл айтты ол, — біз күрсеуге тиіспіз... Біздің алдымызда әлі арпалыстар тұр”.

	Осыдан кейін “Большевиктік жұмыстың бес жылы” деген шартты атаумен шағын, әрине, большевиктік көрініс ойналды.



	“ЖОЛДАС ГОЛОЩЕКИНДІ ҚҰТТЫҚТАУ

	Сайлау аяқталған соң... жолд. Исаев сөз алды:

	— Мен бір топ жолдастардың өкілеттігі бойынша сөйлеймін... Голощекин жолдастың біздің партия ұйымымызды большевиктендіру ісінің, интернационалдық тәрбие беру және нағыз марксшіл кадрларды өсіріп шығару ісінің жетекшісі ретіндегі аса зор еңбегі ешқандай күдік тудырмайды және оны жоққа шығаруға болмайды (қол шапалақтаулар).

	Жолдас Голощекиннің сіңірген еңбегін атап өте келіп, VІІ партконференция ұсыныс етеді:

	— Қазақстанның 10 жылдығына орай жолдас Голощекиннің барлық еңбектері орыс және қазақ тілдерінде басып шығарылсын (қол шапалақтаулар);

	— Алматы қаласында ұйымдастырылатын коммунистік университетке “Жолдас Голощекин атындағы Қазақ коммунистік университеті” деген атау берілсін (қол шапалақтаулар).

	Барлық ұсыныстар, әрине, бірауыздан қабылданды.

	Одан әрі жолдас Голощекиннің жауап сөзі жалғасты:

	— Жолдастар, біз өз жұмысымызды аяқтадық. Біздің өзіміз қабылдаған шешімдерге назарымызды шоғырландырғанымыз... жөн болар еді. Бірақ сіздер мені шынайы жолдан шығарып әкетіп, өздеріңіздің маған көрсеткен құрметтеріңіз туралы сөйлеуге мәжбүр еттіңіздер. Ондай құрметке еңбек сіңірілді ме?

	Біздің бәріміз партия солдатымыз... және біздің әрқайсымыз өзімізге партия тапсырған істі атқарамыз... Бұл құрмет көрсетуден келер екі қауіп бар: бірінші... бас айналудан қандай нашар нәрселер шығатыны сіздерге бұрыннан белгілі. Ал егер сіздер көрсеткен құрмет менің басымды айналдырып, мен өзімді, міне, қандай үлкен көсеммін деп ойлап қалсам не болады?..

	Залдағы орыннан дауыс: “Сіздің басыңыз айналмайды. Сіз бұған лайықсыз!”

	— Екінші қауіп: ... егер мен мұнда тағы да 5 жыл қалсам және сіздерге бұған шыдауға тура келсе ше? (Ду қол шапалақтау.) Ойланып көріңіздер, жолдастар, сіздер кейін мені тақтан тайдырып жүрмеулеріңіз үшін. Біздің әрқайсымыз қолымыздан келгенді істейміз...





ХІІІ


	Ұжымдастырудың екінші толқыны қарсаңында балаларға қамқор көзбен қарайтын ересек ағалар пионер слетіне ұрандар мен үндеулер ойлап шығарды. Естияр газеттер бұл шақыруларды шын көңілмен жариялады:

	— Барлық батырақ балаларын отрядқа тартайық!

	— Пионерлердің қас жауы бай мен кулакқа қарғыс айтайық!

	— Жасымыздан советшіл болып өсеміз!

	— Қалдықтары өткеннің экраннан жоғалсын, егер балалар бұзық болмасын десеңіз!

	— Қатарымызды бұзуға жол бермейміз, Парасатты сөзден басқаға ермейміз.

	— Ғасырлық езгі жойылсын деп әндетеміз, Анамызды асүй тұтқынынан азат етеміз.

	— Айтшы бауырым, шын болса дұрыс жолға түскенің,

	Батырақ баласына қандай жақсылық істедің?

	— Астықты молайт сен өстіп, Әкеңді колхозға кел ертіп!

	— Пионерлік орта бізге дем берсін,

	Ұлт араздығына орын жоғын ел көрсін.

	— Пионерлер, астық шықпай қаладыау деп қорықпа:

	Колхоз байлығы үшін аттанамыз біздер жорыққа!

	...Үш жылдан кейін Голощекинді Мәскеуге шақырып алды, оның орнына Мирзоян келді.

	Ересек ағалар Алматыға жиналып, Алтыншы пленумда сөз сөйледі. Деревня мен ауылдағы күйзеліс туралы, болып көрмеген мал өлімі жөнінде айтты. Екі жылдық аштық туралы үндемеді (мұны айту олардың өздеріне керек болған жоқ қой!). Төрт жасқа дейінгі барлық балалардың аштықтан өлгені туралы үндемеді. Қазақтың қақ жартысына жуығының қырылып қалғанын да айтпады. Бұл туралы айтуға рұқсат берілмеді. Жалпы алғанда, бұдан басқа да қамқарекеттері жеткілікті болды: өкінді, ақталды, бірінбірі сынады. Бұдан былай ешқашан да мұндай қателік жасамауға уәде берісті. Пленумды “тарихи” деп атады.

	Ақыр аяғында бір депутат ұстамсыздық танытты. Тек біреуі ғана. Ол: “Бәріміз мал басының азайғанын айтып жатырмыз... Бірақ өндіргіш күштердің негізгі элементі адам екенін жиі ұмытамыз. Кейбір аудандардың тұрғындары өте ауыр жағдайды бастан кешуде... Бізде, Қазақстанда, 80 000ға дейін қараусыз қалған балалар бар”, — деп салды. Міне, осылай деді. Көрініп тұрғанындай, өз сөзінің заңсыз екенін, ол сөздерде мемлекеттік қастандық болып саналатын тыйым салынған құрамның бар екендігін жақсы сезіне тұрып айтты. Сондықтан да сөзінің салмағын арттыру үшін тіпті а д а м д ы өндіргіш күштердің негізгі э л е м е н т і деп атады. Өйткені адам өзіненөзі ештеме де емес, ал мына өндіргіш күштердің элементі ретінде ол әлі белгілі бір мәнге ие. Дегенмен, қалай болған күнде де адам туралы, балалар жөнінде айтпай, үнсіз қалуға сөйлеушінің дәті жетпеген секілді. Бәлкім, дәл солар туралы, жуырда слетке байланысты үгітнасихаттық мақсаттағы ұрандармен бастарын қатырған сол бір қаңғыбастар жайында айтқан болар. Бұл — Мемлекеттік жоспарлаудағы Нұрмұхамедов еді.

	Оған қол соқпады. Сөзіне қолдау көрсеткен жоқ. Үнсіз қалды. Бейне бір оның сөйлегенін байқамай қалған сияқтанды. Үнсіздік мінберге Орал обкомының хатшысы Пинхасик көтерілгенге дейін созылды (көп ұзамай ол өлкелік комитеттің хатшысы болып сайланды). Одесса қаласында туыпөскен Гдалий Исакович Пинхасик жиырма бір жасында партияға өтті және сол 1918 жылы Забайкальск трибуналының прокуроры болды, 1919—1921 жылдары Омбы қаласындағы ЧК (Төтенше комиссия) қызметкері және Қиыр шығыс республикасында ЧК бастығының орынбасары болып істеді. Жас кезіненақ қолы шынтағына дейін қанға боялғанға ұқсайды (Сібірде чекистер ерекше қатал айуандық әрекеттер жасаған).

	Міне, сол енді, Нұрмұхамедовті қатал сынға алып сөкті:

	“...Мал шаруашылығы, — дейді жолдас Нұрмұхамедов, — басты мәселе емес. Нұрмұхамедовше, бастысы сол: оның айтуынша, Қазақстанда 80 мың қараусыз қалғандар бар, олардың түрлері адам шошырлық, тіпті бетжүздеріне тіктеп қараудың өзі қиын. Менің ойымша, мұндай медициналық көзқараспен пленум келісе алмайды. Біздер саясаткерлерміз және бұл секілді буржуазиялық филантропиялық (мейірбандық — ауд.) дүниетанымда тұра алмаймыз”, — деді ол.

	Әрине, балалары бір үзім нан іздеп көше кезіп жүрмеген, қайта, партиялық бөліс бойынша алған үлестерімен тоя тамақтанған, сондықтан да аштықтан өлген жүздеген мың адамдар туралы бір ауыз да сөз айтуға жарамаған пленум делегаттарының ешқайсысы да Гдалий Исакович Пинхасиктің сөзін бөлмегені айтпаса да түсінікті.

	Керісінше Нұрмұхамедов кешірім сұрады: “...Мен көшіп кеткендердің (босып кеткендердің деген мағынада — ауд.) күйзелісті жағдайы туралы асыра айтып, артық тәптіштеп жібердім. Бұл жолдастардың мен туралы жағдайды филантропиялықфотографиялық тұрғыдан суреттеді деп қорытынды шығаруына себеп болды. Бұл тұрғыдан мен жолдас Пинхасиктің ескертпелерін қабылдаймын. Бірақ мен мұны пленумның назарын көшіп кетудің салдарымен күреске тереңірек аудару үшін айтқанымды мәлімдегім келеді...” — деді ол.

	1922 жылы елде 7 миллион қараусыз қалған балалар немесе бәлкім басқа бір саясаткердің — Николай Иванович Бухариннің берген анықтамасында айтылуы мүмкін екеніндей, қараусыз (иесіз — ауд.) қалған адамматериал болды. Бұл баспанасыздардың көпшілігі шаруа балалары еді: 30жылдар ұжымдастыруы мұндай қанша жетім қалдырғаны ешкімге де белгілі емес. Ал бірақ ол өзінің барлық талқандаушылық күшінің жойқын қара тасқыны жөнінен азамат соғысы мен әскери коммунизмнен де асып түсті...



	* * *

	Бұрынғы әдетімен, “ұлы бетбұрыс” жылы өлкелік комитет ұжымдастыру қарқынын барынша күшейте түсті. Пайызды тағы да ай сайын есептеп, термометрдің бағаны тәрізді жоғары көтере берді. Шаруашылық безгек қысқандай болып күйіп кетті, ал Голощекин мен оның қолшоқпарларына көрсеткіштер әлі де төмен секілді болып көрінді.

	— Қарқын бәрін шешеді!

	— Коллективтендіруқарқынымүлде жеткіліксіз!

	— Колхоз қозғалысының толқынын жоғары көтерейік!

	1931 жылдың басындағы газет тақырыптары осындай болды.

	Маусым айына қарай Қазақстан 55 пайызға — алғашқы асып төгілген толқыннан да артық ұжымдастырылды. Оның есесіне, енді асыра сілтеуден де қорқуды қойды.

	Халком кеңесінің төрағасы О.Исаев соңғы екі жылда “мал басының үздіксіз кемуі” жүріп жатқаны жөнінде дабыл көтергендей болып айтты, бірақ, әрине, бұдан мал шаруашылығын табысты түрде дамытудың бір ғана жолы бар, бұл — коллективтендіру деген қорытынды шығарды.

	Мал саны кемінде жартысына, 20 миллион басқа дейін азайды, бірақ Халком кеңесі өз есептерінде 30 миллион бас мал қалды деп көрсетіп, шындықты жасырды және ет өткізуді осы цифрға сүйеніп есептеді. Жоғары қарқында, шамадан тыс міндет артушылық малшылар шаруашылығының талқандалуын аяғына жеткізді.

	Мұны, әрине, жақсы білетін Голощекин қандай құрбандықпен болса да жоспардың орындалуын табандап талап етті.

	“Біз... мал шаруашылығының міндеттері дәл сол егін шаруашылығындағыдай болып шешілетін болуы үшін ұйымдастыру жұмыстарын ең қатал да бекем түрде солай қарай бұруға тиіспіз (өлкелік комитеттің мұны істей алғандығына және істей алатынына мен куәлік бере аламын)”, — деді ол 1931 жылдың 16 тамызындағы Алматы қалалық үшінші конференцияда.

	Жабдықтау халкомының қызметкері Зейнолла Төреғожин: “Егер алдағы уақытта да осылай бола беретін болса, онда республикада 1932 жылы... 275 мың бас мал қалады” деген көрегендік айтып, оған қарсылық білдіруге батылдық етті.

	Төреғожинға қандай ат қойып, атақ таңбады деріңіз бар ма! Жалақор... өсекшіөтірікші... оппортунист... социализм мен индустрияландырудың қас жауы... қыңсылаған жылауық... ұлтшыл... деп, ит терісін басына қаптады.

	Дайындаушылар мүмкін болғанның бәрін алып бітті. Торғайда уәкілдер “Асыра сілтеу болмасын, аша тұяқ қалмасын” (“Перегибов не делать, парнокопытных не оставлять”) деген ұран астында жұмыс істеді. Кімдекім заңсыздыққа қарсы наразылық білдіруге тырысса, оны дереу тұқындады немесе түрмемен қорқытты. Және “Социализм кезінде бірдебір сотталмаған адам қалмайды” деп түсіндірді.

	Өмірінде егін егіп көрмеген аудандарда адамдарды малдарын түкке алғысыз болмашы бағамен астыққа айырбастауға мәжбүрлеп, ол астықты қолмақол тартып алып отырды. Ұранның сиқы: “Қайдан болса да табасың, қаптың түбін қағасың” (“Откуда хочешь возьми, дно мешка вытряхни”) болды.

	Өлкелік комитеттің 1931 жылғы Ақпан пленумы уәкілдерді барлық “тауарөнімді мал табындарын” ортақтастыруға бағыттады. Пленум бұл істе “ауыл ерекшеліктерімен” бүркемеленуге болмайды деп көрсетті. Торғайлық белсенділер “Барлық мал қоғамдық қордан сыртқары болмасын, қотыр лақ қолда қалмасын” (“Весь скот обобществить, не оставляя ни одного паршивого козленка в индивидуальном пользовании”) деген айқын нұсқауды басшылыққа алды.

	Тек сабақты жіпке дейін талап, тонап қана қойған жоқ, сонымен қатар бұл ретте “колхозшыны ұсақ жекеменшікшіл психологиядан арылту мақсатында, бір колхоздың малын басқа әкімшілік ауылдың колхозына беруге” тәрбиеледі.

	Осылардың бәрінің үстіне, қатардағы ұжымшар мүшелерінен әлдебір аудан бастығының автокөлігі үшін басшылыққа арнап үйлер салуға және т.б. сылтаулармен ауыр алымсалық алуды ұйымдастырды.



	* * *

	Шамадан тыс дайындау жоспарына тұрғындардың болмашы наразылығының өзі Кеңес өкіметіне қарсы көтеріліс есебінде қабылданды. Және мұндай “көтерілістер” қандай да бір аққарасын айырусызақ, қатал түрде басыпжанышталды. Осындай көптеген қатардағы оқиғалардың бірі Қарағанды облысының Шет ауданында болған “толқу” еді.

	1931 жылы онда 80 мың бас мал болды, ал дайындау жоспары 120 мың басқа түсті. Алғашында “мал басының саны бойынша” салынған жоспармен қаққылады, тұрғындар ең соңғы сауын сиырын беріп тынды (көптеген адамдардың қойларын бұған дейінақ сыпырып алған болатын). Ауқаттырақ тұратын жергілікті бастықтар үлкен сиырларын өздерінде қалдырып, мемлекетке тайыншаторпақтарын өткізді. Көп ұзамай жоғарғы жақ бұл қулықты біліп қойды да, енді жоспарды тоннамен түсірді. Онсыз да тақыртаза тоналып біткен кедейлер “қосымша салықтың” қыспағына түсті: жоспарды олардан басқа кім орындаушы еді?

	Міне, осы кезде толқулар басталды. Оның үстіне, оларды, негізінен, өзінің жеке мақсатын ойлап, №15 ауыл кеңесінің төрағасы Иса Бабжанов айдап салды. Жаңа өкімет тәрбиелеп өсірген бұл елірген озбыр жерлестерін сыпыра үптеп, өзіне ұнамағандарға шамадан тыс салық салды, тұтқындау, ату қоқанлоқысымен әйелдерді күңдікке салды т.с.с. Оның шектен шыққан озбырлығына бұрынғы ауыл кеңес төрағасы қарсылық білдірген кезде, партия мүшесі әрі кеңес өкіметінің өкілі ретінде өзі шақырған чекистік топтың қолдауы мен көмегіне бірінші кезекте ие болатынын білген Бабжанов толқу “ұйымдастырды”. Солай болды да.

	Аудан орталығы АқсуАюлыдан және Қарқаралыдан екі коммунистік топ жедел келіп жетті.

	19 қарусыз адамдарды — “бүлікшілерді” атты. Оның үстіне, өзінің жеке жауын — бұрынғы ауыл кеңес төрағасын, оның әкесі мен бауырын Бабжанов өз қолымен атып өлтірді, ал әйелін зорлады. (Одан соң әйелді жарақаттап, емшегін кесіп алды да, күйеуінің денесінің үстіне өлім халінде лақтырып тастады). Ауданның партиякомсомол белсенділерінің өкілдерінен құралған жазалаушылар, басқаларға сабақ болу үшін, мәйіттерді көмуге тыйым салды. “Көтерілісшілерді” салық төлегісі келмейді, малдарын жасырады деген айып тағып, көршілес ауылдарда да атты.

	Бүркітті елдімекенінде де чекистер алты адамды турап өлтірді, “мәйіттер жинап алынған жоқ”. Абыралы ауданында “бандиттер” үш фельдъегерьді (ерекше маңызды, көбінше құпия құжаттарды жеткізуші әскери немесе үкіметтік шабарман — ауд.) ұстап алды деген сылтаумен өш алу үшін чекистер тобы “ауылда қалған әйелдер (кемпірлер) мен балалардан құралған барлық тұрғындарды жинап, сапқа тұрғызды да, түгелдей пулеметпен атып өлтірді”. Басқа жерлерде де дәл осылайша әрекет етіп, көп ұзамай бұл үшін топ командирлері атаулы бесатарлармен марапатталды.

	Кейіннен бұл іспен Қарағанды ОГПУінің жедел тергеу секторы айналысқан кезде анықталған материалда: “Шет ауданында қарулы көтеріліс болған жоқ. Жекелеген қарусыз қарсылықтар орын алған... Шет ауданының аумағында құрылған, әрекет еткен қарулы банда сәуірде болған жоқ...” деп көрсетілді. Және одан әрі: “Шет аудандық ОГПУ мен аудандық партия ұйымының жекелеген қызметкерлерінің Шет ауданының әртүрлі ауылдарында тұтқындалған 38 қарусыз азаматын өз бетімен заңсыз атып өлтіру әрекеті Сычевтің (ОГПУ аудандық бөлімінің бастығы) кінәсінен болды...” делінген.

	Сычев тергеуде оған осылай істеуге бұйрық берген — өзінің бағыныштыларын шамамен: “Тұтқындалған байлардың саны сіздерді ешқандай жағдайда да шіміріктіруге тиіс емес... Қайталаймын, сіздер қазір мейлінше қатал, мейірімсіз бағытты ұстануға тиіссіздер” деген түрдегі нұсқаулармен “бомбалаушы” Семей ОГПУі жедел тергеу бөлімінің бастығы Бак екенін айтып ақталды.



	“Мейірімсіз бағытты” (“Зверскую линию”)... Таныс сөз. Атап айтқанда, дәл осы тіркесті сол жылы Голощекин жиі қолданды. “Жергілікті орындарға” жолдаған құпия жеделхаттарында ол “дайындаудағы масқара арттақалушылықты жою” үшін “мейірімсіз қатал қысым көрсетуді” талап етті...

	Ал бұл “мейірімсіз қатал қысымның” дала өлкесіндегі сотсыз және тергеусіз атылып, кескіленген құрбандары, бәлкім, чекистік есеп берулерде қазіргі кезге дейін ұжымшар құрылысына қарсы көтерілген “бандиттер” мен “контрреволюционерлер” ретінде аталатын болуы мүмкін...

	* * *

	Қыр елінің шаруашылығы талқандалды, қазақтар басқа өлкелерге жүз мыңдап ауа көшіп жатты. Ұжымшардан аулағырақ жақтарға қаша бастады... Мемлекеттік жоспарлаудың мәліметтері бойынша, 1930 жылы 121,2 мың адам, ал 1931 жылы 1 миллион 74 мың адам тұрған жерлерінен түп қотарыла көшкен. Мұндай жағдай бұрынсоңды болмаған. Соған қарамастан партаппаратшылар өз бағыттарын жүргізуді және табысқа мақтануды жалғастырды.

	1931 жылдың қазан айында өлкелік комитеттің екінші хатшысы Ізмұхан Құрамысов былай деді:

	“...Біздің жекелеген коммунистердің, тіпті, белсенділердің Қазақстандағы жағдай жақсы емес, бейне бір қандай да кері кетудің белгілері бар, бейне бір Қазақстанның болашағы бұлдыр т.б. деп қынжылған болбырлығы екі есе түсініксіз, екі есе кешірімсіз. Бұл — еріккен адамның бос мылжыңы... Әрине, мал басының азаю жағдайы бар, бірақ оған кінәлі — бай. ...Кейде байлар мен кулактардың үгітіне ерген орташалар да үрейге беріліп, ол да өзінің малын шашыптөгеді”.

	Құрамысов өзінің баяндамасын барынша салтанатты сөздермен аяқтады:

	“Біздер, ұлттық коммунистер, ұлы тарихи үрдіске қатысушылар болғанымызды, қазақ еңбекшілерінің биікке көтерілуіне тұғыр болған жаңа құрылыстың, жаңа іргетастың бір бұрандасы болғанымызды мақтан ете аламыз және оны мақтан етуге тиіспіз де. Біз патшалық тәртіптің барлық шатысқан лайықсыз мұраларын түбірімен қопарып, аулаққа лақтырып тастау әрекеттеріне қатысушы болдық. Мейлі, әртүрлі алашордалықтар өз көз жастарына булығып, жылана берсін... Мейлі, олар кеуделерін соғып, “Мен қазақты сүйемін” деп айта берсін. Мейлі, Қазақстан мен қазақтар үшін кімнің көп жақсылық жасағанын советтік Қазақстанның өмір сүріп отырған уақытындағы нәтижелер мен еңбекші қазақтардың өзіақ айтсын”.

	1931 жылдың соңына қарай республикада 65 пайыз шаруашылық ұжымдастырылды. Суық басталды. Бір жерге иірілген малға арналған қорақопсы болмады. Сиыр, қой, жылқылар аштық пен суықтан арам қатып жатты.

	Бір нәрсе түсініксіз — осы бір ұйымдастырылған берекесіздіктегі басым жағдай қайсысы еді: іске олақтық па, әлде парасатты ақылойды және адамдарды қорлау ма?

	Жер бетіндегінің бәрін сыпырыпсиырып әкетемін және өлім себемін деп қорқытып, үрей тудырған күйзелістің қара құйыны қыр төсінде қиғылық салды, ал Голощекинді егер бір нәрсе алаңдатқан болса, онда бұл — орталықтан келіп түскен не ана, не мына жоспарлы көрсеткіштердің орындалмаған жағдайы ғана болды. Оның сол кездегі айтқан сөздері арсыздықтан да асып түседі.

	1930 жылдың күзінде Молотов оған Батыс Қазақстаннан жаппай көшудің себептері жөнінде сұрау салды.

	— Байлардың тілегімен, тек сол ғана! — деп, бөтен біреудің кінәсін айтқандай болып жауап берді өлкелік комитеттің бірінші хатшысы.

	1931 жылы, жүз мыңдаған қазақтар жыланша ирелеңдеп, жылжып келе жатқан апаттан қашуға мәжбүр болған кезде, Голощекин арсыздықпен және жайбарақат қана:

	“Өзінің ауылынан тыс жерге ешқашан шығып көрмеген, өзінің көшіқон жолын білмеген қазақтар, — деп мәлімдеді, — енді Қазақстанның ішінде бір ауданнан екінші ауданға опоңай орын ауыстырады, орыс, украин колхоздарына барып қосылады, Приволжье мен Сібірдің шаруашылық құрылыстарына жұмысқа ауысады. Әрине, бұл ауысу шаруашылықты өзгертеді, тұрмысты өзгертеді, ескі тұрмысты талқандайды, ескі шаруашылық қирайды. Әрине, шығынсыз емес. Біреулер — ұлтшылдар бұдан мүлде көңілсіз жағдайларды, шаруашылықтың күйреуін көреді, екіншілері — “солшыл” сөзқұмарлар — бұдан тек бір ғана контрреволюцияны көреді... Негізінен, тұрмысты қайта құру жүріп жатыр”.

	Қазақ коммунистік университетінің жиналысында ол:

	“Оппортунистер — тап жауларының ерікті немесе еріксіз агенттері, — деп мәлімдеді, — біз шаруашылықты кедейлендіріп, жұтатып жатырмыз деседі. Бұл айтылғандардың қандай шамшылдық пен зиянкестік екенін түсіну үшін кез келген колхозға, шаруашылыққа, колхозшыға көз салып қарап, оларды тек революцияға дейінгі кезеңмен ғана емес, сонымен қатар олардың осыдан 23 жыл бұрын қандай болғанымен салыстырудың өзіақ жеткілікті болған болар еді. Деревняның жіктелуі жоқ екенін есте ұстау қажет: өткен кездегі помещиктік, кулактық капиталистік қанау тұсында, шынында да, миллиондаған адамдар қайыршылыққа түсті, аштықтың, бағыныштылықтың құрсауында болды, енді қазір мұның болуы мүмкін емес”.

	Миллионнан астам қазақтар өздерінің туған жерлерінен ауып кетті, босқан елдің жүріп өткен жолы мәйітпен төселді, ал Голощекин Алматы партактивінде:

	“Егін шықпай қалған аудандардағы қуаңшылық оппортунизмнің өнімін берді (күлкі), — деп әзіл айтқансыды. — Адамдар қорқыныш пен үрейге бой алдырды, архиоппортунистік астықмал жемі балансын құра бастады.

	...Үрейленуге негіз бар ма? Ешқандай.

	Механикаландыру мен коллективтендірудің негізінде біз ауыл шаруашылығы мен шаруалар қауымын тура келген аштық жағдайынан түпкілікті түрде шығарып алдық...”

	Астық әлдеқашан таусылған. Бәрін сыпырып алған. Тіпті партия қызметкерлерінің өздері де төзе алмады.

	Меңдіғара аудандық комитетінің хатшысы Старателов өлкелік комитеттің жоспарын “ойланылмаған, шындық өмірге сай емес” деп атады. Оған екі сөзге келмей астық тапсыруды бұйырған. Старателов: “Онда амал қанша, олай болса, мен аламын, қамыр илейтін “күбіге дейін” ортаға саламын, барлық колхозды жалаңаштандырамын, ал олар жанжаққа тымтырақай болып қашады”, — деп жауап берді.

	Обаған аудандық комитетінің хатшысы Изварин өлкелік комитетке:

	“Астық дайындау жоспарын біз орындай аламыз, — деп жауап қайтарды, — бірақ мөңке балықпен және дуадақпен”.

	Қарабалық аудандық комитетінің мүшесі Шумейко:

	“Аудан экономикасы шамадан тыс жоспармен түпкілікті тұралады. — деді. — Колхозшылар, сондайақ кедейлер мен орташалар өздерінің ертең не боларын білмейді ...Біз өзімізден колхозшыларды түңілдірдік, олар бізден кейін кетіп жатыр”.

	Голощекин оларды партиядан шығарды. Изваринды сотқа берді.

	Ұжымдастырудың екінші толқыны аяқталды, 1931 жылы Қазақстандағы мал басы тағы да 10 миллионға азайды.

	Өлкенің бүкіл тарихында болып көрмеген аштық басталды.





ХІV


	Егер одан да ертерек болмаса, 1932 жылдың басынан өлкелік комитетке, ҚазОАТКОМға, Халком кеңесіне аштық туралы дабыл көтерген хаттар, жеделхаттар, баянаттар келе бастады.

	Үштөбеден жолданған жеделхат (ақпан, 1932 жыл): “Балқаш бойындағы барлық ауылдар аштыққа ұрынды. Басқа алты әкімшілік ауылда 4417 шаруашылық болған еді, 2260ы қалды, олардың 63%ы ашығуда. Қалған тұрғындар жедел көмекке зәру. Аштық 1931 жылғы декабрьдің алғашқы күндерінде басталды. Дәл емес мәліметтер бойынша, барлығы 600 адам өлді. Ашыққандар жылқының өлексесімен, қасап қалдықтарымен қоректенуде...” Ырғыздан жеделхат (1932 жыл):

	“АлмаАта Крайком Голощекинге Астық дайындау жоспарын орындау есебі жеткізіліп берілуге тиісті астықты ұстап қалу жолымен үш жүз центнер дайындалды нүкте Ауданның азықтүлік қиыншылығын ескере келіп үтір мал өткізушілерге берілетін астық есебінен дайындалған астықты қайтаруға нұсқау берілуін сұраймыз райком Поктаров”

	Одан әрі Мәскеуге жазды.

	ССРО ОАТКОМ төралқасына ӨТІНІШ (1 ақпан, 1932 жыл):

	“Бұрынғы Павлодар округінің тұрғындары ұшыраған аштықтың үнсіз және әрекетсіз көрермендері болып қала беруге бұдан әрі өзімізді құқықты емеспіз деп санап, біз ССРО үкіметінің орталық органдарына мәлімдеуге мәжбүрміз. Аштықты тудырған себептерге талдау жасаудан және оған баға беруден бас тарта отырып, біз саналы түрде өзіміз куә болған көріністерді бейнелеп көрсетумен ғана шектелеміз.

	Шамамен бір жарым айдан бері Павлодарға аудандардан аш адамдар ағылып келуде, бетауыздары ісініп, албажұлба киінген адамдар, негізінен, қазақтар. Қала оларға толып кетті. Адам нанғысыз қайыршылық орын алуда. Әр үйге күн сайын ондаған адам келіп кетеді. Аштардың ішінде барлық жастағы адамдар: жастар, қарттар, балалар бар. Қоқыс тастайтын жерлерде қалдықтарды аударыстырып, талғажау етер тамақ іздеген аш адамдар қаптап жүреді.

	Емдеу мекемелері аштықтан өлген адамдарға толып кетті. Аштықтан жұқпалы аурулар, індет таралуда (тіпті сүзекпен күрес жөніндегі төтен ше үштік құрылды). Қаланың түбінен және қаланың өзінен үсікке шалынған, баспанасыз, аш адамдардың мәйітін үнемі тауып алады. Қалалық емханада дәрігердің қабылдауына келген науқас адамдардың көзінше аштықтан адам өлген жағдайлар бар. Біз нан сұрап келген аш адамдар табалдырығынан аттай бере құлап түскен үйлерді білеміз. Қол шанасына көрпежастығын салып, ал оның үстіне жолда өлген баласын жатқызып, беті ауған белгісіз жақтарға қаңғып бара жатқан қазақтар отбасын жиі көруге болады.

	Мекемелерге шала үсіген аш балаларды лақтырып кетеді. Балалар үйі аузымұрнынан шыға толған, ешкімді қабылдамайды. Қалада күн сайын ондаған тастап кеткен, үсік шалған, аштықтан сіңірі шығып ісінген әр жастағы балалар табылады. Олардың әдеттегі жауабы: “Әкем өлді, шешем өлді, үй жоқ, нан жоқ”... Кейбір азаматтар мұндай балалардың кейбіреулерін, әрине, милицияға тапсырады, бірақ олар балаларды қабылдамайды, көшеге қайтадан қуып жібереді.

	Ақырында бұл балаларға иесіз үй беріліп... олар осы жерге әкелінді. Біздің кейбіреулеріміз бұл үйді барып көрдік. Өлгендер мен үй алдындағы аулада, шөп үйіндісінде және үй ішінде табылған мәйіттер туралы егжейтегжейлі тоқталмайақ, жалпы жағдай жөнінде ғана айтар болсақ, бұл “жетімханада”... тек күніне бір рет қана ішінде бір үзім наны бар болмашы ботқа не сорпа беріледі, кір басып, сасыған балалар еденде яки пештің маңайында, қараңғы түнек ішінде айқасыпұйқасып домалап жатады, өзіменөзі жүреді, жылайды, ал жылауға шамасы келмегендері қорсылдап, қырылдайды. Жағдайдың ауырлығы сондай — балаларға қарау үшін қалалық совет бекіткен әйел ертеңіндеақ қашып кетті.

	Бізден бір адам 20 қаңтарда осы үйде көргендерінің бәрін айтып, қалалық советке мәлімдеген кезінде, қалалық советтің төрағасы милиция шақырып, оны тұтқынға алдырып, ГПУға жөнелткеннен басқа жақсы ештеме істей алмады...

	Апат аранын кең ашуда. Аштық Павлодарға аудандардан күн сайын жаңа қаңғыбастарды қуып әкелуде. Бойынан күшқуаты кетіп, әлі құрыған адамдар жолжөнекей өліп жатады. “Бір үзім нан” үйлеріне (по домам “кусочки”) жиналған аш адамдардың айтуына қарағанда, кейбір ауылдар мен кенттер тірі жансыз қаңырап бос қалған, енді біреулерінде жүздеген ауладан бірекеуі ғана, ең жақсы жағдайда он шақты үй қалған. Тұрғындардың бір бөлігі Сібір өлкесіне кетті, ал қалғандары аштық құрсауында өліп жатыр. Павлодар ауданында 1931 жылдың жазында болған халықтың жартысына да жетпейтіні қалды. Мысалға айтар болсақ, Подпуск және Черное кенттері иесіз бос қалды... Енді №1 ауыл деген атымен жоқ. Бесқарағай ауданының Жалыбай ауылындағы 300ден аса үйден тек ауыл советтің әкімшілігі ғана қалды.

	Біздің қандай нақты көмек шаралары қабылдануы тиіс екенін атап көрсеткіміз келмейді. Біздің мақсатымыз — болып жатқан сұмдықтарды жасырып тұрған перденің бұрышын сәлпәл көтеру ғана...

	Саяси жер аударылғандар: В.Иогансен, О.Селихова, П.СемининТкаченко, Ю.Подбельский, А.Флегонтов”.

	БОАТКОМ төрағасы М.И.Калининге (10 ақпан, 1932 жыл):

	“Қазақстанда тұратын барлық тұрғындар аштықтан өліп жатыр, кейбір жерлерде халық бүкіл ауылымен қырылуда”.

	Жолдас М.И.Калининге: “Бұрынғы Жетісу облысы, Лепсі ауданы, Сарқант станицасының азаматшасы Дворникова Мелания Харитовнадан жолдастық хат (ақпан, 1932 жыл):

	“Құрметті жолдас! Маған әйел ретінде, мына мәселелерді түсіндіруіңізді Сізден басымды иіп өтінемін: біздегі колхоз құрылысы неліктен осылай қойылған? Астық дайындау өте қиын, меніңше, тіпті төзуге болмайтын жағдайда өтті, мысалы, “Тарас” казак колхозындағыдай. Барлық астық, яғни егістіктердің бәрі ортақтастырылған және оның үстіне, әркімге тағы да 10 — 15 және

	20 пұтқа дейін салық салады. Бүкіл жаз бойы колхозда істеген адам мұны қайдан алады? Енді міне, қазіргі кезде бүкіл осы аш тобыр өздеріне қорек іздеп, жүк көтерген балаларымен бірге жол бойында жүр және жолжөнекей шыбынша қырылуда. Бұдан әртүрлі тонау, кісі өлтіру әрекеттері болуы мүмкін және қазіргі кезде мұндай жағдайлар бар да. Аягөз стансысында бір әйелді жарты бөлке нанға бола бауыздаған. Қайырымдылық сұраған мүсәпірлер күн сайын онондап сабылып жүр, оларға беретін ештеме жоқ, өйткені колхозда, сондайақ жұмысшыда да ешқандай артық астық жоқ, ал май туралы айтудың керегі болмас. Колхозда үлесті (паек) еңбеккүнге қарай береді, ол жұмысшының өзіне әрең жетеді, ал отбасы мүшелері мүлде қанағаттандырылмайды. Осыдан барып жүздеп, мыңдап шекара асуда, тіпті онда оларды ұрыпсоғып, кескілеп өлтіріп жатқанына да қарамайды. Ал олар кімдер? Көпшілігі біздің таптық бауырларымыз: батырақтар мен кедейлер. Менің жеке пікірім бойынша, бұл дұрыс емес... Өзім туралы айтарым: мен — кедей отбасынан шыққан шаруа әйелмін, революция толқыны менің иығымнан өтті, 1924 жылдан партия мүшесімін... жасым 38де және жас кезімнен 1929 жылға дейін: бірде ыдыс тасушы, енді бірде үй тазалаушы болып жалдықта істедім. 1929 жылы Сарқант Халық клубында үй тазалаушы болып істеп жүріп, мен 1 дес. (десятина — жер ауданының 1,09 гектарға тең ескі өлшемі — ауд.) жерге егіс егуге жалдандым (менің алып жүрген 23 рубль айлығым мені қамтамасыз ете алмады), ал іс жүзінде 53 пұт берген бұл егіс үшін әр деседен 110 пұттан өнім алынады деп есептеп, маған 92 пұт тапсыруға Комоз келді. Ауа райы жағдайына байланысты өнімнің аз болғаны жөнінде акт жасалды, бірақ соған қарамастан, мені басқа әйелдермен бірге кеудемізге “Халық жауы”, қаскөйлікпен астық тапсырмаған” деген жазуы бар қара тақтайша іліп, көшеденкөшеге, телімнентелімге қуды. Партия мүшесі және 43 пұт астық тапсырушы ретінде мен өзімді “халық жауымын” деп санамаймын. Менен басқа да әйелдерге жәбір көрсетілді, онымен қоймай, құйыршық байлап, иық белгі тағып масқаралап, 2 апталық нәрестелерімен бірге суық қамбаға қамап, 3 тәуліктен отырғызды, бұдан көптеген аурулар пайда болды. Мен партия мүшесі ретінде мұның дұрыс емес екенін дәлелдей бастап едім, маған жалған материалдар жасады, әсіресе ауылдық советтің төрағасы — Сидоров.

	Партия мүшесі болса да, бірақ кулактың баласы, таптық бауыр да, идеялас жолдас та емес, алайда ол бюро мүшесі ретінде мені партия қатарынан шығару жөнінде мәселе қойды... 1931 жылдың соңында маған партбилетті тапсыруды ұсынды, сол үшін Сіздің назарыңызды осыған және менің БК(б)П мүшесі ретіндегі құқығымды қалпына келтіруге аударғым келеді.

	Осылар жөнінде қол қоямын”.

	Солтүстік Қазақстан облысы, “Казгородок” отырықтану пунктін тексеру актісінен (көктем, 1932 жыл): “Адамдардың көпшілігі арыпжүдеп кетті. Қалдықпен қоректенеді. Қандай да бір жалаңаш сүйек табылса, содан “сорпа” қайнатады. Бұдан басқа, тағамға кеуіп қалған, ал кейде тіпті иленген тері де пайдаланылады. Аудан орталығында иттің етімен қоректенетін отбасы да бар. Үйінің маңайынан көптеген иттің басы табылды. Қазанда бірнеше иттің сирағы қайнап жатты... 144 үй болған Шоқы кентінде 60қа жуығы ғана қалды. Адамдар азық болар нәрсе іздеп қаңғып кетті. Тексеру кезінде болғандардың көпшілігі өлексемен, бұзылған етпен, сүйек сорпасымен, кебек көжемен және қайнатылған терімен қоректенді. 15 отбасы мүлде жүдеп, ісініп кеткен. Олардың өміріне жәрдем көрсетерлік ешқандай қор колхозда жоқ. Жұмысшықұрылысшы Биғар Қиғарин бір адамға ғана үлес алады. Оның әйелі мен үш баласы көжемен және сумен қоректенеді. Қожан Кенжеболатовтың отбасында алты жан. Тексеру сәтінде оның он жасар баласы көңді тырмалап жүріп әлденені тапты да, аузына салып сора бастады. Сағындықов Қуовтың отбасында үш жан бар, иттің етімен тамақтанады...”. ОГПУ ҚазППның (ОГПУ Қазақ саяси бөлімшесінің) мәліметі, 4 тамыз, 1932 жыл:

	“Қолда бар мәліметтер бойынша, Атбасар ауданында азықтүлік қиыншылығы барынша ушыққан. Аштыққа байланысты жаппай ісіну мен өлім жағдайы байқалуда. 1 сәуірден 25 шілдеге дейін 11 кісі өлімі тіркелген, олардың 43і шілдеде”.

	Республика Халком кеңесіне жолданған баянаттағыдай, ашыққандар тек қоныс аударушылар ғана емес, сонымен бірге “...көшпелі аудандардағы қазақтардың әлі де өз орнында отырған 100 мыңға жуық шаруашылығы аштыққа ұшырауда. Қазақ тұрғындардың ішінде жаппай ауру мен өлімжітім байқалуда”.

	Қазақ ОАТКОМы ұйымдастыру бөлімінің нұсқаушысы Замайловтың баяндамасынан (5 қыркүйек, 1932 жыл):

	“...Балқашқұрылыстың шет жағына маңайдағы аудандардан көшіп келген, ешбір өндірістік жұмыспен шұғылданбайтын қазақ тұрғындар азықтүлік көмегіне өте мұқтаж. Азықтүлік қиыншылығына байланысты мыңдаған адамдар жұқпалы аурулардан (сүзек, құрқұлақ, дизентерия) азап шегуде, оларға медициналық, сондайақ азықтүлік көмегі көрсетілмейді. Оның үстіне, көшіп келген мұқтаж адамдарға азықтүлік көмегін көрсету мәселесі кешіктірмей шешуді қажет етеді.

	Бертісте мен мынадай фактіге куә болдым: онда жұқпалы аурулардан және аштықтан өлген адамдардың мәйіттері алаңдарда шашылып жатты және олар 3 — 5 күнге дейін жиналмады”.

	“Молния АлмаАта ҚазОАТКОМға Бесқарағай ауданы Бауковск ауыл советінде адамдар аштан арам қата бастады мәлімдеу үшін хабарлаймыз ауылсовет”.

	Мәтінде дәл осылай жазылған: “а р а м қ а т т ы ” (здыхать)... Мәлімет үшін хабарлаған, көмек сұраған жоқ. Үміт артпады...

	* * *

	“Советская степь” газеті, 1932 жылдың 11 қаңтары. Өлкелік комитеттің хатшысы Кахианидің Алматы партактивінде жасаған баяндамасынан:

	“Ауыл шаруашылығында біз таңғаларлық табыстарға жеттік”.

	1932 жылдың 15 мамыры. Голощекиннің өлкелік актив кеңесіндегі “Қазақ ауылындағы коллективтендіру туралы” сөзінен:

	“Үш жылдың тәжірибесі көрсеткеніндей, коллективтендіру барысында қазақ ауылдары ауылдағы еңбекшілер бұқарасының әлауқатын жоғары деңгейде және шапшаң қарқынмен көтерерліктей өзінің шаруашылығын ұйымдастырудың таңдаулы формасына ие болды...”

	“Казахстанская правда”, 17 маусым, 1932 жыл: “Жапон шаруалары ашығуда. Жалгерлердің мұқтаждығы есебінен кулакжер иеленушілер баюда...” 1932 жылдың маусымында Алматы партия конференциясында Құрамысов егістік жағдайы туралы баяндады:

	“Талдықорғанда үй маңайында өсіп тұрған биік бәйтеректерді ортақтастыруға дейін барған. Және кейбір жерлерде оларды қиған да. Бір қызылармияшы әйел келіп теректерінің жартысын отап тастағаны туралы мәлімдеді...” — деді.

	Одан соң ол коллектив мүшелеріне бақша өсіруге қалай тыйым салынғандығы, ал селолық совет “тездетіп тауық, сиыр тапсырыңдар” деп жазбаша нұсқау жібергендігі туралы жазылған газет хабарын есіне алды. Және “Бұл барлық жерде болды!” деп, шағын хабарға түсініктеме берді.

	Голощекин: “Ал ол (көрсетеді) тіпті барлық омартаны ортақтастырды”.

	Құрамысов: “Өйткені әбден ойланып істеу керек қой!”

	1932 жылдың 20 қазанында Голощекин Алматыдағы актив жиналысында сөз сөйледі. Бұл кезде БК(б)П ОКнің Қазақстандағы мал шаруашылығы туралы, нақтырақ айтқанда, мал шаруашылығындағы қалғанқұтқандар жөніндегі шешімі қабылданған болатын. Бірақ Филипп Исаевич шаруашылықтың талқандалуынан көңіліне секем де алған жоқ:

	“...ОК өлкелік комитеттің қазақ ауылын қайта құру саласындағы бағытын мақұлдады!” — деді (ду қол шапалақтау).

	1932 жылдың 28 қазанында “Казахстанская правда”:

	“Жолдас Голощекин бастаған өлкелік комитеттің жетекшілігімен қол жеткізілген қазақ ауылдарын социалистік қайта құру саласындағы ірі табыстар... үлкен тарихи мәнге ие факт болып табылады” деп жазды.



	* * *

	Ұжымдастыруды жүргізуші бүкілпартиялық төбетоп сөз сөйлеу мәнеріндегі қатыгез де аяусыз арсыздығымен ерекшеленді.

	1932 жылдың 8 шілдесінде Киевтегі Бүкіл украиндық конференцияда Молотов сөйледі. Ол ұжымшарлардың аса зор жеңісі туралы айта келіп, “ауыл шаруашылығын социалистік қайта бөлудің алдыңғы қатарында келе жатқан” Украинаны қол жеткізілген табыстардың жарқын мысалдарының бірі деп атады.

	Каганович украин партия ұйымы жолдас Сталиннің басшылығымен бұдан да әрі алға қарай — “жаңа ұлы тарихи жеңістерге” жете алады деп сендірді.

	(Ду қол шапалақтаумен жалғасты.)

	Бұл кезде Украинада аштықтан миллиондаған адамдар өлген болатын. Украиндық облыстар әскердің қоршауында қалды. Пулеметпен, мылтықпен қаруланған чекистер, милиция жанжаққа бытырай босқан әлқуатсыз аш адамдар тобырына өлім тырнағынан сытылып шығу мүмкіндігін бермей, оларды бөгеп тұрды. Соңғы мәліметтер бойынша, онда аштықтан 7 миллионға жуық адам қырылған.

	Партиялық төбетоптың ісәрекетіндегі арсыздық олардың сөздерінен де асып түсті.

	“Алапат аштыққа қарамастан Сталин Еуропа елдеріне астық экспортын жалғастыруды талап етті. Егер 1928 жылғы өнімнен шекара сыртына 1 миллион центнерден азырақ астық жөнелтілген болса, ал 1929 жылы 13 миллион центнер, 1930 жылы 48,3 миллион, 1931 жылы 51,8 миллион, 1932 жылы 18,1 миллион центнерге жеткізілді. Тіпті аштықтың ең ауыр кезеңі болған 1933 жылдың өзінде Батыс Еуропаға 10 миллион центнерге жуық астық жіберілді. Оның үстіне, кеңестік астық Еуропа елдеріндегі экономикалық дағдарыс жағдайында іс жүзінде түкке тұрғысыз дерліктей арзанға сатылды. Ал 1932—1933 жылдары шекара сыртына асырылған астықтың жартысы да барлық оңтүстік аудандарды аштықтан аман алып қалуға жеткен болар еді. Дей тұрғанмен, аштықтан әлсіреп және өліп жатқан шаруалардың аузынан жырып алынған кеңестік астықты Батыс Еуропада арланбай да қымсынбай әрі аруақтан қорықпастан, “тыныш отырып” жеді. Ресейдегі аштық туралы барлық қауесеттерге қатаң тойтарыс берілді. Тіпті, 30жылдардың басында КСРОға танысу сапарымен келген Бернард Шоу Ресейдегі аштық туралы қауесет сөздер ойдан шығарылған деп жазды және ол өзі осы жерде болған кездегідей Ресей бұрынсоңды ешқашан азықтүлікпен дәл осыншалықты жақсы қамтамасыз етілмегеніне көзін жеткізді.

	1932—1933 жылдары аштықтан қанша адамның өлгенін әлі күнге дейін ешкім білмейді. Көптеген зерттеушілер 5 миллионға тоқтайды. Енді біреулер 8 миллионды атайды, бұлардікі шындыққа жақынырақ болар.

	“1921 жылдағыға қарағанда және 1877 — 1878 жылдары Қытайда болған сұмдық аштық кезіндегіге қарағанда көп қырылды...” — деп жазды тарихшы Рой Медведев.

	Бұл хабарлама 1992 жылдың көктемінде Мәскеудегі Революция мұражайында өтіп, елдің жетекші аграршытарихшыларымен жұртшылықтың кездесуі болған “Жер. Аштық. Реформалар” экспозициясының материалдары бойынша журналист Е.Александров жақын уақытта жасаған басқа қорытындымен толықтырылады:

	“1932 жылдың маусымында Сталин Саяси бюроға хатында қуғынсүргін шараларын негіздей отырып, “ондаған мың украиндық колхозшылар әлі күнге дейін ел кезіп жүрулері арқылы еңбекшілерді ыдыратуда” деп шағынды. 1932 жылдың көктемінде мемлекеттің астықты аудандарға 17 миллион центнер мөлшерінде несие бөлуіне тура келді. Егін егілді, әзірше жаппай аштықтан бой тасалауға мүмкіндік туды. Алайда адамдар жаңа өнімге шегінен шыққан жұтаңдық жағдайында жетті. Егіс алқабында масақ толыса бастасыменақ оған “шаштараз” деп аталатындар лап қойды, бұлар, ең алдымен, әйтеуір бір ботқа дайындап, балаларын тамақтандыру үшін әлі пісіп үлгермеген масақты қиып алу мақсатымен таңға жуық егістікке келетін аналар еді... 1932 жылдың 7 тамызындағы “социалистік меншікті ұрлағаны” үшін өлім жазасын беру (жеңілдетілген жағдайда 10 жыл түрме) қарастырылған сталиндік “жетісегіз” (“семьвосемь”) жарлығы осылай пайда болды. Шаруалар атап кеткеніндей, “бес масақ туралы” жарлық бойынша, 32нің тамызынан 33тің қаңтарына дейін 56 мың адам сотталған (ату жазасына кескен екі мың үкімнің мыңнан астамы орындалған).

	1932 жылғы дайындау науқаны деревняда астықты толығымен сыпырып алу жолымен өтті, бірақ жоспар орындалмады, иә, оның орындалуы да мүмкін емес болатын.

	Мемлекет бұл жолы 180 миллион центнер дайындады, ал шетке “небәрі” 18 миллион центнер жөнелтті, алайда ол мұны өз халқының қамын ойлаған адамгершілік тұрғыдан істеген жоқ. Енді астықты сығып алу үшін ең жабайы әкімшілікқуғынсүргін әдістері қолданылды. Сөйтіп, осылайша жаппай ажал оғын сепкен аштық басталды. Тарихшылар 19321933 жылдардағы аштық құрбандарының саны туралы 3тен 14 миллионға дейінгі аралықта әртүрлі цифрды атайды. Көпшілігі 4—7 миллион адамға тоқтайды. Қазіргі кезде Сталиннің және оның айналасындағылардың қылмыстық ойпиғылы болғандығы туралы айтуға мүмкіндік беретін құжаттар белгілі. Оның үстіне, елде адамдарды құтқаруға толығымен жететін астық қоры болды. Бұл, сөздің толық мағынасында, ұйымдастырылған аштық болды, бәлкім, Сталиннің КСРО халықтарына қарсы жасаған ең ауыр қылмысы болуы да. Сталиндік адамжегіштіктің әртүрлі дәлелсебептерін топшылауға болады және ұжымдастыру — оның ең бір “жарқын” мысалы да емес. Өйткені аштық балғасы ұжымшар мүшелерін де, еместерді де талғамай соқты. Мәселе тіпті де басқада: нені, қашан, қайда себу керек екенін өзі шешіп келген ғасырлар бойғы әдетінен әлі де арыла қоймаған шаруалар қауымын біржола және түпкілікті түрде жуасытып, бастықтырып алғысы келгенінде деп айтуға әбден болады...”

	* * *

	Отызыншы жылдардың бас кезінде жаңа халық мақалы пайда болды:



	Орақ пен балға қолда!

	Аштық пен ажал сонда.



	* * *

	Қазақстандықтардың куәгерлігі...



	Ұлы Отан соғысының ардагері, Александр Невский орденінің иегері Сасан Нұрғалиұлы Нұрғалымов айтады:

	— Мен Талдықорған облысы, Ақсу ауданының тау баурайындағы Қараағаш ауылында тудым. Әкем Ілияс Жансүгіровпен құрдас әрі жолдас болған, болашақ ақынмен ол бастауыш училищенің бір партасында отырып оқыған. 1926 жылы әкем қайтыс болды, анам төрт баламен қалды. Ал екі жылдан соң, 1928 жылы біздің үйді кәмпескеледі, сауын сиыр мен бір жылқыдан басқа малды айдап әкетті. Туған үйімді әреңәрең есіме түсіре аламын, ол кезде небәрі жеті жаста едім... Көп ұзамай біз Ақсудағы анамның туыстарына көшіп бардық.

	1932 жыл анық есімде. Аштық пен аяз қатар қысқан жыл еді, талғажау етер ештеме жоқ. Қыста адамдар аштан өле бастады. Гэпэушниктер шанамен көше аралап, өлгендердің мәйіттерін жинайды. Карболка (карбол қышқылы ерітіндісі — ауд.) мен керосин құйып өртейді. Қалған күлқоқысын жардан өзенге лақтырады.

	Біздің ауданға шұбартаулықтар көшіп келіп, аштық тырнағынан аман қалды. Бірақ олар көп еді, ақырында бәрі өлді. Бір әйел ғана қалды. Қаңырап бос қалған көшені кезіп, өз шашын өзі жұлады, кімге айтқаны белгісіз: “Сайтан алсын сені! Сайтан алсын сені!” — деп айғайлайды...

	Бірде, ақпанның аязды бір кешінде, біз үйде отырғанбыз. Анам тары көже жасап жатты, ал біз пештің жанына ұйысып, тамақты күтіп отырғанбыз. Кенет есік шалқасынан ашылып, бөлмеге ораулы шүберек келіп түсті. Шүберекті ашқанда, ішінен жас нәресте — екіүш айлық ұл бала шықты. Анам далаға жүгіріп шыққанымен, онда ешкім болмады. Құдай берген бала деп, атын Құдайберген деп қойдық. Біз оны асырай алмаймыз ба деп қорықтық, өйткені өзіміздің де талшық етеріміз тапшы еді. Көп ұзамай оны 45 жастағы баласы жоқ ауыл ұстасы асырап алды. Сөйтіп, ол әйелімен екеуі тастанды баланы бағып өсірді, сол бала қазір совхозда зоотехник, жеті баланың әкесі. 1933 жылдың басында мені Сарқанттағы мектепинтернатқа орналастырды. Онда біз тек капуста, күнжара және қайнақ сумен ғана азықтандық. Бәріміздің ішіміз ісіпкеуіп кеткен, ауырмаған жеріміз жоқ. Мұғалімдердің де жағдайы оңып тұрған жоқ. Қазақ тілінің оқытушысы Әбдірахман Исақов әлі есімде, аштықтан бетаузы ісінген оның сабақ жүргізуге шамасы әрең келіп жүрді. Әсіресе наурыз бен сәуірде қатты қиналдық. Таңертең далаға шықсаң — арықтың жағасында қатып қалған мәйіттер жатады...

	Кейіннен сабақ біржола тоқтап қалды. Күні бойы жатақханадағы төсегімізде аунақшып жатып ойлайтынымыз — тіске басар үйір дәнді қайдан табамыз болды. Жоғары сыныптағылар асхананың жертөлесінде картоп бар екенін біліп қалады. Жертөленің шағын ғана саңылауынан ешқайсысы ішке түсе алмай, ең кішкентай әрі арық мені мәжбүрледі. Мен, әрине, қорықтым, бірақ олардың бастаушысы мені шапалақпен жақтан бір тартты да: “Егер төмен түспесең, соққыға жығамын!” — деп қорқытты. Содан әйтеуір амалдап, тар тесіктен арқанмен жертөлеге түстім. Көшеден қауға ше лек тастады. Суланған және жартылай шіріген картоптың өзі де өте аз болып шықты. Мен бірнеше шелекті толтырып, жоғарыға жөнелткеннен кейін, қараңғы қуысты тырмалап жүріп жартылай босап қалған майшабақ бөшкесін таптым. Қос майшабақты қалтама сүңгітіп те үлгерместен есіктің құлыбы салдырламасы бар ма! Есіктің ашылған саңылауынан қолында “жарғанаты” бар, сыңар аяқты қоймашы шал көрінді. Одан қашып құтылармын деп ойладым мен. Алайда баспалдақпен егде жастағы аспазшы әйел түсіп келе жатты. Мен әлдебір жәшіктердің қалқасына жасырынып жата қалдым. Олар ештемені сезбестен, менің жанымнан өтті. Сәлден кейін мен жылыстап далаға шықтым да, әупірімдеп жан шақырдым. Үш күн бойы біз өз бөлмемізде картоп қайнатып, оған қоса майшабақты бәрімізге бірдей етіп бөліп жедік...

	Жазда мені Андреев ауданына сиыр бағуға жіберді, ал шілдеде менің артымнан әкемнің кіші інісі Абылай аға келді. Ол кезде аштан өліп қалмау үшін барлық оқушыларды мектептен босатып, атаана, туысқандарына таратқан болатын. Анам маған бірдеме болып қалмасын деп алаңдап ағайды жіберген екен. Одан жеті жасар қарындасым Сүйінбикенің қыста өкпе ауруымен сырқаттанып қайтыс болғанын естідім...

	Бақташылық жұмысым үшін маған бес метр сиса берді. Біз Абылай екеуміз оның бір бөлігін сатып, екі жұқа нан сатып алдық. Одан соң Ақсуға жаяу тарттық. Келе жатырмыз, наннан азаздап тістеп қоямыз. Ыстық, күн күйіп тұр, жол алыс — қырық бес шақырым. Айнала толы жұлымжұлым киінген, омсырайған адамдар. Аяқтарын әреңәрең алып келеді: біреулері Ақсуға, екіншілері Сарқантқа. Біздің қойнымызда нан барын қайдан иіскеп біле қойғанын қайдам! Алыстан аңдып, ізімізбен ілесіп, соңғы күштерін жинап қуады да, естүссіз жерге құлап түседі.

	Қанша жыл өтті, бірақ бойында жаны бар демесең, өлі аруақ секілді мүсәпір жандар беті ауған жаққа қаңғып бара жатқан сол бір шілде жолы әлі көз алдымнан кетер емес...

	* * *

	Данабике Байқадамова есіне алады:

	1933 жылдың тамызында жас орыс дәрігер әйел екеумізді І Алматыдан он бес шақырым қашықтықтағы қамқорлыққа алынған “Ынтымақ” колхозына жолдамамен жіберді. Елді мекенде тірі жан қалмапты, тастап кеткен. Үйлердің шатыры отын болып шашылып жатыр, терезелердің ағаш жақтауларын алып кеткен, есік орнында — қараңғы үңгір. Қонып шығу үшін тоқтауға болатын үйді әрең іздеп таптық. Кейінірек Халком кеңесінен қызметкерлер келді. Жұмыс басталып кетті. Даланың әйтеуір бір жақтарынан сіңіріне ілініп, ыңыршағы шыққан жартылай тірі адамдарды алып келді. Қайсысы еркек, қайсысы әйел екенін айыру қиын. Биттеген шаштарын тақырлап алдырған, қаңқа тәрізді сыриған. Дене жоқ десе де болғандай, бәрі ішке кіріп кеткен... Дәрігер оларды қарап, ал мен мәліметтерді жазып отырдым. Дәрігер олардың әрқайсысынан: “Неге қалаға барып жәрдем сұрамай, далада жүрсіздер?” — деп сұрайды. Әлдекімнің: “Аштар қонаққа бармайды, намысы барлар бөтеннің есігін қақпайды, сырын ашпай, іштей тас түйін болып бекініп алады және Құдайды да ұмытады...” — дегені есімде қалыпты. Ал көпшілігі: “Қашан олардан айырылып бітіп, далада қаңғып қалғанға дейін аш малдың соңынан еріп жүре бердік”, — деп жауап берді...

	Біртіндеп бос үйлер адамға толды, тіпті жергілікті мектептің бұрынғы мұғалімі де қайта оралды. Бұл екі арада менде түсініксіз жағдай болды: күнде көріп жүрген жаншошырлық көріністерден бе, әлде басқадан ба, әйтеуір ұйықтай алмайтын болдым. Ал егер ұйықтай қалсам, түсіме сұмдық жағдайлар кіреді. Жиіжиі терлеп оянып кетемін де, одан соң түні бойы көз ілместен қалшылдап жатамын. Күндіз жан шыдатпас бас ауруынан азап шектім... Дәрігер әйел көп ұзамай ауру жұқтырып қайтыс болды, мен ештемені түсіне алмай, құр басымды шайқай бердім. Бірде бәрі түсінікті болды — мұғалімге жерлестері келген еді, мен оның айтқандарын кездейсоқ естіп қалдым.

	...Бұл үйде МТС саяси бөлімі бастығының отбасы тұрған екен, дұрысын айтқанда, бастық — әйел адам, өйткені саяси бөлімді айтарлықтай жас қазақ әйел басқарған (сирек жағдай!). Ол мықынынан жоғары қайыс бау тағып, оған байланған тапаншасының қабы салақтап жүреді екен. Олардың — күйеуі мен екеуінің аштық басталған тұста қатты ауырған үш жасар ұл баласы болады. Атааналары ол үшін қалай шырпыр болса да, бәрібір ажалдан алып қала алмаған... Кезектесіп, күнітүні әлсіреген баланың жанында отырған. Бірде қалжыраған екеуінің де көзі ілініп кетеді. Ал таңертең анасы баланың өліп жатқанын көреді. Баланың қарны жарылған, жүрегін суырып әкеткен... Қыстың күні ақ қардың үстімен табалдырықтан бастап әлі қатып үлгермеген қан тамшылары шұбалып жатады. Тапаншасын қолына алған ана қан ізімен жүріп отырады. Із көрші көшедегі үйге алып келеді. Онда, ел арасында тараған сөзге қарағанда, әйелі мен екі баласы жақында жоғалып кеткен жалғызбасты еркек тұрады. Әйел бекітілмеген есікті шалқасынан ашып кіргенде, еденде отырған адамның оның ұлының жүрегін пеш үстіне қойған бақырашқа салып, қуырып отырғанын көреді.

	“Мен сені атып өлтіремін!” — деп айғай салады әйел. Ол: “Ат. Ештемеден қорықпаймын”, — деп жайбарақат жауап береді.

	Соны айтады да, кенеттен еңкейіп, қолын пешке тығып жіберіп, одан әлденені алып, әйелдің аяғының астына қарай лақтырып жібереді. Ол — үш адамның басы: біреуі — оның жоғалған әйелінікі, ал екеуі жас балалардікі болып шығады.

	Мұны көрген әйел тапанша ұстап дірілдеген қолын алдыға қарай созған қалпында естүстен айырылып, еденге құлап түседі. Оқ та атылмайды... Сол бір 1933 жылдың тамызында мен көп жағдайды көрдім, ал жоғарыдағы әңгімені естігеннен кейін орнымнан тұра алмай жатып қалдым. Бірнеше күн бойы безгек ұстағандай сандырақтап жаттым...



	* * *

	Академик Жабағы Сүлейменұлы Тәкібаевты тұңғыш қазақ физигі деп атайды. Оның кең ауқымды физика ғылымында іргелі және қолданбалы маңызға ие 500ге жуық жеке және бірлесіп жасаған жұмыстары бар. Ол — біздің өз елімізде және шетел ғалымдарына белгілі республикадағы тұңғыш физикалық ғылымизерттеу институтының — физикалықтехникалық институттың, сондайақ ядролық физика және жоғары энергиялар физикасы институттарының құрушысы және тұңғыш директоры.

	Міне, оның айтқаны:

	— Мен Семей облысының бұрынғы Абыралы ауданы жеріндегі бабам Тәкібайдың ауылында тудым. Кейіннен бұл жерді Берия атом қаруының сынақ полигоны етті және алаңды таңдап алған Курчатовтың маған: “Білесің бе, біз сенің туған ауылыңда болып едік қой”, — дегені есімде.

	Біздің отбасымыз нағыз діндар болды: атам қасиетті орындарға тауап етуге барды, қажы болды, әкем мейірімді, байсалды қайырымды адам еді, молда болды. Қазіргі өлшеммен оны сауаты аз адам дер, бірақ жиырмасыншы жылдары әкем білімді адам болып саналды және жұпыны ауыл мектебінде балалардыоқытты, тіптідиректоратандыаудеймін. Діни әдетғұрыптарға бұл кезде тыйым салынған, алайда ариманы бар мұсылман Пайғамбар өсиет еткен парызды өтемей тұра алмайды, сондықтан мектептің шошалаға ұқсаған оңаша бос бөлмесінде бір өзі қалып, әкем тиісті намазын оқитын. Әйтсе де, адамның көзіне түспей қалу мүмкін бе?! Біреу байқап қалып, тиісті жерге жеткізген. Енді сөйтпей қайтсін: ерінбейжалықпай, әлдебір жақтан фотографиялық аппарат тауып алып, намаз оқып отырған әкемді құпия түрде түсіріп алған. Міне, көрдіңіз бе, мектептің директоры қандай, ескінің сарқыншақтарынан құтылғысы келмейді. Міне, осындай кертартпа совет балаларын оқытады! Рас, ол кезде бәрі аудандық ГПУде ауызша ескерту берумен аяқталды да, әкемді босатты. Бірақ 30ыншы немесе 31жылы біздің жақта колхозға қарсы бүлік бұрқ ете түсті: көтерілісшілер аудан орталықтары Қайнар мен Шыңғыстауды алып, онда қызыл туды жасылға ауыстырды, одан кейін бұларды Семейден жіберілген әскери отряд басыпжаныштады — менің өзім алыстан жеткен винтовка оқтарының дыбысын естідім және неге екенін, әйтеуір ересектерден естіген — жазалаушы отряд бастығының Шубин деген фамилиясы жадымда қалып қойыпты.

	Біраз уақыт өткеннен кейін бұл оқиғаларға қатыспаса да әкемді тұтқындады, жай ғана, бұрын ауқатты болған адамдардың барлығын “айыр мен тырманың астына” алды, ал әкем болса, оның үстіне, молда болған, яғни сол кездің лексиконы бойынша, діни соқыр сенім иесі еді... Біз анам екеуміз Семейдегі №2 түрмеге барып, әкеме амандасып қайттық, соңғы рет оны өлерінен аз күн бұрын көрдік. Бірнеше жыл түрмеде отырған ол 1933 жылы сотқа үш ай қалғанда қайтыс болды. Ал Абыралы ауданында бұл кезде бұрынғы тұрғындарының көп дегенде 15—20 пайызы ғана қалған болатын: біреулері Қытай асып кетті, енді біреулер басқа өлкелерге көшті, көпшілігі аштықтан қырылып қалды.

	Біз Семейге көшіп бардық. Мынадай жағдай есімде. Үйдің жанынан әлдебір жүк артылып, үстін жөкемен жапқан шана өтіп бара жатты. Біз, балалар, шананың ізімен жүгіре жөнелдік, сырғанағымыз келеді. Мен қуып жетіп шанаға артыла бергенімде, әлдебір қатты нәрсеге соғылып қалдым. Жабудың шетін ашып қараған кезімде — сіресіп қатып қалған кіші жастағы балалардың мүрдесін көрдім...

	Сұмдық кезең. Құдай мұндайды көруді ешкімге жазбайақ қойсын. 1933 жылдың қысында ездовой (әскери жүк арбасындағы делбеші — ауд.)жерлеушілер таң атысымен үсіп қатып қалған, аштықтан және аурудан өлгендердің мәйіттерін жинайтын. Бәлкім, менің атамды да дәл осылай әкеткен шығар: елдің айтуына қарағанда, тамақ ішпей әлсіреген ол тура көшеде құлап түскен. Көп ұзамай әжем де қайтыс болды. Одан соң анам қайтыс болды. Көз алдында болған қайғықасіретті көтере алмады. Сөйтіп, мен “таза” жетім болып, балалар үйінен баспана таптым. Олар екеу еді: №2 және №5. Рақмет...

	Ал енді 1941 жылдың көктеміндегі Мәскеуді көз алдыңызға елестетіп көріңіз: Кремльдің жарқыраған Георгиев залы, әрқайсысы жеке үстелге орналасып, бар зейінімен әлдебір сәтті күтіп отырған — бүкіл елден жиналған жүздеген жігіттер мен қыздар — сталиндік стипендияттар... кенеттен! — Мүлде күтпеген жерден, салтанатты есіктен емес, әлдебір бүйірдегі кішкентай елеусіз есіктен жүздері сұсты, жинақы киінген әскери адамдар пайда болады да, дәліз бойлап сап түзеп, бізге қадала қарап тұра қалады және дәл осы кезде әлгі дәлізбен бірінен кейін бірі барлық жерлерде тұратын портреттер бойынша таныс көсемдер өтеді: Калинин, Ворошилов, Каганович, Молотов... ал олардың соңынан, ұзақ үзілістен кейін баяу басып, үстіне түсі көзге байқала бермейтін пешпентше (френч) мен аяғына етік киген адам келе жатады. Сталин! Және бүкіл залда отырғандар бір кісідей әрі бір деммен: “Уррррааа!!!”

	Бәлкім, бірнеше минут бойы “уралап” айғайлап, қол соққан болар. Менің үстелшем Сталин келіп тоқтаған жерге тіптен жақын болып еді. Мен дүниедегінің бәрін ұмыттым — қазірге дейін осы бір қас қаққандай сәттен өзге ештеме есімде жоқ, — тек оған қарай бердім, қарай бердім Айтпақшы, өзінің суреттегі бейнесіне ұқсамады: мен толық, ауыр денелі, енжар, еңкіш адамды көрдім. Көз қарасы да селқос, немқұрайды. Және дәл сондай енжарлықпен, талғаусыз сөйледі. Оқуға қатысты екіүш сөйлем айтты да, “Коммунизмге қарай алға!” деген тәрізді әлдебір ұранмен аяқтады... Бірақ мен ол кезде қуаныштан өзімді ұмытқан едім! Дүниеде менен бақытты ешкім болған жоқ! Бұл не? Көздің байлануы ма?..

	Кейін Ташкенттегі Ортаазиялық университетте оқыған кезімде менің аяғым жерге тимеді: біресе Ташсельмаштағы немесе әлдебір фабрикадағы, бірде мектептегі кездесуде боламын және барлық жерде сұрақ қоюлар, гүл ұсынулар, қол шапалақтаулар. Енді қалай?! Тірі Сталинді көрдім ғой! Осылайша мен қыза келе, Сталин сөзін аяқтай бере, бейне бір әдейі істеген секілді, көзін жиіжиі жыпылықтатып қыса берді деп байқамай айтып қалғанға дейін, мені бір залдан екіншісіне тасып сөйлете берді.

	Келесі күні маған машина келіп, НКВДға алып барды. Сымбатты ер адам мұндай егжейтегжейлікті айтудың керегі жоқ екенін маған ұзақ та салмақ түсіре нығарлай ұғындырып бақты. “Елеусіз нәрселерді еске алудың қажеті жоқ және тіпті, оның үстіне, бұл туралы айтудың қажеті жоқ, ешкімге және ешқашан да”, — деді. Осыдан кейін мені үйге босатты. Бірақ бірдебір кездесуге шақырған жоқ. Ешкім және ешқашан да.

	Ал елуінші жылы диссертация қорғап, Ғылым академиясына жұмысқа орналасу үшін Алматыға келгенімде, менің кандидатурам қаралған жалпы жиналысқа төрағалық етушіге: “Біздің арамызға “халық жауының” ұлы қайдан кіріп кеткен?” деген домалақ қағаз келіп түсті. Мұның бәрі мен үшін жақсылықпен аяқталмауы да мүмкін еді, бақытыма орай, тұтқындауға асыға қойған жоқ. Мен Мәскеуге ұшып келдім. Онда өзім аспирантурада оқыған ФИАНның (ҒАның физика институты) бірінші бөлімінің бастығына өтінішпен кірдім. Мемлекеттік қауіпсіздік генералы мені мұқият тыңдап болып, ертең келуім керектігін айтты. Ертеңінде: “Қайта бер, мәселе шешілді”, — деді. Мені құтқарған — түрмеде өлген ауыл молдасының ұлы екенімді өмірбаянымда жасырмағандығым болды. Жалпы, мен мұны ешқашан да жасырып көрген емеспін. Тіпті, балалар үйінде, 34жылғы аштықта да. Сол үшін де, тап бойынша жолдас болмасам да, мектептегі класта мені пионерге қабылдады. Басқа жолдастар секілді, солармен бірге кейін комсомолға да...



	* * *

	Жазушы Қалмұқан Исабаев:

	— Сол бір 1932 жылдың ызғарлы күзгі күні әлі есімде. Сірә, әлдеқашаннан бері бүкіл отбасымыз болып от жағылмаған суық бөлмеде жатамыз: аяғы ісіп кеткен, ауру әкем, кеудесіне менің бір жасар қарындасым Сәукенді қысып алған, өзі де әлсіреген анам және біз, үш ағайынды: тоғыз жасар Заркен, төрт жасар Бабкен және әлі алтыға толмаған мен. Үй жартылай қараңғы. Үш күн бұрын анам бидай кебегінің соңғы қалдығымен көже қайнатқан. Бізге кішкене кесеге құйып беріп, күш жинау үшін қозғалмай жатуды қатаң талап етті. Келесі күні Сәукен мен Бабкен шыдай алмай қыңқылдай бастады. Анам далаға шығып, терезе қақпағын нығыздап жауып келді де, көзінің жасы сорғалап:

	“Ботақандарым менің! Мен терезені қараңғылап келдім. Біздің қалай өлгенімізді ешкім көрмейақ қойсын...” — деді.

	Таң бозарып ата бастаған секілді. Терезе жақтауының саңылауынан сыздықтап енген күн сәулелерінің самауырдың күңгірт бүйіріне бұқпантайлап қалай жеткенін бақылап жатырмыз, біртіндеп көз алдымыздағының бәрі шыр айнала жөнелгендей болады. Жарық сәулесімен бірге шөп талшықтары, месқарын самауыр, есіктің бос ойығы — бәрібәрі айналып тұрғандай. Ол кезде мен аштықтан есімнен танып қала беретінімді түсінбейтінмін. Санаң бір сәтке оянғанда, ішіңнің қалай суырылып бара жатқанын қайтадан сезінесің. Жанымдағы інім мен қарындасым көз жасына шашалып, анамызды шақырады. Ол балаларға қарай жүгіре жөнеліп, кенеттен бөлменің орта тұсында құлап түсті. Әкем анама бір жамбастап жақындап келіп:

	“Махтум! Махтум!” — деп үрейлене үн қатады оған. Анам үнсіз жатыр. Ал біз төртеуміз қосылып жылай бастадық...

	Кенеттен бөлме ішіне күн сәулесі лап берді: әлдекім терезенің қақпағын ашып жіберді. Есікті қаттықатты қағып жатыр. Үлкен ағайым орнынан тұрды. Табалдырықтан ақырын, бірақ күшті дауыс гүрілдеп естіледі:

	— Сәлеметсіздер ме, көршілер! Бәріңіз амансаусыздар ма?

	Таныс дауыс. Бұл — Иван ағай. Кеңшар қоймашысы — Иван Семенович Мартынов. Мартыновтардың біздің ауылға қайдан және қашаннан бері келіп тұрып жатқанын білмеймін, бірақ, сірә, көптен бері болса керек.

	— Сарқыт алыңыздар. Бейнеттеріңіз азайсын, — деп, ол шағын, бірақ тығыршықтай тығыз қапшықты ұсынады.

	Мына ғажапқа қараңыз: анам есін жиды. Сірә, көзін де ашып үлгермесе керек, бірақ қапшыққа қолын созады. Келесі сәтте ол пеш жанында күйбеңдеп жүрді: асығыс бақырды қойып, астына от жақты. Біз ұннан жасалған көжені ашқарақтана және рақаттана жұтамыз, тек қана әнеміне мескейдің түбі көрініп қала ма деп қорқатын секілдіміз. Кейін білдік, сол күні Иван Семенович Мартынов барлық үйді аралап, әрқайсысына аздап ұн үлестірген екен. Сөйтсек, қоймада қол тигізуге қатаң тыйым салынған қап болыпты. Бірақ адамдар өлім халінде, ажал аузында жатқан кезде қоймашы бұйрықты бұзған. Балалары көп үйлерге сәл артығырақ етіп бәрімізге тең бөлген.

	Сол күннен кейін әкем оңала бастады. Ал сауыққан соң жұмысқа барды да, үйде аздап ішіпжем пайда болды.

	Бірде анам көшеден жылап келді. “Ауылда біреуміреу аштықтан өлген шығар?” деп ойладым мен. Сәлден соң әкем де келді.

	— Жә, жетер, қойсаңшы, — деп, ол анама қабағын түйе қарады.

	— Иә, қалай қоямын?! Егер Мартынов болмаса, қанша адам аштан өлген болар еді! Ал ол жанашырлық көрсетіп, қазынаның ұнын таратты. Әлде ол ғана кінәлі ме? Не, сендер еркек емессіңдер ме, неге қорғамайсыңдар?!

	— Қорғап көр. Аудан орталығына үш түнемей жете алмайсың. Олар оны босатпайды да. Тура бір өзің білмейтіндей...

	— Бірақ он жыл түрме не үшін?! Аштарға көмектескені үшін бе?

	— Солай деуге болады...

	Қыс түсті. Иван Семеновичтің әйелі Марфа тәтей Павлодар түрмесінде қамалып жатқан күйеуін көріп қайтқысы келді. Бір күні Мартыновтың жыртық тон киіп, белін жіппен, қайыс баумен байлаған бес баласы түгел біздің үйдің есік алдында тұрды. Олардың үлкені — менің достарым Петька мен Ваньканың жасы жеті және алтыда болатын. Марфа әр баласының бетінен кезекпен сүйіп шықты да, кетіп бара жатқан арбаға қарай асығыс жүріп кетті. Осылайша олар біздің үйде қыс бойы тұрды. Ал көктемде үйдің жанына жүк арба келіп тоқтады. Марфа өзімен бірге әкесін, сары жирен сақалды, шымыр денелі қартты ерте келіпті. Анам оның балаларымен құшақтасып қоштасты, ал олар арбамен бір жаққа қарай кетті.

	1951 жылы мен туған өлкеме демалыс алып келдім. Мен кіші лейтенант шенінде аяқтаған соғыс, жеңістен кейінгі тұрақты армиядағы қызмет артта қалған. Біздің үйіміз ол кезде Баянауыл ауданының Ленин атындағы кеңшарында тұратын. Бірнеше күн демалғаннан кейін мен атқа қонып, қосауыз мылтықты алдым да, қырға қарай жорта жөнелдім. Үйден алыстаған кезде бұрын таныс емес үлкен көлдің жағалауына іліктім. Көз салып қарап едім, жағадан жағылған оттың түтіні шығып жатыр екен, сол жерде қармақ салып біреу отыр. Жақындап бардым. Бұл сақалмұрты ағара бастаған орыс шалы екен. Мен балықшыға сәлем беріп: “Бұл қандай көл?” — деп сұрадым.

	Қарт маған өткір көгілдір көзін қадалта қарап:

	— Ал өзің қайдансың? — деді.

	— Баянауылдан.

	— Міне, қалай? Жерлес екенбіз ғой. Алысқа ұзап кетіпсің, бұл енді Қарағандының жері. Оскаровский ауданы. Ал көл Шыдынды деп аталады... Баянауылдықтан кімді білесің, а?

	— Көп...

	— Исабаев Әлиді білесің бе?

	— Ол менің әкем!

	Қарт қолынан қармағын түсіріп ала жаздады. Содан соң мүштікпен шегіп отырған шылымының түтінін терең тартып, қармағын былай тастады да, орнынан түрегелді.

	— Заркен емессің бе? — деп толқи сұрады ол.

	— Жоқ, Заркен менің үлкен ағайым. Ал мен — Қалкенмін.

	Ол қуана күлімсіреп, кенет мені ат үстінен қуатты қолдарымен жұлып алды. Содан соң жалпақ алақанымен арқамнан қағып, бетіме барлай қарады.

	— Танығың келмей ме, а? Мартыновпын мен, Иван Семенович. Бәлкім, туыстарыңнан мұндай есімді естіген шығарсың? Марфа! — деп айғай салды ол үй жағына қарап. — Мейманды күтіп ал!

	Есік алдына бүкірейген кемпір шықты да, алақанымен көзін көлегейлеп, маған тесіле қарады. Содан соң қолдарын шапақтап, менің жаныма жүгіре басып келді де, маңдайымнан сүйді.

	— Махтумға судың қос тамшысындай ұқсас.

	Жоғары шық, төрлет, ұлым!

	Үйден ұзын бойлы, ақ сары шашты жігіт — мен бірден тани алмаған бала кезгі досым Ванька шықты. Сәлден кейін біз мерекедегіше дайындалған үстел айналасында отырдық. Соғыста қаза тапқан Петрді еске алдық, Мартыновтар үшін және менің туыстарым үшін, біздің кездесуіміз үшін іштік...

	* * *

	Камил Икрамов “Менің әкемнің ісі” (“Дело моего отца”) кітабында былай деп жазады:

	“Біздің салонвагон қыстыгүні қазақ жерімен өткенде, сірә, мен алты жаста болармын. Қазалы ғой деймін, стансыда вагон ақ ғимараттың қарсы бетіне келіп тоқтады, жол мен даланы жапқан қар жыртықақжаймағаұқсайды, алпойыздыңалдында қолдарын жалбарына жоғары созған қаңқалар тұрды — балалардың қаңқаларын қолдарына ұстаған ересек адамдардың тірі қаңқалары.

	Әкемнің* не дегені жөнінде немесе, ең болмаса, оның бет ажары қандай болғаны туралы қосып айтқым да, қорытынды шығарғым да келмейді. Сол сәттегі әкемнің түртүсі есімде жоқ, жалпы, маңайды жапқан жаңа жауған қар мен бетжүздері де қарсылық көрсету үшін көтерілген емес, бір үзім нан күтіп жалбарына жайылған қолдары да қапқара адамдардан басқа ештеме де есімде жоқ. Ал сол кезде біздің вагонда, бәлкім, картоп қосылған қуырдақ пісіріліп жатқан да болар. Мүмкін, қойдың майына қуырылған...”

	Дәл осы теміржолмен сол жылдары Мәскеуге Голощекин жиі барып тұрды...

	“...1933 жылға, — деп еске алады тағы да Камил Икрамов, — біздің отбасымыздың досы Зинаида Дмитриевна Кастельскаяның әңгімесінің қатысы бар...

	— ...Мен бақшада тұрғанмын, — дейді ол. Бәлкім, жылаған болармын... Көңіл күйім өте күйінішті әрі қайғылы еді. Сұмдық! Сенің әкең келді. Ол да әйтеуір ұйықтамаған.

	“Сіз неге көңілсізсіз? Сіз бір нәрсеге алаңдаулысыз ба, реніштісіз бе?”

	Мен оған: “Білесіз бе, мен сұмдық қорқынышты түс көрдім, сіз білесіз бе, сондай үрейлі, қайғылы— тіпті одан шығар жол да жоқ”, — дедім. Оның білгісі келіп: “Қандай?” — деп сұрады. Мен айтамын: “Міне, ең алдымен, алғашында аспан болды, содан кенет жұлдыздар ағып түсе бастады, — деп.

	— Түсіп жатыр, түсіп жатыр, соншама көп жұлдыз. Мен қарап тұрмын, бір кезде жұлдыздарды көру үшін жүгіріп келдім, көз салып қараймын — өлі қойларға ұқсап жатыр, жалпы, тұтас табын, бұйра жүнді өлі табын. Содан соң мен жақынырақ келіп, анықтап қарай бастадым, жоқ, бұл табын емес, бұлар — адамдар, бұлар — қазақтар! Өлі, сұмдық қорқынышты, әлдебір албажұлба жабу бүркенген және нағыз қаңқалар жатыр...”

	Әкең сондай көңілсіз қарап тұрып, кенет маған: “Зинушка, сіз сондай жақсысыз, сіз тіпті мұның бәрінің не екенін білмейсіз” , — деді...

	— Бұл отыз үште ме? — деп сұрадым мен.

	— Отыз екіде де болған. Бұл отызыншы жылдан басталды, тіпті жиырма тоғыздан, бірақ олай емес. Дегенмен, қалай болғанда да, отыз үшінші жылы. Өйткені қазақтар туралы әңгімелер көп болды. Оның үстіне, стансы атаулының бәрінде де солар болды. Мәскеуден Ташкентке дейінгі барлық жол бойында, бұл сұмдық жағдай еді, осы бір жалбарынған, жылапсықтаған, тамақ сұраған бақытсыз, алымжұлым киінген балалар...

	Міне, сірә, осы кезде Қазақстандағы сұмдықтар туралы әңгіме болды. Бәлкім, бұл Николай Ивановичтің (Бухариннің) сапары кезінде болған болар, өйткені ол мүлде күйінішті жағдайда келді. Ол өзінде бардың бәрін, барлық ақшасын таратып берген, “Біз аш келдік. Қарауға дәтің шыдамайды...” — деді. Орынборға бет алған кезде барлық жол бойы, барлық стансылар өлген адамдарға толы болды. Барлық жақтан бақытсыз адамдарды көресің, балалар стансыларда, жалпы барлық жерде сенделіп жүрді...”

	Ал Николай Иванович сол кезде, отыз үште жоқ болмады...



	* * *

	Қазақ жазушысы Мұхтар Мағауин маған мына әңгімені айтты:

	— 1944 жылы біз көштік, мен төрт жаста едім. Көш он екі күн бойы әулеттің байырғы жолымен, Семей облысының оңтүстігінен Жезқазған облысының солтүстігіне қарай жүріп отырды. Біз үш жүз шақырым қашықтықты басып өттік. Бәрі де есімде: құлазып, қаңырап қалған қыстаулар, үйлердің терезелері шағылып, есіктері суырылып алынған, онда әлдеқашаннанақ қасқырлар ұя салған. Айнала толы адамдардың шашылып жатқан қаңқалары мен бас сүйектері; сапырылысқан сайғақ табындары... Жолдан бірдебір ауылды ұшыратпайсың — отыз екінші жылдан бастап бәрі қаңырап қалған. Сол кезде мен бала болсам да осының бәрін айтып беру үшін: “Мені жазушы ете гөр!” — деп Құдайға жалбарындым.





ХV


	1933 жылғы газеттер (әйтсе де, оған дейінгі және одан кейін — 1985 жылға дейінгі) аштық пен жаппай адам өлімі туралы айтпай қалды. Бүкіл елді үнсіздік жайлады. Аштық туралы үндемеді — ұжымдастыру мен социализмнің жеңісі туралы айғайласты. Алайда тек газеттер ғана жазбайды және газеттерде ғана жазбайды ғой...

	Он тоғыз жасар қыз Татьяна Невадовская күнделік дәптер жүргізген. Ол сол кезде жер аударылып келген профессор әкесімен бірге Іле Алатауының баурайындағы Шымдәулет ауылында тұрған. Әкесі де, өзі де ауыл шаруашылық тәжірибе стансысында жұмыс істейді. 1980 жылы Татьяна Гавриловна Қазақстанның Орталық мемлекеттік мұрағатына отызыншы жылдар фотографиясымен қоса, әкесі, оның қызметкерлері және сол кездегі өмір туралы естеліктері бар альбомын табыс етті. Альбом деп айтылуы онша дәл емес те болуы мүмкін. Бұл — әуесқойлықпен түсірілген күңгірт фотосуреттер жапсырылып, жазулар жазылған әдеттегі суретке арналған дәптер. Ал соңында, ақырғы беттерінде өзі шығарған өлеңдер бар. Дәптерге “Қазақстандағы қасірет” (“Казахстанская трагедия”) деген тақырып қойылып, “1933 жылдың наурызы” деп көрсетілген.

	Невадовская еске түсіреді:

	“1932 — 33 жылдардың бұл кезеңінде Қазақстанның жергілікті тұрғындары аса күйзелісті жағдайда болды, қазақтар ауылдарын тастап жатты, аштықтан отбасымен түгел қырыла бастады, қыста үсікке ұшырады, ауруға шалдықты. Кейін мұны “бұрмалау” деп атады, ал ол кезде бүкіл Қазақстан үлкен экономикалық қиындықтарды бастан кешірді...

	Бұл қыс біздер үшін де қорқынышты болды, бірақ, ең бастысы, жергілікті халық үшін...

	Мен өте жас, әсершіл... ынталы болдым... және естен тандырған жаманшылық, аштық, жоқшылыққа ұшыраған ол кезде жаншылып, басылып қалған қараңғы халықтың қорғансыз халіне қатты қиналып, терең күйзеліске ұшырадым... қазақтардың (сауатты және қайта түлеген халықтың) қазіргі ұрпақтары аштықтан өлген адамдарды, балаларды, қарттарды және адамдары кетіп, құлазып бос қалған қыстақтар мен ауылдарды, далада үсікке ұшырағандар мен ауруға шалдыққандарды ұмытпаса екен деп тілеймін...”

	Міне, оның 1933 жылы қағаз бетіне түсірген өлеңдері, сол кездің лагерьлерге тоғытылмай қалған кәсібиақындары дәл осыбірқарапайым зертханашы қыз секілді ағынан жарыла жырламағанын ойға оралтарлық жолдар бұл*:

	Боянып әлем — келіп те қалды көктем де...

	Ұмытылған бәрі — оралам, бірақ, өткенге...

	Қыстағы қатқан есіме дене түседі,

	Көгеріп шығып қалса да алау көк белде.

	Айналам лас, не деген мынау кемтарлық,

	Жыртылған киім жамауға келмес, елзарлық?

	Шексіз де шетсіз азапты тартып тұрмынақ,

	Бейшара халді адамдар үшін мен барлық.

	Айнала аштық... көрем мен неге тоқтықты,

	Киім бүтін... қазақта түк те жоқ тіпті.

	Алақан жайған есімде әйел әлі де,

	Әлі де кемпір есімде ессіз, шоқтықты.

	Көйлегі кіркір, көңілі дағы бүтін бе,

	Омырау ашып: “Жоқ қой, қарағым, сүтің де!”

	Апарық ана кеудеге басып сәбиін,

	Алаңдайды кең аспаннан түсер күтім бе?

	Азапты жаным, төзе алар, сірә, емеспін,

	Жегенін көрдім шөпті де келіп “елегің”.

	Айдала, тіпті, жоқ күнде өлер қораң да,

	Жауынның, қардың астында соққан боранда.

	Сабан боп тұрды жинаған ерте көк өскін

	Жиналған сабан... базданып басы шіріген,

	Кеміріп тышқан, у дәмі шығар бірінен.

	Дәрменсіз бала салады келіп аузына,

	Үздіккен үнді көремін ауру түрінен.

	Әлжуаз қолды, шамасы жетіп осында,

	Құлағым келіп, қайтейін, бұл да босын ба?

	Азапты бұлар тартады неге, тегін бе,

	Өзінің жері, өзінің жүріп елінде?

	Іштері кеуіп сәбилер жатыр тұра алмай,



	Қабырға, сүйек арсаарса... сор жоқ бұлардай.

	Саусағы нәзік, қолдары нәзік апарық

	Ауру қыз келіп жиналған шөпке құлайдыай.

	Аштықта мынау құпия сыр жоқ ешқандай,

	Ақталу дағы болмасын, қалмайық тағы сынамай.

	Көктеді егіс. Көкжиек жатыр бұлдырап,

	Бозторғай көкте ұшады тынбай құлдырап,

	Сәбилер, тіпті, көрмесін енді аштықты.

	...Өлген қазақтың денесі емес бұл бірақ,

	Түсініп, білгім келеді мына жайды мен —

	Неліктен ажал, қанатын аштық жайды кең?

	Бұйрығы кімнің? Көшпелі халық еді бұл,

	Ойнауға, сірә, болмайтын шығар қайғымен!

	Құдай ма, әлде Алла ма, кімнің әмірі,

	Жалаңаш қалып, таусылды халық сабыры —

	Кеңбайтақ өлке аштықтың тартып азабын,

	Қиылды елдің жоқтықтан құнартамыры.

	Қай жауыз екен бастаған сонша азапты,

	Қай ессіз екен тудырған сонша дозақты?!

	Не рақат таппақ болды екен, сірә, ұқпаймын,

	Айырып малдан, айырып жерден қазақты?!

	“Жер жыртып қазақ құмартқан емес астыққа”

	Демейді ешкім білсе де, көңіл бастықпа!

	Киіз үйсіз ол қалады қатып ақпанда,

	Отар малсыз қалады ол тағы аштықта.

	Қазақстан байтақ, жабайы өлке демегін,

	Табиғаты мен ауа райы беріп көмегін, —

	Бітті ғой егіс, жетер еді халықтың

	Нанына, еті, шайына тіпті сенемін.

	Кетті алып бәрін — алмаймын, сірә, бүге де,

	Қалмады дәні, сабанға халық еге ме?

	Құдай да, тіпті, Алла да ойлап таппастай,

	Қияметқайым өтіп ед... сол бір төбеде...

	Киізсіз, жүнсіз қазақтың жұтап қаларын,

	Білмейді тіпті саудаға басын саларын.

	Сезсін ол қайдан түбінде жырақ Мәскеудің

	Егін егіліп, колхозшы жинап аларын.

	Көңілді сайрап жүр құстар көкте тынбастан,



	Ал жерде аштық, қайғымен тағы мұң басқан.

	Қарауға қиын осынау азапкөрініске,

	Мен болсам мұндай қасіретпен бірақ “ымдаспан”.

	Шіріген мая көңілге тыным бермейді,

	Тоғысқан қалай сұлулық, жоқтық, қасірет

	Бозторғай үні ашық аспанды тербейді.



	Т.Г.Невадовскаяның альбомындағы бір шағын әуесқойлық фотосурет бәрінен де көп әсер туғызады. Топырағы тоң кесектенген жалаңаш дала, алыста жапырақсыз бұтақтары сидиған бәйтеректер қатары, алаңды айнала жиектеген ағаштар, сиса көйлек киген ақ сары шашты қыз, бейне бір фотографты байқамағандай алысқа көз жіберіп тұр, ал алдыңғы қатарда — қазақ жігіт, бәлкім, бұл жігіт те емес, толысқан ересек адам болуы да, — түсіну қиын. Ол екі тізесін құшақтап жерде отыр, жанында кетпен жатыр. Киімдерінің тозығы жеткен, жыртылған бәтеңкесін шандып орап қойған. Жүзі жүдеу, қалжыраған, күңгірт көзқарасында ашыну мен торығу нышаны бар. Күйзеліс пен күйініштің құрсауы оның жүзіне шеңгелін терең батырған секілді...

	“Бұл фотосурет, — деп жазады Невадовская, — “бұрмалау” деп аталған кезеңнің айрықша әсер ететін әңгімелеуші құжаты болып табылады.

	1933 жылдың ерте көктемі. Мен мамандардың біреуімен бірге келе жатқанмын, менде фотоаппарат бар болатын. Қара жолдың үстінде әлсіреп, жүдеген қазақ отырды... дала жұмыстарынан титықтап, әбден қалжырап келе жатқан ол әлсіз ыңырсып, жейтін, ішетін бірдеме сұрады... Мен фотоаппаратты жанымдағы серігіме бердім де, су әкелуге кеттім. Ол суды қомағайлана жұтты. Мен өзімнің жолдасымның мені суретке түсіріп алғанын байқамаппын. Мен енді жолдағы адамға біраз нан мен қант әкеліп беру үшін үйге жүгіріп кеттім...

	Мен оған нан алып қайта оралған кезімде... ол өліп жатты...

	1932—1933 аштық жылдары адамдар өмірмен осылайша қоштасып жатты.

	Бұл халықтың осы кезеңдегі ешбір дәлелсіз және ақталмаған күйзелісін есте қалдыру үшін мен осы жерге белгісіз солдаттың зиратына қойылған обелиск сияқты ескерткіш орнатқан болар едім...”

	Түсінікті тілек. Тек ол жерге ескерткіш қоя алмайсың — Шымдәулет ауылындағы сол орын енді таптыра қоймас.

	Және... көктемдегі дала төсінде жол үстінде аштан өлген бұл бейшара сорлыны Белгісіз солдатпен салыстыруға бола ма? Солдат, Отан үшін оны жаудан қорғап шайқасты, оның қолында қаруы болды. Ал бұл байғұстың қолында кетпеннен өзге ештеме болған жоқ. Және ол өзінің жеріне қандай бір қырсықтың тап бергенін, неге аяқастынан бәрі аштықтан қырылып жатқанын білген жоқ. Ол сөзбесөз аударғанда — текті, әулетті жою, ал кең мағынада — халықты жою дегенді білдіретін “геноцид” сөзін естіп те көрген емес. Және азамат соғысы әртүрлі кейіпте көрінеді деп ойлаған жоқ, сондықтан да егер зеңбірек оқ жаудырмаса, ешқандай суық қарудың дауысы естілмейтіндей болса, онда бұл жағдайда халық неліктен қырғын шайқас алаңындағыдан да көп ажал құшатынын түсіне алмады.

	Ол — бейбіт құрбандық болды...

	* * *

	Ал кәсіби ақындар ше?..

	Ұжымшар құрылысының жыршылары жетіп артылды.

	А.Безыменский Кеңестердің VІ съезінде “Руське қарсы — қуатты социалистік индустрияны жасаушы және совхоз бен колхоз ағыны (?) арқылы жердің беті мен шаруалар қауымының жүрегін қайта жабдықтаудың ұлы поэмасын тудырушы КСРО үшін” сөз сөйледі.

	— Жолдастар, — деп ұран тастады А.Безыменский, — кулактық РасеюшкаРусь жуық уақыттарда берілмейді, сондықтан біздің табыстарымыз, КСР Одағының жетістіктері — “РасеюшкаРусь” болып табылатын сол жаудың бейнесін жою деңгейімен өлшенетін болады.

	Және әрине, өзінің өлеңін оқыды:



	РасеюшкаРусь, қарғыс айтам мен саған,

	Естілмеуі үшін де бұл сөз енді ешқашан.

	РасеюшкаРусь, үш танапты егістік,

	Қара батпақ және де өлі өзендер құрғаған...



	М.Светлов*:

	Құс үні, күннің күлкісі,

	Қараған ылғал, бақтағы ән.

	Ауданның ойнап түртүсі

	Коллективтендіру қаптаған.



	Толқиды егін тынбастан,

	Шақырымды алып мыңдаған.

	Днепропетровск пен Кременчуг

	Аралықтағы ел тыңдаған.



	Жаппай ұжымдастыру аудандарында Күн тек өршеленіп “буырқанған бидайды” ғана көрсетіп қойған жоқ...

	Не болғанының тағы бір дәлелі мынау...

	...Украинада:

	“Мен бір хатаға кірдім де, тас болып қатып қалдым. Ағаштан жасалған ләпкенің тура қабырғасында бесалты жастағы кеуіпсеміп қалған бала жатты, оның үстіне төніп, қолына пышақ ұстаған шешесі үлкен күш жұмсап, оның басын кесіп алуға тырысуда. Пышақ пен қолдары қанға шыланған, баланың денесі қатты қалшылдап, аяғын сермелейді. Бір сәтке біздің көзіміз түйісіп қалды. Ол маған қарады, бірақ мені көрді деу қиын, оның көздері құпқұрғақ, ешбір жарқылсыз, әлі де кірпіктері жабыла қоймаған өліктің көзін еске түсіретін... Бір сағаттан кейін біз адам жегіштіктің бұл жағдайын тіркеу үшін әлгі хатаға кірдік, бірақ жер еденде шалқасынан өлі көздерін ашып жатқан әлгі сол әйелді көрдік... Ол баланың кесілген басын кеудесіне қысып алыпты”.

	...Кубаньда:

	“...Онда сұмдық аштық — адам адамды жейді, көбі өліп жатыр, ал қалғандары өлі адамдарға барып, олардан ет кесіп жейді... Адамдар қайда жүрсе сол жерге құлап, сеспей қатады; бетін жабатын ешкім жоқ, сол жатқан жерінде сасыпшіріп, тек сүйегі ғана қалады, бұрын жылқылар сөйтуші еді, енді адамдар”.

	...Азов жағалауында:

	“...Солтүстікке қарай бағыт алып, автокөлікпен бірнеше сағат бойы жүрдік. Машина биік шөп өскен жолмен келеді, өйткені бұл жолмен көптен бері ешкім жүрмегені көрініп тұр. Селолар мен деревнялардың бұрынғы көшелері кісі бойы қалың қурай жынысына айналған. Мұнда келгендер селолардан бірдебір тірі жан таппады: хаталарда қаңқалар мен адамның қурап қалған бастары жатыр. Еш жерде адам да, мал да, құс та, мысық пен ит те жоқ. Бәрі де жаппай келген аштықтан қырылып қалған”.

	Дегенмен өлең шығарғыштарға қайтып оралайық:



	В.Луговской*:

	“Себілген дән үшін!”

	Деп оқыс сонау жер құны,



	Елемей еңбек, табысын,

	Өлтірді Егенбердіні.



	Д. Кедрин*:

	Сағана сынды шәлкісі,

	Тоны да емес шырайлы.

	Жалап ап ернін пәк кісі,



	(1932)



	Сыбырлап нанды сұрайды.

	...Жау екенін оның сездім де,

	Жанарымды үнсіз тіктім кең,

	Айтары барын көздің де,

	Сол кезде барып ұқтым мен.

	...Мына қу түлкі есіріп,

	Ұстатпай кетсе сой ізі,

	Социализмге кешігіп,

	Барады бақыт пойызы.

	Жарықпен бірге жарысып,

	Түседі тұман — мұңжүгі,

	Тиынды қолым қарысып

	Қалтама оқыс сүңгіді.

	(1933)



	Кедринге Мәскеу көшесінде сары “кулак” емес, айталық, қара шашты “бай” кездесуі әбден мүмкін. Қазақстан тұрақты өкілдігінің төрағасы Тоқтабаев 1933 жылдың 2 ақпанында:

	“Севлес” Қазақстанның бірқатар аудандарынан колхозшылар мен батырақтарды жалдады... Жұмыс орнына келген жұмысшы қазақтар мүлде қиын жағдайда болды, оларға баспана берілмеді, олар басқа жұмысшылармен бірдей азықтүлік ала алмады... Осыған байланысты Москваға күн сайын ондаған жұмысшы қазақтар, батырақтар мен колхозшылар ағылып келіп жатады... Қаржысы жоқ болғандықтан, олар ашығуда, теміржол бекеттерінде сенделіп жүреді, өздерінің тұрған жерлеріне жете алмай қиналуда”, — деп хабарлады.

	Бәлкім, бұл бейшаралар да нанға ақша сұрау ға мәжбүр болған шығар. Біреулер оған қайырымдылық көрсетудің орнына, көзілдірігінің үстінен сүзе қарады, енді біреулер олардың жан аярлық жүздеріне сенбестікпен көз тастап өтіп жатты...

	* * *

	Ал халық аузында қандай өлең жүрді?

	Ресейде ұжымшарға қарсы шығарылған көптеген жыртермелердің (частушка) ішінде мынадайлары да болды:



	Колхозда жұмыс істедік,

	Бір бастың қамын діттедік.

	Жиырма бес жылқының жиырмасы

	Қайда кеткенін білмедік.



	Украинада:

	Отыз үштің жылында

	Өлікке толды жер беті.

	Шошқа да жоқ, сиыр да,

	Тек Сталиннің тұр суреті.



	Арнайы қоныс аударушылар (“спецпереселенцы”) Қарағандыда өздері шығарған мына әнді айтты:



	Біз шаруа едік еңбекшіл,

	Орловтық, мордва, еділдік.

	Табысымыз да көлкөсір,

	Күнітүн іске жегілдік.

	Отыз бірінші жыл болғанда

	Ал келіп бізді соттасын.

	Масқаралап кулактың

	Әйелі, бала, отбасын.

	Жерімізді тартып ап,

	Еркіндіктен айырды.

	Үйімізден қуып шықты да,

	Қолымызды артқа қайырды.



	Азаптады жолда олар

	Алдына салып малша айдап.

	Талықсыған балалар:

	“Су!..Су!..Су!..” — деп ойбайлап,

	Қанды тышқақ дертінен

	Көбі олардың көз жұмды.

	Сорымызға осындай

	Заманды бізге кез қылды.

	Апандай ашып аранын,

	Аштық келді одан соң.

	Құрқұлақ, сүзек — бәрі өлім...

	Қайтейік басқа салған соң.

	Адал шаруа едік еңбеккер,

	Теріміз жерге көп сіңген...

	Не үшін, туыпөскен ел,

	Бізге қатал жаза кестің сен?

	Ойламаймыз тіпті біз

	Күнәміз бар деп әлі де...

	Ал бірақ біздің зарлы үніміз

	Естілер бір күн бәріне...

	* * *

	Қазақстандық тарихшылар Б.Төлепбаев пен В.Осипов сол кез туралы:

	“Әсіресе балалардың жағдайы ауыр болды, — деп жазады. — Жетімдер аштықтан он мыңдап өліп жатты...

	Аштық тек Қазақстанның ауылдарын ғана емес, сонымен қатар деревняларын, қыстақтарын, кентпоселкелерін, қалаларын да жайлады. Ақтөбеде, мысалға, аштық пен дизентериядан 1932 жылдың көктемі мен жазында қырылғандар саны: мамырда 175 адам, маусымда 208, шілдеде 320, тамызда 450 болды. Және бұл сол кезде тұрғындар саны 15 — 20 мыңға әрең жеткен қаладағы жағдай ғана.

	Кадр “тұрақсыздығының” төтенше жағдайымен сипатталатын қазақстандық жаңа құрылыстар жұмысшылары да аштықтан аз күйзелген жоқ.

	Мысалға, Қарағанды шахталарында 1932 жылы жұмыс істеген 37 772 жұмысшыдан 33 865 адам орын “ауыстырды”. Әсіресе “арнайы қоныс аударушыларға” қиын тиді. 1933 жылы олардың саны мұнда 7545 адам болды”.

	Ж.Әбілхожин мен М.Тәтімовтің келтірген деректері бойынша, Қазақстанға 1932 жылы 45 мыңға жуық отбасы жіберілген. Бірақ, бәлкім, бұл да толық цифр болмауы мүмкін: “арнайы қоныстар”, егер жүздеп болмаса, ондап саналды.

	Есіл жағалауында 1931 жылдың үш айында ғана мұндай қоныскенттерде — стансы маңындағы лагерьлерде үш мыңға жуық адам өлді. Жыл аяғына қарай, “табиғи шығын” отыз мыңнан асып түсті...

	Жер астында ондаған жылдар бойы жұмыс істеген, құрмет пен орденге еңбегі сіңген, бірақ өздерінен р е с м и т ү р д е “кулак” таңбасы алынып тасталынуы үшін еңбектері “сіңбеген” қарағандылық ардагершахтерлер, бұрынғы арнайы қоныстанушылар еске алады...

	Григорий Кузьмин Герасимов 80 жастан асты. Ол Пенза облысының Инсар қалашығында туған. 1931 жылы тәркіленді. Ал оның шаруашылығында отбасындағы сегіз жанда не болып еді? Бір сиыр, екі жылқы, бір гектарға жуық жері. Оскаровкаға жер аударып, елсіз далаға түсірді. 1932 жылдың қысында әйелі мен бір жарым жастағы ұлы аштықтан өлді. “Ал маған оларды жерлеуге де тура келген жоқ...”

	Василий Дмитриевич Зацепин Орынбор облысында туған. Оның да отбасында сегіз жан болды. Шаруашылығы — екі жылқы, екі өгіз және екі сиыр. 1930 жылдың көктемінде бүкіл отбасын туған үйінен қуып шықты. “Қысқы киімдерді, тіпті гармошканы да тартып алды”. Алғашында селодан жүз шақырымнан алыс далаға қуды, келесі жылдың көктемінде Қарағандыға жіберді.

	“Ал мұнда, жерден қазылған жаппа үйлерде, иә, тағы шым топырақтан соғылған барақтарда, адам айтқысыз тар қуыстарда, аштық пен суықта бастан не кешуге болады — өздеріңіз ойлап көріңіздер: әкемнен, бауырым мен қарындастарымнан айырылдым. Сегіз жаннан шешем екеуміз ғана қалдық...”

	Зацепиннің әйелі Анастасия Платоновна — Саратов облысынан. 1932 жылы Қарағанды жерінде анасынан айырылды, келесі жылы аштықтан сіңлісі өлді. “Біздің анамыз шатырға балшық көтеріп бара жатып құлап түсіп, тілсіз кетті. Мен анамды жерлеуге жәрдем сұрап, комендатураға жүгірдім. Келсем, есік жабық, ал онда тар қуысқа ұқсаған кішкене терезе бар екен. Одан сығалап қарасам, кіндігіне дейін жалаңаштандырған шаруаларды күзетшілер ұзын қамшымен ұрып жатыр, айғайлауға болмайды. Мен комендатурадан тұра қашқандай болып, кері қарай жүгірдім. Зират қа келсем, онда теміржолшы ағай өзінің өлген әйеліне көр қазып жатыр екен. Мен оған: “Ағатай, менің шешемді де бірге көміңізші...” — дедім. “Неге көмбеске... Тек сен, қызым, маған көмектес”. Сөйтіп, мен тура көр ішінен сыртқа қарай қолыммен топырақ лақтыра бастадым...”

	Яков Михайлович Лутовинов — Воронеж облысындағы Быково селосында туған. 1931 жылдың көктемінде, он жасар бала кезінде Оскаровкаға тап болды. Есіл жағасындағы 9арнайы қоныстану кентін салу орнына жаяу келді. Қыста теміржол құрылысында 16 жасар бауыры қаза тапты. Оны көптеген басқалар секілді тура теміржол астындағы тастабанға жерледі. Кентте сүзек басталды. Күн сайын ертемен орам (квартал) бастықтары барақтарды аралап: “Тірісіңдер ме! Араларыңда өлгендер бар ма?” — деп айғайлап жүреді.

	“Тұтас отбасылар өліп жатты. Қыстыгүні мәйіттерді текшелеп жинап, көктемге дейін үстін қармен жауып қояды, өйткені адамдардың қатқан жерді қазуға шамасы келмеді... Ал үстімізге қаптаған бит балағымыздан кіріп, басымызға шықты. Дәрігер Кох болмағанда, сол кезде бірдебір адам аман қалмас еді...”



	* * *

	ОГПУдің арнаулы құпия мәліметінен (Ақтөбе облысы, 1932 жыл):

	“Севастополь ауылдық советі “Путь к коммунизму” колхозының колхозшысы Горкуша Иван: “Міне, Совет өкіметі не істемеді?! Тұқым алуға бара жатсаң, сауысқандар шала өлген жылқыларды шоқып жатады. Тіпті адамдар да аштықтан өлуде. Осы Совет өкіметі мен оның басшылары қашан құриды! Ленинді сайтан алды, Калинин мен Сталинді жер бетінен алып кететін тағы да бір осындай адамдар табылса ғой. Бірақ, оқасы жоқ, шыдай тұрайық, жақында Жапония келеді, сонда біз оларды бірден жер бетінен жоқ етеміз. Халықтың тартқан азабы жетеді, біз оларға көрсетеміз социализмді қалай құруды!” — деді”.

	* * *

	Осы заманғы ғалымдар, ұжымдастыру туралы зерттеулердің авторлары Н.Михайлов пен Н.Тепцов “Қуғынсүргінге ұшырағандардың саны қанша болды?” деген сұраққа жауап іздеді. “Бұл сұрақтың жауабын (ең болмаса, жуықтап)... Сталиннен сұрауға тура келеді”, — деп жазды авторлар. Баршаға белгілі екеніндей, “ұлы көсем” өзінің қылмыстарының куәгерлерін тірі қалдыруды, одан да бетер, қылмыстарын мойындауды ұнатпады. Бірақ бірде ол аңдамай сөйлеп қалды. Ұжымшар мүшелеріекпінділерінің Бірінші Бүкілодақтық съезінде, 1933 жылдың 19 ақпанында сөйлеген сөзінде Сталин ұжымдастыруға дейін деревнядағы әрбір 100 үйге 45 кулак, 8 немесе 10 ауқатты, 45—50 орташа, 35 кедей отбасынан келді деп санауға болатынын атап өтті. “Колхоз құрылысын өрістете отырып, — деп мақтанышпен айтты Сталин, — біз бұл алақұлалық пен әділетсіздікті жойдық, кулактық қанауды талқандадық”.

	Енді, кәне, санап көрейік. Сөйтіп, әрбір 100 үйге Сталин 12ден 16ға дейін кулак және ауқатты отбасынан келеді деп есептеді. 30жылдардың бас кезінде елде 25 миллионға жуық шаруа қожалығы болды. Демек, олардың 3 миллионнан астамын Сталин қара бағанға шегеледі. Егер сол жылдар статистикасына сүйеніп, әрбір “кулак” отбасында орта есеппен 78 адамнан болғанын ескерсек, онда “тап ретінде аласталғандар” санатына 20 миллионнан аса адам тап болған. Сұмдық цифрлар!”

	Зейтін Ақышев “Зауал” кітабында, қазіргі Аққұдық деп аталатын жерде (Павлодар облысы, Май ауданы) 1934 жылы өз басынан өткен жағдайды әңгімелейді.

	“Біз 120 пұт тұқымдық астық әкеле жатып, жолшыбай бір елдімекенге кірдік. Ауыл бос қалған: адам да, ит те жоқ. Шет жақтағы бір үйге бұрылдық — тірі жан көрінбейді. Бөлмеге ендік. Оның ішінде құрылған шымылдық тұр, әдетте, қазақтардың үйлерінде жас жұбайлардың төсегін осылайша кездеме матамен қалқалап бөледі. Шымылдықтың шетінен ұстап аша бергенімде, шаң бұрқ ете түсті. Кереуетте екі қаңқа жатты: шаштарына қарағанда, біреуінікі ұзын қара шаш та, екіншісінікі әлдеқайда қысқа: біз бұлардың жас жігіт пен келіншек екенін шамаладық. Сірә, жас жұбайлар болса керек. Аштық ажалы жеткенде бірге өлуге бел байласа керек. Солай — құшақтасып жатып көз жұмған.

	Әлі күнге дейін менің көз алдымнан осы сурет кетер емес...”



	* * *

	“Саған, жолдас Сталиннің таңдаулы майдандас серігіне, большевиктік сәлем жолдаймыз” деп мәлім етті, 1933 жылдың шілдесінде Қазақ өлкелік комитеті Алтыншы пленумының делегаттары жолдас Кагановичке.

	Ұжымдастырудың бұрынғы үйлестірушісі жүз жасқа сәлпәл ғана жетпей қалды... Қанша еңбектенді, сонша адамды ажалынан бұрын о дүниеге аттандырды, ал өзі шыдап бақты, зорықпады. Ұзақ өмір сүруші.

	Менің ол туралы қызықты әңгіме естуіме тура келгеніне де аса көп болған жоқ. Лазарь Моисеевич қартайғанында, бейне бір, әпенді болған ба дерсіз. Көшеге шығып, орындыққа жайғасып отырады да, әрліберлі өткен балаларға қолындағы қағаз қапшықтан алып кәмпит үлестіреді.

	Бәрін таратып болғанша отырады. Масайрап күледі.

	“Қартайды, қартайды Лазарь Моисеевич!..” — деп, көңілсіз үн қатады әңгімеші.

	“Ауыл шаруашылығын дамытудағы табыстары үшін Л.М.Каганович Ленин орденімен марапатталды” деп хабарлайды Үлкен Кеңес Энциклопедиясы. Ұжымдастыру үшін марапатталған. Несі бар, Ильич те мақұлдаған болар еді...

	Тағы бір әңгімені таяуда естідім.

	1937 жылы Қарқаралы округінің басшыларын соттаған. Айыпталғандардың ішінде Мансұр Ғатауллин болды (басқалармен бірге ол 1932 жылы өлкелік комитетке жаппай аштыққа душар еткен ұжымдастырудағы бұрмалаулар туралы “аты шулы” “бесеудің хатын” жазды).

	Ғатауллинге соңғы сөз берілді. Ол сотталушылар орындығында отырған өзінің жолдастарын қолымен нұсқап көрсетіп:

	— Бұлар “халық жаулары” емес. Жау — менмін. Мені соттаңыздар. Жалғыз өзімді ғана. Бірақ мен де “халық жауы” емеспін, мен халық жауларының жауымын. Ал мен мұндай жауға 1932 жылы, іссапармен Кентке* келген кезімде айналдым.

	...Машинадан шықтым — маңайда ешкім де, ештеме де көрінбейді, тек малға арналған ұзын қоражай ғана тұр. Есікті аштым, ал онда мәйіттер. Алаңқайдай кең қоражайдың іші тола текшелеп жиылған мәйіттер. Кейбір адамдардың көздері әлі ашық, бірақ әнеміне жұмылатыны, өлетіні көрініп тұр.

	Мен сыртқа шықтым. Ал онда айғайсүрен. Ақылестен айырылған, ұйпатұйпасы шыққан әйелдер қолдарындағы пышақпен шопырға қарай ұмтылады, оны соймақшы. Мен ауаға оқ аттым, олар жанжаққа қаша жөнелді.

	Көз салып қарасам, жақын жерде отта қазан тұр. Бір нәрсе қайнап жатыр. Қақпағын аштым — ал онда, бұрқылдап қайнап жатқан судың ішінде, адамның аяғы ма, қолы ма, баланың табаны ма қараңдайды...

	Міне, сонда мен “халық жауларының” жауы болдым...





ХVI


	Ұжымдастырудың үш жылында Голощекин Қазақстанға, шамамен Пол Пот Кампучийге не істесе, соны істеді.

	Егер төрт жылдық алдын ала дайындық жұмыстары болмаса, ол мұны жасай алмаған болар еді. Бірақ “ұлы бетбұрыс” кезінде ол жағдайды меңгеріп алды. Партия қатарын “большевиктендіру” барлық саяси қарсыластарын жолдан кетіруге және аздыкөпті өзінше ойлай алатын “ұлтшылдарды” құрдай жорғалағыш көнімпазжағымпаз орындаушылармен ауыстыруға мүмкіндік берді.

	Ұлттың рухани қаймағы, игі жақсылары — жазушыағартушылар лагерьлерде тұншықты, аса көрнекті ұлт ақыны Шәкәрім атылды. Діндарларды мазақтап, масқаралады (1930 жылдың маусымында Голощекин кекесінді арсыз өркөкіректікпен: “Шіркеулер мен мешіттерді әкімшілік жолмен жабудың үлкен дауылын арандату демей, қалай басқаша атауға болады?” — деді. Бірақ, әрине, бірдебір ғибадатхананы халыққа қайтарған жоқ). “Ауылды кеңестендіру” науқаны іс жүзінде “тап күресін” жасанды түрде өршіту, басқаша айтқанда, адамдарды бірбіріне өшіктіріп, айдап салу болды.

	Осының бәрі де қазақ халқының сағын сындырып, ойсырату үшін алдын ала дайындалды...

	Сөйтіп, бейне бір адам нанғысыз сиқыр күштің әсерінен болғандай, қазақ даласында қара құйын ойнақ салды. Біріменбірі кездескендегі сәлемінің басы “малжаның аман ба?” болып келетін қазақтар барлық малынан түгелдей, онымен бірге өздерінің өмірлік құтберекесінен, тіршілігінің тірегінен айырылды.

	1929 жылы шаруашылықтарда 40 миллион бас мал болған болса, 1933 жылы 4 миллион ғана қалды (бұлай болуы әбден мүмкін, тіпті одан да аз болуы). Бұл ретте, бұрын дерліктей барлық табын шоғырландырылған басты мал шаруашылығы аудандарында, ресми мәліметтер бойынша, бар болғаны 300—400 мың бас мал ғана қалды. Бірақ бұл статистиканың қаншалықты “шыншыл” екендігі және оның көрсеткіштерді қай жаққа қарай өзгертетіні белгісіз секілді...

	Қазақстан Одақты етпен, жүнмен, терімен қамтамасыз ететін ең ірі аймақтан өзінөзі асырай алмайтын өлкеге айналды.

	Голощекин кез келген болмашы сынның өзін қысымға алып, сөзіне құлақ аспайтын саусақпен санарлық қана адамдарды аяусыз жазалады. Оның үстіне, мұндайлар дерліктей болған да жоқ.

	Аштық індеті қазақстандық большевиктердің арасынан бұл туралы өлкелік комитеттің бірінші хатшысына айтуға батылы жеткен бірнеше адам табылған кезге дейінақ алғашқы ондаған мың құрбандарын жалмап үлгерді және бүкіл халықтың басына жаппай төнген ауыртпалық болатынын алдын ала сездірді.

	1932 жылдың 4 шілдесінде бес коммунист: Ғ.Мүсірепов, М.Ғатауллин, М.Дәулетқалиев, Е.Алтынбеков және К.Қуанышев Қазақ өлкелік комитетіне хат жолдады. “Лениндік дұрыс жолда” келе жатқан партияның басты бағытына дәстүрлі мадақ сөздер айта келіп, олар істің мәніне көшті: “Алайда бізде, Қазақстанда, өнеркәсіп пен ауыл шаруашылығындағы зор табыстарға қарамастан, мал шаруашылығы саласында Қазақстанды Одақтың негізгі мал шаруашылық базасынан екінші дәрежедегілерінің біріне айналдыратын ойсыраған олқылықтар да бар.

	Ауыл шаруашылығындағы “зор табыстар” мынадай болды: екі жыл ішінде “1930 жылғы мал басының 1/8і қалды”, соның өзінде “бұл ауыр шығын, малдың аяусыз құртылуы тек байлар мен кулактарда, тек орташалар мен кедейлерде — жекешелерде ғана емес, сонымен бірге, негізінен, колхоздар мен колхозшылардың (ішінара совхоздарда да) қоғамдастырылған және қоғамдастырылмаған табындарында да болды... Мал басының (бұдан мал шаруашылығы өнімдерінің) бұрынсоңды болып көрмеген дәрежеде кемуі — көзге ұрып тұрған шындық... жаңа өнімге дейінақ астық қорының тақа таусылуы — бұл да дәлелдеуді керек етпейді”.

	Хат авторлары: “Бұл тек байлардың “зиянкестігінің” салдары ғана ма, әлде ОК бағытын “солшылдық” бұрмалаудың кесірі емес пе?” деген сұрақ қояды.

	“Шаруашылық негіздерінің баршасы шайқалдырылған, қазірге дейін кейбір аудандарда көп мөлшерде өліп жатқан — Қазақстанға қайта көшіп келушілерге нақты көмек көрсету саласындағы біздің көзқарасымыз дұрыс жағдайда ма?... Жекелеген аудандарда жаппай өлімжітімге ұшыратқан (қыстың екінші жартысынан бастап) және көптеген қазақ аудандарын қамтыған — мал басының апатты жағдайда кемуі мен аштық мәселелеріне қатысты, сырттай қарағанда большевиктік өзінеөзі сын көзімен баға беруден қорқушылыққа ұқсайтын, әлі күнге дейін созылып келе жатқан үнсіздігіміз қаншалықты дұрыс?..”

	Жағдайдың естен тандырарлық ауыр халге түсіретінін түсіне отырып, олар жолдас Сталиннің “Біздің қиыншылықтарымыз оларды жеңудің мүмкіндігін де өз ішіне қамтитын қиыншылықтар болып табылады” деген терең ойларындағы оптимизмді жоққа шығарды және “байшылдықты тап ретінде... жою... және ауыл еңбеккерлерін феодалдықбайшылдық қанаудан азат ету саласындағы елеулі табыстар... неге екені белгісіз, мал шаруашылығының жедел өсуіне жеткізген жоқ” деп күмән білдірді.

	Осыларды айта келіп, хат авторлары мынадай қорытынды шығарды: “... оңшыл оппортунизммен бірге, басты қауіп ретінде, бұл “солшылдық” ауытқушылыққа да қатты соққы беру қажет, бүкіл партия ұйымын осы күреске кеңінен көтеру керек... әйтпесе оңшыл салдарлар тудырған бұл “солшыл” ауытқуға, бұл іс жүзіндегі троцкизмге шексіз төзуге болмайды”.

	Филипп Исаевич, әрине, бұл хатты беделге нұқсан келтіру және байшылдық көңіл күйдің көрінісі деп бағалады. Партиядан шығару және қылмыстық жауапкершілікке тарту қаупі туды. Әдеттегідей, ол өзінің “жыртқыштық тегеурінін” көрсетті, ал одан кейін бір аптадан соң хатқа қол қойғандардың төртеуі (бесінші Ғатауллин іссапарда болды) өлкелік комитеттен жазбаша түрде кешірім өтінді. 1932 жылдың 15 шілдесіндегі өлкелік комитет бюросы мен бақылау комиссиясының біріккен отырысында хатты “Қазақстандағы социалистік қайта құруды және ұлттық саясат жетістіктерін тұтастай қаралау” деп бағалады, дегенмен оның авторларына сонда да “кеңшілік” жасап, оларға қатаң сөгіс берді...

	1932 жылдың тамызында Голощекиннің жақын серігі, Халком кеңесінің төрағасы Ораз Исаев жағдайдың тым ауырлығы жөніндегі өз жауапкершілігін сезіне отырып және өлкелік комитеттің бірінші хатшысының өркөкірек өзімшілдігі өзгермейтініне көзі жетіп, Сталинге хатпен өтініш білдірді.

	“Орталық Қазақстанның 10—12 қазақ аудандары ашығуда және аштық қазір тұрғындардың айтарлықтай бөлігін қамтыды, — деп жазды ол. — Жуық шамамен алынған мәліметтер бойынша, осы жылдың көктемінде аштықтан 10—15 мың адам өлді, әсіресе 1931 жылы күшейген жаппай үдере көшу, басқа өлкелер мен республикаларға кету қазір де тоқталған жоқ. Көптеген қазақ аудандарында, 1929 жылмен салыстырғанда, тұрғындардың жартысы да қалған жоқ. Өлкедегі шаруа қожалықтарының жалпы саны қазір 1931 жылға қарағанда 23—25% кем. Ашыққан қазақтар мен олардың қараусыз қалған балалары өнеркәсіп орындарының, Семей және Ақтөбе аудандарындағы совхоздардың маңайына, теміржол бекеттеріне топтасып ұрлықпен шұғылданады, колхоз егістіктерін қоршап алып, масақты қияды. Аштық, адамдардың тығыз шоғырлануы, тазалықтың болмауы қара шешек, сүзек, дизентерия т.б. жұқпалы аурулардың таралуына себеп болуда”.

	О.Исаев, әрине: “Мал шаруашылығын қазіргі жағдайға жеткізген басты себеп — Қазақстанда партия саясатының, артта қалған ұлттық аудандарды коллективтендіру жөніндегі сіздің сан реткі нұсқауларыңыздың бұрмалануы екенін мойындау керек”, — деп көпшік қоя сөйледі. Бейне бір данышпан Коба ұжымшарларға күштеп қуылып әкелінген көшпенділердің зардап шекпеуін ойлап, тек сол үшін ғана қам жеген тәрізді... Халком кеңесінің төрағасына өзінің тікелей бастығын сынауға осындай жолмен бару қажет болды. “...Өлкелік комитет бұл бұрмалауларды барынша батыл түзетпеді, қазақтар бірі қалмай колхозға енуді жөн көреді және коллективтендіруге тек байлар мен ұлтшылдар ғана қарсы болды дегенге көбірек сенді (және соған сенгісі келді). Ауылды кідіртпестен жүз пайыз коллективтендіру арманы өлкелік комитеттің өзінде туды...”. Одан әрі: “...қандай да бір кемшіліксіз жаппай табысқа құмартушылық көзбояушылықтың белең алуына негіз болды. Қарқын жағынан көршілес аудандардан асып түсу тілегі және социализмге тезірек өтуге тырысу әрекеті қазақ ауылдарын әкімшілік әдісімен жаппай коллективтендіруге алып келді. Жұмыс тәсілі ретіндегі науқаншылдық, аудандық комитеттердің үстінен барлық мүмкін жағдайларда қойылған уәкілшілдік өлке мен аудандарда “науқаншылекпінділер”, ауылдарда “белсенді” деп аталғандардың тұтас армиясын жасақтап шығарды (өңін айналдырған белсенділерді мен турадантура “ауылдағы жаңа масылдық жік” деп атаған болар едім)”.

	ОКнің “қазақ ауылы жөнінде”, ең бастысы, мал шаруашылығы бойынша арнайы шешім шығаруын өтініп және бірқатар шаруашылық шараларды ұсына отырып, Ораз Исаев қорытындысында ең мәнді мәселені жазды:

	“Әрине, біздің барлық кемшіліктердің кінәсін бір ғана адамның мойнына артуға болмайды. Бұл жерде бүкіл Өлкелік комитет бюросы тұтасымен кінәлі. Қазақстанның жетекші қызметкері болғандығымнан да Өлкелік комитет пен Қазақстандағы біздің барлық жұмыстарымыздың кемшіліктері мен қателіктері үшін менің жеке өзім де белгілі бір жауапкершілікті мойныма аламын. Алайда жұмысты батыл түрде қайта құру және басшылықты күшейту үшін Өлкелік комитет басшылығының сонылануы және жаңартылуы қажет. Бірінші хатшының ерекше рөлі жалпыға белгілі. Менің жеке ойымша, Қазақстанда үлкен жұмыстар (ауылдарды советтендіру, жікшілдермен күрес және басқалар) атқарған жолдас Голощекин Өлкелік комитеттің де және жеке өзінің де қателіктеріне қатаң сын көзімен қарау негізінде батыл өзгерістер жасау үшін қажет болатын күшқуатты өз бойынан таба алмайды”.

	Қазақстанның мал шаруашылығы туралы ОКнің шешімі қыркүйекте шықты. Орталық, тіпті, қоныс аударушыларға оншамұнша көмек те көрсетті. Бір түйір болса да тіленшілердің аштықтан қарайып кеткен алақандарына түсті... Келесі қыста аштық жүз мыңдаған адамдарды баудай түсірді. Голощекинді 1933 жылдың қаңтарында, жаппай індеттің нағыз жайпап тұрған кезінде Мәскеуге шақырып алды. Тағы да біраз уақыт басқаруға басшылық орында отыруға үлгерді...

	* * *

	Сол күндердің газеттік хроникасынан... “Большевистская кочегарка” (Қарағанды). 1932 жылдың 16 қыркүйегі



	“КУЛАКТАРҒА — КОЛХОЗ КАРТОБЫН ҰРЛАУШЫЛАРҒА СОТ

	12 қыркүйекте Тихоновка селосының клубында жиналып көрмеген адам болды. Олар колхоз мүлкін ұрлаушылар Григорий Иванович Погорелов пен Василий Николаевич Косовтың ашық сотына келді. Погорелов — нағыз кулак, Тихоновка селосының колхозшылары арасында “шығынмен күрес міндетті емес” деген т.б. пасық үгіт жүргізді. 25 тамызда Погорелов базарда алыпсатарлық жасау үшін колхоз картобын ұрламақшы болды. Бірақ оны істей алмады. Одан соң Погорелов ұрлықтың жаңа жоспарын бұл жолы Косовпен бірге жасады. Жоспардың мақсаты 31 тамыз күні шамамен түнгі сағат 12де картоп ұрлау болды. Жоспарды іске асыруға кірісті. Олар 20 келіден артық картоп ұрлады, алайда қылмыскерлер қайтар жолда ұсталды.

	Біздің облыстық соттың көшпелі сессиясы, Карцевтің төрағалығы және Ковалык пен Балғабековтің сот кеңесшілігі (заседатель) құрамымен:

	Погорелов Григорий Ивановичке әлеуметтік қорғаныстың жоғарғы шарасын — бүкіл мүлкін кәмпескелеумен бірге ату жазасын қолдануға, Косов Василий Николаевичке Карлагерьде 10 жыл мерзімге түрме жазасын өтеуге үкім етті.

	* * *

	М.О.Кириченко — кулак, соңғы кездері Солтүстік Қазақстан құрылыс тресінің тасты карьерінде жұмыс істеген...

	27 тамызда жұмыстан қайтып келе жатып, Кириченко колхоз картобының егісіне кіріп, оны ұрламақшы болды. Қылмыс орнында — картоп қазып жатқан кезінде ұсталды.

	Төраға Карцевтің және сот кеңесшілері Ковалык пен Балғабековтің құрамындағы пролетарлық сот Кириченконың тап жауы болып табылатынын, онымен бірге оның түзелмейтіндігін және оның қылмысы ОАТКОМ мен Халком кеңесінің 7 тамыздағы шешімінде қаралғандығын назарға алып, Кириченко Максим Осиповичке әлеуметтік қорғаныстың жоғарғы шарасын — ату жазасын қолдануға үкім етті. Шығарылған үкімді зал толы қатысушылар ризашылықпен мақұлдап қабыл алды”.

	* * *

	Роберт Конквест өзінің “Қайғықасірет қырманы. Кеңестік ұжымдастыру және аштық терроры” (Лондон, 1988) деген кітабында:

	“1931 жылдың қысында, — деп жазады, — Қазақстанды астық қоймасына айналдыру жөніндегі 1928 жылғы орасан зор жоспарлардың сәтсіздікке ұшырағаны мойындалды.

	Жоспарланған егіс алқабының бар болғаны төрттен бір бөлігі ғана өте тиімсіз түрде өңделді. Ресми құжаттар мал, тұқым, құралжабдықтар мен құрылыс материалдарының тапшы болғанын куәландырады. Адамдарды ұжымшардан ұжымшарға, әдетте, жаңа орында оларды малмен және астықпен қамтамасыз етудің сәті түседі деген пайдасыз бос үмітпен ауыстырды. 1932 жылдың ақпанына қарай Қазақстанның бүкіл ұжымшарларының 87%ы және жеке шаруашылықтардың 51,5%ы (соңғылар дерліктей түгелге жуық көшпенді малшылардан құралды) малсыз қалды. 1926 жылы республикадағы қазақ қауымының 80%дайы малшылықпен өмір сүрді; 1930 жылдың жазында оның үлесі 27,4%ға дейін төмендеді. Алайда егіншілік мал өсіруге балама кәсіп бола алмады, өйткені өңделген жер көлемі сол кезеңде тек 17%ға ғана артты. Бұл цифрлар жасанды түрде тудырылған нәуметтің ауқымдылығы туралы белгілі бір түсінік береді.

	Апаттар, тар мағынада, экономикалық және саяси жаңсақтықтардан өрістеді, бірақ оның түп тамырлары, сөздің кең мағынасындағы, адами мәдениетті түсінбеушілікке барып тіреледі. Қазақстанда партиялық ойлауың таңғаларлық саяздығы мен үстірттігі шегіне жете көрінді...

	Қазақстандағы аштық 1921 жылғыдағыдай әдіспен жасанды түрде іске асырылды, яғни ол таза идеологиялық пайымдауға негізделген саясатты ойланбай жүргізудің салдарынан туындады. Бірақ Украинадағы аштыққа қарағанда Қазақстандағы аштық әдейі қасақана ұйымдастырылған жоқ. 1932 жылдың соңында Қазақстанға көмек көрсету үшін екі миллион фунт (қадақ) астық — әр адамға жарты фунттан аз (200 г), бірақ кейіннен Украина алғандағыдан көп бөлінді.

	Алайда Қазақстандағы ешкім жоспарламаған аштық жергілікті тұрғындардың Кеңес өкіметіне қарсылығын қалайша тиімді түрде басып тастағанын көрген Сталин бұл әдісті кейін Украинаны жолға түсіру үшін пайдаланды деген болжам айтылды”. Менің ойымша, Қазақстандағы аштық Украинадағыдан өзгеше, алдын ала ойластырылып әдейі жасалған жоқ деп санау арқылы ағылшын тарихшысы қателескен. Екі республикада да ұжымдастыру бір нобаймен жүргізілді және іс жүзінде бірдей мерзімде өтті. Оның үстіне, көшпелі және жартылай көшпелі қазақтарды тағы да екпінді қарқынмен отырықшы болуға мәжбүрледі. Яғни, Қазақстанға одан да қатал сынақ жоспарланды. Бәлкім, сондықтан да шығар, Украинада халықтың 1/5—1/6 бөлігі қырылған кезде Қазақстанда аштықтан 1/3і жойылғаны, мұнымен қатар, әсіресе байырғы тұрғындар — қазақтар адам айтқысыз зардап шегіп, қақ жартысынан айырылды.

	Аштық нәуметінің шаруаларды басыпжаныштау құралы ретіндегі “тиімділігіне” келер болсақ, әрине, Сталин мұны 1929—1932 жылдардағы ұжымдастыруға дейінақ жақсы білді: “таңдаулы лениншіл” өз ұстазының 1921 жылы берген сабағын меңгермей қалуы мүмкін емес.

	* * *

	1933 жылдың шілдесінде, Голощекиннің Мәскеуге аттанып кеткенінен бес айдан кейін, қазақстандық коммунистер оның “қателіктері” туралы алғаш рет ашық айта бастады. Нақтысында бұған мүмкіндік берген жағдай олардың бұрынғы көсемінің партиялық мансабының аяқталуы болатын: Филипп Исаевичті, “жұмыстан кетірудің” жағымсыз дәмін байқатпау үшін оны КСРО Халком кеңесі жанындағы мемлекеттік бас төреші етіп тағайындады. Ал көп сөйлеп жалықтырғаны қайда? Бірақ өзінің саясатқорлық мекерлігінің салдарынан болған адам құрбандықтары туралы ләммим демеді.

	Оның есесіне, мұндай жағдайлар барлық жерде болды. “Жолдас маузер”, жолдас Сталиннің нұсқауы бойынша, аштық туралы ешкімнің ауызға алмауын қырағылықпен қатты қадағалады. “Аймақты ұстап тұрған” қандықол қасапшылар мен кісі өлтіргіштер бандасы (ал аймақ бүкіл ел болды) және оның көкесі өздерінің көмекшілерінен тек қана асыра дәріптеуді талап етті және жеткіліксіз мақтағандай болып көрінгендерге күмәнмен қарады. Олар өздерінің бағыныштыларына КСРОның Құрама Штаттар мен Еуропаны әнеміне қуып жетіп, басып озуына мүмкіндік беретін ұжымдастырудың ірі табыстары туралы таңғала айғайлауға бұйрық берді, ал аналар болса, партиялық тәртіпті сақтай отырып, бір кісідей және қатты айғайлады...

	Қазақ өлкелік комитетінің “тарихи” Алтыншы пленумында негізгі баяндаманы өзінің бастығынан іргесін аулақ салған кезде Ораз Исаев жасады.

	Мөлшерін өзі жақсы білетін, қазақтар тарихында болып көрмеген қайғықасірет туралы Халком кеңесінің төрағасы:

	“Бізде екі қиын жыл өтті, кейбіреулер ашықты, отбасы мүшелерін жоғалтқандар да, өзінің қоныстанған мекенінен кеткендер де бар...”

	Барлық сөйлегендердің ішінде адалырағы Мемлекеттік жоспарлау қызметкері Нұрмұхамедов болды:

	“Егер сіз біздің кез келгенімізден сұрайтын болсаңыз, — деді ол, — онда біз сізге бізде қанша адам, қанша мал, тіпті қанша егіс бар екені туралы бірдебір цифрды атай алмаймыз”.

	Әрине, нақпанақ мәліметтер болған жоқ. Бірақ, әлде адам шығыны туралы мәліметтер болған жоқ па? Оларды жария етуге рұқсат берілмегені басқа әңгіме, бұлар қатаң құпиялықпен сақталды. Алайда жекелеген мысалдар бұлтартпас дәлелді болды. Сол Нұрмұхамедов: “Менің туған бауырым, — деді, — 12 жыл батырақ болған, бір сиыры болды, ешқашан егін екпеген, соған қарамастан оған 1930 жылы 5 пұт астық салынды. Осы астықты өтеп құтылу үшін сиырын және кейбір үй мүліктерін сатты... Мұндай жағдайлар өте көп болды”.

	Әулиеата ауданы “бір кезде гүлденген болатын”. 1929 жылы 500 мың бас малы бар еді, 1933 жылы 7 мың қалды.

	1932 жылдың сәуірінде Қарағанды облысын құру барысында тұрғындар 99 пайыз ұжымдастырылды. Ұжымшар мүшелерінің ешқайсысының өз билігінде тышқақ лағы да болған жоқ.

	Шығыс Қазақстан облысында 1933 жылы 1926 жылғы мал басының 15 пайызы қалды.

	Кеген ауданында миллион бас табыннан ұжымдастырудың соңында дерліктей ештеме қалған жоқ. “Сарымбаевтың үйінде (Сарысу ауданы) 4 жан, 2 түйе, 5 қойы болды — өткізуге 80 қой және 4 сиыр міндеттеме алды (күлкі)”. Түрксіб теміржолшыларының малдарын ортақтастырып, одан соң ет дайындаушыларға берді. Түлкібас стансысында қызметкерлердің бүкіл үй жануарларын тартып алды.

	Шұбартау ауданында 1930 ж. 473 мың бас мал болған болса, 1933 ж. 783 бас қалды.

	Павлодар ауданындағы 330 мың малдан 1933 жылға қарай 30 мыңы ғана аман қалды. “1932 жылдың январь айының соңында мен ауылдардың апатты жағдайда екенін көрдім. Голощекинге екі телеграмма жібердім: “Жағдай ауыр, көмек керек” деп. Жауабы: “Сіз қоныс аудару мәселесімен шұғылданыңыз, ал тұқым қорын жинағыңыз келмей ме?” болды (Розыбақиев).

	Қызылорда ауданында (барлық жердегідей) жеделдетіп отырықшыландыру жүргізілді. Адамдарды егіншілік үшін де, мал шаруашылығын дамытуға да жағдайсыз “нүктелерге” қуып тықты. Жазда онда жай ғана тұрудың өзі мүмкін болмады. Шу ауданы: 150 шақырымдық радиуста тұратын халық бір жерге сығылыстырылды. Баянат: “1932 жылы егіс басталардан үш күн бұрын және егіс кезінде отырықшыландыру жүргізілді. Жайсаң мекеніне (мүлде тақыр дала — ешқандай құрылыс жоқ)... адамдарды тықсырып әкелді. Ауылдарға жүк арбалар, ал олармен бірге адамдарды киіз үйлерден қуып, арбаға отырғызып алып келу үшін милиционерлер жіберілді. Төрт айдан кейін бәрі, бірі қалмай, жанжаққа тарап, қашып кетті (жартысы көршілес қырғыз жеріне кетті)”.

	Өздері “үлкен азықтүлік қиыншылығын көріп жатқан” кезде Жаңаарқа, Қорғалжын және басқа аудандар астық дайындаудың “екпінділері” болды.

	Торғай ауданында 1932 жылы болған 100 мың бас малдан 1933 жылы тек 4 мыңдайы ғана қалды. “Мен жылқы шаруашылығының жағдайы туралы 1930—1931 жылдары Исаев пен Голощекинге бірнеше жазба мәлімдеме жібердім. Тіпті құлақ асқан да жоқ. Голощекин мұның бәрін менен артық білетінін айтты” (Шелыхманов, Қазақ өлкелік әскери комиссары).

	Не деріңіз бар, Филипп Исаевич көшпеліліктен отырықшылыққа өту құрбандықсыз болмайды және мұның қажетті шарты мал басын кеміту деп санады. Әдейі істелген әйгілі жөнсіздігін маңыздана мәлімдеді. Енді қалай, теоретик емес пе! Жөнсіздікке де негіз керек. Голощекин: “Ең бастысы, малдың санында емес, өнімділікте — “әр бас малдың көп ет, көп май мен жүн беруінде”, — деп тұжырымдады. Ол бұл сөзді мал апта сайын арықтықтан он мыңдап өліп жатқан кезде айтты.

	1933 жылы кейбір ұжымшарларда 45 жылқыдан ғана қалды. Жегін мал тіпті қалмады да. Егіс кезінде соңғы сиырларға мойынтұрық кигізілді.

	Пішен шабу мен орақ маусымына дайындық басталды. Кей жерлерде, ауыл мен деревняларда ересек адамдардың болмауы себепті жасөспірімдердің жұмыс істеуіне тура келді.

	Қазір арада алпыс жыл өткеннен кейін де б о й ғ а д а р ы т у оңайға соқпай отырған “қожайындық сезімі” ол кезде егіншілер мен малшылардың санасына балғамен соққандай шегелеп енгізілді: Кеңестер еліне ештемесі жоқ ұ ж ы м д а с қ а н а д а м , жай ғана құл қажет болды. Бұл құйыннан түсініксіз түрде аман қалған қарт адам, “Гигант” ұжымшарының агростаростасы: “Мен егіс жұмыстарына тілектестік білдіремін, арамшөптерді отау және жер жырту науқандарына тілектеспін, партия да мұны мақұлдайды, сондықтан мені партияға тілектестердің қатарына жазуды өтінемін” деген өтініш жазды (оны пленумда оқып берді).

	Егістікте жұмыс істеуге рұқсат сұрады.

	Сонымен бірге Алтыншы “тарихи” пленумда басқа да сөздер сөйленді. Жолдас Крист (Халық Комиссарлар Кеңесінің уәкілі, дайындау комитеті): “Өткен жылы біз күштеу тәсілін қолдануды қашан бастадық? — деп мәлімдеді. — Ал науқанның аяғында — бұл кезде астық қалған да жоқ (жаппай қуғынсүргіннің жеткіліксіз болғандығы осыдан көрінеді).

	Жаңа астық дайындау науқанының ерекшелігі — бұқаралықұйымдастыру жұмыстарын мемлекеттік мәжбүрлеудің заңды әдістерімен қатаң түрде үйлестіруде, біз орындалмаған тапсырмалар үшін астық дайындаудың алғашқы айы өтісімен айып салуды қолданамыз”.

	Бұл кезде тартып алатын да ештеме жоқ болатын және ауыл мен деревнялардағы халыққа да еш нәрсе қалмаған, ал бұл қайраткер әлі де қалай жақсырақ жазалауды және “заңды” қуғынсүргіндерді қашан жүргізген дұрыс болады дегенді ғана ойлаумен болды. Мемлекеттік мәжбүрлеудің “оңды тәжірибелерімен” бөлісті...

	Пленумның басқа бір делегаты Төлепов мынадай “ұсыныс көтерді”: “Еңбекшіқазақ ауданы, “Красный Восток” коммунасында коммунарлар егісалқабынан масақ қиған жекеше Есютинаны ұстап алды. Әйелді сот органдарына өткізді. Бірақ милиция оны босатып жіберді. Есютина — кулактың қызы, оның күйеуі мен бауырлары бандаға қатысқаны үшін атылған. Біз іс жүзінде колхоз өндірісіне залалын тигізетін тап жауымен істес болып отырмыз, біз тап жауларына жеткілікті түрде батыл соққы бере алмай отырмыз”.

	Бұрынғы бірінші хатшы жөнінде байқап, сақтана сөйледі: “Біз жолдас Голощекиннің беделіне өте қатты сендік... Төлепов бюроның әрбір отырысында жолдас Голощекинді мақтады, оның марксизмленинизмге риясыз берілгендігі т.с.с. туралы айтатын” (Яндульский).

	“Голощекиннің беделіне қалайша қарсы шығуға болатын еді?” (Беккер).

	Әрине, өзара сынды да ұмытқан жоқ.

	“Мал өсіру шаруашылығының төмендеп бара жатқанын, оның апатты жағдайға қарай шапшаң құлдырау үстінде болғанын біз білмедік десек, бұл күлкілі болған болар еді. Мұны біз білдік, алайда мұны көрсетіп, үнімізді шығару үшін мен және басшылықтағы басқа жолдастар секілді біздің батылдығымыз жетпеді... Жарлықтардан қорықтық (Ж.Сәдуақасов, Өлкелік комитет бюросының мүшесі).

	Ізмұхан Құрамысов өкініш білдіруімен көпшілікті көңілдендірді:

	“Басқаларға (Исаевқа) қарағанда менің кінәм көп болды, өйткені менің қызметім ескі басшылықтың бағытын көпшілік арасына таратушы ретіндегі арнайы рөлді атқарды. Бұл мәселелерді бәрінен де көбірек, бәрінен де белсенді түрде, бәрінен жиі және бәріне қарағанда дұрыс емес тұрғыда мен жолға қойып отырдым (күлкі)”.

	Пленум күйзелістің басты себебі “зиянкестер” де, “тап жаулары” да емес — партия саясатын жүргізудегі “қателіктер мен бұрмалауларда” болғанын мойындады. Бейне бір бұл “қателіктер мен бұрмалауларға” алып келген — сол партия саясатының өзі емес секілді (өйткені қашанда алданып келген халықтың көз алдында және “төменгі” қызметкерлер үшін іс жүзінде жоқ нәрсе секілді “көзге көрінбеген” “партиялық бағыт” оның ұраншылары мен дем берушілерінің өздері тәрізді ешқандай қателіктің болуы мүмкін емес болып көрінетін көз жетпес биікке көтеріліп алған болатын). Пленум делегаттары 1932 жылдың 17 қыркүйегіндегі өзінің шешімімен “Өлкелік комитеттің теріс саясатын батыл түзетіп, мал шаруашылығын дамытудың дұрыс жолын белгілеген” БК(б)П ОКні мадақтады.

	БК(б)П ОК бұл саясатты, неге екені белгісіз, мал дерліктей жойылып біткенде және халықтың қырылғаны қырылып, қалғаны жанжаққа қашып кеткеннен кейін, тек сол кезде ғана “батыл түзетті”. Қазақстан бойынша арнаулы комиссияда ОКге өкілдік еткен Каганович тек енді ғана (ештеме қалмаған кезде) астықты аудандардың ұжымшар мүшелеріне 23 сиыр, 10—20 қой, 10—20 шошқа мен торай, ал мал өсіруші аудандарда 100ге дейін қой, 8—10 сиыр, 3—5 түйе, 8—10 табын жылқыларын ұстауға болады деп шешті.

	Бұған неге ертерек, адамдар тірі, мал аман тұрған кезде рұқсат етпеді?

	Алтыншы пленумның стенографиялық есебіне берілген түсініктеме уақыт рухында жазылған. Алып адымды табыстар мен жетістіктер туралы, бұрмалаудың салдары толығымен жойылғандығы, жүз мыңдаған бұрынғы көшпелілердің енді шаруашылықтарға орналастырылғандығы және көшіпқонуларға қатысты тек ауыр естеліктердің ғана қалғандығы жөнінде қайтадан айтылды. Және Қазақстанның мал шаруашылығы енді “болып көрмеген қарқынмен алдыға жылжуда екендігі” хақында да... тағы да өздерін көтеріңкі сөздермен алдады...



	* * *

	Коммунизм теорияшылары белгілеген және оның тәжірибесімен сызылып қалған п а р т и я б а ғ ы т ы коммунистердің өздерінің жан түкпірінде белгісіз де күрделі із қалдырды. Жан дүние де әр алуан, із де әртүрлі болды...

	Бұрынғы гэпэушниктің баспасөзде жариялауға жіберген естеліктерінің қалың қолжазбасын оқығаным есімде. Өзінің өмірін Солтүстік Кавказдың курортты қалашығында өткізген ардагер, біздің бүкіл халқымыздың игілігі жолындағы социалистік құрылыс романтикасына бөленген алыста қалған мазасыз жастық шағында, қолына қару ұстап, “халық жауларын” — Қарағанды далаларындағы арнайы қоныстанушыларды қарауылдағанын есіне түсіреді.

	“Орган” ардагерінің жан дүниесін көмескі, бірақ мазасыз алаңдаушылық қинайды: оның ерлігі өзі қызмет еткен халыққа белгісіз күйінде қалған. Өйткені қатерге бас тігіп, тәуекел етуге тура келді ғой... Оның, коменданттың, алдында жаулық пиғылдағы адамдардың үлкен тобы тұрды, ал қарауылшылар мен айдауылдар өте аз еді... Және кейде бұл түнерген тобырдың арасынан өшіккен айғайшулар естілетін, наразылар да болды... Бір сөзбен айтқанда, қол үнемі, күнітүні тапаншаның ашық қабынан ажырамауға тиіс болды. Және көпшіліктің ішінде кімнің наразылық білдіріп, айғайлағанын іздестіру, оны тер төгіп табу, бұл наразыларды комендатураға шақырып, тергеу жүргізу, сұраққа алулар, көзбекөз беттестіру, мойындаттыру, істі аяғына жеткізіп рәсімдеу керек еді.

	Әрине, оларды кейін алып кетті, айғайлағаны үшін сотталғандарды лагерьлерге жіберді, бірақ бәрібір жаның жай таппайтын. Қарағанды даласындағы арнаулы тапсырма бойынша өткен іссапардың осы екі немесе үш жылы елемейтіндей емес, күрделі болды және бұл туралы ешкімге тіс жарып айтуға болмады. Бірақ енді (естелік жетпісінші жылдардың соңында жазылған), бәлкім, жастарға сол бір құпия тапсырмалар жөнінде айтып беруге болатын шығар. Мейлі, чекистердің қалай қызмет еткенін білсін, тәрбиеленсін...

	Және дәрежесі алдыңғыдан әлдеқайда жоғары, былайша айтқанда, екінші қатардағы көсемдерге жататын тағы бір орындаушы туралы. Тұрар Рысқұлов — РСФСР Халком кеңесі төрағасының орынбасары... Таңғаларлық тағдыр!

	1929 жылдың желтоқсанында БК(б)П ОК комиссиясы ұжымдастыру туралы шешімді дайындады. ОКнің көптеген мүшелері сол кезде қоғамдастырудың жоғары қарқындылығына қарсылық білдірді. Сталин шешімнің жобасын қатты сынға алды. Ол ұжымшар құрылысын жеделдетуді талап етті, мал мен мүлікті, тағы сондайларды қоғамдастырудың дәрежесі туралы нұсқауды алып тастауды талап етті.

	“Қаулының соңғы нұсқасында, — деп жазады Р.Медведев, — Солтүстік Кавказ бен Орта Волга үшін ұжымдастыру мерзімі айтарлықтай қысқартылған, өндіріс құралдарын, малды қоғамдастырудың тәртібі жөніндегі, шаруаның иелігіндегі ұсақ малдарын, мүлкін, құстарын өзінде қалдыру туралы нұсқаулар алынып тасталынды. Сондайақ кулактықты жою әдісі туралы, кулактар тәртіпке бағынған және ұжымшар мүшесінің барлық міндеттерін өз еркімен орындаған жағдайда кулактарды ұжымшарда пайдалану туралы ереже алынып тасталынды. Қаулы ұжымдастыруды негізгі астықты аудандарда 1930 жылдың күзіне немесе 1931 жылдың көктеміне, ал қалған аудандарда 1931 жылдың күзіне немесе 1932 жылдың көктеміне дейін аяқтауды межеледі”.

	Сталинді “әсіре солақайландырған” жалғыз адам жаппай ұжымдастыру мәселесі жөніндегі саяси бюро комиссиясының мүшесі, РСФСР Халком кеңесі төрағасының орынбасары Тұрар Рысқұлов болды.

	“Вопросы истории КПСС” журналынан үзінді келтірейін.

	“1930 жылдың 3 қаңтарында Халком кеңесі төрағасының орынбасары, Комиссия мүшесі Т.Р.Рысқұлов Саяси бюроға коллективтендіру қарқыны жөніндегі қаулының жобасына түзетулер енгізген қысқаша хат жолдады. Рысқұлов, біріншіден, техникалық дақылдар және мал шаруашылығы аудандарында коллективтендіру қарқынын күшейтуді; екіншіден, қаулының жобасынан жаппай коллективтендіру аудандарында колхоз мүшелерінің негізгі бөлігін орташалар құрайды деген үшінші пункттің бас жағын алып тастауды (бұл ұсыныс, Рысқұловтың пікірі бойынша, колхоздардағы негізгі рөлді орташалар емес, кедейлер және кедейорташалар атқаратындықтан, мұндай тұжырым теріс таптық бағдар береді, ал кедейлер толық қоғамдастыруды қолдайтын болғандықтан, олар орташалар қауымына өз билігін жүргізуге тиіс деген дәлелге негізделді); үшіншіден, “комиссия жобасынан, колхозға енгенде шаруаның ұсақ малдарын, ұсақ мүліктері мен сиырын өзінде қалдыруына рұқсат етіледі” деген ережені алып тастауды, ал оның орнына “кез келген шектеулерден тыс” қоғамдастыру туралы “қатаң нұсқау” беруді; төртіншіден, бөлінбейтін қорға аудару пайызын колхозшылардың ортақтастырылған материалдық игілігінің барлық сомасының 50%ына жуық мөлшерге дейін көтеруді және жобадан колхозшының колхоздан шығу құқығы сақталатын ережені алып тастауды ұсынды.

	Рысқұловтың түзетулері еріктілік ұстанымын екінші кезекке ысырып тастады және шаруалар бұқарасына қысым жасауды коллективтік шаруашылықтарды ұйымдастырудың негізі етіп қойды. Рысқұлов өзінің қысқа хатында комиссия “колхоздың революциялық сипатын мейлінше еріктілікпен ауыстырғысы келеді” деп көрсетті. Шын мәнінде, Рысқұловтың түзетулері Сталиннің бастапқы ескертпелерімен бір бағытта шықты және шаруалар бұқарасының ұжымдасу жолына түсуінің объективті үрдісін жасанды шаралармен жеделдетуді мақсат етті.

	Сталин мен Рысқұловтың түзетулерін жүзеге асырумен қатар жобадан партия органдары мен атқару комитеттеріне колхоздық қозғалыстары әлсіз аудандарды жаппай коллективтендіру аудандары деп жариялауға тыйым салынған ереже алынып тасталынды... Қаулы жобасының соңғы редакциясында одан колхоз құрылысындағы Кеңестердің рөлі туралы тағы да бір маңызды ереже шығып қалды”.

	Екі күннен кейін, 1930 жылдың 5 қаңтарында, қаулы қабылданды. Сталинмен және науқанмен бірге елге қандай құбыжық құйын тұрғызғанын Рысқұлов қалайша түсінбеді? Бұл дауылдың қас қаққаншаақ қазақ даласына жетіп баратынын қалайша сезінбеді? Әрине, түсінді де, сезінді. Ең болмағанда қазақтардың — көшпелілер мен жартылай көшпелілердің өмір жағдайын жақсы білетін оны мұндай қадамға баруға не итермеледі? (Бұдан төрт жыл бұрын, 1926 жылдың қаңтарында оның “Советская степь” газетінде: “Қазақ халқы отырықшы егіншілік жағдайына өтуі тиіс, өтеді де дегенді кім және қандай негізге сүйеніп белгіледі? Бұл жаққа қарай даму бағыты болады, алайда алыс болашақта аяқталады...” деп жазғанын еске түсірейік). Әлде “қазақтан гөрі көбірек коммунист” болып көрінгісі келді ме?..

	Бәлкім, Сталиннің қысымынан тысқары қалмаған шығар. Айтпақшы, Рысқұловтың тікелей бастығы — РСФСР Халком кеңесінің төрағасы С.И.Сырцов та (1919 жылғы дон казактары геноцидін басты орындаушылардың бірі) мал шаруашылығы аудандарында “колхоз қозғалысын күшейтуді” талап етті. Көсемнің нұсқауын орындай отырып, Сырцовтың Рысқұловты Саяси бюроға хат жазуға мәжбүрлеуі де әбден мүмкін ғой. Тарихта болып көрмеген күштеу мен зорлықзомбылыққа жол ашқан ұжымдастыру туралы қаулының екі күннен кейін қатаң сталиндік редакциямен қабылдануын кездейсоқтық деуге болмайды.

	Он жыл бұрын Рысқұлов Түркістанда большевиктік саясаттың салдарынан аштықтан қырылып жатқан өзінің жерлестерін құтқарды, ал енді одан да сұмдық күйзелісті қолдан жасауға өзі қатысты, оған қоса, мұны іске асырды да (Нижнее Поволжьеде).

	Оның табиғи адамгершілігін большевиктік, қылмыстық бастаулар жеңіп кетті, бірақ өзінің бақытсыздыққа ұшырап, сорлаған халқы үшін жаны ауырғаны сөзсіз (оның марқұм әйелі Азиза Түбековнаның куәлік етуінше, Рысқұлов өзінің қылығы үшін қатты күйзелген).

	Солтүстік Кавказ, Украина, Поволжье, Уралдан кейін аштық Қазақстанға да тап берді. 1930 жылдың соңында Рысқұлов “Советская степь” газетінде “Көшпелі және жартылай көшпелі аудандардағы мал шаруашылығына көңіл бөлейік” (“Внимание скотоводству в кочевых и полукочевых районах”) деген мақаласын бастырып, қазақтарды келіп соққан ұжымдастырудың алғашқы толқынын қандай да бір жолмен жеңілдетуге тырысты. Алайда жағдайды түзетудің бұл жасқаншақ талпынысы ештемені шешкен жоқ және оның үстіне, голощекиндік кадрлар тарапынан қатаң сынға ұшырады.

	Кейіннен Рысқұлов өз бойынан батылдық тауып, қазақтарды күйретудің апаттық жағдайдағы күшін жеңілдету үшін Сталинге үш рет хат жазды. Оның алғашқы екі хаты аштық өз құрбандарының көп бөлігін алып кеткен кезге, 1932 жылдың соңына, ал соңғы хаты 1933 жылдың басына тура келеді.

	1933 жылдың 9 наурызында жазылған үшінші хат — ең егжейтегжейлісі. Әсіресе алғашқы беттері барынша күшті әсер береді...

	“Москва. Кремль. БК(б)П ОК, ж.Сталинге.

	Көшірмесі: БК(б)П ауылшаруашылық бөлімі, ж.Кагановичке, КСРО Халком кеңесі, ж.Молотовқа Қазақтардың 1931 жылдың соңында басталып, 1932 жылдың көктемінде және көшкендердің бір бөлігінің (қабылданған шаралардың арқасында) жазда қайта оралуымен өсе түскен бір ауданнан басқа ауданға және Қазақстаннан тыс жерлерге көшуі енді қайтадан күшейе түсуде. Бірқатар қазақ аудандары мен көшушілер арасында аштық пен жұқпалы аурулардан пайда болған өлімжітімнің ауқымдылығы сондай, орталық органдардың жедел араласуын қажет етеді. Қазақстандағы қазақ тұрғындардың белгілі бір бөлігіне қатысты қалыптасқан мұндай жағдай бірдебір басқа өлкеде немесе республикада жоқ. Көшіп жүргендер өздерімен бірге көршілес өлкелерге және Ташкент, Сібір және Златоустинск теміржол бағыты бойынша жұқпалы ауруларды таратуда. Советтер тарапынан (дербес жағдайда РСФСР Халком кеңесі тарапынан) белгіленген шаралар мәселені шешпейді. ОК қаулысымен, өз уақытында, азықтүлік бөлу арқылы көрсетілген көмек елеулі жағдайда мақсатқа жеткен жоқ... Осы мәселенің үлкен мәнділігіне байланысты Сізден осы хатпен танысуыңызды және бұл мәселеге араласуыңызды әрі сол арқылы аштық өліміне ұшыраған көптеген адамдардың өмірін құтқаруға жәрдем етуіңізді сұраймын. Жергілікті жерлерден алынған соңғы жуық мәліметтер бойынша, қазір Қазақстаннан көршілес өлкелерге көшіп барған қазақтар саны: Орта Волгада — 40 мың адам, Қырғызстанда — 100 мың, Батыс Сібірде — 50 мың, Қарақалпақта — 20 мың, Орта Азияда — 30 мың адам. Көшушілер тіпті Қалмақстан, Тәжікстан, Солтүстік өлке және басқа да алыс жерлерге дейін жеткен. Тұрғындардың байлар бастаған бір бөлігі Батыс Қытайға көшіп кетті. Қазақтар көшіқонындағы мұндай құбылыс Қазақстанда бірінші рет болып отыр. Бұл, әдетте, жаз айларында шағын қашықтыққа жай ғана малымен бірге көшу емес, көп жағдайда бұл аш адамдардың қорек іздеу жолындағы босыптентіреуі болып табылады. Кейбір жекелеген аудандарда көшушілер аудандағы барлық халықтың 40— 50 %ына дейін жетеді. Көшушілердің көпшілігі жұмысқа орналаспаған және бастарынан ауыр жағдайды өткеруде, ал кәсіпорындарда, совхоздар мен МТСтерде жұмысқа орналасқан қазақ жұмысшыларды қазір қысқарта бастады, оның үстіне, бұл мекемелердегі қысқартудың жалпы көлемі, егер оларда қазақтар жұмыс істейтін болса, көбінше толығымен солардың есебінен жүргізілуде (дербес жағдайда, бірнеше ондаған қазақтар қазір өздерін қысқартқан орман шаруашылығынан және басқа жұмыстардан Москва вокзалдарына келе бастады).

	Көшу үрдісінің өзі орнында қалған колхоздың әлсіреуіне, көшіп кеткендердің қалған мүлкін ұрлау және киіз үйлерді (көбінше бірденбір баспананы) сату әрекеттеріне, малы барлардың оны есепсіз сойып, шығындауына және малдың көш жолында өлімжітімге ұшырауына, қалған мүліктерді арзанға сатып кетуіне әкеліп соғуда.

	Алайда бұл көшулер мен қазақ шаруашылықтарының шайқалуының ең жағымсыз салдары қазақтар арасындағы аштық пен жұқпалы аурулар болып табылады, олар енді қайтадан қатерлі деңгейге көтерілуде”.

	Рысқұлов көшушілерді жедел түрде жұмысқа орналастыруды, ашыққандарға шұғыл көмек көрсетуді, бұл ретте 400 мың пұт астықты наурыз айында беруді, отырықшылыққа өткендерге тұрғын үй тұрғызуды, талқандалған шаруашылықтар үшін мал сатып алуды ұсынды...

	Бәлкім, ол өз хатымен көптеген мұқтаж адамдарға шарапатын тигізген болар. Тек бұл кезде өліп “үлгергендерге” емес...

	* * *

	Біздің жаңа тарихымыз кейде жан шошырлық түске, ғажайып елеске ұқсап кетеді. Ешқашан да жер бетінде адам өмірі осылай құнсызданған емес, ешқашан да адам қаны дәл осылай тасқын болып аққан жоқ. (Ақылойдың қалғуы расында да құбыжықты тудырады, өйткені ақылой, парасат, Қасиетті кітапта (Библия — ауд.) айтылғандай, — Киеліні тану болып табылады.)

	Әйтпесе 1941 жылдың өзіне дейінақ “Ұлы Октябрьден” кейінгі небәрі екі онжылдыққа жетпейтін уақыт ішінде б о л ь ш е в и к т і к б о с т а н д ы қ алған бұрынғы “халықтар түрмесі” тұрғындарының ү ш т е н б і р і н і ң атылып, аштан өліп жоғалуы қалайша мүмкін болды?

	Дегенмен біреулер үшін бұл жарамсыз империя (барған сайын гүлденіп, беки түскен держава!) тек отын болуға — дүниежүзілік революцияның тамыздығына жарайтын жанғыш материал ғана болды. Ел — жанғыш материал, халық — адамматериал. М а т е р и а л и с т е р...

	Қалайша мүмкін болды?..

	Себептерін әр жақтан іздеуге болады. Нәсілдік және діни соғыстардан, әлемдік тәртіпті жасырын және ашық күштер арқылы қайта бөлуден — қайта құрудан. Алайда ең басты себебі осылай аяқталуына Құдайдың өзі жол бергендігінен емес пе екен? Өйткені адамдар Құдайды ұмытты, Құдайдың Көлеңкесіне сатқындық жасады...

	Сөйтіп, бұлнәжіс пенжыншайтанұшажөнелді... “Біз бәрін өртейміз, біз бәрін қиратамыз, біз бәрін жер бетінен өшіреміз, біз ескі күнді сөндіреміз, біз жаңа күнді жағамыз”, — деп әндетті. Және мұны елдің әнұраны етті. “Сайтан алғыр өткеннің” адамжиынтығынан “Совет адамын” ж а с а у ғ а кірісті. Ал қалай жасау керек? Қалай екені түсінікті. Рухани және материалдық негізді құраған барлық жақсы атаулыны жою және бұл қарғыс атқыр жыншайтанмен мыңдаған жылдық өткенді өзекке тебу арқылы. Сөйтіп, “шикі адамматериалдың” қасабы мен илегінің түнегінен “жаңа” адам үшін “жаңа” күн шықты. Құдайдың Нұрының, Құдайдың Өзі жаққан аспан шырағының орнына И л ь и ч ш а м ы жағылды.

	Ал онда, оның і л і м і бойынша қалай? Социализм дегеніміз есеп пе?..

	Тек Құдай ғана ештемені ұмытпайды, ал мұнда... Әртүрлі есептеулер бойынша, Кеңес Одағының халқы Қазан төңкерісінен кейінгі 35 жыл ішінде (Сталин қайтыс болғанға дейін) 70—90 миллион адамға кеміген. Сонша адам, бәлкім, одан да көбірек соғыста өлді, “бейбіт” жылдары атылды, аштықпен, аурумен күйзеліске ұшыратылды, лагерьлерде азап шекті. Нақты есебі, әрине, жоқ. Құрбан болғандар саны, егер одан да көп болмаса, онда шамамен он миллиондық артықкем есебімен өлшенеді..

	Ұжымдастыруда 10нан 20 миллионға дейінгі адамдар аштықтан қырылды. Құрбан болғандардың ең көп бөлігі астықты және мал өсіретін аудандарға — Ресейге, Донға, Солтүстік Кавказға, Поволжьеге, Украинаға, Қазақстанға тиесілі. Аштық елді асыраушыларынан айырды.

	Ұжымдастырудың бүкіл уақытында шығын болған адам құрбандықтарының орнын толтыру үшін елге 5 жыл керек болды. Егер Ұлы Отан соғысынан кейін адам санын қалпына келтіру үшін 9 жыл керек болғанын еске түсірсек (ал соғыс құрбандарының саны, соңғы деректер бойынша, 25тен 46 миллионға дейін болған), онда мәжбүрлі ұжымдастырудың қандай күйзеліс әкелгені түсінікті болады.

	Қазақстанда 1931—1933 жылдардағы аштықтан қанша адамның қырылғанын ешкім де дәл білмейді, оны нақты айту мүмкін де емес. С.Конквест құрбан болғандар саны екі миллионға жуықтайды деп санайды. Ж.Әбілхожин мен М.Тәтімов “тікелей шығындар” 1 миллион 700 мың адам болды деп жазады. Б.Төлепбаев пен В.Осипов аштық 1 миллион 50 мың — 1 миллион 100 мың қазақтың және 200— 250 мың қазақстандық басқа ұлт өкілдерінің өмірін қиды деген қорытынды шығарады.

	Әртүрлі жылдардағы халық санағының материалдарына көз жүгіртудің өзіақ жеткілікті (20—30жылдары адамдардың салықтан жасырынғанын, ал ресми статистика большевиктер партиясына қолайлы жұмыстарды орындағанын есте ұстай отырып). Сонымен, қалай? Тек 70жылдары ғана республиканың байырғы тұрғындары өзінің бұрынғы санына жетті...

	Бірақ мәселе тек қанша адамның өлгенінде ғана емес, адамның ішінде қ а н ш а өлгенінде...





ХVІІ


	1933 жылдың 4 қазанында, Қазақстанның жылдық мерекесінде, Мәскеуде оқитын қазақ студенттер жерлестігі астанада жүрген Мирзоянды (ол Голощекиннің орнын басқан) және Ораз Исаевты (үкімет төрағасын) өздеріне қонаққа шақырды. Сөз сөйлеуді өтінді. Мирзоян ауырып жүргенін сылтауратып және өзінің Қазақстанда әзірше жаңа адам екенін айтып, бас тартты. Ораз Исаев келісім берді.

	Сөз сөйлеп болғаннан кейін оған бірден сұрақ жауып кетті. Әсіресе көп сұрағандары: “Өлкеде не болып жатыр, адамдар неліктен күйзелуде?” деген болды. Ақыр аяғында біреу айғайлап жіберді:

	— Қазақтар не себепті аштан өліп жатыр?

	Ораз Исаев қызарып кетті де, кенет ақыра жөнелді.

	— Мұны байдың ұлы сұрап тұр!

	Бозбала орнынан тұрып, оның көзіне тура қарады.

	— Мен өзім Аягөзденмін. Жазғы каникулда ауылға бармақшы болып телеграмма салдым. Бірақ мені стансыда ешкім қарсы алмады. Үйге жаяу кеттім. Ауылға келсем, қаңырап бос тұр! Барлық үйлер орнында, заттар түгел, ал адамдар жоқ. Ешкім де. Даланы кезіп келемін. Кенет, күтпеген жерден, тура ауылдан шыға берістегі сай ішінен мәйіттерді көрдім. Бәрі сонда жатыр — менің атаанам да, туыстарым мен ауылдасжерлестерім де. Бүкіл ауыл сайдың ішінде...

	* * *

	Қостанайға тиіп тұрған жерде Ғабит Мүсіреповке жол бойында қаңырап бос қалған көптеген киіз үй қалашықтарының бірі кездесті. Осы бір көзге оғаш көрінетін қоныстың өз көшелері және әрбір киіз үйдің жеке нөмірі болды. Бәрі қаладағыдай. Маңдайшасына кестежазулар ілінген: Құрамысов атындағы көше, Ерназаров атындағы, Исаев атындағы, Рошаль атындағы... Әрбір көше қандай да бір қазақстандық көсемсымақтың атымен аталған. Ал қалашықтың өзі жолдас Голощекиннің есімімен аталған.

	Онда адамдар болған жоқ: қырылып қалған.



	* * *

	Жаны сірі қалақай ұрығы тіпті ұжымдастыру уақытынан бермен сақталған. Қостанай облысында соңғы уақыттарға дейін* Голощекино стансысы болды. Осылайша Филипп Исаевич өзінің есімімен жабысып қалған. Адамдарды ажал апанына ең көп тоғытқан жерінің дәл өзінде.

	* * *

	Қыр тұрғындары оны Қ у ж а қ деп атады. Қызыл тұмсық... Соғыстың алдында ол тұтқындалды. Белгісіз себептермен аяқталмай қалған тергеу мейлінше ұзақ уақытқа созылды. 1941 жылдың 28 қазанында Берияның нұсқауы бойынша Голощекинді, онымен бірге басқа большевиктерді де Куйбышев облысының Барбыш кентінде атты.

	Бәріне “Халықаралық имперализмнің пайдасына шпиондық жасады” деген айып тағылды. Шынайы мәні енді ғана көріне бастаған, басқан әрбір ізі қазіргі күнге дейін мұқият жасырылып келген оны осы бір саяси тұлғаны қылмыс дүниесінің қатал заңымен өздерінікі алып кетіп, тығып тастаған жоқ па әлде?

	Сұмырайды сұмпайы қылғытқаны ма сонда?.. “Тарихи энциклопедияда” (“Историческая энциклопедия”): “Сталиннің жекебасына табыну кезеңінде заңсыз қуғынсүргінге ұшыраған. Өлгеннен кейін ақталған” деп жазылған.

	“Қуғынсүргін құрбаны” делінген. Ал ж е н д е т екендігі туралы ләммим, бір сөз айтылмаған. Бұл туралы біздің энциклопедияларда жазбайды.

	Ешқашан да ештеме үшін әсте сотталмаған бұл жендеттердің ақталғандары қаншама! Жендеттер мойнына зорлап ілген масқара қара таңбаны тек х а л ы қ т а н ғана — елдің миллиондаған ең адал әрі әділ асыраушыларынан, оның жауынгерқорғаушылары мен рухани көсемдерінен қайтарып алуға ғана асыққан жоқ.

	Ақтөбе облысының шағын аудандық газетінің алғаш рет аталып өткен 30жылдар құрбандарын еске түсіру күніндегі нөмірінде (1992 жылдың маусымында болған) Бақыткерей Амангелдиннің өлеңі бар. Міне, сол өлеңнің бір шумағының жолмажол аудармасы (қазақ тіліне орысшадан жолмажол аударылды. — ауд.):

	Ей, тозақта шыңғыр, Голощекин! Қара басқыр.

	Адамға адам етін жегізген... Қорқау қасқыр.

	Қарабет ашкөз сұм әзәзіл...

	Қарғыс атсын сені, екі дүниеде жолың болмағыр!





ХVІІІ


	Құдайдың назарынан тыс қалған тірі жансыз, құлазыған өлі дала... күзгі күннің салқын лебі енді ғана біліне бастаған, мұнар көктің мұңлы шұғыласына бөленген, сары ала сағымға бөккен, сол бір сор қаптырған үрейлі ауыр жылдары өз еркімен емес, тірідей де емес, артына ұрпақ қалдырмастан ізтүзсіз жоғалған адамдарының үні әлдебір алыс түкпірлерде мәңгілікке өшкен құла түз дала көз алда түрегеліп келеді. Ал сонда... әлде мыңмыңдаған құрбандардың суып бара жатқан қан тамырларында мезгіліне жетпей тыным тапқан күнәдан пәк, кінәдан ада, кіршіксіз таза қанының шырқыраған ең ақырғы жан тәсілім үні маңайға естілмегені ме?..

	Ерназар қарт пен оның кемпірінің отбасында ел ашыққан уақытта дүниеге келген балғын батыр Ер Төстік туралы қазақтың халық ертегісі бар.

	Қыр даланы мекен еткен елде үлкен жұт болады да, адамдар атамекенінен ауа көшіп, жат өлкелерге қоныс аудара бастайды. Көшкен елмен бірге Ерназардың сегіз ұлы да кетеді. Ал шалдың өзі кемпірімен екеуі бір жылдық азық жинап алады да, ақырына дейін шыдап бағу үшін тәуекелге бел байлап, көшпей қала береді. Жыл өтіп, азық таусылады. Бір күні кемпір түндікті ашады, сол сәтте Ерназар шал шаңырақтың уілдірігінде ілулі тұрған жылқының кепкен төстігін көреді.

	Олар төстікті пісіріп жеп, күш жинайды, ал тоғыз ай тоғыз күн өткенде кемпір толғатып, ақ сазандай ұл туады. Баланың атын Төстік деп қояды. Бала сағат санап, күн санап өсіп, бір жылдан кейін нағыз батырға айналады. Бала белдескенді бес бүктеп, аңдысқанды алты бүктеп жығады, ешкімді шақ келтірмейді, мергендігімен де бәрінен озады. Аң аулап әкеліп, атаанасын, ауылын асырайды. Осылайша олар тоя тамақ ішіп, жақсы өмір сүреді. Бірде Төстік садағымен шымшықты атып, оның қанатын жаралайды. Шымшық шөпшөптің арасымен шоқаңдап секіріп ұшып, көрші үйдің жанына келеді. Төстік оның соңынан қуа жөнеледі. Ал ол жерде жіп иірген кемпір отырады. Шымшық жіптің үстінен секіріп өте бергенде, Төстік оны аяғымен баса қалады.

	— Әй, жүгермек! — деп кейиді кемпір. — Бостанбосқа сенделгенше, сегіз ағаңды неге іздемейсің?

	Төстікөзініңағаларыбар екенін алғашретестиді. Бұл туралы атаанасы оған ешқашан айтпаған еді. Мұның мәнісін шешесінен сұрағанда ол:

	— Алжыған кемпір алдайды. Ешқандай ағаларың жоқ! — дейді.

	Бірнеше күннен соң Төстік ұрысқақ көрші кемпірдің ұлымен бірге асық ойнайды. Ойын қызығына беріліп кеткен Төстік байқаусызда кемпірдің баласына асықты тигізіп алып, оны өлтіріп қоя жаздайды. Кемпір бұрынғыдан да қатты кейіп, қарғапсілей бастайды:

	— Өлсең етті сен антұрған! Күшіңді қайда сыйғызарыңды білмей жүрсің бе? Одан да өзіңнің жоғалып кеткен ағаларыңның сүйегін неге іздемейсің? — дейді ол Төстікке.

	Төстік ойға батады. Үйге келіп, шешесінен тағы сұрайды. Шешесі үндемейді.

	Сол кезде Төстік тамақ сұрайды. Шешесі оған табаға бидай салып беріп, “қуырып же” дейді. Төстік бидайды қуырады да шешесіне:

	— Шеше, қуырмаш дайын болды ма, көріп берші, — дейді. Кемпір табадан бір уыс ыстық бидайды алақанына салып ала бергенде, Төстік оның қолынан шап беріп ұстай алады да, алақанын бар күшімен қысады.

	Шешесі:

	— Жібер, балам, қолым күйіп барады, — деп жалынады.

	Төстік:

	— Ағаларым туралы барлық шындықты айтсаң босатамын, — дейді.

	— Жарайды, айтайын.

	Төстік қолын босатқан кезде шешесі оған:

	— Сенің сегіз ағаң болған. Адам айтқысыз ауыр жұт болған жылы олар кетіп қалды. Содан қайтып оралмады. Тірі ме, жоқ па, кім білсін...

	Жоғалған ағаларын іздеуге аттанған батыр туралы ертегі, міне, осыдан басталады.

	Алайда, ең бастысы ертегінің түйінінде. Өйткені батыр мейірімді, ол әлсіздерді ешқашан жәбірлеп ренжітпейді, бірақ өзінің туған кәрі шешесіне ауырлық келтіруге мәжбүр. Мұндай іске бару үшін қандай жан азабын тарту керек?!

	Демек, шындықты білу үшін азап алдындағы үрейді жеңіп шығу қажет.

	Мейлі, ауыр болсын. Бірақ шындықсыз болмайды.

	Ер Төстік осыны түсінген...



	* * *

	...Не болып еді өзі?

	Қара құйынның ішінде жыншайтан ұшып жүрді... және ол бәрін: отбасынан адамдарды, ауылдан тіршілікті, адамнан оның жанын, халықтан рухын үрлеп, ұшырып әкетті.

	Және ... әлі ұшып жүр...

	Жаратқан Ием, біздің күнәмізді кеше гөр, бізді ақиқат жолына түсіргей.





Аудармашыдан


	Автордың бұл шығармасы, менің ойымша, рухы жағынан поэма дерлік, мазмұны жөнінен диссертацияға тұрарлық туынды.

	Ұсынылып отырған бұл аударма хақында менің оқырмандар назарын аударғым келетін екі жайт бар. Біріншіден, уақыт тынысының, кейіпкерлердің өзіне тән кескінкелбетінің, әсіресе Голощекиннің болмысбітімі мен сөз сөйлеу мәнерінің және қолжазбаның жанрлық, автордың стильдік ерекшеліктерінің түпнұсқадағы қалпын сақтауға тырыстым. Екіншіден, авторлық мәтін мен жерсу атауларын беруде қазіргі күннің, ал кейіпкерлердің сөздері мен кезеңдік құжаттарды (газет материалдарын, жасалған баяндамаларды, сөйленген сөздерді, жазылған хаттарды, естеліктерді т.б.) аударғанда, сол кездің лексикалық талаптарын ескердім. Осындай себеппен, мәселен, бірде “ұжымшар”, “ұжымдастыру”, басқа ретте “колхоз”, “коллективтендіру” болып жазылды. Сондайақ “Қазан төңкерісі”, “Кеңес Одағы” т.б. біраз сөздер мен тіркестер бұрын да, қазір де ыңғайына қарай әрқалай қолданылып жүргені есте болды.

	Енді оқырман ретіндегі өзімнің пікірімді білдірсем, отандас орыс жазушысының ағынан жарылып, осындай кітап жазғаны қуандырады әрі риза етеді. Халық қасіретін шынайы суреттеу арқылы ұрпаққа үлкен сабақ боларлық тағылым ұсынумен қатар, тағдыр тәлкегіне ұшыраған дәуірдің, әсіресе о дүниенің тозағына халықтың мәңгілік қарғысын арқалап кеткен мансапқұмар да даңғой, ең бастысы, қанішер Голощекиннің пародиялық портретін шебер сомдаған автор әріптесіме бұдан былай да шығармашылық табыстар тілеймін.

	Ғұсман ЖАНДЫБАЕВ





	Оглавление

	І

	ІІ

	ІІІ

	IV

	V

	VI

	VII

	VIII

	ІХ

	Х

	ХІ

	ХІІ

	ХІІІ

	ХІV

	ХV

	ХVI

	ХVІІ

	ХVІІІ

	Аудармашыдан





