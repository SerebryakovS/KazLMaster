	Патрик Уайт

	Әйел қолы





	Орыс тілінен аударгандар: Серікқали Бәйменше, Айнаш Садыкова





	Құз-жартастар арасынан еліре соққан долы жапырақ бетіндегі айнадай жарқыраған бұтақтар сәулесін сыпырып түсіріп, бағзы жауапкер – жергілікті ағаштарды барынша жұлқылап жатты. Бір кездегі қатал ландшафт – теңізге сұғына енген жартастар тізбегі мен мәңгі жасыл қалың қопа енді өзінің жаратынды бейнесінен айырылып бара жатыр еді. Бұған себеп – апельсин ағаштарының сырқат бұтақтарына жабысқан балауыз сияқты, құз-жартастарға табандылықпен жапырлай өрлеген сонау бір жат үйлер болатын. Бұл үйлердің бәрінің дерлік сыртқы түрі келісіп тұрмаған-ды. Үй иелері, әрине, мұны қабылдай тұра, тұтастай айналы әйнектің арғы жағына бүкіл байлығын көрсету үшін қоятын. Олар алдынан ашылған көрініске көңілі толып сүйсіне қарауды қалаған, бірақ, шамасы, ақыр соңында бұл көрініс өздерін де жабырқата бастаған сияқты. Әлде зеріктірді ме... Жағалаудағы ғажайып үйлердің иелері бірі бридж ойнап, екіншісі саусағына жұққан шоколадты жалап, ал үшіншісі кең төсектің үстінде, қызғылт жамылғы астында махаббат күйін шертіп... тіршілік кешіп жатты.

	Ивлин Фезэкерли мойнын бұрды. Не болғанда да, құдай берген күн деп айтуға болады. Ол ентігіп қалды, өйткені Хэролд шапшаң жүріп кетті, әрі ауа да сүйектен өткендей өткір еді.

	– Ақырын жүрсең де болар еді, – деді ол өзінің бар екендігін білдіргісі келгендей. – Сен зейнеттесің ғой?

	Хэролд мұндай ескертпелерді құлағына іле қоймайды. Некелескеннен бергі естігені жетіп артылады. Әрі мұнда тұрған жағымсыз ештеңе де жоқ.

	Оның зейнет демалысына күтпеген жерден, кенеттен кетуіне тура келді; бұған сену қиын еді. Сондықтан ол тұрғылықты жерін жиі өзгертіп, осы өзгерісті жеңіл өткеруге тырысты, өз мекен– тұрақтары болғанына қарамастан, кейде бұлар пәтер де жалдап тұратын.

	Бір-біріне мінгескен үйлердің айналы терезелеріне Ивлин тағы да көз аларта қарады. Жан-жақтан құйылған көз қарықтыратын жарық пен міндетті болмаса да, шипалы мақсаттағы қыдырыстан кейінгі шаршау материалдық себептер ғана туындатуы мүмкін ыстық тілек толқынын шайқалтып тұрған.

	– Қандай тұрпайы көрінеді, – деді ол.

	Бойы жеңілдеп қалғандай болды.

	– Сән-салтанаттың несі жаман?

	Егер Хэролдтің даусы қалжыраңқы естілсе, оның себебі қыдырыстан шаршағандықтан емес, ол өзінің дене күшінің қалпын жақсы сақтаған. Мәселе – жаңатюдор стиліндегі бұлардың пәтерлеріне қарсы жаңатюдор стиліндегі мәнерлеп жалғастырылған үй төбесі туралы.

	– Тыңдашы, – деді Ивлин. – Белгілі бір нормалар бар емес пе, білетін адамдардың соны елеусіз қалдырмауы керек қой.

	Бұлар Ивлинге белгілі еді. Хэролд та жақсы білетін. Бірақ бұл оның ойына кіріп те шықпайтындай еді.

	Ол тағы да, өзіне, зейнеткерге, енді қалай өмір сүрмек керек деген жұмбақпен бас қатырды. Әдетте, бұрын ол: зейнет демалысына шыққан соң, бір кезде сатып алып, оқуға қол тимей жүрген кітаптарды оқуға кірісемін, “Соғыс және бейбітшілікті” қайта оқимын, және, енді оқысам, бәлкім, Достаевскийді түсінермін дейтін. Мүмкін өзім де бір байсалды дүние жазармын, Мысырдағы мақта туралы не жол әліптемелерін жазып қалармын деуші еді. Кім біледі, бәлкім, “Қара орман” үшін мақала жазар. Сөйтіп жүргенде, соның арасынша зейнет демалысында бәрі де өзгеше болып шықты. Көп ұзамай бұл кітаптарға, басқаның ақыл– ойына байланыссыз, аздап қана өзіне-өзі байланысты болып, қандай да бір ашылудың немесе жасалудың қас қағым сәтін сарғая күтуге айналды.

	Қасында Ивлиннің бар екендігі – оның жолының болғандығы еді.

	– Сеніңше қалай, осы жол бір жерге апара ма? – деп сұраған әйелі қоршаған кеңістікке күле қарады. Өзін әлсіз әйел деп қате қабылдап қалуға болатындығына және өзіне де қорғаныш пен тірекке мұқтаж болып көріну ұнайтындығына қарамастан, ол нәзік әйелге жатпайтын, керісінше, көнбіс, тарамыстай әйел еді. Рас, кейде, сезімталдығы сынға түскен кезде, оның басы ауыратын, бірақ тұтастай денесінің шаршауын білмейтін. Барлық пәле – тынымсыз ойларымның немен айналысатынын ешқашан таба алмауым, деуші еді. Ол қолын қусырып отыра алмайтын. Әлбетте, қайырымдылықпен, жылжымалы асхана сияқты бірдеңемен айналысқаным жөн болар еді деп ойлап қоятын. Несі бар, қартаң адамдармен тіл табыса алады, бет-жүзіне қарап-ақ қанағат сезіміне бөлене аласың, олар да ілтипатын аяп қалмайды.

	– Мынау бізді неліктен бір жерге апармайды? – деп сұрады Хэролд.

	– Кешірім өтінем?

	– Мен жол туралы айтып тұрмын. Бүгін қала сыртына қыдырамыз дедік қой, солай емес пе?

	– Иә, – деді әйелі. – Сондай ниетіміз болды.

	Тас жол бойындағы декоративті тас таулары бар бақша ішіндегі дәмханадан дәмсіздеу ас ішті. Бұдан кейін баурайдағы жолдармен әрі қарай жүріп өту ғана қалған.

	Ивлин бір құшақ шөп жұлып алып, оның хош иісін құмарлана жұтты, терең жұтқаны соншалық, сонау бір ештеңені түсінбейтін кезге көзді ашып-жұмғанша көшіп кеткендей бола қалды.

	– Иә, – деді ол, – біздің жолымыз болды, тамақ туралы алаңдамауға болады. Климаттың жайын келсек, Австралияның климаты. Ойлап көрші, біз Бердтердің орнында болғанда мына нашар станса май құю қызметін көрсететін еді. Басқа ешнәрсенің айтпағанда, Темза аңғары сондай ылғалды ғой.

	Хэролд серпінді адымдап, аяқ астындағы құмды сусылдатып жүріп келе жатты. Ивлин трубкадағы темекінің жағымды иісін сезді. Ол еркектер қауымын соларға өзі ұнау үшін ғана жақсы көретін. Оның бұл туралығын басқа әйелдер ұната қоймайтын.

	– Біздің австралиялық болғанымыз қандай жақсы болды, – деді әйелі.

	Бірақ тағы да кінәсін сезіну шаншудай қадалды. Сөйтіп ол иегін күміс шөптер шоғырына тықты.

	– Сеніңше қалай, Уин Берд шынымен мынадай қызмет көрсету стансасында жұмыс істей ме? – деп сұрады ол сөз арасында. – Бөтен машиналарға бензин құйып тұра ма?

	– Егер саған солай деп жазса, дұрыс болғаны ғой.

	– Кейбір әйелдер шынын айта қоймайды, – деді Ивлин. – Ал Уин, өзің де білесің, әрқашан бір нәрсені шиеленістіріп жүруге бейім, – деп ол мұны біреудің кемшілігімен келісуге мәжбүр болған күйде, күлкілі түрде айтты.

	Шамасы, бұл айтқан сөздері Хэролдты мүлде елең еткізбеген тәрізді.

	– Ол бензин құя ма, әлде басқа нәрсемен айналыса ма, бәрібір бұл жайында ойлай да алмаймын, – деп жалғады сөзін Ивлин. – Уин мен Дадли – қызмет көрсету стансасында!

	Ол осы нәрсе өз басына тап болған адамдай, қайғырған түрмен ернін жымырып-жымырып қойды.

	– Адамдардың көпшілігі осындай шытырманға ұшырады, – деді Хэролд. – Ағылшындардың көпшілігі... Суэцтен кейін...

	– Бірақ Бердтердің көп нәрсені сатып алуға да, сатып жіберуге де шамасы келетін еді ғой, – деп қарсыласты Ивлин. – Италиядан алып келген саты ағаштың бір өзі не тұратын еді! Ол жұрттың қолда бар байлығының бәрінен артық болатын.

	Әйел осы жұрттың қатарына өзі мен Хэролдты әдейі қоспады.

	– Не деген керемет саты ағаш еді! – деп күрсінді ол. – Қызғылт мәрмәрдан жасалған еді-ау!

	Көз алдына елестетті: шақырылғандар қызғылт сатымен көтеріліп жатты, Бердтер жоғарғы жақта бірін жаттанды ақпейілділікпен, бірін әдептілік астына жасырынған кекесінмен қарсы алып тұрды. Ивлин, әрине, ақылсыз әйел емес, мұның бәрін түсінетін және Уин мен Дадлидің өздерінің сыртынан күлмейтініне әрқашан қуанатын. Әлде терісінің түсі бұлардың терілерінің түсімен сәйкес келмейтін тұрғындары бар елде Хэролд олардың ісін басқарып жүргендіктен бе, Ивлин Бердтер отбасының бір мүшесі сияқты еді деп айтуға болатын.

	Уин Берд мұндай қабылдаулардан ләззат алатын. Ол сауық кешке киетін костюмсіз тұра алмайтын. Әдемі ұзын саны мен аяқтары жұртқа көрсету үшін жаралған-ды. Және ол мұны пайдаланып қалатын. Әлгі бір бай адам оған барынша қызығушылық білдірген жолғы алтын қамқа ішіндегі түйе табан балтасы сияқты көйлегін алайық. Уин жанжалға қарамастан, шамасы, мұндай маңғазды елемегеніне өзі де рабайсыз разы болды. Фезэкерлилер созылып кеткен демалысын Австралияда өткізген жазда, Уин Ивлиннен түйе табан балтасын: кемеде керек болады, содан кейін борт сыртына лақтыра саламыз деп, өзімен бірге ала жүруін қадала өтінді. Ивлин бұдан бас тарта алмады, үнсіз келісті. Жалпы Уиннің келісімсіз, түкке тұрмайтын нәрсені киіп, малдың жабуындай жалбыратып жүретін әрекетін айтпағанда, мұның өзі осындай жарқыраған нәрсені ешқашан киіп көрмеген. Кемемен жүзу кезінде де, одан кейін де Ивлин өзінің қашаннан арық сандарын еске алмауға тырысып, жұмыс берушісінің жомарт сыйлығы туралы мұқият ойланып жүрді. Кемемен қыдыру саяхаты аяқталған соң, ол бұл костюмді сатып жіберді.

	– Бәлкім, Уин жанар-жағар май стансасына бейімделіп кетер, – деді ол Хэролдқа. – Оның бойында әдепсіздікті, дөрекілікті айтпағанда, сондай бір қабілет те бар болатын. Абзалы, адамдар дұрысын айтады ғой.

	– Не туралы?

	– Сен өзің де білесің. Ол хорда өлең айтушы болған.

	– Есімде жоқ, – деді Хэролд, бірақ әйелі бұл оның есінде екеніне сенімді еді.

	– Байғұс Уин, оның жүрегі алтын ғой. Бірақ өңі қандай кейіпсіз десеңші!

	– Бет әлпеті ешкі сияқты, ал мүсіні – сымбатты ескерткіштей деген сол болады. Кез келген әйелдің бұлай жолы бола бермейді.

	– Ой, Хэролд, солай айтуға бола ма?

	– Мұнда не тұр? Кейбір еркектер ешкілерге, тіпті сымбатты ескерткіштерге құмар деседі.

	– Ой, Хэролд, бұл сұмдық! Бұл нағыз бұзылғандық қой!

	Бірақ әйел қуанышты еді. Білетін адам ретінде сөз айтқанына қуанышты еді.

	Істері ілгері басқан қожайындардың тау тізбегіне шашылған үйлері де әйелдің осы көңілді күйін қостап, орнынан бір секіріп қойған секілді. Бірақ енді жол бойында үйлер сирек ұшыраса бастады. Оның үстіне тау жықпылынан жел соғып, қалтыратып жіберді. Әйелдің лап ете түспек күлкісі дір етті де, өшіп қалды.

	– Мен соғыс болмайтын шығар деп үміттенемін, – деді Ивлин.

	– Аяқ астынан мұны неге айттың?

	– Өзімнің жұпыны қаражатыма байланысты, әрине. Онсыз да жағдайымыз жаман болмас еді.

	– Қиын жағдай туғанда, барлық басқа адамдар сияқтысың.

	Ивлин дауласа кетуге әзір емес-ті. Хэролд өзі үшін қалай шешсе, солай шешсін, ал бұл – барлық басқа адам емес.

	Жол созылып жатқан адыр-қырқалар етегіндегі құмға сіңіп, әрең көрінетін соқыр ізге айналып кетті.

	– Міне, көрдің бе, жол өшіп қалады деп мен саған айттым ғой,– деді Ивлин. – Есінен айырылған біреу болмаса, мұндай құнарсыз жерге құрылыс салу кімнің ойына келсін.

	Жоғалып бара жатқан жолдың соңғы жарқылындай болып, жауын-шашын қамшының астына алған тақтай үйшік көзге түсті.

	– Бұл жерге де біреу қоныс тепкен екен, – деді Хэролд.

	– Не дейді? Осы араға? Мына лашыққа!

	Рас, мынау тақтай үйшікті лашық демеске лажың жоқ. Тура құз жартасқа тірей салыныпты және еркіндік пен шеберлік жағына мүлде бас ауырта қоймаған сыңайлы. Олақ қолдың осынау қорғансыз өнімі Ивлиннің бойында ызалы жаратпаушылық тудырды. Ал мынау ебедейсіз орналасқан, қисық ағаш саты мен теңізге қараған жағы ашық веранда емін-еркіндікті сезіндіріп, Хэролдтың бойында бұрын-сонды байқалмаған басқаша бір мұнды қозғап жіберді. Бұл үйді лашық деп те, болмаса, үлкен жұмсақ жүнді аңдар сабан үстінде асыр салып жатқан, не ағаш сөрелер ар жағынан жібек жүнді дәу құстар мұхитқа көз жіберіп тұрған үйшік деп те елестетуге болар еді. Осы елестетуі үнемі оңынан туып жүрсе де, мұнысын әйелі ешқашан мойындаған емес-ті.

	Бірақ мынау шынайы көрініс Хэролд Фезэкерлиді матап тастағандай болды.

	Үстіңгі көлбеу сатыдан адамның басы көрінді, беті мен кең иығы шатырды, жолды жапқандай болып тұр; ол ешкімнен хат күтпейтіні белгілі болып тұрса да, еңкейіп пошта жәшігіне үңіліп жатыр.

	Содан кейін бейтаныс адамның күмәнді һәм үмітті жүзі жолаушыларға қарай бұрылды.

	Ивлин осы сәтте күйеуінің мүлде өзгеше, өзін таңғалдыра шыққан үнін естіді. Тіпті мынау жіңішке дауыстың Хэролдтан шығып жатқанына сенгің келмейді:

	– Клем? Клем, бұл сен бе? Даусон?

	Қызарып, жел қаққан, қатты кірпі шашты жүзінде ұялшақ мойындау білінді. Ивлинді ыза кернеді. Бұл адам туралы бұрыннан көп нәрсе білуші еді. Мұндай қапшық сияқты көрінетін тосаң ойлаушылар оны құтыртып жіберетін. Иә, бұл оны білетін.

	Толқып кеткен Хэролд мүдіріп қалды.

	– Ивлин, Клем сенің есіңде ме?

	Ол әйеліне бұрылды.

	Дел-сал болған әйелі күйеуінің кенет жасарып кеткенін көрді. Жоқ, бұған асығуға болмайды.

	– Клем Даусон?

	Ол өзінің еске түсіре алмаған қабілетсіздігімен мақтанғандай да күйде еді.

	– “Симла”. “Непал”, – деп Хэролд қосып қойды.

	Ол көмескі, ауыр күрсіне тұрып жолаушылар кемесінің біріндегі икемсіз, жүрісі ауыр инженер-механикті есіне түсірген болды. Сол күндерден бері күн мен жел оны біршама кептіріп тастағандай екен. Бұрынғы күндері машина бөлімінің ыстығы мен қапырығында оның қызыл шырайы піскен пирог тәрізді жылтырап жүретін. Тығыз денелі еді. Кейін, жағада оны бұдан да жақсырақ біле алар еді, бірақ соның сәті түспеді.

	– Иә, иә, әрине.

	Кейде өзіңді билеген сезімдерге қарамастан, әдептілік сақтауға тура келетін сәттер бар ғой, сол себепті Ивлин еріксіз елеңдеген адамдай түр көрсетті. Бірақ кеме механиктері қашанда ұнамаушы еді. Интенданттық бөлімнің бастықтарының бәрі бүгінде думанқұмар, капитанның аға көмекшісімен кей кезде махаббатқа шырмалып та қалуға болады, ал механиктер тіпті бүкіл думаншы қауымға “Ақ киген әйел” коктейліне тапсырыс бергеннің өзінде бәрібір кеменің қойнауында өз қозғалтқыштарымен әуре боп жүріп алады.

	– Міне, сіздің тығылған жеріңіз қайда!

	Әйел бұл сөздерді сүйкімді әзіл болсын деген ретпен айтты.

	– Иә, – деді Даусон.

	Оның ағаш қанатқа сүйеніп тұрған тығыршықтай тығыз денесі сәл-пәл селкілдесе де, ақталуға талаптанбады. Бейне бір желдің өтінде қалғандай, бірақ сол желдің екпінінен мына келіссіз үйі қорғағандай болып тұр. Оның басқа мән-жайлар кезінде де манго ағашынан ұстап дәл осылай тұрғаны елестеп кетті.

	Сол себепті, оған көз тастай тұрып:

	– Біз сізбен бірге Дельтаны алғаннан бері қанша уақыт өткенін есіме түсіре алмай тұрмын, – деді.

	– Көп уақыт өтті ғой, – деп міңгірлеген Даусон жуан жүндес қолдарымен ағаш қанатынан ұстай алды.

	Қысқа қиылған шашы (тақырлана бастаған төбесін осындай әдіспен мейлінше байқатпауға үміттенгені күмән тудырмайды) өзін онсыз да дөрекі етіп көрсетіп тұрды. Бұл әдісі көзін одан да көгірек, ал бетін әрсіз әрі қорғансыз етіп көрсеткендей.

	Шын мәнінде, үшеуі де бір-бірінің алдында ашылғандай – статуялар тәрізді қалың тастар арасында қалшиып, сөйлерге сөз таба алмағандай, дағдарып, үнсіз тұрды.

	Бұл қолайсыздықты Хэролд бұзды, мұнысы Ивлинді әуелде ренжіткендей болған, бірақ әйелі күйеуінің қылығын шынайы еркектік аңқаулықтың көрінісі деп тапты.

	– Тыңдашы, Клем, – деді Хэролд, – сенің мына тұрағыңның ішіне кіріп көретін кезіміз бола ма? Үйді өзің тұрғыздың ғой деп ойлаймын.

	Даусон жымиып қойды. Кері бұрылды. Басын төмен салып, дағдысынша теңселе басып, ағаш сатымен әрі қарай адымдады. Бір ауыз сөз айтпаса да, бұл оның Хэролдқа қайтарған жауабы екендігі өздігінен-ақ белгілі еді.

	Ерлі-зайыпты Фезэкерлилер соңынан жүрді.

	– Қандай ыңгайлы жасалған!

	Табалдырықтан аттамай жатып Ивлин дұрыс-мінез құлық танытты. Мұндайға ол шебер. Ұялшақ кісіні зеріктіріп жіберетін еркектермен қалай тіл табысуды біледі.

	– Мына айналмалы сөресі бар шкаф қандай әдемі! Осының бәрін өзіңіз қалай жасадыңыз?

	Даусон әйелдің қолғап киген қолынан ұстай алды да, жанына батыра, қатты қысып жіберді.

	– Саусақтарыммен ғана, – деп ескертті ол. – Қолдың ұшы тисе, жетіп жатыр.

	Ивлиннің ренжіп қалуы мүмкін еді, бірақ жай айтыла салған нәрсе ғой. Осылай деп ойлаған ол әрі қарай жүрді.

	– Ал мынау не? – деп сұрады әйел. – Сым темірден жасалған мына бір таңғажайып бұйымды айтып тұрмын?

	– Менің өнертабыстарымның бірі. Жұмыртқа пісіп бола бергенде оны өздігінен суырып алады.

	– Қандай қызық!

	Әйел енді аяушылық таныта сөйледі:

	– Сіздің талантыңыздың бір бөлшегін ғана біздің Хэролдқа берсе ғой. Біз қазір істен қалып отырғанымызда, ол кітап оқимын деп күн сайын айбат шегеді, бірақ қолы бір тимей-ақ қойды.

	Әйел жарасының аузын тырнап ашқандай болғаны үшін күйеуіне кешірім сұрай қарады. Бірақ ол ештеңе сезбеген сияқты. Әдетте, еркектер көп нәрсені байқай бермейді ғой.

	Ас үйде бәрі ойдағыдай екен. Әйел жатын бөлмені көруден үмітті болмаса да, қонақ бөлмеден көп нәрсені көрермін, сөйтіп қожайынның жеке басының сырын толық сезінермін деп ойлап еді. Алайда қонақ бөлме қоңылтақсытып тастады. Тым жалаңаш, тым жабырқау. Өте тар қапталған екі кресло. Жазу үстелі, үстінде елеусіз екі-үш құрал, түрлі-түсті сияның көпіршіктері, сөздік сияқты бір кітап жатыр. Бірде-бір фотосурет жоқ. Ивлин фотосуреттерді түпнұсқамен салыстырғанды, оған қоса жұмбақ сыры бар фотосуреттерді жақсы көретін.

	Қиқы-жиқы сары үстелше үстінде жүн салынған кішкентай кәрзеңке тұр. Жұмыртқа торлайтынға шұлық кигізіп қойыпты. Әйелдің алданғандай болған үміт оты қайтадан лап ете түсті.

	Даусон қалың ақ фаянс кесеге құйып, бұларға шай берді, күткендегідей өте қою демделген екен. Ал кеседегі шай азайған кезде оның ішкі ернеуін жағалай танин





1 ізін түсірген қоңыр жиек байқалып тұрды. Хэролд кесесіне қарай бар денесімен бұрылды, Ивлин оның өзі әрқашан адалдығын мақтан ететін сұр көздеріне қарап, әлдебір оймен шырмалып, ойын естіртіп айтуға бата алмай отырғанын көрді.

	– Ал енді мұнда немен айналысып жатырсың?

	Әйелінің көзінше мұндай жеке басқа қатысты шетін істі талқылау оған ыңғайсыз деп ойлап қалуға болар еді.

	Даусон саусағының жүндерін жұлқылады. Содан кейін терең тыныстап алып, өткір көгілдір көздерін Хэролдқа аударды.

	– Теңізге қараймын да отырамын, – деп ол тіке жауап берді.

	Шамасы, мұндай жауап Хэролдты таңдандырмаған сияқты, есесіне Ивлин келіссіз нәрсені естігендей, ыза болғанынан өз деміне өзі тұншығып қала жаздады.

	– Бірақ теңіз барлық уақытта бос қой. Қай бір кісі қызықтыратын кеме өтеді дейсіз. Кеменің қызығы – өзің соған мініп алып қыдырған ғой, – деп әйел қыбын таба сөйледі.

	Еркектер оның сөзіне құлақ аспады.

	– Бұлай жасау сенің қолыңнан келеді, жолың болған екен, – деді Хэролд.

	Бейне бір Ивлин қасында жоқ сияқты.

	Даусон Хэролдтің сөзіне күліп жіберді. Күлкісі күткендегіден әлдеқайда жұмсақ шықты.

	– Әрине, мұның бәрін өзінен-өзі бола қалды деуге болмайды. Бәрі де қалай басталуында.

	– Мәселе де сонда ғой, – деді Хэролд. – Ең қиыны сол бастапқы кезде.

	Бұдан кейін Даусон алға ұмсынып барып:

	– Ал өлең өндірісі қалай, сен баяғыда өлең жазып жүретін едің ғой? – деп сұрады.

	Ивлин басын көтеріп алды.

	– Өлең? – деп Хэролд одан қайталап сұрады.

	– Мектепте жүргенде.

	– А-а, иә. Мектепте жүргенде болған.

	Орындық жамбасына батқандай Ивлин әрі-бері қозғалақтап қойды.

	– Ол бастау еді ғой, – деді Даусон.

	Ивлиннің басы ауырғандай болды. Ол, әрине, Клем Даусон мен Хэролдтің бір кезде жеке даярлық мектебінде бірге оқығанын білетін, мұны баяғыда-ақ естіген. Ал басының ауырғаны желден шығар, бәлкім, үй иесінің бүкіл тіршілігінен аңқыған ішті пыстыратын көңілсіздіктен болар.

	– Сен өлеңдерді ұмытпапсың, – деді Хэролд күліп. – Ал мен ұмытып қалыппын.

	Бірақ ол ұмытпаған еді.

	Құлағы қалқайған, суықтан жарылып кеткен қолдары үнемі көкпеңбек болып жүретін ұзын тұра бала Хэролд Фезэкерли бұларды жел ұшырып кетеді-ау, біреудің көзіне түседі-ау, мұның не екендігін қалай түсіндіремін деген қорқыныштан қалтырай жүріп, қағаздың қиқымына ештеңеге ұқсамайтын шимайымен өлең және тағы сондай бірдеңелер жазатын. Өзінің не жазып жүргенінің жартысын болса да ұғындырып бере алмайтын. Бірақ ол кезде бұл жазбай тұра алмады. Кейін сезімдерін байыптайтын шамаға жеткенде, балаң қаламның талпыныстары өзі үшін суық күндегі ыстық судай немесе жылы таңдағы жұмсақ орындықтай болғанын түсінді. Ол уақытта мұны бірнеше күн бойы ішінің жүрмеуі жиі қинайтын. Өлең шіркін оның осы қорқынышын басқан тәрізді.

	Бүкіл қыс бойы мектеп өңменнен өткен суық желден жапа шекті. Алайда, жаз шыға, жабайы жүзім қайта пайда болып, лавр ағаштары қалың шаң қабатына оранғанда, дәретхананың несеп құйылатын бұрқылдаған қуысынан дезинфекция иісі көтерілгенде, баланы тіршілік дәл мағынасында өз мүмкіндіктерімен басып тастады.

	Өсек те жетіп артылатын. Хэролд Фезэкерли оның дұрыс– бұрысын жақсы айыра алмады. Шынында, өсек оны қорқытатын. Ол ненің не екендігін, біреудің түсіндіргенін қаламады, өзінің көзін ашқысы келгендерден қашқақтап жүрді.

	Клем Даусон томсырайған үндемес бала еді, жасы Хэролдтен сәл үлкен әрі одан әлдеқайда күшті болатын. Жуан жіліншіктері шұбар ала шұлығынан бөлініп көрініп, тізелері бридж сыртынан адырайып тұратын. Клем, шамасы, ерте қырына бастады. Көп ретте басқалардан аулақ жүрді, бірақ жалғыздық көре қоймады. Талғамына кімнің немесе ненің – құстың жұмыртқасының, қуырылған нанның, әлде шайнауға жарайтын шөптің – сай келетінін түсіну қиын болғанымен, ол ешкімді де, ештеңені де жек көрмеді. Тегінде, ол біртүрлі болған сияқты, шынында, біртүрлі еді, мұндайлармен мектептен тыс жерде кездесіп қалуға ұяласың да.

	Бір күні түстен кейін, ауада түтін иісі білініңкіреп тұрған шамада, оған Хэролд Фезэкерли келіп, өз өлеңдерін көрсетті. Клем Даусон өлеңдерді оқып шықты да, қайтарып берді. Күлді. Оның төменгі жағы ақсиған тістері үлкен еді.

	– Олар ештеңе түсінбейді, – деді ол. – Тым ақылды шығарыпсың.

	Хэролд Фезэкерли дереу байыз тапты. Енді екеуіне ортақ бір құпия пайда болды: әлбетте, өзі осыны қалап еді.

	Жалпы екеуінің арасында ұяла қоятындай ерсі қылық болған жоқ. Хэролд ондай ештеңе жасаған жоқ, ал кейбір ұсақ-түйек нәрселер болса, ол есепке алынбайды. Кейін баспасөзге арнап хабарлар әзірлеген күндерінде жазатын дағдысынша айтқанда, ұятқа қалдыратындай ештеңе болмаған. Клем екеуінің арасында, не болғанда да, мұндай жағдай кездеспеген.

	Кейде олар жұмыртқа іздеп айдау-қашаның төңірегінде сенделіп жүретін. Клем қызыл асығымен шөпті кешіп тұрып, алып ағаштың қатпар-қатпар қабығына Хэролд үшін сауысқанның жұмыртқасын ұрып жарған кезде, көктемгі ашық таңдағы жүзі жарқырап кететін. Достан да артық серігінің ерніне жұмыртқаның селкілдеген қызғылт сәуле сіңген теңбіл қауызын тосатын.

	– Менің жоғары парасатты жұбайым екеуіңізге ғана ортақ құпиялардың кілтін ашқан емес.

	Ивлин Фезэкерли бұл сөздерінде жеңіл әзіл бар екендігін бүкіл бет әлпетімен көрсеткісі келген райда көзін жартылай жұмып, ернін жымқырды.

	Естелікке құрмет көрсеткен секілді бір мезгіл бәсеңдеген жел қайта көтеріліп, бұлар отырған бөлмені дірілдете бастады. Теңіз үстіндегі жартасқа жармаса тұрғызылған бұл үйшік дәл қазір аса сенімді емес-ті.

	Ивлин Хэролдқа қарады және мұның жанын ауыртқандай жайтқа жол беріп қалуы мүмкін болса да, күйеуін іштей кешірді. Әйел әрқашан бәрін жеңіл кешіретін.

	Енді Доусонға бұрылып:

	– Біз сізбен әлі кездесетін шығармыз? – деп сұрады. Ивлин Доусонды жартылай кешіріп тұрса да, қазір оны екіұдай жағдайға түсірді. Мұны өзі де білді. Әдейі жасады. Түйінді осылай тарқатқан дұрыс. Доусон резеңке ұлтанымен еденді әрі-бері кезіп, тіпті Хэролдқа қарамай, өз бөлмесіне қарап күлген болды.

	– Біздің адам нанғысыз пәтерімізге Клемді алдап әкелу қиын ба деп қорқамын, – деді Хэролд.

	Бұл сөздерді ол риясыз айтқан, Ивлинге көзі түсіп еді, әйелі оны бірден қошаметтей жөнелді:

	– Мен тамақ пісірген кезде ме? Білсеңіз, бізде ешқандай кіріптарлық жоқ.

	Осы сөздердің жеңіл күйініші өзіне тәтті көрінді.

	– Кіріп шығармын. Қол тигенде, – деп Даусон қинала айтып, мүдіріп қалды.

	Бір-бірінің мекенжайын сұрап алу не айту ешкімнің ойына келген жоқ.

	Хэролд Фезэкерли, әлгі бір сусып кеткен ойлардың етек-жеңін жинауға тырысып, әлі де сүлесоқ күйде еді. Әйелі ешқашан оның мұндай мұхиттың жарқылымен шағылысқан топырақ тәрізді қуқыл жүзін, икемге көнгіш бейтарап Даусонмен салыстырғанда, кеуіп қалғандай әрі морт қалпын көрмеген еді. Сонда, Хэролд еркек болудан қалатын сағаттың да алыс тұрмағаны ма?

	Бұл жайында Ивлин тереңдеп ойлана қоймаған-ды; себебі, бұл – қорқынышты ой; бірақ, еркектік абырой-қасиеті әлі күнге дейін әйелдерді зауықтандыратын күйеуінен соң өлуді өзіне іштей тілеуге батылы барушы еді. Бір жағынан, бұлайша зарлануы, әрине, күнә; себебі, мұндайға ықпал еткен өзі: күйеуіне бірде оңды киім тауып кигізсе, бірде неғұрлым ашыналық әдістерге жол ашып, мәселен, маникюрлық қайшысымен күйеуінің мұртындағы немесе танауынан шығып тұрған бап сүйгіш қылқыбырды қиып қоятын.

	– Менің айтайын дегенім – Клем біздің көпшілігімізге қарағанда, зейнет демалысындағы өмірге неғұрлым жақсы әзірленген екен, – деді Хэролд. – Ол ештеңемен айналыспай, жай ғана қарап отыра алады. Ең бастысы, ол ойлай алады.

	– Мен ешқандай біртұтас ой байқай алмадым. Қарасаң-ақ бәрін көресің. Әлде, еркектер әсіресе бірге отырған кездерінде әйелдер өткере алмайтын өзге бір нәрсені бастан кешіре ме?

	Ивлин Даусонға тесіле қарады, көргені бұрынғысынан әрі өзіне ұнаған жоқ. Егер оны түртпектеп, тықақтай берсең, серіппелі резеңкедей болып шығар-ақ.

	– Мистер Даусон, әрине, өте ыңғайлы орналасыпты. Тамаша. Аса қолайлы үйшік. Бәрі өзінің өнертабысы. Жұмыртқа пісіретінінің өзі неге тұрады? Бірақ, кей кезде де жалғыздық сезілетін– ақ шығар.

	Ивлин тоқетер нүктеге тигеніне күмәнданбап еді.

	Осы арада Даусон әйелге бұрыла қарады – қалай болғанда да, бұлар баяғы Нілдің атырауында манго ағашының түбінде тұрған кезден бері бірінші рет назар сала қарады.

	– Жалғыздықпен өткізген уақыт ешқашан ешкімге зиянын тигізген емес.

	– Сіз соншалықты сенімді екенсіз, – деді Ивлин.

	Әйел етегіндегі жоқ қиқымды (бұларды ең болмаса, сатып әкелінген печеньемен де сыйламады ғой) сілкіп тастап, орнынан тұрды.

	Басқалар да бірден дүр көтерілді.

	– Көріскеніміз жақсы болды, Клем, – деді Хэролд Фезэкерли. – Бізге хат жазысып тұру керек. Бір-бірімізден көз жазып қалмайық.

	Сөзі иланымды болуы үшін ол Даусонды шынтағынан ұстады. Бірақ анау басын төмен салып тұрды: мұның мүмкін екендігіне сенген жоқ. Хэролдтен жасы үлкен, жүзі жайдары, бүйрегі бүтін ол мынау жалғызбасты өміріне әні-міне соққы тиетін тәрізденіп, енді бұлардың ішіндегі жасы кішісі сияқты болып көрінді. Ивлин бұған өзінің разы екендігін біле алмады. Жас жігіттей сымбатты Хэролдқа қарап, бұл да өзін әдетте жас деп есептеуге бейім еді. Күйеуінің қазіргі тұлғасы оны жасарта қоймады.

	Олар тастарға қарай иілген шөптер мен жел күшімен қырсыға шайқалған фуксия





2 үстіндегі сыртқы баспалдақтың қалт-құлт еткен қанатынан ұстады. Және Ивлин кенет қайырымдылық қолын созды:

	– Қайда жазу керек, – деді ол жан-жақтан соққан желден қорғана тұрып, – біз сізбен қалай хабарласа аламыз?

	– Жай ғана “Даусонға” деп жазыңыздар. – Жауап жөнсіздеу шықты. – “Даусонға”, – деп қайталады Клем. – “Шұбар жағажай”.

	Хэролд Фезэкерли борпас топырақты жол үстінде тұрды, шалбарын жел кеулеп, аяғына үйіріп орады, ал ол ағаш тордың аржағынан мұхитқа маңғаздана қараған атам заманғы алып аңдар мен жібек жүнді алып құстарды ойша көз алдына әкелді. Тым алыс жатқан, бізге әрдайым жете бермейтін мақұлықтармен үнсіз ғана араласуға болады.

	Алайда, Даусонмен бұл азды-көпті сөйлесе алды, үміт бар деп ойлады Хэролд.

	Жол бойы, әсіресе автобус ішінде Ивлин бұл күнді қалай жақсы өткіздік деп қақсаумен болды.

	– Иә, – деді ол ақырында келісіп, өзінен осыны күтіп отырғанын сезіп, – баяғы Клемді кездестіру қандай олжа десеңші.

	– Ол маған ұнайды, – деді Ивлин иегін әнтек көтеріп қойып.

	Оның бұл сөзін Хэролд құлағына да ілген жоқ. Өзінен басқа ешкім де Даусонды еңбегіне қарай бағалауға қабілетсіз екендігін шамалаған болуы керек.

	– Клемге қызығамын, – деді ол кенет.

	– Саған не болған? – Ивлин тіпті дем ала алмай қалды.

	– Ол бақытты.

	– Міне, тағы, – деп қарсыласты Ивлин. – Ал біз бақытты емеспіз бе?

	– Иә, – деп келісті ол. – Терезеден жел соғып отырған жоқ па?

	Ивлин басын шайқады, Хэролдқа арманшыл көзбен қарап қойды – мұның қыз кезіндегі еріксіз өзіне бағындыратын қасиеттерінен оның бойында бірдеңе қалған сияқты.

	– Ауа қандай тамаша! – деді ол; бұл күні бәрі де тамаша болуға тиіс деп өзі іштей ұйғарып қойған.

	Автобус селкілдеп, солқылдап, жағалауға шашырай орналасқан, әлі жетіп үлгермей жатқан толқын тасқынын тосып тұрған кішкентай үйшіктердің жанымен жүріп келе жатты.

	– Ол сонша бір бақытты деп айта алмас едім. Өзінің анау лашығында. Ешкімге қажеті жоқ бұйымдарымен бірге.

	– Неге?

	Хэролд ысырыла қойған жоқ, тек кейде автобус жүрісінен орындықтан сырғып кетіп отырды, бірақ Ивлин оның шамырқанып, іштей бұдан жалт беріп келе жатқанын сезінді.

	– Себебі... әлгі... онда әйел қолы жетіспейді, – деді Ивлин.

	Ол өзінің қолғап киген маңғаз қолдарына қарап қойды. Өйткені қандай кемшілігі бар болса да, қолдарымен мақтануына болатын еді. Коломбодан Фримантаға қарай үздіксіз жүзген сапар кезінде бір суретші осы қолдарды суретке салуға рұқсат сұрап, Хэролдты көндіргені – белгілі жайт болатын.

	Бірақ қазір күйеуі байқатпай шегініп отырды, ақырында бойын тіктеп, ебедейсіз түрде отырысын өзгертті.

	– Сен Клем Даусон сияқты адамдарды түсінбейсің, – деп ойланбастан айта салды.

	– Демек, түсінбеймін, – деп әйелі келісе кетті.

	Өйткені дау үстінде кішірейе салу сенің парасатың басым екенін растайды.

	Хэролд осымен қанағаттанғандай болып көрінді және солай болуға тиіс. Бұлардың өмірі жұпыны болып қалған қазіргі кезде, Ивлиннің бұрынғы күш пен құрметке толы, барынша мейірман, неғұрлым игілікті уақыттағыдай өзіне тым берілген әйел екендігіне ешкім де күмән келтіре алмайтын еді. Тіпті Египет қаншама әйелдердің басын айналдырып жатқанда да.

	Бірінші дүниежүзілік соғыстан кейін Хэролд Фезэкерли Египетке қайтып оралды. Оның досы Дадли Берд сөзінде тұрды. Әуелі Дадлидің әкесі, кейін оның өзі Хэролд Фезэкерлиге жұмыс тауып берді. Бұлар жұмыс берушіден гөрі дос адамдарға көбірек ұқсайтын. Хэролд бұған сенгісі-ақ келетін, бірақ Ивлин үнемі достық әртүрлі ұғынылатын түсінік емес деуден танбайтын. Алайда ол өзінің жұмыс берушісінің атын айтып қайырылуға әдеттенді. Және шақыру күтпестен өзіне керегін графиннен құйып алып жүре беретін. Ал Дадли Бердті басқарушысының австралиялық екендігі және өзінің – Дадлидің әйелін оның “титімдей” деп атайтыны алдандырып, жұбатқан сияқты.

	Дадли Берд тәрізді бай әрі жоғары мәртебелі ағылшын үшін өзінің сөзі отарлық тілмен безеп дәмін келтіру өте сүйкімді әрі қызықты еді, бірақ бұған Ивлин ешқандай төзбей жүретін. Ұзақ уақыт бойы Ивлинге Бердтермен олар шынайы қалап тұрса да, қарапайым тамырлық қатынас орнатудың сәті түспеді. Қолына ұстаған стақандағы джин дірілдеп тұратын. Дағды алмағандықтан қатты толқып, киімінің түсі үйлесімсіз болуын немесе атаулы қонақасыда мүлт жіберіп алуын, ал сөзінде австралиялық мәнер сезіліп тұратынын елестету қандай азап деуші еді.

	– Ой, жоқ, сэр Дадли, – дер еді ол. – Рақмет. Шын сөзім. Дұрысы – қоя салайын. Түсінесіз бе, кез келген австралиялық әйел атқа мініп жүре алмайды. – Бұдан кейін бір мырс етіп қойып: – Кез келген адамда австралиялық сөйлеу мәнері сезіліп тұрмайды, – деп сөз қосар еді.

	Өзінің мырс еткені өзіне жек көрінетін. Бірақ джиннің иісі батылдық беріп, әйелдің бұрын мұндай дүние көрмеген дөрекілігін білдірмей жіберетін. Және де атқа мінген еркектің тер иісі, тердің, аттың әлсіз иісі жағымды сезілетінін жасырып не керек.

	Болмаса, Уин Бердтің тынымсыз, бәрін сіңіріп тұрған, ауыспалы иістері.

	– Ив, қымбаттым, мына Роклифтер түскі асқа сұранып қалай зеріктірді десеңші! Одан да екеуміз джинге тойып алып, тәтті ұйқының құшағына қойып кеткеніміз жақсы еді. Айтпақшы, сіз ішесіз бе, Ивлин?

	– Жоқ, жоқ, леди Берд! Алаң болмаңыз, маған онсыз да өте тамаша.

	Тағы да мырс етеді. Ал Ивлин ақымақ емес. Әрі кеткенде, тап леди Бердтен ақымақтығы асып жатқан жоқ.

	Бердтен әлдеқашан-ақ өздерін сэр және леди деп атамауды ұсынған. Бірақ Ивлин өзін бұған мәжбүр ете алмады. Әу баста солай атамағаннан кейін, бәрібір жарасымсыз болып шығады да, адам өзін ыңғайсыз сезініп жүрмек.

	Әлбетте, бұған осы титулдарды айтқан оңай.

	– Бұл сіз тарапынан жасалған өте сүйкімді іс болды, леди Берд...Иә, леди Берд... Біз зор қанағатпен...

	Себебі, Уиннің шала мас дауысымен телефон шалып, түсініксіз міңгірлеп, Ивлин мен Хэролдтың сенбі-жексенбіні Дельтада өткізгілері келмей ме деп сұрайтын кезі болатын. Бұл тұрғыншы– ағылшын Бердтер “Дельта” деп атайтын поместьедегі үй сіздердің игіліктеріңізде дегенді білдіретін. Бастапқыда Ивлин бұл үйді еркін пайдалану мүмкіндігі туғанына қуанышты болған, ең бастысы – жас қыз құсап,төменгі топтың адамынша шаттанғаныңды білдіріп қалудан, ал бәрінен бұрын сөйлер сөзіңнен сақ болуың керек еді. Бұл – сөздің жазылуы мен айтылуын соншалықты елемейтін Уин Берд емес. Ағылшынның ақсүйектеріне ғана кез келген қылмыс дым болмағандай көрінеді.

	Хэролд демалыс алған кездері ерлі-зайыпты Фезэкерлилер бірер аптаны поместьеде өткізіп қайтатын. Поместьеде болу Бердтерге көңілсіз еді, олар Эгей теңізін дұрыс санап, қарапайым ойластырылған, төгіп-шашуға әуестікті, өз талғамдары бойынша қайта жасалған қайық-кемені хош көретін. Бірақ, Ивлинге, египеттіктер мен шыбындарына қарамастан, Дельта ұнап қалды. Ол өзін ақсүйек ханымдай, Бердтердің спартандық дерліктей, есесіне қоңыр салқын, терезелерінің қақпағы бар, аппақ боп әктелген үйінің иеленушісіндей сезінді. Каналдар аралығында созылып жатқан жолақ белдеулер де, көптеген жүрек айнытатын жемістері бар манго ағаштары да жүрегіне жақын еді.

	– Бұлар жаңа диван, басқа да қазіргі заманғы заттар алуы керек, – деп шағынды бір күні Ивлин. – Матрацтары мүлде кәдеге жарамайды, тура қара жердің үстінде жатқандай, қап-қатты.

	Хэролд Бердтерді ақтауға тырысты:

	– Оларға кейде күй таңдамай өмір сүрген ұнайды.

	– Иә, алдыңнан қызғылт мәрмәр сияқты сән-салтанат тосып тұрғанын білсең, күй таңдамауды түсінуге болады, – деп келісті Ивлин.

	Мәрмәр саты беретін артықшылықты айтпағанның өзінде, Ивлин Фезэкерли үй шаруасындағы әйел рөлін бірден қолға алды. Мысалы, асхана мен ас үй аралығындағы есікте қабағын түйіп тұрып: “Маған салфетка әкел, Мұхаммед!”





3 деп айқайлай алар еді.

	– Қымбаттым-ау, неліктен ағылшындар шетелдіктерге айқайлауға тиіс, – деп мұндайда Хэролд бір сөйлемей қалмайтын.

	– Мен айқайлап тұрғаным жоқ, – деп қарсыласатын Ивлин. – Жай ғана мені түсінгендерін қалап тұрмын. Және де арабтар қандай “шетелдіктер”, сеніңше, олар еуропалықтардан кем болып шыға ма? Менің еуропалықтарға табынбайтынымды жақсы білесің! Олар өздерінің Еуропасында... білеміз оларды... бірақ мен олардың ешқайсысымен де таныс емеспін, танысуға ынтығып та тұрғаным жоқ.

	– Бәлкім, бұл сенің шектеулілігің шығар?

	Ивлин күйеуіне қарады. Хэролдтың өзіне ғашық екендігінен де оның сөзі ізгілікті адамның тілегіндей болып шықты.

	– Менің бетімді қайтарып тастады, – деп өзіне-өзі сөйлеген әйел майлы фасоль сорпасы құйылған тәрелкеге көз жіберіп тұрды.

	Ивлин Фезэкерли ол кезде, арық, жіңішке болатын. Үнемі ақ киім кигенді ұнататын. Бердтердің ойға батыратын, қара көлеңкелі ескі дербес үйінде, осынау ақырындап аптап соғып тұратын өлкеде ол өзін қоңыр салқын самалдай сезінуші еді. Егер де мынау қолдары соншалықты жіңішке болмаса әрі мінсіз жұмсақ етінен тер шығатын тесіктер байқалмай тұрса ғой.

	Бірақ оның қуаты мұндай ұсақ-түйекті ескермеуге мүмкіндік берді. Осынау аптапты жаз айларында оның күйеуінің бойынан оятқан құштарлығы өзін таңқалдыратын, тіпті көңілін қалдырғандай-ақ еді.

	– Қазан айы туған кезде мен тіпті қалжырап қаламын, тура александриялық кезбе қыз сияқтымын, – дер еді кейде Уин Берд.

	Әлбетте, Уин – әдеттен тыс адам, барлық қарым-қатынаста солай. Ол бұлай деп айта алады.

	Бір күні жазда, салыстырмалы түрде жастау кездерінде, Бердтер ерлі-зайыпты Фезекэрлилерге Дельтадағы үйді тапсырып, бұлардың бірер апта демалып қайтуын қалады. Бұл Ивлинді қуанта қойған жоқ: тағы да сол – манго ағаштары, қараңғы бөлмелер, иіс, примустың дәмі, канал бойлап жүзіп бара жатқан қара киімді египеттік әйелдер...

	Оның үстіне Бердтердің үйінде бұлар жазда ғана, нағыз ыстық пен аптап кезінде тұратын болады.

	Дельтаға жүріп кетуге екі түн қалған. Ойға берілген әйел бөлмеге Хэролдтың қалай кіргенін байқамады.

	– Есіңде ме, “Непалда” Даусон деген кеме механигі болып еді ғой? Мен онымен мектепте бірге оқығанмын. Жалпы, Ивлин сол Александрияда екен. Сырқаттанып қалыпты. Ауруханадан жаңа ғана шығыпты.

	Сол күнгі кеш кісі шыдатпайтындай ыстық, ылғалды, тіпті керексіне қоймайтын кеш еді. Осындай сәтте қайдағы бір механикті есіңе алып көрші – кәдімгідей-ақ ызаң келеді.

	– Мен алғашқыда оны шотландық екен деп қалған едім, – деді Ивлин. – Бірақ ол шотландық болмай шықты.

	Хэролд дәл қазір нағыз қайырымдылықтың үлгісі болып тұр. Және өзінің сергек мұртын сол қайырымдылық жан-жаққа созып, жайып тұрғандай.

	– Меніңше, оның басқа баратын жері жоқ. Тегі, жалғыз өзі сияқты. Кемеге аттануына дейін он күн бар екен. Мен оған бізбен бірге Кафр-эз-Зайятқа жүр дедім.

	– Әй, сүйіктім-ай! Маған тағы да қыруар нәрсені сатып алуға тура келеді десеңші! Сен кейде мүлде қисынсыз нәрсе жасайсың.

	– Таңертең “Ніл тоңазытқышына” телефон соға сал, бәрі де болады, – деді Хэролд.

	Әйел көңілсіз күліп қойды. Басында өткір-жасыл сәлде тәрізді баскиім бар еді.

	– Сен мені тағы да әшкереледің, сүйіктім, – деді әйелі. – Қай кездегідей, бұл жолы да сенікі әбден дұрыс.

	Бұл олардың өзара қарым-қатынасындағы қайталанбайтын қымбат минуттар еді.

	Хэролд әйелін сүйіп алды. Күйеуі еш уақытта шамасынан артық ішпейтін. Ал аздап ішу әдетте оған батылдық беретін.

	– Даусонның досы бар екен, – деді ол.

	– Досы? Досы болса, ол неге жалғыз?

	Хэролдтың аузына сөз түспей, қысылып қалды:

	– Бұл, яғни... Былайша айтқанда... Досы – грек екен. Ол енді ағасы емес қой.

	– Грек? Ешқашан грекпен таныс болған емеспін.

	– Тегі, қызық болады. Ол Жоғарғы Египет жақтағы археологиялық қазбалардан енді ғана оралыпты.

	– Сен не айтқың келеді... – Әңгімені жалғастыруға Ивлиннің зауқы болмады.

	– Даусонның досы да басқа жақтан келген, баратын жері жоқ. Сондықтан оны да шақыруға тура келді.

	– Тура келді! Барда ішіп отырасың да, көзді ашып-жұмғанша ондағы бүкіл қағылған-соғылғандарды шақырып үлгересің! Жоқ, сүйіктім, бізді қандай жағдайға қалдыратыныңды ойлануың керек болар. Әлгі механигің де аз болмас, бізге. Оны ысылмаған, дөрекілеу дегенмен, қалай болғанда да, адал адам. Ал мына грегің Уин мен Дадлидің үйінде.

	– Өзің білесің, Уин мен Дадли армяндарды да үйіне шақырған, бірақ мен кейін олардың күміс қасықтарын түгендей алмай қалғаны туралы естіген емеспін.

	– Бұл мүлде басқа мәселе. Бердтер өздері үшін өздері жауап береді.

	Түскі ас үнсіз өтті. Тек Ивлин бір мәрте:

	– Халил, нан! Тез!





4 – деді.

	Ол үшін ауаның құрғақтығы әрқашан азапты болатын, ал енді ауа одан сайын құрғай түсіп, Хэролд екеуі кофе ішкен сәттегі ағыл-тегіл көз жасының қайдан шығатыны тіпті таңғалдыратын еді.

	– Ой, сүйіктім! Мен қандай ақымақпын! Қандай ақымақпын! – Осы сөздерінен кейін ол тіпті ақымақтана түсетіндей еді.

	Хэролд келіп, қатар отырғанда, қыртыстанған жейде арқылы сезілген өзіне таныс дененің әсері әйелді аз-кем ұстамдылықтан айырып жіберді. Ивлин көз жасы құйылып, күйеуінің қолдарын сүйе берді. Жасминнің хош иісі мен гүл егілген үйме топырақтың ылғалы екеуін балқыта берді.

	Ертеңіне, Ивлин “Ніл тоңазытқышына” телефон шалғаннан кейін, Хэролд Даусонмен хабарласуға уәде еткен. Салауатты ойлары гректің пайдасына шешілмеді. Ивлиннің айтуынша, Даусон қарапайым адам, оны иландыру қиын болмайды. Хэролд те осыған үміттенетінін айтты.

	Жол жүретін күні азанда, Ивлин “Ніл тоңазытқышының” паштет беріп жіберуді ұмытып кеткенін байқаған сәтте, ал көшеде полиция бір қайыршыны аяусыз соққылап жатқанда, ол үйге қарай бет алған ауыр қозғалатын, ебедейсіз біреуді – сол баяғы механик Даусонды көрді. Оның ізімен тағы біреу келе жатты. Алдында ыстықтап тұрған Ивлин сол сәтінде мұздап сала берді. Әлгі грек болмасын? Әрқайсысының қолында шағын шабадан бар.

	Даусон қолын қатты қысып амандасты. Грек те өзін таныстырды. Ивлин тыңдағысы келмесе де, естіді: гректің есімі түйіні жоқ сылдыр сөз сияқты болып шықты.

	Ол рухтанып қана қоймай, соншалықты бұрқ еткен, бас айналдыратын шабытпен өршелене өз партиясын бастады:

	– Аһ, қандай қолапайсыз, қандай сұмдық өкінішті қателік! Уһ, бірақ мистер Даусон, өйткені Хэролд, әрине... Немесе бұл Александрия телефондарының адам шошытатын тағы бір сиқыры ма? Шамасы, Хэролд байыптап түсіндіре алмаған сияқты. Біз қуанышты болған болар едік, бірақ, шын мәнінде, біз бұл араның қожайыны емеспіз, бізге үйді белгілі бір уақытқа ғана пайдалануға беріп отыр. Сэр Дадли мен леди Берд бізге мұнда достарымызды шақыруға да, – осы жерде ол механикке бас ие бұрылып қарады, – рұқсат беріп отыр, бірақ бұл қайырымдылықты теріс пайдалану нені білдірген болар еді? Бәлкім, мистер Даусон айтып берер. – Ол Хэролдқа қарады: – Түсініктірек етіп? Өзінің досына?

	Азанғы таң барынша қатаң болып атқандай еді, демек бұл ретте нәзік ишара мен тұспалдап айтудың жөні бола қоймайды. Міне, Ивлин қалыптасқан қолапайсыздықтан еңгезердей Даусонды, шын мәнінде қабырғадай тасаланып аулақтанып тұр.

	Әйел күлді. Оған ілесе бәрі күлді. Хэролд өзін біреу қабырғасынан шаншып жатқандай, аһылап-уһіледі. Бәрінен көбірек күлген грек болды. Ол кішкентай, көзге түсе қоймайтын адам екен. Ал галстукты әдеттегі тиісті шамадан төмен байлайтын тәрізді, дәл қазір соны түзеуге тырысқанымен, галстугы біреу шайнап тастағандай мыж-мыж еді.

	Ивлин өз партиясын орындап болған бойда бір сәт артына қарап та үлгерді. Даусон досымен бірге көгілдір-күлгін гүлдер өскен тірі қоршауға қарай шегініпті. Тұрған жерлері ақ шаңдақ. Даусон гректің иығына қолын салды.

	– Біз оңбағандық жасадық, – деді Хэролд. – Екеуін де ренжітіп алдық-ау деп ойлаймын.

	– Қойшы әрі, – деді әйелі. – Адамдардың терісі сен ойлағандай жұп-жұқа емес.

	Солай десе де, әйел Даусон Дельтада өткізетін бірнеше күн бойы онымен ерекше сыпайы болуды ұйғарды.

	Мұнысын жол үстінде бастады. Машинаны Хэролд жүргізіп келе жатты, ал алдыңғы отырғыштың арқалығынан сығымдай ұстап, артта қаздия отырған Даусонға бұл қайта-қайта бұрыла берді. Нәтижесінде сырлас достардың сыралғы әңгімесі туғандай болды. Даусон қарапайым адам сияқты, Ивлиннің жаңағы айтқандарын оның кешіргені сөзсіз, әрине. Алайда, жарық пен желдің әсері ме, әлде айтарлықтай болмаса да, әлгі бір “сахналық көріністен” қалған естеліктің екпіні ме, әйел екі бетінің алаулап тұрғанын сезіп отырды.

	Дегенмен көз арбаған Египет даласының сағымына қадала қарап отыруға да болар еді, бәрібір ештеңе көрмейсің, ал Даусонның әлбетте ештеңе көре алмасы анық. Бірақ әйел қонаққа әр жолы қайырылғанында қабағын сәл түсіріп жіберіп отырды, бұл айласы айнаға қарап отырып үйренгені еді. Өзіне деген сенімділік әйелге тайсалмай сөйлесуге, қонаққа бетін бұрып қарауға мүмкіндік берді.

	Ол келімді-кетімді қонақтардың көңілін аулап үйренген әдеттегі жеңіл әңгімесін айтып отырды; мамандардан естіген жаргон сөйлемшелер мен цифрларды қыстырып қойып, енеке





5 , ибис





6 жайында сөз қозғады.

	Кенет ол еркінен тыс:

	– Сізді мына досыңыз Хэролдың қисынсыз қателігінен... ортақ қателігімізден ренжіп қалмаған шығар деп ойлаймын, – деп айтып қалды.

	Даусон өзінің қалтылдақ күлкісіне салды:

	– Ол өмірден тек жақсылық қана күтетін адамдар санатынан емес.

	Ивлин мұндайды күтпеп еді.

	– Гректерді (бұрынғы нағыз гректерді емес, қазіргі гректерді айтып отырмын) шын мәнінде азиялықтар деп айтатын еді маған, – деді әйел.

	– Протосингелопулос – нағыз гректің өзі, – деді бұған қарсы Даусон.

	Жел жалаңаштаған күн сәулесі оның қуқыл жүзіне от-жалын болып құйылды.

	– Ол жағы сізге белгілі шығар, – деді Ивлин. – Ол сіздің досыңыз. Сіздер ертеден таныссыздар ма?

	– Үш... иә, үш жарым күннен бері.

	– Қойыңыз, иә, рас... Сіз әрқашан осылай сенімдісіз бе?

	– Әрқашан, – деп жауап берді Даусон.

	Әйел Даусонның ілгері қарай ұмсынып, бұлардың отырғышының арқалығынан сығымдай ұстағандағысы жұрттың бәріне неғұрлым жақындай түсу үшін емес, өзінің ішке бүккен тұйықтығын ойдағыдай жасыру ниеті екенін түсінді. Мына бір шоқ– шоқ қызғылт жүн қаптаған саусақтарының сырт жағы қандай жиіркенішті! Ивлин түзеліп отырды да, іш пыстыратын ұзын һәм тура жолға қадала қарады.

	Бір қызығы, Бердтердің үйін Даусон өзі үйіндей сезінді. Егер ол Хэролдты тыңдамағанда не онымен бірге келмегенде, мынау жуан қабырғалы бөлмелер жан тыныштығымен үндесіп, оны бей жай қалыпқа бөлемес еді; үйдің дөрекі бітімі оның епсіз тұлғасына сай келе кетті. Ол үй айналасында қыдырып жүргенде, бөгде адамды ешкім елең қылмаған тәрізді; бұған оның өзі де назар аудармастан, көзіне көрінген жерді таптап, ойларының жетегімен жүре берді.

	Ивлин өзін бұл жаңа Даусонның абыржытқанын мойындауға тиіс: сондықтан да әйел оның бойынан әлдебір әлсіздік тапсам деп іздеді; еркектің әйелдің қалағанындай болып көрінгісі келмегені үшін осы әлсіздік өзін ынталандырады деп ойлады. Басқа елдерден келіп-кетіп жататын қонақтар сияқты, оның киімі де бұл жердің климатына үйлеспейтін еді. Даусон көк серж пиджагын шешіп тастап, жараспайтын жейдесі мен серж шалбарын киіп жүргенде, Ивлиннің тіпті күлкісі келді. Оның бұл жерге келмейтінін, демек осал екендігін көріп, Ивлин қуанып қалды.

	Манго тоғайындағы бұралаң соқпақпен немесе қалампыр гүлдері өскен топырақ жанынан өтіп бара жатқанда, ол қолтығына бір кітап қысып жүрді. Ивлин оның терезе қақпақтары мұқият жабылған, қара көлеңке бөлмеде кітапты алдына жайып қойып отырған сәтін де ұшыратып қалды.

	Ақырында шыдамы таусылып, кітапты қолына алды. Бұл не кітап деген қызығушылығын басқысы келді.

	– Әлсіз жарықта кітап оқу арқылы көз жанарыңызды құртасыз ғой, – деді жай ғана.

	Бұл грек тілінен аударылған кітап еді. Кавафистің өлеңдері.

	– Бірақ сіз зияткер адам емессіз ғой! – Ивлин жеңіл ғана жымиды.

	– Оныңыз рас, – деді Даусон.

	– Хэролд кейде өзін зияткер адам сияқты көрсетеді. Жоқ, жоқ, мен оны кемсітіп тұрғаным жоқ. Ол менен әлдеқайда ақылды. Мен бар болғаны жеңіл ойлы әйел ғанамын.

	Әйел Даусон дауласар ма екен деп сәл-пәл кідірістеді.

	– Бір түрлі, қиын өлеңдер екен! Егер бұл өлеңдерді түсінетін болсаңыз, демек сіз зияткер адамсыз. Онда маған сізбен өзгеше қарым-қатынас жасау керек болады.

	Даусон трубкаға темекі уқалаған адам құсап алақанын ысқылап отырды. Басын біртүрлі етіп бұрып алыпты, Ивлинге оның бетіне қырынан қарауға тура келді. Иә, Даусоныңның мінезі даусыз емес екен...

	Ивлин оның:

	– Ал түсіну міндетті емес, – деген сөзін естіді. – Бәрін, әрбір сөзін түсіну. Мен оған ұмтылып отырғаным жоқ. Кітапты маған профессор берген, – деп және қосып қойды.

	– Қай профессор?

	– Протосингелопулос.

	– Мына адам профессор ма? Міне, ғажайып! Бірақ, таңғалатын не бар, өмірдің өзі күтпеген жағдайға толы емес пе?

	Бұл өзара әңгімеден Ивлин өзін зияткер адамдай сезінді. Бірақ Даусон мұны сезген жоқ, шамасы, ол өз ой-түйсіктерімен болып кетті.

	– Менің осында тұрып жатқаным сіздерге машақатты болып жүрген жоқ па? – деді ол кенет.

	– Оны қайдан шығардыңыз? Қайта мен сізге көңілсіз емес пе екен деп алаңдап жүрмін. Іскер адам үшін жұмыссыз бос жатудың не екенін түсінеміз ғой. Не болғанда да, Хэролд бүгін әл-Мансурға егістерді қарауға барады. Сіздің бірге баруыңызға әбден болады. Екеуіңізге ортақ, қызықтыратын нәрсенің бәрі туралы әңгімеге жол ашылады.

	– Не туралы? – Даусон сұрақты жылдам қойды, алайда сұрағының біртүрлі болып шыққанын жуып-шайғысы келгендей, жымиып сала берді.

	– Өзі құйрығын ұстатпайтын қу емес пе?

	– Егер мен білген болсам, сіз бұдан әрі маған сенбеген болар едіңіз.

	Нақ осы минутта есікті айқара ашып, Хэролд кіріп келді:

	– Әлгі ақымақ араб кеше насостың бұзылып қалғанын қазір айтып отыр. Енді сусыз қалатын болдық. Мансурға барудың орнына за де Буазеге баруға тура келді. Менімен бірге жүресің бе, Клем? Бірақ сапарымыз қызықты болады дей алмаймын.

	– Жоқ, Хэролд, барғым келмейді, – деді Даусон. – Одан да мен насосты көрейін. Бәлкім, бірдеңе етіп жөндеп шығармын. Онда сенің Мансурға баруды кейінге қалдыруыңа тура келмейді.

	Ивлин мұны көріп тұр: нағыз істің адамы, өзінің пайда келтіретініне соншалықты қуанып кетті. Хэролд екеуінің бір-бірін өз аттарымен жеңіл ғана атауы әйелге, әрине, ұнамай жүрді. Оларды күшті қыла түсуге тиіс нәрсе бұған әлсіздік сияқты сезілді.

	Хэролд жүріп кетті, Даусон насосты жөндеп жатыр; ал таңғы уақытты Дельтаның қапырық ауасымен болмаса, басқа ештеңемен толтыру мүмкін емес. Ивлин отыра қалып, Даусон оқып жатқан кітапты ақтаруға кірісті. Көз алдына бытыраңқы, жылт-жылт еткен бейнелер келе бастады. Әуелі бір сөз, екі сөз, кейін тұтас жолдар тіріліп кеткендей, абыржытып тастады. Бұл бұрын Ивлин естіп қана жүрген махаббат жыры еді, поэзияның күңгірт жарығында бұл сезім барынша тынысты тарылтатын хош иісті тәніңмен сезінерліктей күйге бөледі. Саябақ ішінде ағылшындық әйелді бір арабтың зорлап кеткендігі туралы әңгіме есіне түсті. Ивлин кітапты былай алып қойды. Жоқ, егер өзің қаламасаң, ешкім де сені зорламайды...

	Қол сүртетін шүберек қажет болып, Даусон келді. Өз ісіне риза сияқты:

	– Сіз жейдеңізді былғап алыпсыз, – деді әйел селқос қана.

	– Артынан жуып аламын, – деді ол.

	– Жоқ, болмайды, – деп қарсыласты Ивлин. – Сіз болмасаңыз да жуылады.

	Леди Бердтің қоймасын ақтарып, қолайлы шүберек іздеп жүріп, әйел өзімен-өзі болғанын қанағатпен сезінді. Көп ұзамай ескі жібек шүберектің қиқымын алып келді.

	– Қол сүртетін шүберек үшін тым артық емес пе? – деп сұрады Даусон.

	– Жоқ, олай деп ойламаймын, – деп күлді Ивлин. – Солай болғанның өзінде, бұл үшін ешкім жылай қоймайды.

	Ол рас, басқа адам жыласа да, Уин жыламайды. Біреудің үйлену тойына шақырылғанда, оның әуе поштасымен Парижден қалпақ алдырып, ол қалпақты ұнатпай, кері қайтарып жіберіп, әуе поштасымен дереу басқасын алдырғаны бар-ды.

	– Насос қалай? – деді Ивлин.

	– Жөндейміз, – деді Даусон.

	Бірақ бұл жауапты Ивлин естіген жоқ. Ол Даусонның жалаңаш қолынан салбырап түсіп тұрған жібек шүберектің қиқымына, машина майы шашырап, сұрғылт майлы дақ жұққан жалаңаш қолдың терілеріне сұқтана қарап тұр еді.

	Бұдан кейін екеуі ертеңгілік астың үстінде аз ғана уақытқа жүздесті.

	Демалып жатқан Ивлин темірдің еңсені басқан ыстықтың салмағына қарағанда әлдеқайда жеңіл қаңылтырға соғылған үздіксіз даусын естіді. Даусон жаңа ғана сырқат сияқты еді, күн өтіп жүрмесе неғылсын, бірақ адамға бір нәрсе істеу керек болса, оны райынан қайтара аласың ба? Хэролдқа күйеуге шыққаны бір жағынан жақсы да болды, өйткені ол бір нәрсені қалап тұрса, оны бұл ойынан оңай айнытуға болады. Ол Хэролдты қалай тауып еді һәм қай түсінде қайта тауып алар екен?

	Міне, ол Хэролдқа, жоқ, ол емес, Даусонға тап бола кетті. Дөңгелек темір үстелдің жанында отыр екен. Тәпіге





7 түйрейтін, арзанқол қураған ірімшікпен аузын толтырып алыпты. Неліктен осылай жеу керек? – деп сұрайды Ивлин. – Себебі, – дейді ол аузын аша алмай міңгірлеп, – сіз аштан өліп бара жатқан жоқсыз ғой, миссис Фезэкерли? – Өзінің аты-жөнін естіп, әйелдің жаны түршікті; жерге түсіп жатқан әртүрлі қиқымдарды көріп одан сайын тыжырынды...

	Оянып кеткен Ивлин жағының ұйып қалғанын байқады. Бұған әуелі ызаланған, бірақ кейін шомылып алып, опаланған соң, қайта құлпырып шыға келді. Ескі танго әуені мен түнгі лайнер палубасының иісі әлі мазаңды алғандай екен. Табиғи нәрсе. “Қаншама австралиялықтардың жарты өмірі теңізде, жол үстінде өтеді” деген ой келді.

	Даусонды кездестірген кезінде бояулы ернін жарқыратып тұрып:

	– Менің Хэролдым оралған жоқ па? – деп сұрады.

	– Жоқ, – деді Даусон.

	Көк серж таза жейде мен шалбар киген Даусон (шамасы, бұдан басқа киім алмаған тәрізді) өзіне-өзі жасалған карикатура сияқты еді.

	– Міне, зарығу! – деді Ивлин. – Түскі астың Хэролдсыз берекесі кірмейтін болды-ау.

	Даусонға виски құйды.

	– Сіз австралиялық екеніңізге ризасыз ба?

	– Бұл туралы ойлауды кеткенмін.

	– Ал мен ризамын, – деді Ивлин. Даусон сенсе де, сенбесе де, оған бәрібір болатын.

	Алайда әйел расында риза еді – оның Австралиядағы жастық шағы толық мәнінде, салауатты өтті. Әрине, өзі дәмін татып, делқұлы лақтыра салған сол алмаға рақмет.

	– Қалай ойлайсыз, Хэролд апатқа ұшырап қалған жоқ па екен? – деп сұрады әйел.

	– Жоқ. Неге? – деді Даусон. – Алаңдауға ешқандай негіз жоқ. Кейде адамдар оралмайды деп ойлағанның өзінде қайтып келіп жатады.

	Әйелдің түнекті ойларында джиннің әсері бар-ау, шамасы. Егер көңіл бөлетін басқа нәрсе болғанда, басыңа мынадай ойлар келе бермейді.

	– Сіз бәрібір мен ешқашан ұғына алмайтын, әбден ойланған түйінге келіп, онымен сөйлессеңіз де, сөйлеспесеңіз де, Хэролдтың мен үшін қандай орны бар екендігін түсінбейсіз, – деді әйел.

	Даусон қиналған, зейінсіз түрге енді.

	– Бұл қалай? – деді ол.

	Ивлин оған қыдырыстап жүруді ұсынды. Отырып алып, ішіп– жеп, автомобиль апаты мен неке туралы түнекті ойларды пісіргеннен осы дұрыс.

	– Біз неке туралы айтқан емеспіз, – деді Даусон.

	Міне, ол осындай адам еді.

	Олар қараңғылық құшағына қарай жүріп келе жатты. Ніл атырауының сиқырлы слайды жиналып алыныпты, бірақ оның иісі қалыпты – кепкен жоңышқа мен бықсыған көңнің иісі аңқып тұр. Ивлин Египетке жаңадан келген кезінде оған көңді өртейді деп түсіндірген, басқа да көптеген адамдар сияқты. Бұл мұның да зығырын қайнатып еді. Бірақ Египеттегі кез келген шетелдікке тән ұдайы көшіп-қонып жүру арқылы біртіндеп бұған көндіге бастаған болатын.

	Кешкі жұлдыздар да жарқырап тұр – алғашқыда ол осы жұлдыздарға жиі қараушы еді, бара-бара үйреніп кетті, өйткені бұл арада жұлдыздар әрқашан көрініп тұрады екен.

	– Біз неке туралы айтқан жоқпыз ба? – деді Ивлин қараңғыда бір нәрсеге сүрініп кете жаздап. – Меніңше, шын мәнінде, біз барлық уақытта осы туралы айтып жүрміз.

	Алғашқы минуттарда оның сирағы сырқырағандай болды, Ивлин қасақана сылтыңқырады, бірақ Даусон оны демеуге тырыспады.

	– Бірақ осы ойлардың мазаңызды кетіріп жүргенін сезсем дағы, мен мұныңызды түсіне алмадым, миссис Фезэкерли, – деді ол

	– Демек, сіз үйленіп көрмегенсіз!

	– Үйленген емеспін, – деп ол келісе кетті.

	Даусонның еріндері қалай қисайып кеткенін қараңғылық көрсетпей қояр ма екен, деп ойлады ол.

	– Егер еркек отызға келгенше үйленбесе, ол не барып тұрған қара басын ғана ойлаушы, не нағыз бұзылған адам деседі. Қызық болсын, сіз осының қайсысына жатасыз?

	Не болғанда да, енді сылтып басудың сәні жоқ екен.

	– Үйленгені ме, әлде жалғызбастысы ма, бәрібір еркектердің бәрі дерлік шамасына қарай қара басын ойлаушы, шамасына қарай бұзылған адамдар, – деді Даусон.

	– Сіздің түсінгіңіз келмей тұр, – деді Ивлин. – Мен бойдақтық туралы айтып тұрмын, ал олар шаманы білмейді ғой.

	– Сізді мұның неліктен қызықтыратынын түсінбеймін, миссис Фезэкерли? Сізде өзіңізге керекті бар емес пе?

	– Жә, білем! Білем!

	Әйел қараңғыда манго ағашына бетімен соқтығып қалды. Оны жапырақтар мен өзінің өкінішті үні шарпыды.

	– Біз көңіл күйімізді көтеру үшін әңгімелесіп тұрған жоқпыз ба? – деп қарысты әйел. – Және бір-бірімізді түсіну үшін. Мен сізді неге түсінбеймін?

	– Мен бұған жауап бере алмаймын. Егер бізге адамды түсіну берілген болса, біз оны түсінеміз.

	Жұлдыз жарығымен Ивлин Даусонның бет-ажарын біршама байыптаса да, бәрібір оның жүзінен ештеңе оқи алмады. Ең қорқыныштысы – осы еді.

	– Меніңше, ештеңе сіздің зәреңізді алмайтын сияқты, – деді әйел. – Бұл кез келген қорқатын адамды өзінен-өзі үрейлендіреді.

	– Сонда сізге не қорқынышты?

	– Бәрі де. Бұл елде тұру. – Әйелдің ойлары ретсіз сапырылысып кетті. – Ағылшындардың сөйлеу мәнері. Шаяндар! – Әйел енді осы шаяндардан айырылғысы келмеді. – Египетте тұрған соншама жылдардан кейін, тіпті қазірдің өзінде, кенет ұмытып кетіп, аяғымды туфлиге қарамай сұғып алсам, онда шаян жатса қайтемін деп қорқамын.

	Күтпеген жерден әйел Даусонның бұлшық етті қолдарына шап берді. Еркектің денесіне бірінші рет қолы тигендей ынтығы артып, мынау түн мен қорқынышты неғұрлым тезірек сезіну үшін жақын, жақын тартып бара жатқандай болды. Қорқыныш пен үрей өз алдына, шаяндар бір нәрсені бастау үшін қажет болып шықты. Сондай-ақ Даусонның дөрекі, ебедейсіз тұлғасы әйелдің айыққан сәттерінде мастықпен ұжданы алдында азап шеккеніне ойша орала беретін әлдебір кемсітудің куәгері ретінде қызмет ете алар еді.

	Олар плантацияның шетіне шықты, жасыл-күміс түске бөленіп қарасу ағып жатты, арабтардың қатты шыққан дауыстары деревня үйлерінің күбі-ыдыстарын жарып өткендей жаңғыртып тұрды. Даусон ғана анау-мынауға көне қоймайтын қалыпта қалғандай.

	– Соның біреуін тауып ала алдыңыз ба? – деді ол.

	– Нені?

	– Шаянды.

	Ол бала сияқты саңқылдай күлді. Бос қолымен жас манго ағашының сүрегін құшақтап тұрды.

	– Жоқ, – деді әйел. – Бірақ мұны күту бәрібір қорқынышты.

	Сапар шеккен ұзақ та нұрлы жылдар ішінде әйел, қандай да бір жолдармен біліп алған ережелерге сәйкес, оған тығылып, жабысып жүрсе де, қызық болғанда, екеуінің тәні түйісе қоймапты. Ивлин осынау анау-мынауға көнбейтін денеден әрең байқалатын дірілді сезбеген болса, оның жаны өзінен бөлек деп ойлап қалуға болар еді.

	– Туфлиіңізді кимей жатып өлімді күтесіз, солай ма? – деп мылжыңдады Даусон. – Жоқ, бұлай ойлауды қойыңыз. Әйтпесе, өмір сүру қиын болады.

	– Иә, әрине, ақымақ басым, оны білемін ғой! Тағдырым солай, қайтейін, маған ылғи да бұл туралы біреу еске салып тұруы керек!

	Денесінің қалтыраған дірілін тұмшалай тұрып, әйел өз екпінін жеңе алды.

	– Білем! – деп қырылдай қайталады.

	Египеттің жасыл түнінде ол Даусонның жанында тұрып, көз жасына ерік берді. Қазір бұл ындын құмарлықтан, тіпті ындын құмарлықтан болмаса да, зердесінде қатты шаш инедей қадалғандай мазасыз жаңғырық қана қалды; әйел бір ғана нәрсені – өз бойында бірдеңе бар екендігіне, мүлде құр кеуде еместігіне Даусон сенсе екен деп көксеп тұрды.

	– Кешіріңіз. – Өз дауысы тым алыстан естілгендей болды. – Басқа түскен қайғыдан өзім өз емеспін. Баламызға бола. Біздің баламыздан айырылғанымызды білесіз ғой.

	– Жоқ! – деді Даусон рабайсыз таңғалып.

	Ол енді әйелге мұңды көзімен тесіле қарады.

	– Каналға құлап кетті. – Әйел дәрменсіз өксіді. – Міне, солай, мистер Даусон. Сіз түсінесіз ғой?

	Оның бойында бұрынғысынша сәбидің, өзі үшін жоғалған баланың қатты шашынан құшақтасам деген тілек оянды.

	– Бала неше жаста еді?

	Әйел қарқылдап күліп жібере жаздады, басынан-ақ осындай байсалды-салтанатты сарын ұстанғанына рақмет. Жаны аши қараған Даусонның көзінде жасыл шұғыла жылт-жылт етті.

	– Бесте, – деді ол іштей есептеп шығарып.

	Бірақ, Даусон мұны әйелден тартып шығарғандай болғанын байқаған жоқ, көзді ашып-жұмғанша әйел оның дөрекі тершең саусақтарын мүлде қажеті жоқ болса да, тіпті түрпідей тигеніне қарамастан, өзін-өзі жек көре тұрып, билеп алды.

	– Байқаңыз, бұл туралы Хэролдқа ешқашан айтпаңыз, – деді ол қалай әмір беруді есіне түсіре тұрып. – Ол сондай қайғылы, сөзбен айтып жеткізу қиын, – деп әйел асыға жалғастырды. – Біз бұл туралы ешқашан айтпаймыз.

	Дарақы Даусон әлі де үрейлене көзін адырайтып тұр, ал әйелді өз өтірігі азапқа салды.

	Ұзын төте жолдың үстінен көп ұзамай жақындап келе жатқан жарық көрінді.

	– Ивлин, сүйіктім, кешіре гөр, – деді Хэролд. – Ешқандай да ақтала алмаймын. Жай ғана кешігіп қалдым.

	– Біз алаңдай бастап едік, – деді Даусон.

	– Неге?

	Бұған ешкім жауап бермеді.

	– Ештеңе етпейді, – деді Ивлин. – Тек түскі ас болмаса. Ол үшін мен жауап бермеймін.

	Шашына жұққан өрмекшіні қағып тастап, әйел үсті-басын түзеу үшін үйге кірді.

	Таңертең Хэролд Ивлинге келіп, былай деді:

	– Даусон Александрияға оралуды ұйғарды. Машинаға тапсырыс бермекші. Бірақ мен оны өзім апарып салармын дедім.

	– Қалай? – деді әйелі. – Қызық адам! Оның әлі бірнеше бос күндері бар ғой.

	– Шамасы, ол Порт-Саидқа, кемеге аттанбас бұрын өзінің досымен бола тұрғысы келетін сияқты.

	Ивлин машинаға қарай шыққанда, Даусон өз шабаданының құлпын қайтадан жабуға тырысып жатты.

	– Сіздің асығыс аттанғаныңыз мен үшін өкінішті, – деді әйел– Әрине, түсінемін, жүріп кеткенге дейін профессор Прото досыңызбен бірге бола тұрғыңыз келеді. Осында қоса шақырмағанымыз үшін ол маған тісін қайрап жүргендей көрінеді.

	Тегінде, өзіңді ештеңеге міндеттемейтін кезде шынайы сөйлеу жеңіл ғой.

	Даусонды арзанқол шабаданының құлпы ақи-тақи сынып тынғаны қатты алаңдатқан сияқты. Әлі сол тот басқан топсаны жөндеуге тырысып жатты.

	– Протосингелопулоспен бірге болуға ма? – деді Даусон. – Ол өзінің Грекиясына кетіп те қалған шығар деп ойлаймын.

	– Бірақ, Хэролд...

	Хэролд арабты шақырып, машинасының маңдайша әйнегін сүртуді тапсырды. Досы мен әйелінің өзара әңгімесінің үзіктерін ол ести алды ма, жоқ па, кім білсін. Әйтеуір, әр кез не машинасын, не мақтаны немесе әйелін (Ивлиннің осы арада намысы оянып кеткендігін мойындаған жөн) баптаумен жүреді.

	Ал Даусонның ешқандай алаңдаушылығы жоқ екенін түсінді. Бәрін түсінгенін білдіргісі келмей, жан-жағына жалтара қарайды, сөйте тұра, әйел құпиясын өзімен бірге әкетпек. Бақытқа қарай, мұндай құпияны пайдалануға ол тым топас не тым адал.

	– Сау болыңыз, мистер Даусон, – деді әйел. – Көп ұзамай денсаулығыңыз нығаяды деп үміттенемін.

	Даусон бір түрлі күлді, сосын өз аяқтарына қарап тұрып:

	– Мен өзімді аурумын деп сезінген емеспін. Ондай ешнәрсе байқамадым. Маған өзімнің науқас екенімді ғана айтты, – деп жауап берді.

	Хэролд өзіне масыл болған досын алып кетті. Даусон қолын бұлғағандай болды, әлде қысқа саусақтарын көтерді ме? Көп ұзамай екеуміз ғана бірге боламыз деген белгі беріп, Хэролд та қолын бұлғады; әйел Хэролдқа қарады. Кейде бұған мынадай ой келетін: егер Хэролд қатты ауырып қалса, бұл өзінің ұстамды мәнерінің астарында жатқан шын берілгендігін дәлелдеген болар еді-ау. Көз алдына масахана ішінде жатқан күйеуін елестетті; тұмшаланған жарықтан омсырайған ақсары түрі қырынан көрініп тұр; бұл оның ыстығын өзіне тартып, сіңіріп жатыр.

	Бірақ ауру Хэролдты емес, әйелдің түкке тұрмайтын өкінішті қателігін жеңді. Бұл қорлық еді.

	Алпысқа аяқ басқанымен Ивлин қартая қоймаған еді. Жас кезінде талдырмаш сияқты көрінгенімен, алпысқа таянғанда дене бітімінің түзу екендігін айқын аңғаруға болатын, бұл әсерді ол қалпақтарымен әсірелей түсетін. Бақытына қарай, оның талғамы жақсы еді, бұған айна әбден көзін жеткізген. Және мұны терезелер, автобустар терезесі де растағандай, жүріп келе жатқанда шайқалақтай отырып, күйеуінің иығына басын сүйей салатын, ал зейнет демалысындағы күйеуі қашанда өзімен бірге. Кейде ол жалпы ер адамдар, Хэролд сияқты нағыз еркек әйел нәзіктігінің өз өміріндегі рөлін санасымен қалай сезінеді деген ойға қалатын. Автобус сол күні жағалаудан алып келе жатқан жолда да бұл туралы ойламай тұра алмады. Үстінде сәнді болмаса да, аса ескіре қоймаған, сыбай-салтаң ханшаның жасауындай қарабурыл түлкі терісінен тігілген жағалы пальто бар еді.

	– Мәселен, киім үтіктеуді алайық, – деді Хэролд. – Оңай жұмыс емес. Рас, басқа әйелге ақшасын төлеп, үтіктетіп алуға болар. Шамасы, Клем солай жасап жүрген сияқты. Дүкеннен бір нәрсе сатып әкелу. Қолына тор қалта ұстаған еркектен жек көрерім жоқ.

	– Сен мені таңғалдырып келесің, – деді Ивлин. – Адамды зеріктіріп жіберетін сол Даусон туралы ойлау мезі еткен жоқ па?

	– Клем мені ақылға сыймастай қызықтырады.

	– Қайтеміз, талғам туралы таласпайды. Сен қандай кітаптар сатып алғансың! Орыс романдарындағы адам аттарын бір бетінен келесі бетіне өткенше ұмытып қаламын.

	Әйел мейірлене күлді. Хэролд тілек білдірсе, ол кейде шімірікпестен-ақ іш пыстыратын талай нәрсеге барып қалатын.

	– Әлгі Даусонды айтам-ау. Қолына кітап ұстап жүргенін көріп қалғаным есімде, – деп әйел көзін ашып-жұмып, қайтадан сөз бастады. – Бірақ соның шынымен кітап оқитынына күмәнім бар.

	– Оған бұл міндетті емес деп ойлаймын.

	– Жә-жә, өзің білесің, сүйіктім!

	Хэролдтың өз досының бойынан көрген сәулесі әйелді көзін тарс жұмып алуға мәжбүр етті.

	– Меніңше, Клем ешкімге де, ештеңеге де мұқтаж емес, тура, әлгі бір, айталық... – ол қинала отырып теңеу іздеді, – тұтас әйнектің үйіндісі сияқты.

	Ивлин көзін ашты. Хэролд күшенгенінен тіпті терлеп те кетті.

	– Ол кім еді, сонша? – деп сұрады әйелі. – Бар болғаны кеме механигі ғана. Сонысымен зейнетке шыққан. Австралиялық жағалаудың алыс бір түкпірінде сорайып тұр. Сол ма? Артық ештеңе де емес!

	– Бәлкім, оның өзі ешқандай қызығы жоқ өмір кешкен шығар. Бірақ ол бойына... тәжірибе... сіңірген... қамтыған.

	Осы сөздерді айтам деп Хэролд шашалып қала жаздады. Ақыр соңында трубкасын қолына алды.

	Ивлин шынымен алаңдап қалды.

	– Немен ауырыпты? – деп сұрады. – Оны Египетте кемеден түсіріп алыпты ғой.

	– Меніңше, жүйкесі шаршаған сияқты.

	Ивлин құрғап кеткен еріндерін жаланып қойды.

	– Сен маған ешқашан айтқан емессің, – деді ол.

	– Айтқан жоқпын ба? Мен сірә да бәрін айтпаймын. Ал сен ше?

	– Айтуға тырысамын, – деді әйелі.

	Автобус қалаға кіріп келе жатты. Қалаға қайта-қайта қараған жолаушылардың қай-қайсысы да осында тұруды неліктен қалағандарына өздері аң-таң қалып отырды.

	– Мені Даусонның ойлаған ісін шешуге жедел кірісетін қабілеті таңдандырады, – деді кенет Хэролд Фезэкерли.

	Ивлин орындықта ұйқылы-ояу шайқала отырып:

	– Біз, не, қалай шешсек, солай жасай алмаймыз ба, сонда? – деп міңгірледі.

	Әйел кенет күйеуіне бұрылып, ең маңызды сәттерде байқалмайтын өзіне тән емес асқан байсалдылықпен:

	– Хэролд, сен Даусонды гомик деп ойлайсың ба? – деді.

	– Оны қайдан шығардың?

	– Білмеймін, – деп Ивлин иығын қиқаң еткізді. – Теңізшінің өміріне байланысты дейді ғой.

	– Ол әскери-теңіз флотында қызмет еткен жоқ қой. Жолаушылар кемесінде әйелдер оған мұндай мүмкіндікті жеп-жеңіл бере қоймайды.

	– Айтасың-ау!

	Ивлин мырс етіп күліп жіберді. Оған күйеуінің айтып отырғандары ұнаған еді. Хэролдқа күйеуге шыққаны қандай жақсы болған, оған әлдебір қышқыл сөзді бастап берсең, мұндай қолайлы сәтті құр жібермейді. Ол әйелінің бойындағы, көптеген еркектер тани сала, тұншықтыруға тырысатын, нәзіктікті құрметтейтін.

	Көп ұзамай бұлар көп пәтерлі үйдің лифтісінде көтеріліп келе жатты. Бір кездегі алтын түсті лилияның сабақтарына, кейде тұтылып қалатын есікке, темірден түзілген раушан гүлінің бұтақтарына шаң қоныпты. Баяу көтерілген лифт қабаттан-қабатқа өткен сайын қарағай панельдердің қоңыр жолақтары – бірдей баспалдақ алаңшалары төменде қалып бара жатты. Ерлі-зайыпты Фезэкерлилер осы лифтіні өздеріне бұйырған бір игілік деп есептейтін. Бірақ Ивлин темірден жасалған гүлдерден өзін аулақ ұстап, оның шаңды темірлеріне, майлы шықтарына тиіп кетем бе деп үркіп жүретін.

	Сол күні кешке, холлға кіріп келісімен, Ивлин ауыр күрсініп, кәдірі кеткен сөз болса да, қысылмастан:

	– Шіркін, өз үйіңнен артық жер бар ма екен? – деді.

	Не болғанда да, жеңілдеп қалудың өзі де аз жеңілею емес еді. Хэролд дәретхананың тар қуысына бүйірімен кіріп, тізесінен ақсаған ат сияқты тұрып алды. Төменнен, лифт шахтасынан түнгі түсініксіз дыбыстар естіліп тұрды. Хэролд Фезэкерли үшін осы новотюдорлық үйіндегі қабырғаны бойлай созылған темірлер өмірдің күретамыры сияқты сезілетін.

	– Тіпті Даусонның өзі шетте тұрған шетін үйшігіне үйреніп алған-ау деп ойлаймын, – деді Ивлин. Хэролд сөзге кіріспеген соң, әдетте әйелі әңгімесін осындай рәуіште түйіндейтін.

	Әне, ол шашымен әуре болып жатыр. Ең бастысы – ернін бояп үлгеріпті. Қызыл күрең жарық пен түсі жарыса жарқырайды. Ивлинсіз, әлбетте, оның өмір сүруі оңай болмас еді... Радионы қосуға тура келді.

	Актерлер әлдеқандай пьесаны ойнап жатыр екен, бірақ ерлі– зайыптылар бұған құлақ сала қойған жоқ; өйткені, екеуі де онша жарата бермейтін хересті әкеліп тұрып, әйелі отағасына сығырая қарап, сөз бастаған еді:

	– Маған аяқ астынан қызық ой келіп тұр... Сен жаратасың ба, жаратпайсың ба...

	– Айтып көр... – деді күйеуі “Амонтильядоға” қолын созып жатып.

	Ивлин тағы сығырая қарады.

	– Білесің бе, – деді ол, – өз ісім болмаған соң, араласуға құлқым жоқ, әрине. Бірақ ойда жоқта есіме Неста Сосен түсіп отыр... сен тек күлме... анау, әлгі... Даусонмен байланысты.

	Әйел күйеуіне ешуақытты істетпейтін дағдысын енді өзі жасады: басын шалқайтып жіберіп, әзір аман тұрған інжу алқасы жұлқыланып, қарқылдай күлді.

	– Неста Сосен? О, Қайырымды құдай! Сен не айтып отырсың? Неста Сосен!

	Ивлинге қарағанда күйеуіне бұл күлкілі бола қойған жоқ.

	– Міне, – деді әйел масайрай түсіп. – Саған мұның өте оғаш көрінетінін білгенмін, бірақ бұл арада бір мән бар екенін толық дәлелдеп бере аламын.

	Әйел орындыққа келіп отырған кезде, барлық мүшесі бірдей тым арық екені көрініп тұрды, бәрібір Хэролд оны сүйетін. Ивлиннің Уни Бердтің тоқпақтай балтырына қалай қызғана қарағанын бір ғана Хэролд білетін.

	– Расында да, Нестаның өмірдің ең болмағанда бір сыйлығынан дәметуге құқығы бар, – деп әйел иландыра сөйледі.

	– Бірақ, сеніңше, Клем Даусон да тегін сыйлық емес!

	– Әне, меніңше! – Әйел қабағын түйді. – Сен менің пікіріммен санасушы ма едің?

	Әңгіме, дегенмен, Хэролдтың да қызығушылығын оятты, енді ол көп қарсыласпады.

	– Неста нағыз үндемес қой, – деді ол.

	– Ал ол сайрап тұр ма еді?

	– Иә.

	Тегінде, мәселе маңызды еді, соған орай әйелге бәрі жұмбақ болып отырған. Ал Даусонның Ивлиннен дәл мұны күтпейтіні хақ. Бұл, абзалы, Хэролдтың ісі. Кезінде ол Клемге қараудай-ақ қараған, тіпті ауруханадағы аға мейірбике айтқандай, сыздауықтың шығуына сеп болған сүйріктей қылды да көрген. Аға мейірбике сыздауықты жарғанда, Клем шыдап баққан. Бірақ ол ізгі, жер бетіндегі барлық ниеттен алыс Неста Сосенге шыдай алар ма екен?

	– Ол тамақты шебер пісіре алады.

	Хэролд оның сөзін бөлген жоқ, бірлескен өмірдің ұзақ жолында әйелінің қылықтарын әбден үйреніп болған-ды. Олар әлі күнге дейін аптасына екі рет бірге ұйықтайтын. Ол әйелін шынымен сүюші еді.

	– Мен онысын білемін, – деді Ивлин. – Ол миссис Бутройдпен бірге тұрғанда бір мәрте үйінен түскі ас ішуге тура келген.

	– Қызық, Неста ол кәрі қаншықпен қалай тату тұрды екен?

	– Ол кемпір тап қаншық дейтіндей емес, – деді Ивлин. – Неста да өз ыңғайында оңай емес болуы мүмкін. Еркекпен тұру өзгеше болатынына қарамастан. Мен оның асты дәмді пісіретінін айтып отырмын ғой. Ал қартаң адамға бұдан асқан ештеңе керегі жоқ. Өте жақсы пісіреді. Тамақ ішу деген бәрінен маңызды.

	– Ым-м, иә... – Хэролд түсініксіз міңгірледі.

	– Оған шешесі үйреткен екен, – деді Ивлин. – Мен Нестаны шынымен аяймын. Бұрынғы кездері ондай тәрбиелі, өмірге бейім, тәуір отбасынан шыққан, қаражаты жоқ күйеусіз әйелдің өз жолын табуына болатын еді. Қазір оларға, қызметші әйелдер сияқты, сұраныс жоқ.

	– Принцессаның үйінде жаман тұрмап еді. Онда тамақ пісіру туралы тіпті де сөз болмайтын.

	Ивлин қолындағы қасықты шайқап, сықылықтай күлді:

	– Принцессаның үйінде ол майлы ірімшіктей боп майпаңдап– ақ жүрген!

	Ивлин әсіре көңілденді. Бұлар бұрын да осы жайды сөз етіп жүретін. Херестің екінші бокалынан кейін Хэролдқа бұл әңгіме тіпті майдай жағып бара жатты.

	– Рақатқа батып өмір сүрген, – деді Ивлин. – Қалай деп едің!

	Ол қайта толтырылған бокалдан асықпай ұрттады. Іле-шала:

	– Соның енді ізі де қалған жоқ! – деп күрсініп қойды.

	– Айтса айтқандай болып шықты, – деді Хэролд. – Неге екенін қайдам, австралиялық әйелдердің тең жартысының түрі Лирадан әрі аспаған адам сияқты көрінеді.

	Ивлин күле отырып, басын изеді.

	– Олардың өзара туыстығы болды-ау деймін, – деді Хэролд. – Неста мен принцессаның.

	– Не-е? – деп Ивлин орнынан бір көтеріліп отырды. – Хэролд, мен саған айтып едім ғой, әрине, айттым!

	– Неста Сосен мен эдди Вулкок алыс туыстар болатын. Шешесі жағынан. Мельбурнда. Мамаша Вулкок қатты жаңғақ еді. Сондықтан Фернандини Лунго олардың Еуропадағы бірінші маусымында-ақ Эддиге жармаса кеткенде, аса көп ешкім таң қалмаған. Меніңше, ол оңбаған адам Эддиге тиісе алмады-ау деймін. Эддиге оның титулы-ақ жетіп жатқан, ал принцке әйелдің шұжықтары керек-ті.

	– Шұжық туралы әңгіме есімде.

	– Әрине. Кезінде олар әжептәуір табысқа жеткен. Шұжықтарының ішінде етті томатпен араластырып жасайтын бір сорты болды. Сұмдық, – деді Ивлин.

	Ерлі-зайыпты Фезэкерлилер хересті сораптап отырып, бұрын өздерінің рухын көтеретін ішімдіктер жайын ойлауды ұмытты. Өйткені бұлардың өзі білгілі бір дәуірдің рухтары еді.

	– Түскі асты қамдау керек еді, – деді Ивлин.

	Хэролд оны қостай қойған жоқ. Өмір тәжірибесі оны жалпы тамаққа бейтарап қарауға үйреткен. Оның үстіне әлгі ірі тұлғалы, терілері аппақ, өзіне ылғи да бір түйіншектерді тиеп жүретін Неста Сосеннің түрі еске түсіп, тойдырып отыр еді. Әдетте, ол түйіншектері оның саусағындағы, жемістерді әні-міні үзіп жіберуге әзір тұрған қоңыр жүзімнің шашақты шоғы сияқты, жіңішке арқанда салбырап жүретін. Өйткені таныстары одан өздері үшін бір нәрсе сатып ала келуді өтінуші еді.

	Ивлинді ұйқы қаттырақ қыса бастады.

	– Теңіз үстіндегі сол бір ебедейсіз бөлмеде оның бірдеңе тоқып отырғанын елестетіп көрші. – Ивлин, егер ыңғайлы орындық болса, рақаттана тербетілер еді. – Сондай жайлы. Әне, Неста іс тоқумен шұғылданып отыр. Мұнымен ол мектепте жүргенде әуестенді. Маунт-Палмерстонда ол қыздардың ешқайсысына да аса ұнай қоймайтын. Осы іс тоқу оны бір мезгіл болса да, жұбатып тұрды ғой деп ойлаймын. Бірақ ол бізді үйретуге құлықты бола қоймады. Бізді де бұл іс еліктіріп әкетпеді. Қандай санасыз қыздар болдық десеңші!

	– Мен саған Неста ұнайды деп ойлап едім.

	– Қалай деп едің! Жылдар өте келе мұндай адамдар ұнай бастайды. Әйтпесе, өмірдің өзі мүлде қызықсыз болып қалар еді.

	– Бұл ретте менің тарапымнан ешқандай көмек дәметпе.

	– Керегі де жоқ, – деді Ивлин. – Өзім де барымды салмақшы емеспін. Еркек пен әйелді тым итермелеудің пайдасы шамалы. Табиғатқа аз да болса, көмектесіп жіберу керек. Біріне-бірін бағыттаса болғаны. Оларға қол ұшын беріп, жіптестіріп жіберсе, жетіп жатыр.

	Ивлин, сөйтіп, тұманды қаптатты, ал ымырт суығы Хэролдтың сүйегінен өтіп кеткендей болды.

	Ал Ивлин шынтақтарын қолымен жауып, ілгері емінді. Жымиып қойды. Алдынан бір мақсат көрінген сияқты, мүмкін, осының әсері ме – бетінде көзге түсерліктей әжімдер байқалып тұрды.

	– Енді расымен түскі асты қамдау керек, – деп ол шұғыл көтерілді.

	Қызыл балық салынған бәңкіні ашпақшы болып ас үйге беттеді.

	Маунт-Палмерстон жағынан, желге қарсы өскен алып қарағайлар етегінде отырған Нестаға, сірә, Ивлин оның фамилиясына бола назар аударса керек, әлде жерге төселген тайғанақ инелер үстінде асыр салған қыздарға бұл ағаштар соншалықты алып болып көрінді ме екен? Санасында қарағайлардың хош иісі мен сыңғыры тынымсыз жаңғырып жүрді. Соған сәйкес Неста да ойынан кетпей қойды. Бір қызығы – қарағайдың түбінде отыратын, көбіне тоқылған, ұзын, сұр көйлек киіп жүретін Неста сол кездің өзінде жоғарғы сыныптағы оқушы қыз сияқты емес, омыраулы әйелдей көрінетін, ақырында дәл солай болып та шықты. Ол кейде бүрмелі юбка мен сұр жилет те киіп жүретін. Бетіне уақыт із қалдырып келе жатқанына қарамастан, шашы химиясыз-ақ бұрынғысынша кісіне өзіне еріксіз тартатындай қап-қара еді. Қалың инелі бұтақтар арасында осы шашы жарқын жарқылымен аңыратып тастаса, ал ағаш көлеңкесі оның толысып келе жатқан денесіне сұрғылт-қоңыр қабықтардан сауыт кигізіп тұрғандай көрінетін. Ол отырып алып, тоқи береді; жүзіндегі білінер-білінбес күлкі ізі сыртқы дүниеге, өзіне жақындап келе жатқан біреу– міреуге арналған дегеннен гөрі, ішкі ойларының шарпысуындай сезілетін.

	...Ивлиннің жадына тап осы Неста – жоғарғы сыныптағы оқушы қыз түсті. Сол шаш қойысы, сол дене бітімі екен дейді. Өзге қыздардың бәрі ұмытылыпты. Ұзын қара шашын желкесіне қоңыр барқытпен түйіп жүретін бе еді, әлде кішкентай таспамен байлатын ба еді? Ивлин бұл жағын дұрыс көре алмаған екен. Шамасы, көңілді бірден аударатын қалпын ғана есте ұстап қалған болуы керек; мысалы, Нестаның тоқыма бізін қасиетті әрекетке әзірленген адамдай ұстап отыратынын ұмытпапты.

	– Сен неге ылғи тоқисың да отырасың? – деп сұрады Ивлин.

	Неста, сірә, мұның сөздерін естіген жоқ; алайда жасырынған күлкінің өрмегі сыртынан бет-жүзі де біртіндеп көріне бастады. Ивлин оның бозарған бетінен көзінің асты сары шеңберлене бастағанын байқап қалды. Кенет Неста бұған қарай жылжыды.

	– Енді ғана бастадым, – деп ол бүрмелерін тарқатып жіберді. – Не тоқып шығаратынымды әлі шешкенім жоқ. Мүмкін, мұны сен үшін тоқып жатқан шығармын, Иви.

	Ол шаншудай қадалған бүрмені Ивлиннің жалаңаш мойнына орады.

	– Мен саған ешқандай Иви емеспін, – деп ашуланды Ивлин.

	Нестаның көкірегі әлден көзге түсердей болып дөңгелене қалғаны Ивлиннің басын айналдырып жіберді әрі жексұрын көрінді. Тура бір май мен сүтке әбден илеп пісірген бөлке нан сияқты екен.

	Ивлин шайыр иісі мен қарағай сыбдыры арасынан аулақ кетуге тырысты. Қарағайдың тайғанақ қылқаны үстімен жүрген өз аяғының дыбыстары өзін індетіп келе жатқандай.

	– Тыныш! – деп айқайлады көрші бөлмеден Хэролд. – Бүкіл бөлме селкілдеп кетті ғой!

	– О-ой! – деді Ивлин. – Шамасы, мен түс көрген сияқтымын.





– Не туралы? – деп өзінің бейтарап ұйқысыздық ауылынан Хэролд тіл қатты.

	– Өзім де білмеймін, – деп әйелі шағына сөйледі. – Әлде Бердтер мен солардың қорқынышты стансалары туралы ма еді?

	Мойны ұйып қалыпты. Белгілі бір жасқа келген кезден бастап, адам түні бойы ұйықтамай шыққаннан гөрі түсінде жақсы демалады. Түсіңде өз жоспарларыңды жүзеге асыруға еріксіз болуың мен ояу кезіңде өз еркің өзіңде болуының арасында үлкен айырмашылық немесе күмәнді артықшылық бар.

	Ивлиннің түсіне Бердтер кірді ме, жоқ па (өзі кірген жоқ деп ойлауға бейім), ол бәрібір түпкі ойына келіп тірелді: енді кигісі келмей жүрген баяғы көк көйлекті Уиннің өзіне қайта салып жіберуді ұйғарды. Шын мәнінде, көйлек бұрын бір жуылған, ешқандай алтын қамқа емес екен, әрине әлі кие беруге әбден болады. Хэролдқа әзір мұны айтқан жоқ. Өзінің бұл ойынан өзі ләззат ала тұрсын, ойы бұдан да гүлденіп, ұштала түссін. Оның көз алдына Уиннің таңғы дымқыл, суық мезгілде посылка алып тұрғаны, байлауын шешуге тырысып жатқаны елестеді. Дәл қазір Уиннің өсекті таратып жіберіп, сирек сүзсе де сұлатып түсіретін қуақы, ешкі бет түрін көрер ме еді. Рас, қазір ол қартайған шығар. Бензин иісі аңқыған Нелли Уоллес деген біреу ғой.

	Умаждалған төсектегі Ивлиннің бойы тітіркеніп кетті.

	– Тым қысқа, – деп міңгірлеп, ақжайманы өзіне қарай тартты.

	– Кім?

	Хэролдтың түн ішіндегі даусы кей кезде ұйықтаған уақытта күндізгі істерге басқа да шаруалар қосылатынын сездіргендей, тым қатты әрі жатырқай шығатын. Баяғы бір төсекте жатып жүрген кездерінде, егер Хэролд аунап түссе, аяғының тырнақтары құрғақ шықырлайтын, тіпті бір нәрсені жыртып жатқан сияқты болатын.

	– Арзан ақжаймалар, – деп күйінетін Ивлин. – Египеттің ақжаймаларының бәрі біткен кезде, бізге кеудеміз қымбат па, әлде аяғымыз қымбат па, соны шешіп алу керек.

	Хэролд ысырылып жатты. Әйел басын бұрды.

	– Хэролд, – деді ол. – Мен түсімде Неста Сосенді көрдім. Бәрін де есіме түсірдім.

	Әйел даусы бөлмені үмітсіздікке, қараңғыдағы дәрменсіз шынайылыққа толтырған.

	– Мен саған айтуым керек деп ойладым.

	Ол бірдеңе деп міңгірледі...

	– Сен қалай ойлайсың, осы Неста лесбиянка емес пе? – деді Ивлин.

	Хэролд тырнағымен ақжайманы сырып, бүктетіліп жатты.

	– Мен мұндайға сенбеймін. Мұның мүмкін екендігіне сенбеймін, – деді ол.

	Сөйтті де, күліп жіберді. Ивлин қоса күлді.

	– Қандай жолдар мен әдістер жоқ десеңші. – Әйел аузын қисайтып, есінеп алды. – Қызық, – деді сосын. – Қаншама әйелдермен бірге тұрды. Бәрі дерлік зиянсыз. Ал мына Эдди Вулкок... принцесса... оны Еуропаға ерте алып кетті. Және де ол шарттылықты мүлде мойындамайтын қоғамда айналып жүрді. Дене бітімі де ер бала сияқты еді. Оның бір көйлегін білемін. Атақты бір суретші салыпты десетін. Оны футурист деп атайды екен. Осындай бір ағым бар. Иә, сол суретші Эддидің көйлегіне аң аулау сахнасын салыпты. Маған солай түсіндірген. Эдди сол көйлекті киіп алады. Нағыз кәдімгі манекен. Ол осындай қылуалардан ләззат алатын. Қайтсін, бақытсыз, мыжғау Нестаға да шыдады. Ал ол болса, қымбат қонақ үйлердің нөмірлері мен сан түрлі сапарлар үшін билетке тапсырыс берумен жүретін.

	Ивлин есінеді.

	– Әрине, мәселе қолайлылықта ғой. Және, тіпті бұрын табыстан– табысқа жеткендер де бұрынғы өмірімен белгілі бір байланыстарын сақтайды.

	Бөлме іші көзге түртсе көргісіз қараңғы еді. Шіркін, қазір Ивлин Фезэкерли рақаттана тұрып ыстық қолдарын жуса.., содан кейін “Мүлгіген лотос” кремімен майласа..., жағымды “Алко-сельтер” ішімдігі...

	– Хэролд, сен ұйықтаған жоқсың ба?

	Әйелдің көзі ілініп кетті.

	Таңертең әйелі жаншылған ет сатып алып, Дэвид Джоунздың дүкеніне жаңадан не түсті екен деп қарауға кеткенде, Хэролд әдетте саябаққа қарай шығатын. Әзірге сәкіні жағалай отырған қартаң тартқан еркектерді зейнетақымен өмір сүрудің жабырқаңқы жағын білдіреді деп шүбәлана алмайсың. Толық күнге болмаса да, жұмыс істеу керек екен. Әзірге бірдеңе істеуге кіріспес бұрын (қызық-ау, ұзақ уақыт бойы қаншама адам өзінің шешіміне тәуелді болып келді), таңғы мезгілді кейде үйінде өткізуге тырысады. Қолына түскен кітапты оқи салады. Болмаса, сықырлаған арзан жиһаз жанында, әйелінің көз арбаған көгілдір көпшіктеріне үнсіз көз тастап, жай ғана жым-жырт отырады.

	Көз жауын алған көкпеңбек теңіздің үстінен аң сияқты епті қимылымен, солғын гүлдер мен шөптердің, жел үрлеген бұтақтардың арасында тасқа өрмелеген Клем Даусонды көріп тұрғандай. Тым-тырс түйілген Клем бірде өзінің үнсіздіктен жасаған бөлмесінің кеңістігінен жалт беріп қалғандай. Бұл дүниеде біреулердің құрал-саймандардың қадірін білетіні сияқты, осынау жым-жырт үнсіздіктің де мән-мағынасын білетін адамдар бар екендігіне күмән жоқ. Хэролд қолдап бір нәрсе істей алмайтын, ал үнсіздік оны қажыта түсетін.

	Осы Даусон Құдайға сене ме екен деп ойлады ол. Шамасы, сенуге мұқтаж емес сияқты. Өйткені Хэролдтың өзі бұған мұқтаж болған емес, ал сену қажет екендігін сезінген кезінде, өзінен көп нәрсе талап етілетін қарым-қатынасқа кірісе кетуге батылы бармады.

	Мұның орнына ол “Соғыс және бейбітшілікті” қолына алды, оның көлемділігі жүрексінтсе де, кітаптың жартылай ұмытыла бастаған байлығына қайта оралуға әзір болды. Осының бәріне таяп келіп, кейіпкерлердің тізіміне көз жүгірте бастаған сол күні азанда, қолында елден ерекше сөмкесі бар Ивлин үйге құстай ұшып кіріп, сампылдай сөйлей жөнелді:

	– Ешқашан ойыңа келмейтін нәрсе! – Асыға, толқи сөйлеп, түрі боп-боз болып кетті. – Мен Нестаны... Сосенді кездестірдім. Джоунздың галантереясында. Ол осындағы бір пансионда тұрады екен. Біздің үйге келемін деп уәдесін берді. Демек, айтқан нәрсенің барлығы, көп болса да, аз болса да, тағдыр салған ізге түскенге ұқсайды.

	Әйел жүзіндегі шаттық нұры осынау сыпталып шыққан сөздерінен алған ләззаты болар ма?

	– Сен бұл әйелді байғұс Даусонға зорлап таңуды ойлап жүрген жоқсың ба?

	– Жалпы алғанда, жоқ, – деді Ивлин жымиып қойып. – Мен ондай өз күшімді артық бағалайтын адам емеспін.

	Ол сөмкесінен таңғы саудасының мақсаты болған жібек жіптің бір орамын сілкіп түсірді.

	Неста келген күні бұлар, бақыттарына қарай, кезекті сапарға кетіп қалмай, үйде отыр еді. Неста тым жасқаншақ па, әлде тым қарапайым ба, әйтеуір өзінің келетіндігі туралы алдын ала ескерте алмаған болатын. Бірақ бұл үйдің өзін күтіп отырғанына ешбір шүбә келтірместен келді. Келді де, түйіншектерін қоя салып, Ивлинмен бұрыннан-ақ қоян-қолтық араласып, достасып кеткен адамдай отыра кетті.

	Шайды араластырып қойып, өзінің тереңнен үздігіп шығатын баяу даусымен Ивлинге:

	– Миссис Бутройдтың үйінде түскі ас ішкен күні, сен кеткен соң қызық болды, – деді.

	Неста зердесінің қатпарынан сол сахнаны тірілткісі келгендей, күліп алды.

	– Сен кеттің, ал ол менен: “Қалай ойлайсың, мен оған ұнадым ба?” – деп сұрады. Жұрттың бәріне ұнау – ол үшін өте маңызды іс болатын.

	– Онда тұрған не бар? – деді Ивлин. – Көп адамға ұнаймын деп ойламасам да, бұл мен үшін де маңызды, – деп одан әрі үміттене сөйледі.

	Неста сөзін жалғай берді:

	– Оны қандай сөздермен жұбатқаным есімде жоқ, қазір. Бәрібір иландыра алмайтын едім. Содан ол шошқа етін жамандауға көшті. Есіңде ме, сол күні шошқа етін жеп едік қой?

	Ивлин есіне түсіре алмады.

	– Миссис Бутройд маған: “Шошқа етін дәмді етіп пісіре алмадыңыз. Қытырлаған қабығы онша емес. Тура тасбақаның тас қабығы сияқты. Ал сіз мұны өзіңіз тәуір пісіретін астың бірі деп білетінсіз” – деді.

	Хэролд Фезэнкерлидің есінегісі келіп кетті, бірақ өзін-өзі ұстады да, біртүрлі ызаланған пішінде:

	– Сіздің оны қалай тастап кетпегеніңізге таңғаламын, – деді.

	– Ақыр аяғында оған жәрдемдескен сен емессің бе? – деді Ивлин.

	Қағаз қораптарға салынған түкке алғысыз дейтіндей кішкентай бәліштер Нестаны сыйлап отырған жалғыз ғана тамақ болса да (бұған Нестаның өзі кінәлі), бір қарағанда нашар көрінбейтініне көңілі жұбанып қалды.

	– О, ол менің жәрдеміме сондай мұқтаж болды! – деп Неста ойын бөлді. – Ал енді саған біреу мұқтаж болса...

	Ивлин көзін көтерді, өзіне таныс иісті сезді.

	Неста темекі тартып отыр еді. Бұлар Нестаның темекі тартатынын ұмытқан екен. Пинцетик сәнге айналған сонау заманда бұл соған әуестеніп алды, қазір сәннен шығып қалса да, сол пинцетикті әлі пайдаланып келеді. Сигарет ұстаған Нестаны көріп, қоғамдық орындардағы бейтаныс адамдардың бірін-бірі түрткілеп, сыбырласа қалатынын Ивлин талай байқаған. Қазір міне ол үй иелерінен сәл алшақтау отыр, сұқ саусағына пинцетик кигізілген, сигареті құсбегі қолындағы сұңқардай дір-дір етеді. Сигареттің әміршісі – Неста баппен талғай темекісін сора түсіп отырды. Өзін– өзі билеген сабырлы қалып, жұмылған жұдырықтай жарасым. Ақ бетіне ақ тұман үйіріліп, қос танауынан кезек-кезек түтін будақтады. Көз астындағы сары шеңберлер ғана осы суретті бөліп көрсетіп, көңіл аудартқандай.

	Ивлин Хэролдқа қарады. Осындай елесті туындатқаны үшін әйел өзі-өзіне разы еді.

	– Керек болу деген қандай тамаша, – деді ол

	– Біреу үшін қажет болу деген тамаша нәрсе, – деді сосын. – Бір ғана миссис Бутройд үшін емес. Барлық адам үшін.

	Ивлиннің соншалықты еркінсіп кеткенін ұнатпағандай, Неста тыржия қалды, бірақ басқаларға көмектесу – өзінің мамандығы екендігін сезініп, бетін қақпады. Бұрынғысынша темекісін сора түсті. Пинцетиктегі сигарет қана қаттырақ дірілдеп кетті. Ивлин:

	– Тіпті принцесса үшін де, – деп өжеленді.

	Нестадан алыстау отырса да, Ивлин оның ішегі шұрқырағанын естіп қалды.

	– Эдди ештеңеге де мұқтаж болған жоқ, – деді Неста. – Уақыт өте келе өзін бір нәрсеге мұқтаж адамдай көрсетіп жүрді.

	Қызғылт ағаштан жасалған шиқылдауық орындықтың тоқылған тар отырғышына әрең сыйып орналасқан осынау қара киімді, ірі денелі, кең бөкселі әйелге Хэролдтың аяушылық білдіргені жөн– ақ еді. Бірақ әйелдің піскен шалқандай тұлғасы аяушылық атаулыны қабылдай қоймайтын күйде болатын.

	– Өзін бір нәрсеге мұқтаж адам етіп көрсету, бәрібір, мұқтаж екендігін білдірмей қалмайды. – Ивлин алдамшы бәліштерін таратып жайып қойды, қораптардың қағаз шашақтары сыбдырлады. – Оның үстіне Эдди сені сондай жақсы көрді ғой.

	Енді Неста күміс пинцетінен тартылып болмаған сигаретін босатып алды. Орнынан тұрды. Көзге түсіп жатқан түйіншектерін іздегендей жан-жағына қарады. Ерлі-зайыпты Фезэкерлилер оның біресе жап-жалпақ қара бөксесін, біресе мойнындағы бөлініп көрініп тұрған аппақ, толық алқым безін барлай қарап отырды. Нестаның бұрын қара киіп жүргенін Ивлин есіне түсіре алмады.

	– Ол мені ұмытқан жоқ, – деді Неста ішінен сығып шығарғандай қылып. – Мен Эддидің жынын келтіріппін. Ол соған ыза болатын.

	Осы сөздерді айтқанда, Неста қинала жұтынып, жақтары дірілдеп тұрды. Түйіншектерін жинап, салбырап тұрған жіп тұзақтарын жылдам саусақтарына орап алды.

	Хэролдтің бұған қарап тұруға дәті шыдамады.

	Қатты толқыған Ивлин не істерін білмей тіпті күліп жіберді.

	– Бұл да өз ретінде қажеттілік, – деді ол сықылықтап. – Бәлкім, Эддиге оны жындандыратын басқа біреу керек болған шығар.

	Бойын жинап алған Неста күлімдеп тұрды. Өйткені өңірінің ұзын мойын орағышы олпы-солпы байланған еді, бірақ жалпы алғанда, жарамды болатын.

	– Келесі жолы бізге келеріңде алдын ала ескерт, – деді Ивлин. – Жақсылап дайындаламыз.

	Белгісіз бір құпияны кілттеп жатқандай, ол Неста екеуі сүйіскен тәрізді беттерін үйкесті.

	Ал өздері ғана қалған кезде Хэролд Ивлиннің мәз-мейрам болып тұрғанын көрді.

	– Келесі жолы абайсыздықта қалмаймын, – деді әйелі.

	Ивлинді үзік-үзік, демікпелі күлкі қысты.

	– Хэролд, сүйіктім, ақымақ болма! Даусон қоян емес. Байғұс Нестаның өмір бойы біреудің құрбаны болып келгенін өзің де көріп отырсың ғой!

	– Сен мұны істемейсің!

	– Жоқ, істеймін! Істеймін! – Әйел басын шалқайтып алды. – Даусонның сонда өз еркі жоқ па? Еркекті мәжбүрлеу мүмкін емес.

	Ол Неста Сосен кез келген әйелге қандай қажет болса, өзі үшін сондай қажет, қадірі ешкімнен кем түспейтін күйеуіне қарады. Көзінің айналасына қара тер шыққанын сезді...

	– Мәжбүрлеу,– деді Хэролд. – Мәжбүрлеуге қарсы тұру оңай. Түтінге болмаса. Түтін де кейде тынысыңды тарылтады,

	ақкөңілділікпен айқара ашылған терезелерге аңқылдай кіріп кетеді.

	– Сен ұмытпа, Эдди Вулкоктің тамырларын қиюға тырысқанын білесің бе? – деді күйеуі. – Екі мәрте осындай әрекетке барғаны белгілі.

	– Эдди... Не? – Ивлин шошып кетті; сосын: – Иә, солай сияқты... білемін. Ұмытып кетіппін, – деп міңгірледі.

	Ивлин Фезэкерли адамның өзін-өзі өлтіруін, тіпті өлтірмесе де өзіне-өзі қол жұмсауын адамгершіліктен мүлде ада қылуа деп есептейтін. Ал тура келген өлім кешірімді, мұндай өлім адам мінезінің күшін көрсетеді деп санайтын.

	– Бірақ мұның бәрінің менің зиянсыз әңгімелеріме қатысы жоқ, – деді ол

	– Бопты, жарайды, достым, – деп күлген Хэролд әйелін құшақтай сүйді.

	Оның мұрты Ивлинді жұбатқандай болды.

	Сол күні кешкісін, тісін тазалап жатқан Ивлин шағын пәтердің шетінде отырған күйеуін шақырды.

	– Мен Эдди туралы айтқаныңды шынымен ұмытпаппын... бастан кешірген бір жағдайы туралы, – деді ол. – Эдди мұны өзіне әлдекім сыйлаған меруерт бәкі пышақпен жасапты деп айтып жүретін. Газеттердің бірі оның Саутгемптоннан жүзіп кетіп бара жатқан кеме палубасынан қол бұлғап тұрған суретін де жариялаған. Сонда білегінен, білезік астынан таңғыш көрініп тұрған. Неста оған сол кезде қайта оралған екен. Екеуі қатар тұрған.

	Ивлин қияр қосылған сандвичті адам таңғалғандай жұп-жұқа етіп кесті. Егер тұздық көп сіңіп қалмаса, қоңырсалқын дәмі таңдай үйіреді. Ивлин өзінің ескі рецептерінің бірімен пісірілген кексті де дастарқанға қойды, кексті майға пісірген соң, ол сайып келгенде, арзанға түсе қоймады; сондай-ақ нағыз қымбат Вена торты бәрінің назарын аударды. Оның үстіне тортты үйде жасамай, сатып алғанына кешірім өтініп қойды.

	Әңгіме тізгіні Ивлиннің қолында. Хэролд тілін жұтып алғандай үн-түнсіз, дастарқан басына өз еркінен тыс келгені байқалады және де қияр жегеннен кейін асқазанының ас қорытпай қорлық көрсететінін алдын ала сезіп отырғандай. Даусон мен Неста Сосен алма-кезек үй иелеріне тіл қатады, мисс Сосен қожайындар арқылы бір мәрте қонаққа да қайырылды.

	– Мистер Даусон, – деді ол бетін бері бұрып, қоңыр қастарын төмен сала отырып, – ашық дөңесте... тұрып жүріп... пеларгонияға





8 қарағанда, қазоты





9 желге жақсы төтеп беретінін біле ме екен?

	Даусон қозғалақтап қойды, естілер-естілмес етіп, ыңырсығандай болды.

	Неста Сосен мұрнынан темекі түтінін шығарды. Содан кейін:

	– Пеларгония тым күйрек, – деді.

	Бірақ Ивлин бұған тоқтау салды. Әркім өзіне-өзі сенімді болып қалуға тиіс. Ал ол өз рөлін асқан шеберлікпен ойнады, мұндай жағдайларда Хэролд әйелінің қабілетіне еріксіз қайран қалатын.

	– Доломиттегі гүлдер қандай ғажайып еді... – деп, ол осы көріністі қайта есіне алғандай, көзін жұма, таңдайын қақты, – біз Египетте демалысқа барғанда сол гүлдерге қатты сүйсініп едік. Әттең, оларды басқа жерге алып кету, жарқыраған, тап-таза бояулы топырақты қайта әкеліп отырғызу мүмкін емес. Египет оларды бүлдіреді. Сидней таптырмас жер болар еді. Сиднейде альпілік гүлдердің бәрін дерлік ыстық кептіріп жібереді, – деді Ивлин. – Сізге күштеп таңбай-ақ қояйын, бірақ тағы да бірер тілім кекстен алыңызшы, тура ауызға салған бойда еріп жүре береді. Мен, әрине, бәрін ойдағыдай пісірдім дей алмаймын, бірақ кейде дәмді болып шығатыны рас.

	Ивлин осыны айта отырып, Нестаға көз салды. – Еркектің көңілін немен табуды білемін, әйтеуір. Әйтпесе, Хэролд соншама ақ көңіл ме? Әлде, алдаушы ма?

	Даусон бүгін дұрыс киініпті, бірақ ең жақсы деген костюмі біреудің иығынан шешіп алғандай болып тұр. Осы костюмімен ол тұтастай қызғылт сары көрінеді, көздері ғана айласыз болмаған болса, күйдіріп жіберетіндей.

	Өйткені көздері ашық-көк түсті еді, шамасы, Нестаның қадала қарауына осы бөгесін болып отырған сияқты.

	Нестаны қалпағын алып отыруға көндірді, себебі қолында баптана ұстаған сигареттің адасқан түтіні шаштың попортник тәрізді қара бұйрасы мен өрімін, салбырап тұрған күдері қабақтарды біртүрлі бөлектеп көрсетеді екен. Неста бүгін сұр киімдерін киіпті. Бұған Ивлин қанағаттана қарады, өйткені сұр киім ортаға толық сай келіп тұрған-ды.

	Бірақ Хэролд қияр жемесе де, өзін қоярға жер таппады. Клем Даусон сияқты жалғыз өзі қалғысы келіп отырды.

	Даусон жуан саусақтарын айқастыра отырды, саусақтарынан шоқ түпті қызғылт сары өскіндер көрініп тұрды.

	Кейіннен Ивлин Фезэкерли, езуін тарта отырып, одан:

	– Соңғы уақытта немен айналысып жүрсіз, мистер Даусон? – деп сұрады.

	Себебі, кештің арқауы босай бастағаны сезіліп еді.

	Даусон бойын түзеп:

	– Шынын айтсам, апельсин джемін қайнатып жүрмін, – деп жауап берді.

	Кенет Неста қипалақтап кетті; Хэролдтың анасынан қалған, өзі әзер отырған қызғылт ағаш орындықты қиқалақтатып жіберді.

	– Шынымен апельсин бе? – деп асыға сұрады.

	Ивлин Нестаның көздері қандай екенін ұмыта бастаған екен. Енді қараса, көзі топаз тасының түсіндей, жарқырап, тіпті оттай жанып тұр.

	– Ал мен ешбір иінін келтіре алмай қойдым. – Неста баяу күрсінді.

	Фезэкерлилер осы арада барып Неста Сосен мен Клем Даусонның бір-бірімен тура тіл қатысып отырғанын түсінді.

	– Мен қайнатқан кезде ылғи да күйіп кетеді, – деді Неста.

	– Егер ішіне екі шиллингтік үш темір тиын тастап жіберсеңіз, ешқашан күймейді.

	– Пф-ф! – Неста темекі түтінін шығарды. – Бұл туралы ұмытпау керек екен. Менің тәтем Милдред Тодхантер кезінде осы темір тиындардың құпиясын үйретіп-ақ еді.

	Бірнеше минут бойы бұл екеуі бір-біріне қарап отырды. Кейін барып, үй иелері тек екеуіне ғана қарап отырғанын сезіп, өздерінен қияли елестің ұнтақтарын сілкіп тастады. Нестаның сигарет пинцетигі жазылып, сөніп қалған темекі тұқылын шығарды. Даусон алаңғасар, ештеңе байқамайтын көзқарасымен бөлме ішін шола қарады.

	ЬІлғалды қапырықты сіңірген күн күтпеген жерден өткір салқынға ауысты.

	– Мынау лағынет жауғыр египеттіктер сенетін барлық нәрсенің ішінен, ең ақыл жетпейтін іс – храмдарды су астына батыру.

	Ивлин бірнеше апта бойы тосты, содан кейін ғана, осы уақыт ішінде піскен ойларын тізіп, хат жазуға отырды.

	Оны былай бастады:



	Қымбатты мистер Даусон,

	Меніңше, белгілі бір жасқа жеткен соң біздер, өз достары– мызга тәуелдіміз және сондықтан да біздің бір шаңырақ астында жиі-жиі жиналып турганымыз жөн...



	Ол жазуын баяулатып, өз жазғандарына сүйсініп отырды...



	...бірде біреуіміздің, бірде екіншіміздің уйінде. Ал шынтуайтқа келсек, мен бул хатты әншейін ермек ушін емес, сізді достық ниетпен ертеңгілі асқа шақыру ушін жазып отырмын...

	Егер өзін шошытқан немесе таңгалдырган адам болса, “ленчке” деп жазар еді, бірақ ойлана келе, бул сөзден бас тартты...



	...егер Сізге өзіңіздің бауыр басқан үйіңізді тастап шығып, қалыптасқан күн тәртібін бұзу тым көңілсіз болмаса...

	– Ивлин, не істеп отырсың? – деді Хэролд.

	– Хат жазып отырмын.

	Бұдан әрі ол ештеңе сұрамады, бәрі де түсінікті еді.

	Ивлин өз хатына жауап ала алмады, бұл оны ызаландырды, әрине; бірақ өзіне-өзі ондай жабайыдан қарапайым сыпайылық күту ақымақтық болар еді деп айтып жүрді.

	Кенет шағын ғана хат келіп түсті:



	Курмстті миссис Фезэкерли!

	Мен бул хатты мистер Даусонның орнына жазып отырмын, ол сырңаттанып ңалды. Мен бул уйге әр сейсенбі сайын киімдерін утіктеуге барамын, сонда ол менен осы хатты жазуды өтінді. Ол ңатты сырңаттанып жатыр. Журегімен байланысты сырңат. Ол жазылып кетеді деседі, өзі де соны тілеп жатыр. Өтініш жасаган соң гана осы хатты жазып отырмын және сіз ол ушін ңурметті адам екенсіз. Біраң ол сіздің де, басңа адамдардың да өзіне келуін ңаламайды. Жол тым алыс дейді.

	Сізге деген курметпен И. Перри (миссис).



	– Даусон қатты ауру екен, – деді Ивлин. – Жүрегі көрінеді.

	– Байғұс Клем, – деді Хэролд саусақтарын әрі-бері майыстырып отырып. – Біз оған барып қайтайық.

	– Жоқ, – деді Ивлин. – Ондай адам өзі ауырып жатқан кезде келген адамға төзе алмайды. Бірақ оған тамақ ішу керек. Тіршілік үшін. Бәлкім, мен бір нәрсе апарып қайтармын.

	Олардың көз алдына кереуетте бүк түсіп жатқан, үйшігінің ішін жан-жағынан жел кеулеген Даусон келе қалды. Хэролд келісті. Қанша дегенмен, Ивлин әйел ғой.

	Ивлин көкөніс сатып алды, сорпа пісіріп, оны қаңылтыр құтыға құйды, бірақ автобус ішінде сорпа көкшіл юбкасына шашырап кетті. Бүкіл жол бойы, өкшесін тас қайырып қиналғанда ол қайырымды ісі үшін азап шегіп келе жатқанын есіне алуға тиіс болды.

	Шыңның етегіне қарай созылған, мызғымас кактустар мен дірілдеген иілгек тимьян





10 бұтақтары үстімен жел қуалай жүретін тар соқпақ ақыры оны жым-жырт үйге алып келді. Ас үйде краннан су тамшылап тұр екен, Ивлин қасында Хэролдтың болмағанына өкініп қойды. Жұмыртқа пісіруге арналған құрал орынсыз мүсінімен көзге ұрады.

	Және төсекте жатқан – Клем Даусон. Ол келген қонаққа қабақ астынан жалт қарады.

	– Мен ешкімді шақырған жоқпын, – деді бірден.

	Теңізден соққан жел алыпілік қызғылт-ақшыл көк гүлдер мен шөптер арасынан гулеп тұрды.

	Ивлиннің шамасы берекесі қашып келген сияқты.

	– Біз сізді тағдырдың тәлкегіне тастай алмаймыз ғой. Қараңыз, мен сізге жақсы, құнарлы сорпа әкелдім.

	Бірақ ол қараған жоқ. Бұрынғысынша көзін жұмып жата берді, тегінде ол ауыра қалса, түнекке түскендей сезінетін еркектерге ұқсас болса керек, демек ондай адамды алдап-сулап көндіру керек.

	– Сізге аздап сорпа ысытайын ба?

	– Жоқ, – деді Даусон.

	– Жарайды, ендеше, – Әйелдің қайырымдылығы бұдан өшіп қала қоймады, – тоңазытқышқа қояйын, қалаған кезіңізде іше аласыз.

	Ивлин өзіне таныс ас үйге кірді. Жатын бөлмені көргісі-ақ келіп тұр. Өткен жолы қожайын бұларды ол жаққа апармаған.

	Тоңазытқыш толып тұрған жоқ, бірақ бос та емес. Ивлин сорпаны кәстрөлге құйып, көзге түсетіндей етіп қойды. Осы кезде ол сырттай қарағанда бабымен пісірілген балық пудингін көріп қалды, оның бір шеті сәл тістеліпті, сырқат адамның икемсіз қолы деп ойлауға болады.

	– Балық пудингі адамның аранын ашатындай екен, – деді ол бұрынғысынша көтеріңкі көңілмен Даусон жатқан бөлмеге қайта оралғанда. – Өзі өте жеңіл, тұздығы жұмсақ сияқты көрінді. Мұны бізге хат жазатын миссис Пери әзірлеген ғой, шамасы?

	Даусон бұрқ ете қалды:

	– Ол туғалы дәмді тамақ пісіріп көрмеген адам. Маған дәмін татуға әкеліп жүргендеріне қарағанда, солай.

	Бұл сөздерді ол өзгеше бір өкінішпен айтты, Ивлин бірден оның қатты ауырып жатқанына шүбәланып қалды.

	– Жоқ, – деп Даусон сәл мүдірді. Іле-шала: – Мұны мисс Сосен әкелді, – деді.

	– О-о? – деп мұндай жауап күтпеген Ивлин аңырайып қалды.

	Тегінде, бұл екеуін өзі табыстырып еді ғой, ендеше мұндай жаңалықты ол болуға тиісті нәрседей қабылдауы керек.

	– Мен сіздердің ортақ нәрсемен табысқандарыңызға өте қуаныштымын, – деді үндемей тұруды ыңғайсыз санап. – Тамақ болса да, одан асқан маңызды не болуы керек? Неста – тамаша адам. Өте сенімді жан.

	Ивлин сырқат адамның көңілін сұрап ауруханаға келген кісіше, өзінің неке жүзіктеріне қарап қойып, сәл қысылып-қымтырылып отырды; және дүкеннің тауарын мақтап жатқаны тәрізді өз даусын естіді.

	– Мисс Сосен – рас сондай адам, – деді әлі де көзін ашпай, шыбын қуалағандай мұрнын ұстап, қозғап-қозғап қойып жатқан Даусон.

	Ивлин Фезэкерли Нестаның қалай келгенін көз алдына елестетуге тырысты. Даусон екеуінің үндемей отырғанын көріп тұрғандай болды. Задында, бұл табиғи нәрсе ғой. Даусон мен Неста сияқты адамдар бірін-бірі сезіп біледі. Сөйтіп барып үйлесіп кетеді. Өсіп-өнеді...

	Әлгі күтпеген жағымсыздыққа дейін дұрыстап қарағысы келген бөлме ішіне Ивлин енді жирене көз тастады, көңіл күйінде өзгеріс бар. Жалғызбасты еркектердің осындай баспанасы қандай аянышты! Кәрі қыздардың буфеттерінен де қылықтырақ. Жұмыртқа торлайтынға бүгін шұлық кигізілмепті. Ағаш ұстасының жазыла-жазыла таусылып біткен қарындашы. Құнтты сақталған жіп арқандардың ұқыпты орамдары. Күңгірт абажур бүркеген керосин лампа әлі пайдаланылады екен. “Перуді жаулап алу”. Қос қолғап – Даусонның түрпідей тиетін, буыны шодырайған саусақтарын әрең жауып тұратын сияқты.

	Иә, не айтатыны бар, бұл Даусон дегенің биіктеп ұша алмайтын құс болып шықты.

	Даусон көзін ашып, бұған қарады да:

	– Мисс Сосен – жақсы адам, – деді.

	Ивлин Фезэкерли құрғап кеткен еріндерін жалады. Ол науқас адамның бір нәрсесін жөндеп бермекші еді. Бірақ оның орнына бір жөткірініп алып, сағатына қарады.

	– Автобустан қалып қоймасам болар еді.

	Бидонын алмақшы болып ас үйге барды, тағы да тоңазытқышты ашып, сұқ саусағымен Неста пісірген балық пудингінен бір шұқып алды. Дәмі қайран қалдырарлық екен, немен тұздықтағанын танып– білу мүмкін емес.

	Ол жатын бөлмеге оралып, науқас адамның етті қолынан ұстады.

	– Клем, қымбаттым, – ол ешқашан мұны атымен атамап еді, – біз Хэролд екеуміз сіз үшін бәрін де істеуге әзірміз... бәрін де шешуге болады... бұрынғы уақыт жайлы естелік үшін... тек сіз бір ауыз сөз айтыңыз...

	Даусон күлімсірегендей болды – шамасы, басын сапасыз әктелген қабырғаға бұрып алып, ұйықтап кеткен болса керек.

	Ивлин бұл жолы ашықауыз болып қалған Даусон емес, өзі екеніне күмәнданып шықты. Ойлы-қырлы жолмен, сүрініп, кідіріп жүріп келе жатқанда, арзан сары жиһаз дамылсыз көз алдына елестей берді. Бірінші жолы да, екінші жолы да осынау айқара ашық тұрған үйдің сырын ашу мүмкін болмағаны, Даусонның қолынан ұстағанда, оның тарапынан жауап ретінде қол қысысу ниеті сезілмегені жанын жегідей жегендей болды.

	Ивлин Нестаның Даусонға барғанын Хэролдқа бірден айтқысы келмеді, ал кейінірек айтса, кешіктіріп алатын болды. Ол Неста өзінің ниеті туралы өзі хабардар ететін шығар деп те күтті, дәстүрлі достықтың ережесі бойынша осылай болуға тиісті еді. Алайда Нестадан хабар болмады. Ол әйел бізді өз мақсаты үшін жай ғана пайдаланды, ал Даусонмен танысып алғаннан кейін бізден қашқалақтап, құпия кездесіп жүр, деп түсінді Ивлин. Несі бар, өзін кемсіткісі келсе, өзі білсін. Бетін жартылай сигарет түтіні жауып, олпы-солпы опа басып, басы артық достықтың торы тұтқан немесе биік қарағайлар жанындағы қолында тоқу құралы бар мезгілінен бұрын пісіп-жетілген оқушы қыздың қиқы-жиқы маунтпалмерстондық нысанды кең көйлегін тартып байлаған бұл әйелдің жұмбағы жұмбақ болудан қалды: бұл бетте іштен туа біткен зұлымдық бар екен.

	Бір жолы Ивлин күйі келісіңкіремей тұрып, махаббаттың ең бір ұрынып-соғылған минутындағы қартайған Нестаны көз алдына елестетіп көргені бар: үлкен бәкі пышақтай серіппелі дене, дірілдеген құйымшақ, көкірегі кәстрөлде қайнап жатқан ботқадай көтеріліп, басылып тұр.

	– Қандай жиіркенішті! – Ивлин өзін-өзі ұстай алмады.

	Асығыс есін жинады.

	Хэролд Фезэкерли таудың тасын үңгіп, үңгір қазып жатқан жұмысшылардан көзін аударып, іске аспайтын шаттық бұлтымен оранып-шымқанған әйеліне қарады. Фезэкерлилер, Ивлин “қамалдан шығу” деп атайтын, кезекті сапарға аттанып еді. Қарлы маршрут бойынша туристік автобуспен жүрген.

	– Ол не жиіркенішті? – деп ашуланады Хэролд.

	Жұмысшылардың қатты дауысы мен тарс-тұрс жарылған тастардың үнінен әйелі өз дауысын ести алмас деген оймен қаттырақ, ренжи қайталады.

	Таудың тастары қауіп төндірмей ме деп мойнын бұрып бір қарап алып, оған:

	– Мен айтуды ұмытып кетіппін, – деп жауап ретінде Ивлин айқайлады. – Мен Даусонға барған күні оған Неста балық... балық әкеліп кеткен екен.

	Әйел ернінде далаптын ізі қалмапты, содан ба бір түрлі түссіз болып көрінді. Осы сәт Хэролд өз әйеліне үйленгеніне өкініп те қалғандай еді.

	– Мен таң қаламын деп, – ол тағы айқайлады, даусы шалдың дауысындай болып дірілдеңкіреп шықты. – Өткен шақтың оқиғаларын есіңе түсіргенде, соларды қайтадан қалай басыңнан кешірерсің.

	Осы сәт оның тып-тыныш бола қалғанын байқады да, өзінің дірілдеңкіреп шыққан даусына өкініп қалды.

	Кешкісін қонақ үйде Хэролд кешкі асқа бір бөтелке бордоға тапсырыс берді, шамасы дәмсіздеу етке дәм кіргізгісі келген сияқты әрі бұл күнді атап өтпек болған тәрізді.

	– Тамақты дәмсіздеу әзірлейді екен, байқадың ба? – деп кінәлі адамдай сөйледі. – Мүлде нашар десе болғандай.

	– Енді қалай деп едің?

	Ивлин оған күле қарады, қайта киініп келіп еді – бұрынғысындай бола қалыпты. Зал ішіндегі туристік автобуспен сапарлас келе жатқан басқа да әр түрлі толық-арық ішкен-ішпеген адамдарға бір қарап қойып, бөлек үстелде отырған (ол әрқашан бөлек үстел талап ететін) Хэролд екеуі Нілді бойлап, кемемен жүзіп келе жатқан шынайы ғашықтар екенін елестетуге тырысты.

	Осы арада бәрін Хэролд бұзды:

	– Қызық әлгі Нестаның пудингі... бір нәрсеге жарай ма екен өзі? – деді.

	Ивлиннің өткен күндердің романтикалық шаттығы жиектеген екі езуі көзді ашып жұмғанша солып қала берді, содан кейін барып ол:

	– Расында, мен оның дәмін таттым, аса дәмсіз тамақ емес, – деді.

	Не болғанда да мұның Неста Сосен мен Клем Даусонға байланысты қатынасындағы қатып қалған сол мұз қозғалды. Ол тағы да сонау бір сәтті есіне алды. Ивлин ойында жүрген “осы сорақы сапарды” сол уақытта да, одан кейін де әсіресе, айта беретін пудингтің жәрдемімен өзін-өзі күлкіге айналдыру үшін пайдалана алушы еді, бірақ осы бір аппақ, жұмсақ, күлкі келтіретін быламық Нестаның зұлымдық күшін шырмап, аз да болса жоғалтып тұрған болып шықты.

	Уайымды ұстамдылықпен Хэролд “байғұс Клемге” барып келу керектігін айтып жүрді, тіпті оның науқастанған кезінде мінезі шәлкес әрі өкпелегіш болып кетсе де, деді Ивлин, екеуіміз баруымыз қажет, бұл біздің парызымыз.

	Иә, олар барады, күн не салқындай түссін, не жылынсын, не науқас адамды бұлардың баруы қуантатындай болсын деп түйді. Бірақ, бәрі бір бара алмады, әлгі миссис Перри деген әйел келіп күтім жасап жүрген шығар, деді Ивлин, ол, шамасы, тәуір адам сияқты.

	Егер Хэролд Клемнен хат алмағанда, бұлар осылай күн өткізіп жүре беретін де еді:



	Қымбатты Хэролд,

	Сені хабардар ету ушін осы хатты жазып отырмын. Біз Неста Сосен екеуміз бақытымызды сынап көруді уйгардық. Өткен айда біз уйлендік. Және бірден үйге тарттық, өйткені біздің жасымызда уйлену саяхатын жасау тым ыңгайсыз болып көрінер еді. Екеуіміздің де әдеттеріміз, егер өзгеріссіз деп айтпаганда, сол қалпы және де біз шектен тыс нәрсеге уміт артпаймыз.

	Сен білесің гой, Хэролд, мен ешқашан өз сезімдерімді білдіре алган емеспін, егер біз бір бірімізді жогалтып алсақ немесе мүлде кездеспейтін болсақ, бәрі өзгеше болар ма еді дегенді гана елестетемін, бірақ бул мумкіндікті қолдан шыгарып жібере алмаймын. Әрқаиіан маган бәрінен бурын, сыйыстыру мумкін емес нәрселер ықпал етті деп ойлаймын. Мысалы, теңіз. Оның қандай да бір байсалды адами қатынастарда несі бар, сөз елегі арасынан еленіп өткеннен кейін олардан көп нәрсе қала ма?

	Хатыңа болайын! Осылай деп айтатыныңды сезіп отырмын. Бірақ, муның бәрін умыта аласың, біз келесі жолы көріскенде бәрі бурынгысынша қала береді.

	Мисс Сосен (ол осы сөздердің астын сызып қойыпты) Неста сенің әйеліңе сәлем жолдап отыр, оган әбден көңілі ауган сияқты.



	Бұл хат ерлі-зайыпты Фезэкерлилерді қатты абдыратып тастамаса да, кем дегенде құлақтарын шулатып отырды.

	– Қандай жабайылық, – деді Ивлин.

	Ивлин қандай да бір таныс бірдеңені көріп қалуға мүмкіндік беретін терезе іздеген адамша, хат жолдарына қайта-қайта орала берді. Тым әдепсіздік деп айта қоймағанның өзінде, расында, бұл жабайы. Өйткені бұған өзі де еріксіз кіріскен. Ивлин Фезэкерли үшін әбден беріліп жақсы көрушілік деген, сайып келгенде, толық мәлім болуды білдіретін. Бет-бейнесі бұлдырап, көкірегі салбыраған Неста Сосен енді анық сол болып шығып отыр. Ивлин арпалысып, өз сезімдерін салмақтауға тырысты. Бірақ, әлдене терісін инедей шанышқаны болмаса ұзақ ойлауға өзіне өзі мүмкін– дік бермеді. Бала кезіндегі әдетінше, қылқан жапырақтардың үстімен, кейін, қонақ бөлмеге қарай жүрді.

	– Олардың неге үміт артатынын білмеймін,-деді. Ол алақанымен хатты соғып қойып, қарлығыңқы кекеткен үнмен. – Мүлде күтпеген нәрселерге тап болып жүрмесін де. Жұрттың бәрі сондайға ұшырап жатады.

	Бірақ, Хэролд сөздері ағын судай зырлап өтіп жататын елек сияқты болып қалды, ал сол елекпен бірге бастан кешкендері де, кешпегендері де бәрі бірге ағып бара жатқандай. Кеме әжетханасын дәрілегендегі сасық иістің арасында жылап тұрған құрттай бала. Не болды, Фези, балақай? Күйініштен арылтқысы келген кедір-бұдыр сүйелді, жалпақ алақан арасынан қағады. Ештеңе етпейді. Іңір қараңғысының жарығымен несеп сіңген үгінділерде жексұрын құрттар быжынап жатқанын көріп тұрсаң да, айтылмай қалған бір шаттық бар. Жон-теріңді тұтастай шарпып, сананың ең терең түпкірлерінен басқанын бәрін желпіп жатқандай теңіз желі. Көгілдір көздің тұтандырғыш әйнегі. Папирустар арасындағы ақ ибистің жылжымайтын сұрау белгісі. Қалай болса солай қиюластырған қарағай есіктерге соқтыққан армандар мен сәуегейліктер.

	Хаттың әзірге өзінің жиһазды қорасында отырғанда тұла бойын дірілдеткен құпия мәні жай қалшыл ғана емес, жасы келген адамның құлағын тұндырған қорқыныш та еді.

	Біраз уақыт өткен соң ерлі-зайыпты Фезэкерлилерді шың басындағы үйге шақырғанда бұл төртеуі қартая қоймағанмен, егде тартып қалған болатын (бұл сапардан ешқандай да бас тартуға болмайды деп мәлімдеді Ивлин). Бәрі де не сүйектегі арбиған, не тиянақсыз. Сүйектері арбиғандардың бір кездегі сәнді де сыпайы көйлектері енді қап кигізіп қойғандай. Ал Клем мен Неста Даусон (дәл солай Даусон) өз өз костюмдерінің ішінен кең, қолайлы киімдерін таңдап кигендей.

	Ивлин: Даусондардың бір-біріне соншалықты ұқсас әрі ұқсамайтын адамдар екенін көрді.

	Ал Хэролд терезе сыртында жарқырап жатқан теңізден басқа нені көргенін өзі де білмесе керек. Әрине, желдің демін білді. Даусондардың үйінің сыртынан шын мәнінде жел көрініп тұратын сияқты еді.

	Ерлі-зайыпты Фезэкерлилерді шай ішуге шақырған еді.

	– Өзің ойлашы, Хэролд, Неста қалай ұялмайды, ол тамақ пісірудің асқан шебері емес пе?

	– Бұдан артықты Клемның өзі де қаламаған болуы мүмкін. Оған енді бір Нестамен ғана санасу керек емес қой.

	– Оһ, Клем! – Ивлиннің басы топсалы заттай зар айналды. – Егер өзінің айтқанын істете алмаса Неста нағыз ақымақ!

	Ивлин өздеріне немқұрайды қарап, шынын айтпаған Даусон сыйлықты қабылдауға қысылатын шығар деп қауіптенсе де, Фезэкерлилер жас жұбайларға кесіліп қуырылған нан салатын металл тұғыр әкелді.

	Міне, бәрі үстел басында отыр, қалтырауық қолдардағы шыныаяқ аунап түсердей қорқытып қояды, сандвич салған тарелкалар әрең-әрең тепе-теңдігін сақтағандай болып тұр. Ивлин бірден байқады – ыдыстар Клемдікі емес, жай ғана ақ деп айтуға болмайтын, нағыз сервиз, шамасы, Неста кәрі кемпірлердің бірінен не шешесінен мұраға алып қалған болар.

	Өте жұқа фарфор шыныаяққа жарық түсіп, оны тіршілік тынысы кете қоймаған мөлдір жұмыртқа қауызына айналдырды.

	Херолдтің табақша үстеліндегі шыныаяғы сылдырлады. Желдің екпінімен мұқият жабылмаған терезелер сыңғырлады.

	– Ой, қандай ғажап түйреуіш! – деп Ивлин өзін-өзі ұстай алмады.

	Тоқыма костюмнің сұр жемпіріне ірі, аппақ боп ісінген алқымының астына Неста қара мәрмар үстіне қондырылған ашық гүлді өрнегі бар түйреуіш қадапты. Әрине, бұл үйленген сәттегі сыйлық емес, Клемнің етті қолдары италиялық рухтағы осындай нәрсені ұстай алатынына Ивлиннің мүлде сенгісі жоқ.

	– Мұны саған принцесса... сол әйел қалдырды ма? – деп сұрады Ивлин.

	– Жо-ға! – деп Неста ренжи тіл қатты, қоңыр қабақтары кілт түсіп кетті. – Эдди италиялық ештеңе де қалдыра алмады. Қымбатты бағалы заттарын өзі тағып жүрді. Олар Фернандини Лунгоға тиесілі болатын, және, – деп ол дауысын сәл бәсеңдетті, – бұл түйреуіш жай нәрсе ғой, мен мұны өзім сатып алғанмын. Кәдесый дүкенінен, Понтье-Веккьодағы.

	Кенет оған фарфор шыныаяқ ап-ауыр болып кетті.

	– Бірақ сондай сүйкімді көрінеді. – Бұл кешірім өтінгені еді.

	Кісі қызығатын зат болмаса да, Ивлин:

	– Ғажап екен! – деп қоя салды.

	Оған неге соншалықты ыңғайсыз көрінді? – Әдеттен тыс ештеңе бола қойған жоқ. Кімде болса түзете алатын қателігін ұғып, Неста түйреуіштің ешқандай бағалы зат еместігін өзі түсіндірді. Алайда, Ивлин оның, Даусондардың, жоқ, осы төртеуінің жаңсақтығы үшін дер шағында безектеп еді.

	Неста мұраға қалған шыныаяқтардың біреуін сындырып алды. Өкінгеннен болар, екі тізесі ішке қарай қайырылып, келіссіз қалпында, ұзағырақ қалшиып тұрып қалды. Резеңкемен ұстатып сұр шұлық киіпті, өзі тоқып алған болар. Түкті юбка астындағы аяқтары тұп-тура тумысынан бұл спорт үшін жаратылмаған хоккейшінің аяқтары сияқты.

	– Не болды, икемсізденіп? – Даусон кінәлай сөйледі (Осынша уақыт ішінде ол бір сәтте әйелін атымен атаған жоқ).

	– Менің икемсіз екенімді сен білесің ғой, – деді Неста... Және бұл сөздерді біртүрлі дөрекі, ебедейсіздеу айтты.

	Даусон аяқ сүрткішке тізерлей отырды. Бұл шыныаяқтар әйелінікі емес, өзінікі сияқты. Оның шыныаяқ сынықтарын жинап жатқан қолдарына қарап отырып, Хэролдтің есіне баяғы сауысқанның ұясы түсті: Бала кездерінде Клемнің сол ұядан жұмыртқа алып, оны тесіп, бұған ішуге беретінін есіне алды.

	– Ұмытпа... Мұны қоқыс салатын шелекке тастайсың, – деп ескертті Даусон. – Бізде үш шелек бар, – деп қонақтарына да түсіндіре кетті. – Біреуі қоқыс салатын, екіншісі қорда салатын, ал үшіншісі қоқыс жағатын шелек.

	Бұлар аз уақыт үнсіз отырды, шыныаяқ сынықтарының сыңғырлай жылжып шелекке қалай салдырлап тү скені ғана естіліп қалды, Неста қажетті шелекке салып келсе керек.

	Бұл күні Неста темекі тартпауға тырысты, оның орнына өз тоқуларын әкеліп іске кірісті. Сұр, қоңыр жүн ұштарын шыдам– дылықпен ширата тоқығанда, бұл темекі тартқан кезінен кем түспейтін әсерге бөледі.

	Даусон қабағын түйіп, тоқу бізінің үнін естіп қана отырды. Басқалар да осы үнге құлақ түрді.

	Ивлин өзінің оқиғалар иіріміне батып бара жатқанын, ал жағалаудың көрінбей тұрғанын сезінді.

	Ол терезеге жалт бұрылғанда, сырғалары сыңғырлап кетті, сөйтті де салғырт, немқұрайды түрде:

	– Бұл арадан күн батқан сәт керемет болып көрінетін шығар.,– деді. Сосын: – Теңіз үстінен, – деп қаттырақ айтты.

	Даусон жөткірініп алды да:

	– Күн батыс жақтан, таулы адырдың басқа жағынан батады, – деді.

	Неста зорлана күлген болып, тоқу ісін жалғастыра берді.

	– Біз күн шыққан кезге сү йсіне қарап тұрамыз, – деді ол. – Күн сайын таңертең керемет көрінеді.

	– Кішкентай құс сияқты болдыңыздар ғой, – деп Ивлин өзінше әзілдескен болды.

	– О, иә. Ерте тұрамыз, – деп Неста құптай қостады. – Біз екеуміз.

	Даусон орнынан тұрып, әйелінің қасынан кетіп, терезеге қарай жүрді. Кешкі күн суды қаптай бұлдыраған мінсіз ақ сәуленің мөлдір қатпарын қалдырып, адырдың арғы жағындағы өмір ү шін теңізді тастап та кетіпті.

	Ерлі зайыпты Фезэкерлилерге тоқу бізінің ү нін тыңдаудан басқа ештеңе қалмады, біздің жеңіл ізіне ерген Неста басын шайқап, білінер-білінбестей етіп ернін жыбырлатып қояды. Ивлин қашанда бос бөлменің меңіреу үніне шыдай алмайтын, мына сүйек біздің сылқылы да нақ сондай жым-жырт үнсіздікті қайталап тұрғандай еді; ол Хэролдқа үйге қайтайық деп ымдады.

	Қайтып келе жатып екеуі кейін қараған – жолдың деңгейінен төмен қақпа жанында, сөніп бара жатқан кешкі сәулеге оранып, бірге турган Даусондарды көру біртүрлі еді.

	Қайтар жолда Ивлин мен Хэролд сөйлескен жоқ.

	Ивлиннің өзі бағалай баптайтын, жуан, ақ пошта қағазына жазып, хат арқылы Даусондарға рақмет айтатын реті бар еді. Ол мұндай хаттарды жазуға шебер болатын, сойдақтатқан әріп– терімен лезде жазып тастайтын. Бірақ бұл жолы кешеуілдете берді. Бәрі де бас бармағындағы артриттің кесірі.

	Өз өмірі ішінде Нестадан екі-үш мәрте ғана хат алса да, бұл жолғы хатты сол жазғанын бірден білді. Хэролд келгенше ашпауға бекінді. Ал Хэролд оралған кезде, ол ойынан айнып, бәрібір ашпады, өзі жалғыз қалар сәтті күтті.



	“Қымбатты Ивлин! (Өзі болса, “Қымбаттым менің Ивлин!” деп жазар еді).

	Менің сені жақсы көретінімді айту ушін болмаса, осы хатты не үшін жазып отырганымды да білмеймін. Меніңше, Клем де сені жақсы көреді, бірақ муны ешқашан білдірген емес. Біз екеуміз де әңгімеге июрқақпыз, сондъщтан да екеуара одагымыз сырттай біртурлі көрінеді; менің букіл гумырым тотықустармсм бірге өтті гой.

	Тотықустардың да қутқаруиіы– екенін, олардың біздің кунәларымызды жуатынын екінің бірі біле бермейді. Мен муны Салониками түбіндегі храмда... (әлде, монастыръ ма?) болган кезімізде тусіне бастадым... онда турган ештеңе де жоқ, не болып жатқанын түсіне алмайтын күйде түр едік... кенет кешкісін төңірек үндемейтін тотықүстарга толып кетті... Тоты– қүстардың әуеде үшып жүргенін сонда бірінші рет көрдім... кейін олар түнге қарай қүйрықтарымен агашқа қонақтап отырды.

	Клем күнәнің жуылатындыгына сенбейді гой деп ойлаймын, себебі ол бүган мүқтаж емес, оның көздері сондай мөлдір. Сыңгырлаган үр жаңа хрусталің де оның көзімен шендесе алмайды. Біз екеуміз көп жагынан өзара үқсаспыз, ал мына мәселеге келгенде, ымырага келе алмаймыз.

	Иә, Ивлин жарыгым-ай, сен күннің байыган сәтін көре алмай– ақ кеттің-ау. Бүл сәт кейде сені жақсы көргеннен емес, қайырымдылық жасагысы келгеннен аяқ астынан күре тамырын қақ жарып, өз қанын беретін тотықүстың айқайы тәрізді өте– мөте жаныңды тесіп өтетінін саган айтуга рүқсат ет...

	Неста Сосен



	Хаттағы Нестаның қойған қолының өзі Ивлин Фезэкерлиді балғамен ұрғандай есеңгіретіп жіберді. Енді бұл хатты не істейді? Жанып жатқан от болса, қазір-ақ өртеп жіберуге болар еді. Бірақ ол хатты жәшікке салып қойды, сол жәшіктің ішінде жанып-күйіп жатты, бірақ мүлде жанып кеткен жоқ.

	Ивлин ешқашан бұлайша үрейленбеген еді. Ең қиыны – бұл туралы ол ешқашан Хэролдқа айта да алмайды, қандай маңызды нәрсені де ол күйеуіне айтқан емес. Әлде полицияға, болмаса өрт сөндірушілерге айтсам ба екен, олар мұның қолындағы қорқы– нышты сол сәтте жұлып алған болар еді. Телефон анықтамасында бұлардың телефоны қоршап сызылып қойылса да, бірақ бұлай жасау мүмкін емес. Сірә, жақындап келе жатқан машиналардың дауысына емес, сезімсіз болып қалған жүрегінің үрейлі соққысына ғана құлақ түргені жөн болар.

	Ішке Хэролд кіріп:

	– Арқамды біреуге көрсетіп алмасам болмайтын сияқты. Біздің жасымызда әртүрлі сырқаттардан аулақ тұру мүмкін емес қой, – деді.

	Ол алақандарын сыртынан сипап отырды.

	– Мен үш күннен бері газ компаниясына телефон шалып келемін, сірә, олар өз міндеттерін түсінбейді ғой деймін, – деді Ивлин өзінің әжімдене бастаған көгерген қолдарына қарап отырып.

	Сондай жақсы таныс қолдар...

	– Хэролд! Алдыңғы оттық дұрыс жанбай тұр. Сенің қолың епті болғанда ғой...

	– Клем Даусонға біреуді жіберу керек шығар. Клем жөндеп берер еді, – деді Хэролд; тым салқын сөйледі.

	Бірақ Ивлинге Даусонмен кездесуден жалтаруды жазбаған екен. Бірде қала ішіндегі қолдан жасалған тас үңгірлердің бірінде таңертең қарсы алдынан шыға келді. Пиджагының ішінен ескі жилет киіпті, мұндайды бүгінде адам баласы кимейді. Осының өзі– ақ Ивлинге әлдебір артықшылық бергендей болды. Оған қоса бет әлпеті. Бір нәрсе жетіспей тұрған сияқты.

	– Дәл сізді, Клем, қалада ойда жоқта кездестірем деп ойламап едім. – Әдетте мұндай сарынмен ол қайратты, бірақ зиянсыз еркектермен кездескенде сөйлейтін.

	Ол өзінің мұңдас адамы жайында бірдеңе деп міңгірлегендей болды. Әлде Нестаның мұңдас адамы туралы ма?

	– Егер білсеңіз, – деді Ивлин, – Нестаның сіздің қолыңызға түскеніне керемет қуаныштымын. – Сөйтті де, жилетпен қоса өрілгендей болып тұрған дәрменсіз, қызыл саусақтардан көзін тез аударып әкетті. – Байғұс Неста, Эдди Вулкокпен бірге Еуропаны шарлағанын айтпағанда, қаншама рет басқалар үшін үй құрды. Енді оның өз үйін құрып отырғанын көру көңілімді қуантады.

	Сөзі сәтті, тіпті көркем шықты. Мұны Ивлиннің өзі де сезіп, іштей масаттанып тұрды.

	– Неста үй құрған жоқ. Үй бұрыннан бар болатын, – деді Даусон.

	– Бірақ әйел үйге сүйкімді әр кіргізеді ғой.

	Шың басындағы үйді солқылдататын желдей болмаса да, басқа бір жел бетон үңгірді қуалап, екеуінің арасына жарықшақ түсірді.

	– Ол ондай әйелдердің сойынан емес еді, – деді Даусон.– Ешқандай қылымсуды білмейтін. Мен де кез келген әбігершілікті жақтыратын адам емеспін.

	– Бәрі де өте жақсы болып шықты. Кеудемнен тас түскендей жеңілдеп қалдым. – Ивлин риясыз көңілмен, қуана сөйледі.

	– Әрине, ол бұған әзірге жете қойған жоқ. – Даусон Неста туралы өткен шақпен айтып тұр еді. Ивлин оның денесі бір нәрседен түршіккеннен айтып тұрғанын сезді.

	Даусон ернін біртүрлі қылып созды; мойын сіңірлері сым темірдей ширыққан. Ол қазіргі заманғы мүсіндерді жаңылыс– тыратын, өзі қолдан жасайтын құралдарынан айнымай тұрған. Яғни, өзінен-өзі тоқтаусыз жылжитын мүсін сияқты.

	– Неста ауру, – дегенді естіді Ивлин.

	Даусонның сарғыш тікенек мұрт астындағы еріндері қажетті сөзді іздегендей одан әрі созыла түсті, осылайша созылып тұра беретін де шығар.

	Бұған Ивлиннің өзі тоқтау салмаса болмас.

	– Айналаның бәрі ауру, – деді ол. – Тұмаудың вирусы. Кейде мен ойлаймын: осы вирустар табылғанға дейін немен ауырдық екен? Қолқасы ауыратын адамдарға жылдың осы мезгіліндегі жел тіпті қиын тиеді.

	Ол қабағын асыға түсірді. Нестаның қолқасы ауыратынын есіне түсіре алмады. Есесіне қолқасы ауыратын адамдар үшін өзі жөтеліп қойды.

	Даусонға аяушылық білдіре тұрып, ол әрі қарай да осы ыңғаймен сөйлеуді ұйғарды. Ол енді Даусонның көзін қаптаған жасты көріп тоқтаған адамдарға қарап тұра алмайды ғой.

	– Менің түсіндірейін дегенім, – деді Даусон, – барып жатуды Нестаның өзі қалады. Емделу үшін. Емделу дегеннің өзі қиын болуға тиіс. Егер оның өз тілегі болмаса... Мен оны ешқашан онда жатқызбас едім... Мына тозаққа жеткенше жол бойы біз расында ұрысып қалдық... Ол қоқысты басқа шелекке салып қойыпты. Бұл, шамасы, ең соңғы тамшы болды-ау деймін. Екеуміз үшін де. Біз екеуміз де өте адал болдық. Және үндемес едік. Екі үндемес, білесіз ғой, ақырында, бір-бірінің жанын жаралап тынады екен.

	Ивлин оның қолдарына тағы да тесіле қарады. Соншама күре тамырын қию ойына келетіндей, ол тотықұс емес-ті. Оның қайғысы анағұрлым зәрлі; қалтарыста жатқан қайғы.

	– Маған сондай... сондай аянышты, – деді Ивлин. – Ол қай ауруханада жатыр... әлде...

	Даусон қайда жатқанын айтқан. Әрине, оны Ивлин ойына сақтамайды. Сол бойда ұмытып та қалды.

	Осы жерде Хэролд болса ғой. Қитұрқы бұрылыстарда, әрине, Хэролдтан пайда жоқ, бірақ қанша дегенмен, іс-әрекетіңнің кемеліне келуіне күш қоспай тұра алмас-ты.

	Сонда мұны қалай түсінген жөн? Клем Даусонның қайғысы ма, әлде опынғаны ма? Немесе төзуге болмайтын беймаза мінезімен ығыр қылғанын сезгені ме? Қабақтары бояп қойғандай қабына қызарған екен.

	Ивлин оған ешқандай көмек көрсету мүмкін емес екенін сезінді де, өз бетімен әрі қарай жүріп кетті. Ол у-шусыз жүріп келе жатты, бейне бір көшеге кілем төсеп тастағандай, барлық есіктер тарс жабылып, күллі адамдар бақытсыз боп қалған сияқты. Бірақ, бақытына қарай, сол дәрменсіз пациенттер мынау есіктердің арғы жағында байланып-маталып, есеңгіреген күйде өз күнәлары үшін қатал жаза күтіп отырған тәрізді.

	Үйге келе сала, ақтарыла сөйледі:

	– Мен Даусонды кездестірдім. Нестаның жүйкесі жұқарған дейді. Ол әлгі... атын айтып еді, ұмытып қалыппын... жатыр екен.

	Ивлин бұл сөздерді асығыс айтқанда, Хэролд ештеңе түсінбесін деген мақсатпен емес, өзі тезірек айтып құтылайын деп ойлаған еді.

	Қашан да бір нәрсеге таң қалып жүруге бейім Хэролд бұл жолы ештеңеге таңданбаған тәрізді.

	– Саған бұл біртүрлі болып көрінбей ме? – деді Ивлин оның мына сабырлылығына шыдай алмай.

	– Жоқ, – деді ол жай ғана. – Маған біртүрлі болып көрінбейді.

	– Сенікі де дұрыс шығар, – деді Ивлин. – Қазір соншама адамның жүйкесі жұқарып жүр. Біз бейне бір Дамокл семсерінің астында тұрғандаймыз... ылғи соғыс қатерімен.. ылғи да асы– ғыстықпен өмір сүріп жатырмыз... және малайымыз да жоқ...

	Хэролд қолының терілерін шымшып қойып отыр.

	– Даусонның өзін Египетте қызметтен босатқанда жүйкесі жұқарған деп тапқан екен ғой, – деді Ивлин.

	Шамамен осы мезгілде Хэролд алысқа серуендейтінді шығарды, қайда баратынын Ивлинге де айтпай, жалғыз өзі кетіп қалып жүрді. Бойын әлдебір үрей жеңбегенде, Ивлин сөзсіз күңкілдеп, әуестікпен тергеп, нақсүйер тауып алған жоқ па деп сәуегейлік жасап, әбден әуре болар еді. Қорқынышты нәрсе онсыз да аз емес, жаңа сылтау– себеп бекершілік болар деп, үндемей қалды. Сол себепті Хэролд әзірге жалғыз өзі серуендеп жүре берді. Ол жағалаудағы адам жүрмейтін бұрыштарды, құз-жартастар мен лантан





11 арасын аралайтын. Бір күні ол әртүрлі қоқыс үйіндісіне тап болып, шетте жатқан жырым-жырым креслоға отырып, тыныс алды. Осы иесіз жатқан иен заттар, әсіресе бір кездегі нәзік өнертабыстың куәсі – мына бір сынық музыкалық сандықша қатты тебірентті. Күн батқанша жүріп алатыны бар еді, сондай кезде қуаты қайтқан кешкі самал жанына майдай жағатын.

	Осының бәріне қарамастан, ол өз әйеліне шын берілген жан еді. Ивлин – оның әйелі. Егер бірлесіп өмір сүргелі ұзақ жылдар өткендіктен осы түсінігі дерексіздеу болып көрінсе де, бәрібір санасында бұл мызғымастай орныққан.

	Хэролдты теңіз үсті устрица мен шарболаттың түсіне боянатын темір түстес кеш еліктірді. Сондай-ақ теңіз бетін толқынға толты– рып, адамның сүйек-сүйегін сырқырата соғатын жел де арбайды. Кешке қарай паромға отырып алып, соның қимылына еркін берілген сәт қандай жақсы. Айлақтың жел дірілдеткен сулары Хэролдтың шыңыраудағы буалдыр ойларымен үндесе кетеді. Бұл жерде саған ешкім де өзінің бөгде ойын зорлап таңа алмайды. Жолаушылардың тең жартысы маңғазданып, кешкі газеттің қызығына кіріссе, ал қалған жартысы бейғам тұрған адамды қателеспей сезіп тұрады.

	Кемелді жасқа жеткен кезінде Хэролд өзінің “қадірлі сырт бейнесі” туралы абыржып-ұялмастан жиі естіп жүрді. Егер өз қара басының кемшіліктерін дұрыс сезіне алмаған болса, ол бұл жарамсақтықтың жылуына оранғандай-ақ болар еді, әрине. Сондықтан бұған мұндайға күле қарауға ғана тура келді. Өзінің “қадірлі” тұлғасын сәннен шыққан ағылшындық твид пальтомен шамдана қаусырғанынан аза бойы қаза болып жүрді. Оның бұл қайран қаларлық ісі ақыры әдетке айналып кетті, тіпті жалғыз өзі серуендеп жүрген уақытта да байқалып қалатын – мысалы, бір күні кешкілік Неста Сосен сигарет салып тартатын әлгі бір келіссіз пинцетик есіне түскен.

	Ол теңіз астымен сүңгіген паромның әдеттегі көзге ұратын бояулары оңып кеткен палубасында жалғыз тұрды. Жолаушы– лардың көпшілігі үшін бұл жер тым желді еді. Олар төзімсіз денелерін сақтап, әйнек астына топырлай тығылысуды жөн санапты. Кейбіреулері қосымша қорғаныш ретінде ішімдікке шынымен үміт артқан сыңайлы.

	Хэролд Фезэкерлиден басқа, әлде батыл, әлде әңгі – тағы біреу тұмсықтағы тұтқаға еңкейе иіліп тұрды. Кең иықты, мығым кісі көз алмастан борт сыртына қарайды. Хэролд оны теңіз ауруымен ауыратын адам екен деп ойлап-ақ қалып еді, бірақ жанынан өтіп бара жатып, екеуінің де теңіз шайқалысымен бірдей тербеліп тұрғанын, екеуінің де толқынды жара ұмтылған кеменің иісін бірдей сіңіріп келе жатқанын, және бұл адамның ешқандай да бейтаныс емес, өзінің досы Даусон екенін байқады.

	Даусон бері бұрылды. Қарсыдан соққан жел ұйпа-тұйпасын шығарса да, мас емес еді. Бала сияқты, қалпағын бүктеп, оның өзін де бір түймесі салынғанмен үзіліп түскелі тұрған пальтосының қалтасына тығып алыпты. Қатты желдің екпіні қысқа қиылған, отты шаштарын тік тұрғызғандай. Еріндері салбырап кетіпті, шамасы ауаны асыра жұтып жіберген болуға тиіс.

	Бұл мүлде күтпеген кездесу еді. Қолынан келсе, Хэролдтың қашқалақтағысы-ақ келген. Өзінің Даусонмен арадағы ұзақ әрі сырлас достығына қарамастан, ол екеуара қолайлы әңгімені қалай бастарын білмей қиналып еді.

	– Мен әйеліме барып келе жатырмын,– деді Даусон бірден ағынан жарылды; біреумен сыр бөлісуді ғана тілеп келе жатқан адам тәрізді.

	– Сенің барғаныңа ол байғұс қуанып-ақ қалған шығар, – деді Хэролд және бұл сөздерінің ерсілеу естілгенін өзі де байқап тұрды.

	– Олай деп ойламаймын, – деді Даусон.– Оның жүйкесі қозған екен. Бұрын мұндайы жоқ еді. Қозу деген – біздің екеуміздің де қабылдауымызға болмайтын қасиет. Бірақ ол бүгін... айтқым да келмейді... ызалы болды. Тотықұстар айқайлайды деп ылғи да шағына берді. Әрине, көше қозғалысынан ондағы шуға жаның түршіккендей. Нестаның жағдайындағы адам үшін бұл шу дегенің... Шамасы, ол көшенің осы шуылын айтқан болуға тиіс.

	Хэролд Фезэкерли біршама ой жүгіртіп, тотықұстың жайын білгісі келгендей еді, бірақ оған уақыт болмады. Есесіне басқа нәрсені түсінді – Даусонның құдіретті жан-тәні бұрынғы кездегідей мызғымас күйде емес екен. Осы жаңалықтың өзі-ақ есеңгіретіп жібергендей.

	Егерде, бұл ахуал-күй соншалықты өтпелі болмаған болса, жиіркеніш сезімін туғызары сөзсіз еді. Бірақ Даусон, әлде оның қолапайсыз денесіндегі рухтың өзі ме, әйтеуір күресіп көргісі келген сияқты. Ол арқа жағындағы тұтқадан қолымен жабыстыра ұстады, кеудесі мен ішін соққыға қарсы қойды, бетін жұдырыққа төседі, бойын тіктеді, тіпті катердің қозғалысымен артқа шалқайып кетті. Дәл осы сәтте күн сұрқай-күңгірт бұлттар тізбегін осып өтіп, толқындардың да құрсағын жарып жібергендей болды, сөйтіп жұрттың бәріне тотықұстың жарқылы мен түрлі-түсті ала-құла бояуларын көрсету үшін тереңнен шайқала төгілді.

	– О, Құдайым, – деді шашала-тұншыға, ауыр дем алған Даусон, – біз екеуміз... басқа бір жағдайда кездескенде... мен саған, Хэролд, басымнан өткеннің... бәрін айтып беруге тырысамын. – Ол көзін жұмып алып сөйлей берді. – Бізге не болғанын білесің бе? Маған және сол әйелге. Біз екеуміз де бір өлшеммен өмір сүрген екенбіз. Бұл бізді қатты күйзелтті, өйткені кенет біз әрқайсысымыз өз ойымызды оқуға қабілетті адам бар екендігін көрдік.

	Хэролд Фезэкерли қызыл қабақ астындағы теңіздің тұзын тұтқан жирен кірпіктерден көз жасы төгіліп тұрғанын қарамай-ақ білді.

	– Бұл мүлде болуға тиіс емес нәрсенің ақырына жеткізді.

	Серуеншілер көп ұзамай жарығы бар жолақ-жолақ итарқа астындағы тыныш суларға шықты. Жолаушылар тақтайдан жасалған, жеңіл ғана тербеліп тұрған баспалдақпен көтерілді. Үрлемелі оркестрдің жабысқақ әуені естіліп тұр.

	Олар ескі әдетпен қол қысысып қоштасты. Біреуі паромнан түсіп, автобусқа қарай бет алды, одан әрі үйіне бармақшы; екіншісі сол пароммен кейін қайтып келеді, оның ешқандай басқа ниеті болған жоқ.

	Бастапқыда Хэролд паромда Даусонмен кездескенін еске ала қойған жоқ; ал кейін еске алудың қажеті жоқ та сияқты болып көрінді: өйткені бұл тек өзіне ғана қатысты еді.

	– Жақсы жүріп келдің бе?– деді Ивлин бұл оралған кезде; өзі жаңа ғана инеге сабақталған жібек жіпті тістеп үзіп тұр екен.

	Жастау кезінде кесте тігудің шебері деп саналатын, бірақ артынан адамдар мұның нәзіктігіне шүбә келтірмесін деп бұл ісін тастап кеткен. Және, таяуда ғана, “қартаюға бет алған” кезінде, өткен өміріне жартылай кекесін, жартылай зарығумен қарай жүріп, күйеуім елемей кеткен кезде бір нәрсемен айналысу үшін әлдебір күрделі кестені қолға алдым деп күле отырып айтқаны бар-ды.

	Әйелінің кесте тігіп отырғанын көргенде, Хэролд өзін кінәлі сезінді. Кеш бойы оқимын деп қолына алған кітапқа емес, әйелінің ине ұстаған қолына қараумен болды. Ол Ивлинмен сөйлескісі келіп тұрса да, сөйлесе алмады. Бір жақсы жері, әйтеуір көп ұзамай қыс түседі, бұлар Кэрнске көшеді.

	Келесі күні кешкісін ол әйеліне бір шоқ раушан гүлдерін сыйлады. Ивлин:

	– Қымбаттым менің, мынау ісің өте жақсы болды ғой,– деп қалай айтқанын да білмей қалды, аяқ астынан қуанышқа бөленген ол қағазға оралған гүл қауыздарының ұйпалақтанып қалғанын байқаған да жоқ.

	Сәтсіздеу гүл шоғын сатып алғанын көріп, Хэролд одан әрі кінәлі сезіне түсті, өзін тағы да алдап жібергенін түсінді.

	Ол әйеліне кешкі газеттерді әкелді.

	– Біздің неге босқа ақша жұмсайтынымызды білмеймін,– деп әдетте мұндайда Ивлин кейістік білдіріп қалатын.

	Бірақ бүгінгі кешкі газеттерді оқыды. Оған жұлдыз-жорамалды, “көңіл аулау үшін жазылғандарды” оқу ұнайтын, ал кісі өлімі туралы хабарларға көз салатын: оны “адам жаратылысының бұлталағы” қызықтыра бастаған еді. Ойында ештеңе жоқ Хэролд кенет:

	– Бүгін қызық кісі өлімдері бар ма екен? – деп сұрады.

	– Жоқ, – деп Ивлин өздері суда жүзген кезде ермек үшін көпірте айтатын үнімен жауап берді:

	– Кісі өлтірушілер ойлап шығаратын дағдысынан жаңылыпты.

	Кенет әйел қолындағы газет сыбдырлап кетті.

	– Хэролд, – деді ол – Клем... Клем Даусон қайтыс болыпты. Хэролд Фезэкерлидің құлағы тұнып қалды.

	– Не? – деп кещелене сұрады. – Қалай... Клем?!

	– Бақытсыз жағдай... сияқты. – Ивлин газетті өзінен алыс ұстауға тырысты. – Міне, сұмдық!

	Ол бейне бір мүлде бөгде адам туралы сөз болып жатқандай кейіп танытты.



	“...кеше кешкісін паром жацтан келе жатцан Клемент Перротет Даусонды өтіп бара жатқан автобус қаққан,– деп ол дауыстап оқыды. – ... тіл тартпай кетті деп хабарланыт отыр...”.



	– Тіл тартпай! Қандай рақымдылық! – деді Ивлин.

	Бұл – дүниенің ақыры туралы хабардың өзіне кәдірі кеткен нәрседей қарайтын әйелдерге тән ақыл жетпейтін күш пе, әлде билігін жүргізетін шарттылық па?

	– Шамасы, – деп сөзін жалғады Ивлин, – жүргізуші тежегішті басқан сияқты, екі жаяу жүргінші байғұс ... Клемді сақтандырған да тәрізді. Шамасы, – деп әлгінде ғана оқыған сөздерге жармаса сөйледі, – ол сүрініп жүріп келе жатыпты, бірден автобус басып кеткен дейді.

	Оның қолындағы газет жерге түсіп кетті, газет парақтары жан– жаққа шашырады.

	– Басып кеткен!

	– Солай, “басып кеткен” деп жазылып па? – деді Хэролд.

	Ол Клемнің қарамайға құлап түскен қауындай жаншылған басын емес, сырын жасырмай ашық айтқаннан кейін нұрланып шағылысқан дәу басын әлі де болса көз алдына елестеткісі келді.

	– Жоқ, – деді Ивлин. – Олай емес.

	Пәтердің қабырғалары қатер төндіре жылжып келе жатқандай болды.

	– О, Құдайым, байғұс-ай! Біз енді не істейміз! – деп Ивлин басын шапшаң көтеріп алды.

	Ол қонақтарға арнап көркемдеп кестелеп отырған кішкентай сүлгімен қолын сүртті.

	– Оның туысқандары бар ма еді?

	– Білмеймін.

	Ивлин жұбана алмады: ұшып-қонып жүрген ахуалы апарып тыққан тұрақ орнындағы Нестаға болған жайды кім хабарлайды?

	– Сен Клемнің Перротет деген есімін білуші ме едің?

	Түн ортасы ауып, бейтаныс үндер естіле бастаған еді.

	– Хэролд?

	Хэролд білмейтін, оның үстіне Клемнің қалған дүние-мүлкіне кім иелік ететіні де белгісіз еді.

	Ивлин сол баяғы Перриден хат алғанша бәрі де белгісіз болып тұрған-ды.



	Қурметті миссис Фезэкерли,

	Мен үйінде болдым, қолымнан келгеннің бәрін істедім, барлық киімдерін, басқа да үсақ-түйек заттарын қүтқарушылар армиясына бердім, өйткені әйелі байгүс мүлде науқас, сонда жата береді деседі. Сенім білдірілген жас жігіт бәрін мүқият тындырды. Ол мистер Томпсон екеуі бәрін өздері жасады, үйі қазір қүлыптаулы, әзірге мистер Томпсон сатып алушы іздестіруде, бүл жақын арада бола қоймайтын да шыгар, өйткені мүндай үйді кез келген адам қалай қоймайтыны белгілі. Мистер Томпсон – Бандинодан келген жылжымайтын мүлікті сату жөніндегі агент. Міне, біздегі жагдай осындай, егер сіздер өздеріңіз келіп көруді қаласаңыздар, кілттің қайда жатқанын хабарлауым керек деп ойладым.

	Мен сіздердің марқүммен ескі достар екендіктеріңізді білемін, сол себепті фотосуреттерді қоса салып отырмын. Бүл суреттерді үйленгеннен кейін өз қолыммен қабыргадан жинап алганмын. Егер бүл суреттер сіздерде болса, дүрыс болады гой деп ойлаймын. Суреттердің айқын шықпаганына айып етпегейсіз, фотоаппарат менде, жалпы адам бәрі қалай болып шыгатынын алдын ала ешқашан айта алмайды гой.

	Шын ниетпен И.Перри (миссис).



	Ивлиннің фотосуреттерді байқағысы келмеп еді, бірақ сонда да тездетіп, жақтырмай қарап үлгерді. Дұрыс шықпаған суреттер күңгірт тартыпты. Айдалада тұрған кескінсіздеу екі ірі адамның тұлғасы көзге шалынады. Бұл екеуін әлдене біріктіріп тұрғандай болғанымен, бөгде адамдар сияқты болып көрінеді, екеуі бір-біріне қарауды, әлде объективке қарауды білмей тұрған тәрізді. Не болғанда да, суретшінің тарту нүктесі болып шыққан, езудегі күлкіні бағыттайтын жалғыз тұс сол сияқты, әйтпесе фотосурет мәнін жоғалтқандай екен. Түрлері көмескі, бұлдыр, сонда да Ивлин олардың бет-жүздерінен өшпейтін кемақылдау қарапайым– дылықты тап басты, әдетте ұруға оқталған балта астында тұрған адамның түрі осылай көрінеді. Газет фотосуреттерінде кездесетін қарақшылық құрбандығының бейнесі сияқты.

	Жоқ, бұл фотосуретті сақтау мүмкін емес. Егер Хэролд болмағанда, Ивлин суреттің пәрше-пәршесін шығарар еді, бірақ Хэролд мұны бағып қана қоймай, бәрін түсініп те тұрған сияқты.

	– Әлгі әйелдің хаты ғой,– деді Ивлин не істерін білмей. – Миссис Перри. Ол біздің білетінімізден артық... жаңа ештеңе... мәнді ештеңе жазбапты.

	– Ол не жаза алатын еді? Онсыз да бәрі белгілі.

	Ивлин ваннаға қарай беттеді, Хэролд енді фотосуреттерді ұзақ уақыт бойы қарап отырып, мұңды ойларға беріледі-ау деп күдіктенді. Бірақ, тәйірі, онда тұрған не бар, еркектер аса сезімтал емес қой деп өзін-өзі жұбатты.

	Хэролд расында да, фотосуреттің тұманды мұнарына оранып қалды. Хатты бірнеше қайтара оқыды. Егер батылдау болғанында – ол өзінің сырттай ғана батыл көрінетінін кештеу сезінді. Бандиноға барып, жылжымалы мүлік сату жөніндегі агенттен кілтті алып, Даусонның үйін соңғы рет көріп қайтуына болар-ақ еді. Бірақ... мұны Ивлин біліп қалады ғой. Жоқ, бұлай ету қолынан келмейді. Баяу ғана сықырлап, әлі де жанды жылылықты сақтап тұрған, күні кеше ғана сабан үстінде қой аузынан шөп алмайтын момын, бірақ атам заманғы аң мұңая аунақшып, ағаш тор арасынан ақыл жетпейтін шетсіз де шексіз көгерген кеңістікті сіңіріп жатқан, ал алып жібек құс қанаттарын жинап-созып жасырынған жанарын барар жері жоқ өзінің алғы тарихына аударған үйге, дәлірек айтқанда, сол лашыққа – анығында, бұлар ол үйді осылай атайтын– кіру де қолынан келмейді.

	Аң құсқа жолдас емес.

	Хэролд Фезэкерли мұрнын бір тартып қойды, бұл әдетін әйелі әсте қолдамаушы еді. Хатты фотосуреттермен қоса, денесінің ыстығы басқа да бірсыпыра құжаттарды қысып ұстап тұратын әмиянына салып алды, уақыт өте келе, әрине, бәрі де ұмыт болды.

	Хэролд бір аптаға “Кэрауонг Сарайы” қонақ үйіне тапсырыс бергенін айтқанда, Ивлин өзінше оның бұл қадамына разы еместігін білдіргісі келген, бірақ ылғи да көңілсіз сезімдерге толы осы бір күйкентайдай қуыстан сырғып шығу мүмкіндігі туғанын түсінді.

	– Бұл, былайша айтқанда, ойға келгенді істеу емес пе?– деді ол.– Шілде айында біз Кэрнске барғалы отырмыз ғой. Оның үстіне, күздігүні тауда көңілсіздеу болатын шығар. “Кэрауонг Сарайына” әлдекімдердің аялдап жатқанын да есіме түсіре алмай тұрмын. Иә, біреуді... әлгі мәшеңкеші қызды... тәп-тәуір бойжеткенді есіме түсірдім.

	– Қалай десең де, болары болды, – деді Хэролд. – Бейсенбі күні жүріп кетеміз.

	Олар “Кэрауонгтан” оралған кезде Кэрнске баруға санаулы күндер ғана қалатын еді.

	“Кэрауонг Сарайы” ебедейсіз көрінетін; қорған мәнерінде салынған осы үй өз иеленушісін жүдетіп-жадатқан еді. Сосын өз пайдасын көздеген пысықша іскерлер қорғанды кеңейтіп, ландшафтына сәйкес келмейтін екі қанат қосып салып, жап-жасыл болып тұратын бұталар арасына күркелерді қаптата қойып еді. Кейбіреулер мұнда аз да болса рододендрондарға





12 сүйсіне қарау үшін көктем сайын келетін, енді біреулері үйеңкінің жалын атқан бояулары көз қарықтыратын күзде келіп жататын. Бірақ мұндай әуесқойлар шын қабылдауға тұрмайтын тым аз болатын әрі ең қарапайым адамдар еді; бал айын өткізу үшін жас жұбайлар келетін, олар тамақ үстінде бір-бірінен көз айырмай, жаңа айқас үшін үнсіз ғана күш жинап отыратын; жап-жас мәшіңкеші қыздар (келушілер арасындағы ең тұрақтылары осылар болатын) би залындағы алтын жалатқан орындықтарға жағалай тізіле отырып алатын; кешкі костюмдерін киіп алған іскер адамдар солардың арасымен ерсілі-қарсылы жүретін; ал шетелдіктер – бұлар да жетіп артылатын – өздерінің Венасы мен Будапештін айтып, ең ыңғайлы креслоларға жайғасып алатын.

	Алғашқы кеште-ақ Ивлин Хэролдтың жаңсақтық жасағанын түсінді.

	– Қайтесің, төзуге тура келеді, – деді өзіне өзі. – Көзімізді жұмып аламыз... құлақты тығындаймыз... сөйтіп бір-бірімізден рақат табамыз да.

	Ол кейде өзін қорланғандай сезінетін кезде қарайтын дағ– дысымен күйеуіне ызалана көз салды. Түскі асқа баруға жиналып жатқанда тағы да:

	– Сеніңше, ол жақтан сөйлесуге тұратын біреу табыла ма? – деп айтып та салды. – Біреу-міреу болуға тиіс қой.

	– Үмітімді үзбеймін, – деді Хэролд.

	Бұлар жиналып, төменге түскелі жатқанда Ивлин күйеуін арқасынан қағып қойды. Қилы-қилы жұрт жиналған залда Хэролд қана көзге түсетінін ойлаудың өзі жанға жағымды еді. Өзінің иығына жамылған, бір кездегі барынша әдемі пальтодан алынып қайта жасалған нәзік қоңыр ондатр палантинге тамсанып тұруға шамасы келмеді; өтіп бара жатып шкафтың айналы есігіне ғана көз тастап үлгерді.

	Төменде бұғы мүйізі бәрінен асқақ көрінді, барқыт қапта– ғыштың түгі қырқылып қалыпты. Кәуап нашар болып шықты. Үгіндіге орап пісірген балықтың әлдебір жаңқаларын берді. Қойдың шеміршегін жеуден Ивлин бас тартты. Осында бал айын өткізіп жатқан бірнеше жұп зефирлері мен ананастың консерві– ленген түйнектерін жеп болып, орындарынан тұра бастады.

	Бірақ кейін қонақ бөлмедегі дәстүрлі бір шыныаяқ кофе үстінде – тез еритін кофе еді!– Ивлин кәрі кемпір миссис Хаггартпен – малшының жесірімен танысты.

	– Кофе таңдай үйіреді, – деді миссис Хаггарт шыныаяқтан мейірлене ұрттап отырып.

	– О, керемет! – деді езуін жимастан тісін шықырлатқан Ивлин.

	Қартаң әйел ақкөңіл адам болып шықты.

	Миссис Хаггарт шамасына қарай ақкөңіл көрінетін, әсіресе өз байлығын көрсеткісі келетін әдетіне салғанда тіпті аңқылдақ болып кететін австралиялық қартаң тартқан әйелдердің бірі еді. Оның белге түсіре иыққа жамылған аң терісі адамды еріксіз шаттандыр– ғандай көзіңді алмай қарай бергің келеді. Миссис Хаггарттың күнқақты боп сарғайған терісі кесірткенің түсінен аумай қалған. Құрғақшылық қуратып тастағандай жіңішке дауысы сыбырлап сөйлескеннен гөрі сәл қаттырақ естіледі, бірақ бір ырғақтан таймайтын көңілсіз дауыс. Алайда ол қайырымды адам еді. Дөрекі даяшының өзіне бейне бір содан кешірім сұрағандай күле қарауға қабілеті жететін. Байғұс кемпірдің қайырымдылығы соншалық, иыққа жамылған аң терісін қалай сақтап келгені таң қалдырғандай еді.

	– Күйеуімнің тірі кезінде біз үнемі қала сыртына шығатынбыз, – деді ол бір жөткірініп қойып Ивлинге. – Қазір де Биллмен бірге шығып тұрамын... – Егер ол шопыры болса, онда жай ғана “Билл” деп атамас еді ғой деп ойлады Ивлин. – Біз қаланың шет-шетін аралап, жас капуста, басқа да көкөністерді іздейміз. Мен жас капустаны сондай жақсы көремін.

	Бұл қызық әңгіме еді, Ивлин біреу сиқырлап тастағандай ынтыға тыңдады.

	Басын бір жағына қисайтып, жаңа танысына құмарынан шыққанша қарап отырды.

	– Ал сіз жас көкөністі жақсы көрмейсіз бе? – деп миссис Хаггарт күтпеген жерден сұрақ қойды.

	– Иә, әрине, көкөніс деген керемет нәрсе ғой!

	Ивлиннің сүйінген жүзін миссис Хаггарттың терісі божыраған мойнында жайдары салбыраған бриллианттардың ілдіріксіз жібі аударып еді.

	Қартаң әйел көзін төмен салып, барқыт көйлектің үшкіл қиығына түсіп тұрған асыл тастардан тізілген алқасын көріп, көңілі жай тапқандай болды.

	Сосын басын көтеріп, былай деді:

	– Күйеуім көкөністі онша жақсы көре қойған жоқ.

	Ивлиннің аяқ астынан ашуы келді.

	– Біздің Хэролд екеуміздің... күйеуім екеуміздің талғамымыз біршама сәйкес келеді, – деді ол. – Айтпақшы ол... Хэролд қайда?

	Миссис Хаггарт диванның тұтқасын ұстай отырып, еңкейіп, еденге қарады. Сөйтіп отырып, ауып қала жаздады. Бірақ, құламады. Сонда да Хэролдты іздеу ісіне өз үлесін қосуға тырысып-ақ бақты.

	– Бәлкім, өзін нашар сезінген шығар, – деді ол.

	– Қайдам, – деді Ивлин. – Бірақ Хэролд ешқашан тұмаурат– пайды. Қайта мен ғой, сәл нәрседен сырқаттанатын.

	Миссис Хаггарт әлі де Ивлиннің ап-арық қолдарына қарап отыр еді. Сөйтіп отырып, кісіні қорқытатын сөзді айтпай отыра алмады, шамасы оны кемпір ойынан шығарды-ау:

	– Мүмкін ол билейтін әріптес іздеп жүрген шығар?

	– Бірақ, менің түсінуімше, мұнда би әр сенбі сайын ғана болады ғой.

	– Меніңше, “Кэрауонгте” әр кеш сайын би болады, – деді миссис Хаггарт, оның дауысы бұрынғысынан қаттырақ шыққандай болды. – Күн сайын кешкісін, – деді ол қайталап. – Бірақ әлгі жарнамасының қайда кеткенін айта алмаймын, білмеймін.

	Сөйтті де, иығына жамылған аң терісімен қымтана түсті.

	– Бір кездері менің күйеуім... – деп ол әзер естілетіндей етіп мұрнынан сөйледі.

	– Міне, соның өзі! – деді Ивлин.

	Бұрын көріп-білмеген әлденеге тап болатындай оның денесін діріл билеп кетті.

	– Кім?

	– Хэролд. Менің күйеуім.

	Миссис Хаггарттың жуан әйнектері бар көзілдірігінің ар жағынан қайта түлеген бір әуесқойлық жыпылықтай қараған секілді: бұл жаңа танысының соншама мазасызданғаны несі? Миссис Фезэкерли диванның шетінде, жас қыз құсап дірілдеп отыр еді.

	Миссис Хаггарт оның жұбайын енді ғана көрді – көз алдында тұрғандардың бәрінің ішінен, көпшілігінен тұлғалы болып көрінетін, осындай құрметке ие болған жалғыз сол сияқты – егер ол өмірдің алағай-бұлағайы әлі тие қоймаған басқа бір бұдан да таңдаулы қауым арасына тап бола қалса, асықпай бұларға қарай жүрген болар еді. Ал миссис Фезэкерли оған алтын білезікті қолын бұлғады. Шамасы, ол мұны египетше айтты.

	– Көрдіңіз бе, сіз күйеуіңізді жоғалтпапсыз, – деп миссис Хаггарт оны тыныштандырған болды. – Және жоғалтып алмайтын да шығарсыз. Әлдебір бақытсыз жағдай болып қалмаса. Егер бақытсыз жағдай туа қалса, бұған ештеңе де жасай алмайсыз.

	Бірақ миссис Фезэкерли мұның бәрін жеткілікті тыңдаған да, естіген де жоқ. Оның мойнындағы қан тамырлары ширай түсті. Күйеуі мұның берген белгісін байқап, еврей әйелдерінің тобын қақ жарып, өзіне қарай келе жатқанда, бұл әлі де шыдамсыздана ілгері ұмтылып, қолдарымен тізесін құшақтап, мойны қызарып отыр еді.

	Миссис Хаггарт көңіл-күй ауанына беріліп кететін адам емес еді, бірақ сондай сәттерге көз салуды жек көре қоймайтын.

	– Мен алаңдай бастап едім. Қайда кетіп қалдың? – деп Ивлин Фезэкерли тым қаттырақ тіл қатты.

	– Ешқайда.

	Үлкен дөңгелек көзәйнек астынан Хэролдты қанағаттана барлай қараған миссис Хаггарт оның әйелін есіне түсіре алмаған адам сияқты оған күліп тұрғанын байқады.

	– Әрі-бері аралап жүрдім,– деді мистер Фезэкерли.

	Ол жақын маңайда адасып жүрген. Әрі қарай неге кетіп қалмағанын мойындауға ұялған еді. Оның үстіне Ивлиннің диванда отырып алып бұған ұмтылып, күйеуінің ойына сүңгігісі келгендей, жас қыз секілді шыдамсыздығы ыңғайсыздандырып тастап еді. Ол неғұрлым қолайлы деп тапқан бейқамдығымен қорғанбақ болды.

	Бұл қонақүй оны қапаландырған сияқты болуға тиіс еді, алайда ұнай бастаған сияқты. Ол аралап жүре берді, орасан зор раушан гүлдері оның әрбір қадамын жұтып жатқандай болды. Ол ерін– деріне бантиктерін тақап, меруерттей тырнақтарымен шаштарын түзеп қойып, қайырлап қалғандай боп тізіліп отырған мәшіңкеші қыздардың жанымен алтын жалатқандай аралшалар арасын жеңіл ғана аралап өтті. Ештеңе нышан бермеді, ал егерде үй төбесіндегі жылдар өте келе түсе бастаған жабысқақ балшық құлай қалса, мұндай қатерлі жағдай Хэролдқа тап болар еді. Немқұрайды тұнжыраған, түссіз-түрсіз қараңғылық құшағындағы бақша ішінде, қалың боп өскен неғұрлым күңгірт рододендромдар мен иесіз дауыстардың арасында қалғанда ғана Хэролд Фезэкерли шынымен алаңдады. Жоқ, олай деуге болмас та еді. Кенет ол өзіне қауіп төніп тұрғандай сезінді... Ивлиннің күзге қарай тауға барғысы келмегені тегін емес шығар. Оның үстіне айналаны қалың тұман қаптай бастады.

	Нақсүйерлердің дәстүрлі құштарлығы да шіріген жапырақтар жамылған жерлерді қыздыра алмапты, тоғай басына қарай ара– арасымен жүріп келе жатқан бұталарға да сүйкімділік сіңірмепті. Ал анау шет жағы әлдебір жұмбақты жұтып жатқандай, әрине, бұл оған әзір емес. Өзінің бұлайша жоғалып кеткенін ұяла сезінгендей болды, тым ұзақтау кетіп қалған болуға тиіс, әйелі де тосып отырған шығар. Ол кілт бұрылып, жолында жатқанның бәрін үстінен аттай өтіп, кейін, қонақүйге қарай жүрді.

	Ивлин өзімен бірге диванда отырған қартаң әйелге бұрылды.

	– Біз уақытымызды сондай көңілді өткіздік, – деді әйелі. – Бірақ жүрістен бе, аздап басым ауырып тұр. Бізге ұйықтау керек қой деп ойлаймын.

	Миссис Хаггарт әйелі бәрін билеп-төстеп жатқан еркекке мүмкін болатын әуесқойлықпен тесіле қарап отырды. Несі бар, бәрі де табиғи нәрсе. Шамасы, сол себепті де миссис Хаггарт ешкімге қатысы жоқ бейтарап күлкіге бөленді, тегінде бұл күлкісі дәл қазіргі сәтке емес, өткен шақтың елесті көріністеріне қайырыла қарағанын көрсеткендей еді.

	– Мен аздап кідіре тұрамын, адамдардың қалай көңіл көтеретінін байқайын, – деді ол. – Әуесқой әншілерді тыңдап қалам ба, кім біледі?

	Осы сәт ерлі-зайыпты Фезэкерлилер қонақжайдың түкпіріндегі сәуле шашыраған баспалдақтар жақтан шыққан, “Міне, қайшылар шиқылдап, қырқушылар іске кірісті” деп басталатын әнді естіді. Түрлі-түсті электр шамдарымен тұмшаланған раковина-эстрада күш алып, ән әуенін асқақтата түсті.

	Төрт қабырғасында лак жалтыраған жатын бөлмеге кірген бойда Ивлин өзіне ерік берді:

	– Мен ойлағанымдай, бұл жердің оңып тұрғаны шамалы екен.

	Ол жасанды інжуден жасалған сырғаларын шешті. Өйткені сырғалар минут сайын ауырлап, жерге қарай тарта түскендей болып еді. Нағыз інжудің жіптерін ол жоғалтып аламын ба деп күндіз де, түнде де шешпейтін.

	– Тіпті анау қартаң әйел де. – Ивлин күрсініп қойды. – Бірақ оның талғамы бар екендігін жоққа шығаруға болмайды. Колонка– дан жасалған, белге түсіре жамылатын киімі тамаша емес пе?

	Әйел өзінің ондатрдан жасалған ескі палантинін жек көрген сықылданып, жұмсақ диванға лақтыра салды.

	– Нестаны көріп отырғандаймын... Неста осындай нашар қонақүйлерді жағалап, ескі-құсқысын көтеріп, көшіп жүргендей,– деді айнасы бар кішкентай үстел жанында бетін креммен сылап отырған Ивлин Фезэкерли. Айнаның түп жағынан басқа бір айналар шағылысқандай болды. – Миссис Хаггарт тап соның командасынан сияқты. Неста оған таптырмас сыңар болар еді. – Ивлин сыланып болып та қалған, бірақ тағы бір қабат қылып крем жағына бастады. – Әрине, егер Неста сауығып кете қалса. Жүйкесі жұқарған адамдардың көпшілігі кейіннен сауығып кетіп жатады ғой. Неста... енді жесір қалғанда... Ой, жоқ, Хэролд, өтінемін, керегі жоқ! Менің бетім баттасқан крем...

	Жалпы әйелді жарық көзіндегі құштарлық қатты ұялтатын. Бірақ мойнын сылай бастаған жылы майдан ол Хэролдтың қолдарының ауыр салмағын сезінді.

	– Ал Неста саған нені ұқтырды?

	Ивлин шатқаяқтаған киім-кешек орындығында отыр еді, сондықтан күйеуі оның айнадағы бейнесіне қарады.

	– Ол біздің досымыз болды ғой, солай емес пе? – деп Ивлин де оның айнадағы бейнесіне қарады. – Әлбетте, соітдықтап ойға түседі. Оның үстіне мынадай жерде еске түсетіні өз-өзінен түсінікті.

	– Бірақ Неста қазір қатты азап шегуде, – деді Хэролд. – Оның қандай тозаққа тап болғанын көзге елестетудің өзі мүмкін емес.

	Оның қолдары Ивлиннің сіңірлі мойнын жұмсақ сипалады, бұған оның ызасы келді:

	– Нестаның есінен ауысқанына мен айыптымын ба? Сен... сенің... әлгі масылың... сенің Даусоның. Ол бізде, Кафр-әз-Зайятта қонақта болғанында, бір күні мен оның кітап оқып отырғанын көріп қалдым. Кітап ұстап отыр... Мұны тіпті де ұғындыра алмаймын. Жирен адамдардып біртүрлі болатыны туралы ой сенің басыңа келген жоқ па? Жоқ, мен оны кінәлаудан аулақпын. Ештеңе айта алмайсың: барлық пәле сонда, ал бәрібір бір нәрсе сезіліп тұрғандай болады. Біз онымен неше мәрте... сөйлестік, әңгімелестік, бірақ оның өз ойын білдіре аларлық қабілеті жоқ еді ғой. Әлі есімде... біз бір жолы... кешкісін... манго тоғайын аралап жүрдік... Осы бір жексұрын жемісті көргенде бар ғой, тіпті соның иісін айтпай-ақ қояйын, жүрегім айниды... Даусон сол жолы тура айтқан жоқ, бірақ ниетін білдірді. Байғұс Неста! Тіпті ойлағым да келмейді! Сол жирен орангутангпен! Оның бұрын әлгі Эдди Вулкок Фернандини деген суық өзімшілден шеккен азабы да аз емес еді ғой, енді қайтсін?

	– Айқайлама, – деп оны Хэролд тоқтатты. – Тотықұс деп ойлап... Иә, Эдди мен Неста бірін-бірі жағып жіберген болуға тиіс. Бірақ бірге жанып кеткенде, мұның қандай маңызы бар... тотықұс– тың құйрығындай болып бүкіл гүлімен бірге жанып кеткен соң...

	Ақырында ол өз сөзіне өзі ұялғандай болды.

	Ивлин кілт бұрылды:

	– Хэролд, бұл не деген пасықтық! Тотықұстардың бұл араға не қатысы бар? Демек, сен менің қағаздарымды ақтарғансың ғой!

	Енді олар бір-біріне айнадағы бейнелері арқылы емес, бетпе– бет қарап тұрды.

	– Меніңше, Клем Даусонның қалай өлгені туралы хабарды оқыған күннен бастап, мен сені кешіруге тырыстым, Ивлин...

	– Әрине! – деп айқайлады әйелі. – Даусонды автобустың астына итеріп жіберген мен екенмін ғой! Нестаны қазіргі отырған жеріне мен жауап тастаппын. Кінәла мені, қымбаттым. Өйткені мен сенің әйеліңмін ғой.

	– Жоқ, – деді Хэролд. – Сені емес, мені кінәлаған жөн. Біздің баламыз болған жоқ. Бірақ менде сен болдың. Сені мен жасап шығардым... бұған күмән келтіре алмаймын. Менің жалғыз ғана жаратындым сен!

	Әйел күйеуіне қарады.

	– Ал, менің сүйіктім, – деп әйелі дөрекілеу түрде айқайлап жіберді, әдетте біреу-міреу естіп қалар деген қорқынышпен бұлай жасай қоймайтын, – сүйіктім менің, егер мені өлтіргің келсе, сен мұны дұрыс жасаудың әдісін таба алмаған болар едің, – ол сөздеріне шашалып, жөтеліп қалды.

	Мынау ірі сүйекті әйелге, өз әйеліне қарап тұрып, Хэролд өлім дегеннің аса бір қауіпті емес екендігін сезінді.

	Дәл қазір көз алдында тұрған өзі жаратқан нәрсе жексұрын болып көрінді. Хэролд бастапқыда бұларды рабайсыз қуантқан інжудің байлау жібіне тап берді. Мойынға таққан алқаны ұстап, бұрап, жұлқып қалды. Тағы, тағы жұлқыды. Жіп жеңіл ғана үзіліп кетті. Ол інжу моншақтарының жиһаз астына қарай, лак жалатқан еденде сыңғырлай домалағанын естіп тұрды.

	Ивлин қарсыласқан жоқ. Тым қорқынышты еді. Өз күйеуін өзі танымай тұрды. Бұл Хэролдты мүлде білмейді екен. Бәлкім, мұның өз ішінде де өз басы күмәндана қоймайтын, өзі білмейтін бірдеңе бар шығар. Бұл одан сайын үрейлендіре түсті.

	Әлдебір құрғақ жөтел келгендей, не жүрегі айнығандай болды. Икемдірек болғанында, еденге құлап түсер ме еді, бірақ ол икемді емес-ті, тәлтіректеп тұрып, етпетінен түсті. Қонақ үй кілемінің үстінде бейне бір жануар сұлап жатқандай.

	Енді оған өлімнің өзі қорқынышты емес сияқты.

	– Інжулер, – деп ыңырсыды ол және мұнысы қазіргі қалпына сай келгендей болған соң, жеңілдеп те қалды.

	Хэролд оған төбесінен қарап тұрды. Төстартқыш жапқан емшектер солып қалғандай. Өзіне-өзі сенімді емес уақытша тұрушыларға есептелген қонақ үйдің қызғылт абажур астындағы шамы оның мыж-мыж көкірегін сәндеп көрсетіп тұрған жоқ еді.

	Бұл жарық діңкелеген кәрілікке де көмектесе алмады.

	Інжу маржандарын іздеп, аяқ астында кілем үстімен еңбектеген жануарға да пайдасы шамалы сияқты.

	– Байғұс Ивлин! – деп екеуін де осы үнсіз қиындықтан шығарып алмақ мақсатпен ол еріксіз сөйлеп кетті , – біз оларды табамыз. Бұған мен кінәлімін. Дұрысы күндізгі жарықпен іздеген. Жиһазды жылжытып қараймыз. Үй жинаушы әйел сыпырып тастамас үшін. Жай ғана моншақтар деп, лақтырып тастап жүрер. Тіпті аяғымен басып кете ме...

	Олар біресе тізелерін бүгіп, біресе інжу моншақтарын аяқта– рымен таптап, ретсіз әрекеттерімен осы абыр-сабырдың арасынан бірлескен өмірдің жолын іздеп жатты.

	Ақырында Ивлин төсекке жатқанда, оның тізесіне інжу моншақтарының ұсақтары әлі жабысып жүр еді, бірақ бұған көңіл аударған жоқ.

	– Мен күшті коньяк ішкен болар едім, – деді ол. – Егер қызметші әйелдің көзіне түсуге күшім жетсе. Егер ол өте кеш екендігіне қарамай келсе. Иә, бұл қыруар ақша тұрған болар еді-ау.

	Хэролд бірер минут оның кеудесін сипалап отырды, бірақ оған әйелі болып жатқан нәрселерді байқамайтындай, тіпті өзінің де бойында ешбір өзгеріс жоқтай көрінді.

	Ол сыртқа шығып кетті, шешіндіру жорасын көтеруге күші жоқ еді. Ивлин оны тоқтатуға тырыспады. Қонақ үйдің ақжаймасын жартылай жамылып жата берді. Ұйықтап бара жатқан адамның түрін көрсетіп жатты және піскен тауықтып турап-турап тасталған түйірлерін, шамасы, Хэролд байқаған болуы керек.

	Хэролд дәлізді бойлай жүріп, өз адымымен бірге сарғыш раушандардың қалай жаңғыратынын естіп келе жатты. Мұқият жабылған есіктердің арғы жағынан дірілдеген, тіпті алуан өмір өтіп жатқандай, ал дәліз бос әрі жарығы да сығырайып тұр екен.

	Өз нөмірінің табалдырығында қара кимоно киген миссис Хаггарт тұр, туфлиларын шығарып қойыпты, шамасы біреудің көлігі бұрылар деген дәмесі бар болса керек.

	– Харрогитте нөмірлердің есігі алдындағы аяқ киімдер арасында әрқашан бір шиша минералды су тұратын, – деді ол бос дәлізден өтіп бара жатқан жалғыз адамды көріп. -Біз күйеуіміз екеуміз сонда барып емделгенбіз.

	Кемпір кенет тыжырынып қалды.

	– Осы қауындардың бір бәлесі бар, – деді ол, – ішіңді газға толтырып жібереді.

	Миссис Хаггарттың мойны әлі де көгілдір гауһар тастар шұғы– ласымен нұрланып тұрды. Есігінен ішке кірмес бұрын ол ішкөй– легін жаба тұрып, иығынан сырғыған қара кимоносын қайта қаусырынды.

	Қонақүй тынышталыпты, мәз-мейрам салтанаттың іздері ғана қалған: кілем үстінде тапталып жатқан жұмыртқа, салаттың, қағаз сүлгілердің қиқымы... Мұның бәрі Хэролдты кідірте алмады. Ол әйнек есіктерге таяп та қалды. Сыртқа шыққысы келді. Ақырында жүгіре жөнелді. Оның: жас адам жүгірсе, өкшесінің тақылдай– тынын, қарияның жүгірісі безіп бара жатқан тарақанның құрғақ сыбдырындай көрінетінін сезінбеуі мүмкін емес еді.

	Оның қозғалысы бұтақтардың ұйып қалған тыныштығын түртті. Рододендрондардан шырын төгілді. Мұнда басып кірген әлдебір аң аяқтарымен қиыршық тастарды жан-жаққа шашып тастап, тамшылар тізіліп тұрған өрмекші торларын үзсе де, шырын ағызған бұталарға кедергі келтіре алмапты. Түнгі тыныштық аға-аға сүмелек түрінде салбырап тұратын ақ тұнбамен толтырған қараңғылық үңгірінде мұндай шырын қашан да болмашы көрінетін. Осыны сезіну әлі де тереңдей түсуге, өзіңнің бойыңдағы жарық кезінде үрей ғана болып көрінуі мүмкін әлденені сілкіп тастауға ұмтылуға асықтырғандай.

	Хэролд Фезэкерлидің тісі-тісіне тимей қалшылдады: мен, шошынған шал, бұрын көрмеген бір нәрсені іздеп жүрмін.

	Міне, сол нәрсе де жалтылдап көрінді. Қалың бұталар қақ жарылып шегінді, ол шекарадан асып түсіп, мәңгі жасыл боп, көк шыбықтар төгіліп тұрған қопалы тоғайға сүңгіп кетті. Жұқа ұлтан астынан тастар ұшып жатыр... Ол тәні өзіне бағынып келе жатқанын сезінді. Ал, бәлкім, ол тұманның суық торынан қинал– мастан арылып, әрі қарай сүңги беру арқылы өзінің бойындағы мәні жоқ бір бөлігінен де азат болған шығар. Тұман саусақтарына дейін шымқай орап, жалаңаш бетіне жабысты.

	Ол сандырақтап, тұманды жарып, сүріне-қабына жүре берді, дәл өзі үшін әдейі жасағысы келгендей, кенет тұман да сейіліп, арасынан ай жарқырап көрінді. Хэролд терең аңғардың жиегіне жетіп тоқтады, әрі қарай жүрудің қажеті шамалы еді, өйткені бұған ол жердің әрбір тасы таныс болатын. Түбінен ғана жіңішке жылға боп ағып жатқан қара судың тұсынан кері бұрылды. Жұмбақ үңгір кемірген құлама жардың тіп-тік ұшынан бұрылды. Алып ағаштардың иір-иір тұсынан бұрылды.

	Үңгірді тұман басып, шипалы айдың үстімен сырғып аңдар мен құстарды сылап-сипап, ұйып қалғандай, манаурап жатты. Жоқ, бұл арада ешкім де олардың жер үстіндегі пішінін өзгертпек ниетте емес-ті, қайта түн мен тұман бәрінің кейпін бірдей ғып көрсетіп, өзара ұқсас ұсқындарын көз алдыңа әкелгендей еді; әрине, мұндай көріністі Хэролд ешқашан жарата қоймас-ты.

	Көп ұзамай-ақ ол кейін қарай жүрді. Ас үй жақтан әлде біреудің жалғыз шырқаған әні естілді, кешкі астан қалған ыдыс-аяқтар сыңғырлап жатты. Қонақ үйдің жартылай қараңғы жарығында ешкім де Хэролд Фезэкерлидің қара костюмі жыртылып қалғанын, тесіктен тізесі жылтырап тұрғанын байқай алмас еді. Ивлин ұйықтап жатты, екі беті крем мен көз жасынан жылтырап қалтқысыз ұйықтап жатты. Резеңке алмұрттың ауаны жұтына сіміретіні тәрізді, ол да ернімен өмірді сорып жатқан сияқты.

	Хэролд өзіне бейтаныс болып қалған тұла бойындағының бәрін сыпырып тастады, тісін тазалап, қайта орнына салды, содан кейін басқа төсекке барып жатты.

	“Кэраунг Сарайындағы” қалған күндерін олар тиімсіз өткізген жоқ, бәрі де Ивлин жақын болып алған миссис Хаггардтың арқасы. Кемпір байғұсты азғантай қуанышынан қалай айырсын.

	Әдетте түс ауа Ивлин мен миссис Хаггарт екеуі кемпірдің шопыры Билл жүргізетін “кадиллакпен” қыдыруға шығатын, төңіректі аралап, сарқыраманы, тастанды кенттерді, үңгірге кіретін ауызды қарап қайтатын. Олар үңгірдің ішіне кірмейтін, бұл үңгірлердің бәрі бірдей ұқсас келетіндігін ойлағандық емес-ті. Өйткені, екеуіне де машинаны тоқтатып қойып, әсем төңірекке тамсанып тұру ұнайтын, Ивлин Ніл туралы айта бастайды, ал миссис Хаггарт қандай көкөністер сатып алғанын есіне түсіреді. Тұман түсе бастағанда ғана қайту керектігін ойлайтын.

	Кейде мистер Фезэкерлиді көндіре қалса, әскери адамша тіп– тік қылып твид кепкасын, өңін бермеген ағылшындық пальтосын киіп алып, ол әйелдерді серуендетіп қайтатын. Мұндай кезде ол миссис Хаггарттың айтуымен Биллдің жанына отыратын, нақ сол кезде бүкіл дүниеде тек батылдық салтанат құрғандай сезінуші еді.

	– Менің күйеуім жастау кезінде автомобильмен сапар шеккенде былғары пальтосын киетін, – деді кемпір. – Пальтодан таңқа– ларлық иіс аңқып тұрушы еді.

	Ивлин бұрынғысынша кемпір кешке қарай ғана киетін, беліне түсіре иыққа жамылатын пелеринаға және кейде миссис Хаггарт ұмытып кетіп, күндіз де шешпей жүретін гауһартастан жасалған алқаға аса бір құрметпен қарайтын.

	– Неста Сосен ... деген сөз бір күні аузынан шығып кетті де, Ивлин үнсіз қалды.

	– Кім? – деді миссис Хаггарт аса назар аудармастан.

	– Менің бір досым ғой,– деген Ивлин жарық сәулесімен бірге құмдақ жердің де басқаша өзгеріп бара жатқанын байқай тұрып.

	Көп ұзамай бұл апта да аяқталды. Әйелдер бір-бірінің мекен– жайын , тіпті миссис Хаггарттың өзі мұның қажет болатынына күмән келтірсе де, жазып алып жатты.

	Бәрібір бұл аптаның қай кездегіден де көңілді өткендігі байқалмай қалмады.

	– Мен сондай ләззат алдым, – деді миссис Хаггарт.

	Ивлиннің күйеуіне қарап тұрып, ол түрсіз-түссіз еріндерін ыржитқан болды.

	– Мен сіздерге қызығамын, – деді ол тағы да түрсіз-түссіз күйде. Сіздердің тауып қосылған адамдар екендіктеріңіз әркімнен-ақ көрініп тұр.

	Хэролд әскерде үйреткендей, қашанда бойын тік ұстады. Ивлиннің бойын мақтаныш кернеді.

	Фезэкерлилер сол баяғыша саяхаттап жүрді. Сол жылы қыста олар Кэрнсте болды. Шкафтың сықыры мен краннан тамған судыи дыбысын естіп үйде қалай отырсын. Олар су астындағы кедергілі құзда екі мәрте болды. Жолдары болған секілді: жылдар өтіп жатты, бірақ бұлардың организмі мәңгілік шыңдалғандай сыр бере қойған жоқ. Екеуі Аделейд фестиваліне де ұшты. Бірақ бір жолы қонақ үйде душқа түсіп жатқанда Ивлин қабырғасын сындырып алды. Олар әуежайдың ұшып-қону алаңына қарай, қалпақтарын қарсы соққан жел ұшырып кетпесін деп қатты ұстап жүрген сәтте сынық қабырғаның сырқырауы мен азапты минуттар кездескен. Тынық мұхит үстімен бір мәрте ғана саяхат жасай алды, бұл олардың қаражатына да байланысты еді, бірақ қателік те болған сияқты: жол бойы мангоның иісі кетпей қойды, ал теңіздің тереңінен барлық уақытта бұларға көміліп қалған ойлар тіріліп соққандай секілді. Олар Жаңа Зеландияға да ұшты, бірақ шындығында, ол ғасырдан кеш қалған екен (қайтар жолда бір мотор өшіп қалды). Ивлиннің артриті әсіресе күшейіп, саусақтары тартылып қалған сол жылғы қыста – оны Хэролдтың да басындағы өзгерістер үрейлендіріп тастады. Олар әдеттегіден бұрын көтеріліп, бұл жолы Өлі Жүрекке барды.

	Хэролд оны ылғи да жылы орамалмен жауып жүрді.

	– Саған ыңғайлы ма, қымбаттым, – деп сұрайтын осындайда.

	Ерлі-зайыпты Фезэкерлилер зейнеткерліктің зейнетін көруді жалғастыра берді. Автобустарда айналаны көріп отыруға ешкім кедергі келтірмес үшін алдыңғы орындықтарды таңдап отыратын, ал Кофс – Харбор мен Хеядан, Вуллонгонг пен Пик-Хиллдан келген ерлі-зайыптылар бір-бірінен бұлар кім деп ылғи да сұрап жататын.

	Жалғыз рет – бір мәрте ғана, бұтақтары сыбдырлаған әдемі ағаштардың үстімен ұшып бара жатқанда Хэролд Фезэкерли өзін жер шарын адымдай басқан, тұғыры мықты сапаркештей сезініп еді, сөйтіп бір сәтке ғана өзінің табиғи жалғыздығына оралып, өзі сағынған, тіпті ешқашан қолын тигізбеген адамдардың бет-жүзін көз алдына әкеліп еді.

	Бірақ бірден әйеліне қарап:

	– Саған ыңғайлы ма, қымбаттым? – деді.

	Әзірге туристік маршруттарымен сапар шегіп жүргенде, оларға түрлі-түсті суреттердің ауысуы дағдылы нәрсе сияқты болып алды, тіпті бос мөлдір таспаның көзді ашып-жұмғанша жалт ететін ақыры да оларды қорқыта алмады.





	https://t.me/kzkitap





Notes


	[←1]

Ағаш қабығынан жасалатын ұнтақ





[←2]

Үйдің әсемдігі үшін қойылатын қызыл гүлді өсімдік





[←3]

Египеттік диалект





[←4]

Египеттік диалект





[←5]

Буйвол





[←6]

Дегелек сияқты ұзын тұмсық құс





[←7]

Тышқан қақпан – мышеловка





[←8]

Өсімдік түрі





[←9]

Герань





[←10]

Хош иісті өсімдік





[←11]

Ақ металл





[←12]

Таулы жерде өсетін қызыл гүлді бұталы өсімдік





