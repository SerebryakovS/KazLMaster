	Аманжол РЫСМЕНДИЕВ

	ТАБЫСТАРҒА ЖЕТУДІҢ 7 ҚҰПИЯСЫ





	Жетістікке жетуге, өзінің ортасында көшбасшы болуға, жақсы

	өмір сүруге әркімнің-ақ таласы бар. Десе де алдына қойған

	мақсатының бәрі бірдей орындалып, биік шыңнан көрінетіндер көп

	емес. Сіздің қолыңыздағы кітап алдына қойған мақсаты орындалмай,

	белгілі бір салада табысқа жете алмай жүрген жандарға арналады.

	Автор өзінің осы күнге дейінгі алған білімі мен өмірлік тәжірибесімен

	бөлісе отырып, Сіздердің армандарыңыздың шындыққа айналуына,

	әлемді шарпыған кризистен еш қиындықсыз шығуға жәрдем береді.

	Оқыңыз, ой түйіңіз, табысты болуға әрекет етіңіз!





Кіріспе


	Амансыз ба, талғамы биік, талпынысы зор оқырман! Мына өмірге

	келгендегі әрбір адамның мақсаты — белгілі бір дәрежеде табысқа жету,

	өзінің соңынан ерген ұрпаққа үлгі-өнеге боларлықтай іс жасау, қолынан

	келсе айналасындағыларға жәрдем беру, бес күндік жалған дүниеде

	ештеңеден таршылық көрмей, қалағанына қол жеткізе отырып өмір сүру.

	Рас қой? Бәріміздің де жақсы өмір сүргіміз келеді...

	Бірақ, өмір — біз ойлағандай бола бермейді. Бұрылыс-қалтарысы,

	қиылысы, аялдамасы көп. Кейде сәттіліктер кездесіп, көңілің көтеріледі,

	мерейің артады, ал кейде ұнжырғаң түсіп, өмірден түңілдіретін жағдайлар

	кездеседі. Әйтеуір бір нәрсе жетіспей жүргендей көрінеді. Кейде ақша,

	кейде денсаулық, ал кейде жақындарымыздың қолдауы, т.б. Бірақ соның

	нақты себебі қандай? Неге біздің өмірімізде қиындықтар кездеседі? Одан

	шығудың жолдары бар ма? Осы сұрақтарға көп адам терең мән беріп,

	жауабын табуды ойламайды. Соның салдарынан күйзеліске тап болып,

	алдынан түрлі қиындық, кедергілер пайда болады.

	Негізінде мұның бәрінен еш қиындықсыз арылуға болады. Өміріңізді

	100 пайыз жақсы арнаға бұрып, телегей табысқа кенелуге де мүмкіндік бар.

	Тек оған адам ниет етуі тиіс. «Енді қайттім?! Біткен жерім осы шығар?!» деп

	дабыра қылмай, «Мен қайткен күнде де өзгеремін! Кризистен қиналмай

	шығамын! Тіпті кризиске қарсы әрекет етіп, кірісімді бірнеше есеге өсіремін!»

	деп алға қадам басу керек.

	Құрметті оқырман! Кітаптағы әрбір ақыл-кеңес Сіздің тығырықтан

	шығуыңызға, тұлға ретінде, мықты кәсіпкер ретінде дами түсуіңізге,

	отбасыңызда, туған-туыс, дос-жаранның алдында абыройыңыздың артуына,

	бәрімен ынтымақ-бірлікте болуыңызға көмектеседі. Тек оны оқып қана

	қоймай, із жүзінде қолдану керек. Сонда ғана нәтижесін, жемісін көресіз.

	Бұл өмірде ештеңе кездейсоқ болмайды. Кейде ойға алған арман-

	тілектеріміздің орындалуына өзіміз мүлдем ойламаған нәрсе себеп болып,

	соның арқасында ниеттенгенімізге жетіп жатамыз. Бұл кітап та – солай.

	Кітап Сіздің қолыңызға ешқандай себеп-салдарсыз тиген жоқ. Сіздің ішкі

	түйсігіңізде «Менің өзгеруім керек! Кризистен еш қиындықсыз шығуым

	керек!» деген ой болған. Сол ойдың орындалуына біздің кітап себеп болып

	отыр.

	Кітаптағы әр кеңес, тапсырма бірнеше ондаған жылдардан бері

	әлемге аты танымал миллиардерлердің іс-тәжірибесінен алынған,

	миллиондаған адамның кризистен жеңіспен шығуына көмектескен. Сізге де

	көмектеседі деген сенімдемін.

	Ендеше, іске сәт!





Өмірдің алтын заңдылығы




	Өмір – күрес. Өмір – жарыс. Жарыста жақсы нәтижеге жеткіңіз

	келсе, оның ережесін қабылдауыңыз керек. Өмір– құлдырау мен

	көтерілуден тұрады. Кез келген компания белгілі бір даму шегіне жетіп

	өзінің бизнес философиясында олқылықтар табылған сәтінде төменге

	қарай құлдырауы қалыпты құбылыс. Сондықтан Сіз оны өмірдің

	заңдылығы деп қабылдау керексіз. Бірақ құлдырауды өмірдің

	заңдылығы екен деп еш әрекет етпей, жайбарақат жата беруге

	болмайды. Кризисті туындатқан себепті түсініп,тығырықтан шығар жол

	іздеп, алға қарай ұмтылу қажет.

	Бір орында тұрып қалған судың қандай болатынын білесіз

	бе? Әрине, сасиды. Тура сол сияқты, адам да жаңа нәрсеге

	ұмтылмаса, жаңалыққа ілеспесе, білімін толықтырып жаңа

	адамдармен қарым-қатынас жасамаса «өше» бастайды. Бір

	орында тұрақтап қалған, ізденбеген, өмірдің көшінен қалып қойған

	адамға кімнің жоғары жалақы төлегісі келеді дейсіз? Ондай адамның

	өнімін кімнің сатып алуы мүмкін? Әрине, ешкім оған қызығушылық

	танытпайды. Сайып келгенде ондай адам бірте-бірте өмір көшінен

	қалып қояды. Өмір толқыны оны жағаға шығарып тастайды.

	Шыдамдыны мына өмір ұнатады,

	Бірде қуантып, бірде жылатады,

	Сүріндіріп кейде сені құлатады.

	Жылатып тұрып жұбатады.

	Дұшпандарға кейде сені сынатады,

	Қатал тағдар бірақта шыдатады,

	Мына өмір бірақта қымбат әлі, -- демекші өмір жолы сан тарау,

	өзіне тән қиындығы, емтихандары бар.

	Сол жолдан адаспай, өмір емтихандарын жақсы тапсырудың ең

	бірінші жолы ол – өзіңді өзің тану, өзіңді өзің сыйлау, өзіңді өзің

	қадірлеу.Өмір деген – Алланың берген сыйы.Өмірдің ащы да, тәтті

	кезеңдері болады. Бұл кезеңдерді жеңе білу керек. Адамзат өмірге

	келген соң өмірін қалай болса солай өткізбеуі тиіс. Яғни адам

	саналы,жарқын өмір сүруі тиіс. «Өмірдің мәні туралы ойланбайтын

	адам бар ма?» деген сұраққа кім болса да: «Жоқ, өз өмірінің мәні

	туралы ойланбайтын, толғанбайтын, мағыналы өмір сүруге әрекет

	етуге тырыспайтын адам болмайды», -- деп жауап беретін болар.

	Олай болса, біз де бір уақыт өз өміріміздің мәні туралы ойларымызды

	ортаға салып көрейікші.

	...Өмірдің күрестен тұратынын бізді қоршаған ортадан да көруге

	болады. Мысал ретінде аң-құсты алып қарайықшы, олар күн сайын

	өзіне қажетті азыққа қол жеткізу үшін күресіп бағады. Өсімдіктер де

	солай, күннің көзінен нәр алу үшін, өсу үшін бір-бірімен жарысады.

	Неге осы менің басымнан проблема арылмай-ақ қойды,

	өзгелерге қарасаң төрт құбыласы түгел ғой деп өмірге өкпе артуды

	қою керек. Өйткені Сіз қызыққан, осының проблемасы жоқ деген

	адамдардың жағдайы тіптен мүшкіл болуы мүмкін. Сіз өмір сүріп

	жатқан уақытта проблеманың таусылуы мүмкін емес. Өмірден өткенде

	ғана жаныңыз жай табады. Оған дейін күресесіз, жеңілесіз, жеңесіз,

	дамисыз, құлдырайсыз. Сондықтан өмірге шынайы қарау керек. Бұл

	өмірде адамдарда екі-ақ таңдау бар -- күресіп, алға ұмтылып,

	жеңіске жету немесе бәріне көніп, қол қусырып қарап отыру. Міне,

	өмірдің алтын заңдылығы деген – осы.





	«Жас кезде қателесуден қорықпалық. Қайта солардан сабақ

	 алалық. Қартайғанша қателесумен өмір өткізуден

	 сақтасын».

	Гете.





Бизнестің басты қағидасы


	Өмірдің алтын заңдылығы -- бизнестің де басты қағидасы.

	Жапония мемлекетінің экономикасын ең үлкен деңгейге көтерген

	«Кайзен» деген қағида бар. Кайзен қағидасын қарапайым сөзмен

	айтсақ, өз салаңызда тоқтамай үнемі даму деген мағынаны

	білдіреді. Сіз де өз бизнесіңізде Кайзен қағидасын қолданып

	«Болдым, толдым» деп жайбарақат отырмауыңыз керек,

	бәсекелестерден қашанда биік, алда тұру үшін ізденуге, талпынуға

	тура келеді. Кризиске кай компония ұшырайды? Бәрі проста! Кай

	компонияның товары немесе қызмет жасау сапасы халық

	сұранысын қанағаттандырмаса, жарнамасы мен басқару тәсілі

	әлсіз болса, нарықтық анализі мен болашақ жоспары бұлыңғыр

	болса, сол компония кризиске ұшырайды. Яғни, өмірдің алтын

	заңдылығы мықты компониялар табыс тұғырында жүреді, ал әлсіз

	компониялар алған қарыздарын уақытында қайтара алмай,

	қызметкерлеріне уақытында жалақыларын бере алмай

	проблемаларға белшесінен батып жүреді! Сізге ұнаса да, ұнамаса да

	нарық сол, мықтыларын өзі іріктеп алып, әлсіздерін әбігерге түсіреді.

	Сондықтан, менің кәсібім кризиске ұшырауда деп байбалам салмай, өз

	әлсіздіктеріңізге, нарықтың талабына төтеп бере алмай жатқан

	кәсібіңіздегі олқылықтарға көңіл аударыңыз!





Жағдай+Қабылдау=Нәтиже!




	Менің практикамда мынадай формула бар:

	«Жағдай+Әрекет=Нәтиже». Жағдайды дұрыс бағамдап, соған қарсы

	әрекет етсеңіз, Сіз міндетті түрде нәтижеге жетесіз!

	Мәселен, доллардың өсіп кетуі – жағдай, сол сияқты әйелдің

	күйеуіне көңілі толмай, томаға-тұйық жүруі де – жағдай. Көп адам міне,

	осы жерден қателікке бой алдырады. Яғни алдынан шыққан

	проблеманың бәрін жағдайға әкеліп тірей салады. «Менің өмірде

	биікке көтеріле алмағаныма өкімет кінәлі, себебі мүмкіндік бермеді»,

	«Мен жалақым аз, сондықтан тұрмыс-жағдайым нашар» немесе

	«Пәленше секілді бастық бола алмадым, өйткені менің жоғары жақта

	тамыр-танысым жоқ» деген сылтауларды айтады. Қытай халқында

	«Дауылдың қалай соққаны маңызды емес, қайықтың желкенінің

	қалай тұрғаны маңызды» деген сөз бар. Сондықтан бар қиындықты

	жағдайға арта салуға болмайды.

	Мен үшін кризис – мол мүмкіндік. Себебі кризис кезінде менің

	бәсекелестерім жағдайды бақылауда ұстай алмайды, бір сөзбен

	айтқанда не істерін білмей қатты сасады. Осы уақытта мен ешқайда

	алаңдамай, жағдайды бақылауда ұстай отырып мол табысқа кенеле

	аламын. Сіздер де солай етулеріңіз керек.

	Кризиске тап болған кәсіпкер былай ойлауы тиіс: «Иә, кризис

	келді! Халықта ақша аз. Бірақ қалайда өз өнімімді өткізуім керек,

	себебі бір орында тұрақтап қалуға болмайды! Сондықтан мен белгілі

	бір дәрежеде табысқа жету үшін шығарып отырған өнімімді дамытуым

	керекпін. Менде әлі бәрі жақсы болады. Бұл қиындықты да еңсеремін.

	Менің оған шамам жетеді!» Міне, осы кезде ғана Сіз жоғарыға бір саты

	көтерілесіз. Сенбесеңіз, тәжірибе ретінде қолданып көрсеңіз болады.

	Осы жерде мен өз өмірім, өмірлік тәжірибем туралы айтсам деп

	едім. Мен әкесіз өстім. Бірақ әкем жоқ, мені енді кім қолдайды деп қол

	қусырып қарап отырмадым. Керісінше жауапкершілікті өз мойныма

	алып, өзімнің соңымнан ергендерді, маған сенім артқан адамдарды

	ұятқа қалдырмау үшін намысқа тырысып бақтым. Оқыдым, іздендім.

	Білмегенімді сұраудан ұялмадым. Ал осы кезде менің кей достарым:

	«Мен де көтерілер едім, әттең «поддержкам» жоқ. Талант бар таныс

	жоқ деген осы екен. Қайтеміз, мойынсұнамыз да», -- деп өздерін кері

	тартты, өмірдеңе ештеңеге қол жеткізбеді. Француз ойшылы

	Ф.Вольтердің: «Ешқашан да үлкен қиыншылықтарсыз үлкен істер

	болмайды», -- дегенін жадыңызда ұстаңыз!

	Тағы бір мысал айта кетейін, АҚШ-та бір нашақор әкенің екі ұлы

	болыпты. Ең кенжесі әкесіне ұқсаған нашақор, ал үлкен аты әлемге

	танылған адвокат болған екен. Бір әкеден мінезі де, өмір сүру салты

	да екі түрлі бала туылғанына таңданған журналистер алдымен кіші

	ұлға келіп: «Сіз қалай нашақор болдыңыз?» деп сұрақ қойыпты.

	Сөйтсе кіші ұл: «Нашақор әкені көре тұра менде басқа таңдау болды

	ма?» -- деп жауап беріпті. Журналистер дәл осы сұрақты адвокат

	ұлына қойғанда, ол да: ««Нашақор әкені көре тұра менде басқа таңдау

	болды ма?», -- деген екен.

	Қарап отырсаңыз, екі ұлдың да берген жауабы бірдей болды.

	Бірақ оның астырына мән беріп қарасаңыз, мағынасы басқаша болып

	шығады.Яғни бір әке болғанымен екі бала сол әкесіне екі түрлі көз

	қарас танытып өсті. Бірақ біреуінің ерік-жігері әлсіз болды да, әкенің

	жолын қуды, ал екіншісі әкесінің әрекетінен өмірлік сабақ алып,

	болашақта оны тура жолға салу үшін, жамандықтан қорғау үшін заңгер

	мамандығында оқыды. Міне, осыдан-ақ адамдар кез-келген қиындыққа

	өмірлік сабақ ретінде қарап, одан ұтып шығатын жолды қарастыруы

	керек.

	Атақты композитор Л.Бетховеннің: «Адамның аса зор

	ерекшелігі – ең қиын кедергілерді жеңудегі табандылығында», --

	деген сөзін үнемі жадыңызда ұстаңыз!



	«Әр адамның өмірде бақытты және бақытсыз болуы,

	табысты және табыссыз болуы өз қолында».

	Халық даналығы.





100 пайыз жауапкершілік -- Жеңімпаздардың басты қасиеті




	Мен өзімнің 10 жылдық тренерлік тәжірибеме сүйенсем,

	алдымнан 40 мыңға жуық адам өтті. Елге еңбегі сіңген, өз ортасында

	абыройлы азаматтармен дастархандас болдым, әріптестік байланыс

	орнаттым. Осы аралас-құралас болған адамдардың арасынан өздерін

	шын бақытты сезінетін, қиындықтарға төтеп бере алғанын көрсем,

	міндетті түрде құпиясын білуге тырысатын әдетім бар. Зерттей

	келгенде, олардың жетістікке жетуінің басты құпиясы өздеріне қатысты

	мәселелерде 100 пайыз жауапкершілікті сезінгендерінде екеніне көз

	жеткіздім. Яғни адам өз өміріне жауапкершілікпен қарауы тиіс.

	Бұл ретте Сұтанмахмұт Торайғыров атамыз мынадай сөз айтып

	кеткен:

	Жақсылық көрсем өзімнен,

	Жамандық көрсем өзімнен.

	«Тағдыр қылды» дегенді,

	Шығарамын сөзімнен!

	Міне, 100 пайыз жауапкершілікті сезінетін адамдардың сөзі –

	осы!Жауапкершілік -- өз өміріңді өзгертуге деген құқығың, оны әрбір

	секунд сайын қайта жасауға деген құқығың!

	Жауапты болу — өзіңе жеке билік жасайтын қожайын болу, иелік

	ету дегенді білдіреді. Бұл, сенің өміріңе ешкімнің де қол сұға

	алмайтынын білдіреді. Бұл өз бақытыңды өзіңе жасауға мүмкін екенін

	және мұнда ешкімнен сен тәуелді емес екеніңді білдіреді…

	Жауапты болу дегеніміздің өзі не? Яғни, бұл сенің барлық

	ойларың, сенің сезімдерің, сенің көңіл күйің, сенің бақытты болуың,

	бақытсыздығың, немесе сенің ішкі дүниеңде болып жатқан

	жағдайларды үнемі саналы тұрғыда түсіну. Бұлардың барлығы тек

	сенікі, басқа ешкімдікі де емес. Сенің іс-әрекетің -- бұл сенің жеке ісің,

	сенің жауапкершілігің, сенің таңдауың. Ешкім бұған жауап бере

	алмайды – тек сен өзің ғана жауап бересің.

	Далай Лама бірде: «Егер адамның ішетін тамағы және

	жататын жері болса, ол өзін бақыттымын деп санауға толық

	себептер бар, ал қалғаны — оның таңдауы» деген екен.

	Егер сен үнемі көңіл күйің төмен болса, сен бақытсыздықты

	сезінген кезіңде -- өзіңнің ішіңе үңіл, онда не болып жатқанына мән

	бер, түсінуге тырыс. Бұл жағдайға өзіңді тек өзің жеткіздің, басқалар

	емес. Егер осы жағдайға өзіңді өзің жеткізген болсаң онда осы

	жағдайды өзің ғана өзгерте аласың.Осындай саналы түсінік өзіңді,

	өміріңді өзгертетін күш пайда болады.

	Сен өзіңе жауапкершілікті алған кезде сен өзіңнің күшіңе ие

	боласың. Бұл асыра айтқандық емес, аллегория – бұл қандай болған

	жағдайда бізде үнемі болып отыратын нәзік энергетикалық прцесті

	тікелей бейнелеу. Мұның барлығы жай қарапайым ғана нәрсе – сен

	жауапкершіліктен қашсаң осы энергиядан айырыласың,

	жауапкершілікті мойныңа алсаң энергияны аласың.

	Жауапкершілікті басқаға артып қойсаң, онда сен өз қолыңмен

	өзіңді сол адамға тәуелді етесің.Еркін болудың арқасында сен өзіңнің

	өміріңді, өзіңнің бақытыңды жасай аласың. Сен үшін басқалар мұны

	жасамайды. Тек өзің ғана өзіңді бақытты ете аласың. Сенде

	басқаларды кінәлауға деген қажеттілік те болмайды. Егер де, сен

	өзгелердің өзгергенін ашық немесе жасырын болса да өзгергенін

	қалап, оны өзіңнің қалауың бойынша көргің келеді, мәжбүрлейсің,

	оларды кінәлайсың. Өмірде өзгені өзгерту деген ең қиынның қиыны,

	миға сиымсыз нәрсе.

	...Ерте ерте ертеде... Бір сұлтан үлкен сарай салыпты. Сарайдың

	ішіне айнадан арнайы бөлме аштырады. Тіпті, бөлменің едені мен

	жоғары жағына да айна қойдырады.

	Бір күні сарайдың ішіне байқаусызда сұлтанның иті кіріп кетеді.

	Ит айна қондырылған бөлмеге кіріп аң-таң болады. Айналасындағы

	қаптаған иттерді көріп не істерін білмей бір орында қалшиып тұрып

	қалады. Жан-жанының бәрінен иттер тесіліп қарап тұр.

	Ол өзінің қорыққандығын сезіндірмеу үшін жай ғана тісін ақситып

	қойды. Бұл оның иттерді қорқытпақ болған түрі еді. Өзіне қарап тұрған

	иттер де тістерін ақситты. Бұл одан сайын жынданып, ырылдап айбат

	шегуге көшті. Олар да қалыспай ырылдай бастады. Амалы таусылған

	ит үріп корқытпақ болып, барынша дауыс көтеріп үрді. Оған қарап

	тұрған иттер де одан қалыспай тоқтамай үре берді. Ол қанша үрсе де

	әлгілерді еш тоқтата алмады. Бұл осылай жалғаса берді. Таңертең

	сұлтан айнаға қарамақ болып бөлмеге кіргенде итінің аузы көпіріп өліп

	жатқанын көрді. Бөлмеде жалғыз иттен басқа жан-пенде жоқ. Тек қана

	айналар бар. Шын мәнінде, итті ешкім қорқытпады, оған қарсы

	ешқандай ит үрген де жоқ. Ол бар болғаны өз-өзіне айбат шегіп, өз-

	өзімен арпалысып өлді.

	Міне дәл осы сияқты ішіңіздегі мыңдаған кедергілерден сүрінбей

	өтсеңіз сырттағы кедергілерден оп-оңай өте аласыз. Сіз қандай

	болсаңыз-айналаңыздағыларды солай көресіз. Дүние - ішіңіздегіні

	көрсететін айна екенін ешқашан естен шығарушы болмаңыз.





Кедейлердің басты қасиеті...




	Кей адамдар не істейді? «Мен өз өміріме жауапкершілікпен

	қараймын» дейді, бірақ оларда жауапкершілік жоқ! Жауапкершіліктің

	жоқтығынан олар кризиске тап болып отыр. Жауапкершілікті

	сезінбегендіктен бәсекеге қабілетті емес, соның салдарынан ашқан

	кәсібі құлап, құлдырап жатыр, отбасында күнде ұрыс-жанжал орын

	алуда.

	Адамдар жауапкершіліктен қалай қашады?

	Кінәлау

	Олар өз басындағы қиындыққа, проблемаға өзгелерді кінәлайды.

	Қазір екі адамның бірі өз басындағы проблемаға өзгелерді кінәлап

	шыға келеді. Мысал ретінде белгілі бір компания басшысын айтайын:

	Ол өзі шығарып отырған өнімнің сатылым деңгейі төмендесе,

	таратумен айналысатын менеджерлерді кінәлі етіп шығарады. Ал

	отбасылық өмірде күйеуі әйелін кінәлайды. Мұғалімдер оқушыны

	кінәлайды, қабылдауы нашар деп. Сол сияқты оқушы мұғалімді

	кінәлайды, сабақты дұрыс түсіндіре алмады деп... Міне, көрдіңіз бе,

	жауапкершіліктен қашқысы келген адам әр іске өзге біреуді кінәлауға

	дайын тұрады.

	Мен осы қасиеттен арылуға кеңес беремін. Иә, дұрыс, сіз басшы

	ретінде қарамағыңыздағы қызметкерлерге анда-санда ұрысып,

	ширатып тұру керек шығар. Бірақ іштей басшы өзін сынауы тиіс. «Неге

	қызметкерлерімнің жұмыс сапасы төмендеп кетті? Демек, мен оларға

	лайықты деңгейде жағдай жасай алмай отырған шығармын. Қандай да

	бір идея ойлап тауып, жұмысшыларды жігерлендіру керек сияқты», --

	деп өз-өзіңізден есеп талап етуіңіз керек. Сонда ғана алдыңызда

	тығырықтан шығатын бірнеше жол ашылады. Әрі біліміңізді

	шыңдайсыз, ойлау қабілетіңізді арттырасыз, жұмыс өнімділігі арта

	түседі.

	Тағы да айтамын, Сіздің өміріңізде болып жатқан проблемаларға

	ешкім кінәлі емес! Жалақыңыз аз ба? Оған Сіз жұмыс істеп отырған

	мекеме кінәлі емес! Жақсы айлық алуға ұмтылмаған өзіңіз кінәлісіз.

	Жақсы айлық алу үшін біліміңізді шыңдаңыз, оқыңыз, егер мұғалім

	болсаңыз, санатыңызды көтеріңіз, өзіңіздің жан-жақты дамыған, білімді

	қызметкер екеніңізді көрсетіңіз, сөйтіп басшылықтан жоғары жалақы

	талап етіңіз. Бермеді ме, жақсы жұмыс орнын өзіңіз қарастырып,

	өміріңізді өзгертуге әрекет етіңіз.

	Сылтау

	Сылтау айтуды тоқтатыңыз! Мен өзім қатарлы көп жігіттерді

	танимын, отбасын асырай алмай жүрген. Себебін сұрасаң, жұмыс жоқ

	қой деген сылтау айтады. Мына заманда жұмыс жоқ деп айтудың өзі

	ұят! Істеймін деген адамға жұмыс та, мүмкіндік те бар. Соған

	қарамастан олар қиындықтың себебін өздерінен емес, қоғамнан

	іздейді. Осындай адамдарды көргенде қатты ренжимін. Неге? Өйткені

	ер-азамат үйленді ме, отбасын қайткен күнде де асырауға міндетті.

	Қалай табады, қайдан табады, ол -- еркектің өз проблемасы болуы

	тиіс. Яғни намысқа тырысуы керек. Намыссыз адамнан ештеңе

	өнбейді. Мен үшін мына қоғамда кедей болу – намыс. Отбасының

	жағдайын жасай алмау, бала-шағаның ішемін, киемін дегенін тауып

	бере алмау – намыс. Намысқа тырыспаған, бар проблеманы өзінен

	емес, өзгелерден іздейтін, әр нәрсеге сылтау ойлап табуға бейім

	адамдар ешқашан өзгермейді, дамымайды!

	Бір ғұлама шәкіртінің әр нәрсеге үнемі шағымданып, ашуланып

	жүретінін байқайды. Содан бір күні ол шәкіртті шақыртып алып, оны

	тұз әкелуге жұмсайды. Үнемі зарланып жүретін шәкірт тұзды алып

	келген кезде ұстазы оған бір уыс тұзды бір кесе суға ерітіп ішуді

	тапсырады. Шәкірт бұлжытпай айтқанын орындайды, бірақ тұзды суды

	көп іше алмай түкіре бастайды.

	-- Дәмі қалай екен? – деп сұрайды ұстазы.

	-- Ащы, -- деп жауап береді шәкірті ызаланып.

	Сол сәтте ғұлама шәкіртті қолынан ұстап, жақын жердегі бұлаққа алып

	барады. Бір уыс тұзды суға қосып, сол судан да ішіп көруін сұрайды.

	Бұлақтың мөлдір суын ішкен шәкірттен қайтадан судың дәмін сұрайды.

	-- Ал енді мына судың дәмі қалай екен?

	-- Tәтті!

	-- Тұздың дәмін сездің ба?

	-- Жоқ...

	Осы кезде ғұлама: «Өмірдегі қиындықтар осы тұз тәрізді, аз

	да емес, көп те емес – үнемі бірдей мөлшерде. Байқағаныңдай

	тұздың ненің ішіне салынғаны ғана маңызды. Сол сияқты өмірдегі

	проблемалардың ащы болмауы тек сенің ой пікір, көз қарасыңа,

	таным-түсінігіңе байланысты.

	Белгілі педагог, жазушы В.Сухомлинский: «Өзіңе-өзің ие бол.

	Өзіңе-өзің әмір етуді кішкентайыңнан үйрен. Мойның жар

	бермейтін, бірақ істеуге крек нәрсені атқаруға өзіңді-өзің үйрете

	біл. Оқуға бар ынта-жігеріңді сал – сенің бойыңа сол

	жарасады. Ойсыз, кітап оқусыз, ақыл-ой еңбегінсіз өткен күн –

	босқа өткен күн. Өзіңе тапсырылғаннан да көбірек істеуге тырыс.

	Өз алдыңа міндет пен тапсырма қоя біл!» -- деген. Яғни өзгелерді

	кінәлауды доғарған кезде, намысқа тырысып еңбек еткенде ғана

	өміріңізде Ұлы өзгеріс орын ала бастайды. Сенбесеңіз, біреуді

	кінәлауды тоқтатып, бар кемшілікті өз бойыңыздан іздеп көріңізші.

	Сізде алға жылжу, даму байқалатын болады.

	Адам баласы ата-анасынан туғанда: Ақылды не ақымақ, жалқау

	не пысық болып туады ма? Егер туа біткен қасиетіңіз жалқаулық болса

	не істеу керек? Кей бала ата - анасынын әлжуаз болып туады, ал кей

	бала қайратты да мықты болып туады. Дене шынықтырумен

	айналыспай-ақ үлкен күш пен денсаулыққа ие болады.

	Талай әлжуаз, бірақ рухы мықты адамдардың дене шынықтыру

	арқасында ден саулығын нығайтып, керемет күштің иесі болғанын

	білеміз. Мысалы: Майк Тайсон бала кезінде бәрінен таяқ жеп жүрген

	бала болғаны белгілі, Әйгілі Суворов та өте әлжуаз бала болған. Егер

	ата – бабаңыздан сізге жалқаулық мұра болып берілсе, оны да жеңуге

	болады. Ден саулықты арттыру үшін тәнді шынықтыру керек болса,

	жалқаулықты жеңу үшін миды шынықтыру керек. Тек өміріңізді осы ұлы

	күреске арнап, жалқаулық деген жауызды жығып, жігерлі табысты өмір

	сүру қақына ие бола аласыз. Немесе кедей, сорлы, ешкімге пайдасы

	жоқ адам болып өтесіз.

	Бір істі қайткен күнде де істеймін деген адам 1001 түрлі

	мүмкіндік таба алады, ал істемеймін деген адамға 1001 түрлі

	сылтау табылады. Сондықтан, таңдау өз еркіңізде.



	«Тілекке еңбек тірек болмаса, ойға омалып, қырдан аса

	алмайсың».

	Бауыржан Момышұлы.





Өсуің де, өшуің де өз қолыңда!




	Француз жазушысы В.Гюго айтқан екен: «Кім болам десе,

	сол болу – ұлы адамның ісі де, қолынан келгені болу – әр

	адамның ісі», -- деп. Сондықтан өмір мені қай арнаға салса, сонымен

	жүре беремін демеу керек. Ұлы адам болығыз келді ме, алдыңызға

	ұлы мақсат, жоспар қоя біліңіз.

	Мен танитын адамдардың көбі, бүгін бітер істі кейінге қалдыруға

	дағдыланған. Ертең де ол істің өнбейтінін өзі біле тұрса да ертеңге

	қалдыруға құмар. «Құдай қаласа көктем шықсыншы, мен бәрін

	қатырамын!» деп типа «мақсат» қояды. Бірақ олар көктемде де түк

	тындырмайды. Тындыратын болса өмірінде қанша көктем өтті емес

	пе?!

	Біреулер бар: «Ақшам көбейсін, істі сол кезде бастаймын» -- деп

	жүре береді. Бірақ бір ренжитінім, сол адам ақши жинайын деп әрекет

	етпейді ғой. Әлгі адамға 5 жылдан кейін жолықсаң: «Бірдеңе бастау

	керек еді, қаражат болмай тұр. Жиналса көреміз ғой», -- дегенді тағы

	айтады. 5 жыл ішінде 5 мың теңге жинамаған адамнан енді не үміт, не

	қайыр?! Егер әлгі адам әр айлығының 10 пайызын жинап отырғанда,

	өзіне керек миллион теңгені табар еді ғой. Бірақ ол оның орнына,

	«ертең, ертең, ертең» деген бұлыңғыр мақсат қойып жүре беруді

	таңдады.

	Жазушы Мұхтар Әуезов айтқандай: «Қай істің болсын өнуіне

	үш түрлі шарт бар. Ең әуелі ниет керек, одан соң күш керек, одан

	соң тәртіп керек». Яғни алдыңызға ниет қойып, ерік-жігеріңізді жинап,

	белгілі бір тәртіпке, «режимге» бағынып жұмыс ісетесеңіз, оның

	өнімділігі артады.

	Әрине, болашақтан үміт күткен жақсы, «үмітсіз – шайтан» деген.

	Бірақ мен үмітке сенбеймін. Мен әрекетке сенемін. «Әрекетке --

	берекет», «Қимылдасаң қыр асасың» деген жақсы сөз бар қазақта.

	Әрекет етсеңіз Құдай өзі құрайды, қолыңызды құр қалдырмайды.

	Сондықтан құр үміттеніп жүре бермей, алдыңызға нақты мақсат қойып,

	соған жету жолында әрекет етіңіз! Тілекке еңбек тірек болмаса, ойға

	омалып, қырдан аса алмайсың.

	Ақшаңыз жоқ, шығармашылық тоқырау боп, істеген

	жұмыстарыңыз жүрмей жатса, барлық кінәні өзіңізден іздеңіз,

	басқаларды, өмір сүріп жатқан жағдайыңызды, Үкіметті кінәлаушы

	болмаңыз, бүгін бір жетістікке жетсек те, жетпесек те, ол бұрынғы

	істеген істерімнің нәтижесі деп біліңіз.

	Әр нәрсенің жақсы жағын ойлаңыз, ойбай, ол жерге барсам,

	шаруам бітпей қалса, деген күмәннің өзі сіздің жолыңыз болмауының

	кепілі, миға ақпарат кетті, сол шынымен болмайды. Адамның күмәні —

	оның ең басты жауы. Себебі ол минут, секунд сайын ұлғая береді де

	сізді ол жерге бара алмайтын қылып тастайды. Бір жерге бармай,

	қатыспай, ол нәрсені алар едім, сол нәрсені жеңер едім деу бекер іс.



	«Жас кезде қателесуден қорықпалық. Қайта солардан сабақ

	 алалық. Қартайғанша қателесумен өмір өткізуден сақтасын».

	Йоганн Вольфганг фон Гѐте.





Себеп-салдар заңдылығы




	Бүгінді күнді кеше жасадық, ал болашақты бүгін жасаудамыз

	Өмірді толық қабылдап, 100 пайыз жауапкершілікті сезінгеннен

	кейінгі екінші қадам – себеп-салдар заңдылығы. Көпшілігіміз басыма

	түскен қиыншылықты тағдырдың жазуы деп қабылдаймыз. Рас қой?

	Алланың пешенеме жазғаны осы да, қайтеміз енді деп мойынсұнамыз.

	Ал шын мәнісінде, логикалық тұрғыдан ойлап қарасақ, бүгінгі күн,

	нақтырақ айтар болсақ, біздің бүгінгі материалдық жағдайымыз,

	біліміміздің деңгейі, эмоционалды көңіл-күйіміз, бір сөзбен айтқанда,

	барымыз бен жоғымыз кешегі күнннің нәтижесі.

	Қарапайым ғана тамақты айтайық, тамақтың дәмсіз болып

	шығуына аспазшының азық-түлікті жеткілікті мөлшерде қоспағаны

	себеп. Сол сияқты Сіздің бүгінгі өміріңіз өзіңізге ұнамаса, онда оны

	кешегі еткен еңбектің нәтижесі деп білген жөн. Сондай-ақ, Сіздің бүгін

	жасап отырған жұмысыңыз, әрекетіңіз, болашақтың іргетасын қалауда.

	Егер Сіздің балаңыз бүгін сабақтан нашар баға алып келсе, оған

	кім кінәлі? Әрине, Сіз! Өйткені кеше Сіз оның сабағын

	қадағаламадыңыз. Нашар баға – соның нәтижесі. Бірақ оған өкініп,

	таусыла берудің қажеті жоқ. Балаңыз ертең жақсы баға алуы үшін

	сабағын барынша қадағалап, ертең «5-тік» баға алуына көмектесіңіз.

	Сыртқы нәрсе ішкі әлемнің көрінісі екенін, бүгінгі әрекет ертеңгі күннің

	жемісі екенін ұғынбасаңыз, шын сезінбесеңіз, онда Сіз дамымайсыз,

	өспейсіз!

	Болашақ – ашылмаған құпия, өткен шақ – тарих, ал осы шақ –

	Сізге берілген үлкен сыйлық. Сондықтан болашағым баянды болсын

	десеңіз, осы шақтағы мүмкіндіктерді пайдаланып қалуыңыз керек.

	Қазақ – дана халық. Баяғыда ақсақалдарымыз, қарияларымыз

	кішкентай бір баланы көрсе: «Әй, осы баладан бірдеңе шығады. Бір

	жерді тесіп шығады» деп баға беріп жатады. Кейін қарасаңыз,

	шынында да әлгі баланың белгілі бір салада жетістікке жеткенін, өз

	ортасында сыйлы, абыройлы азамат болғанын көресіз. Бұдан шығар

	қорытынды: адамның болашақта қандай болатыны оның бүгінгі іс-

	әрекетіне байланысты. Міне, бұл – себеп-салдар заңдылығы! Осыны

	дұрыс қабылдай білу керек.



	«Адам дүние есігін анадан туған кезде ғана бір-ақ рет ашпайды.

	Өмір адамды қайта-қайта жаңадан тууға мәжбүрлейді».

	Габриель Маркес.





Есті кісі өзінен есеп алады!




	Ұлы ақын Абай Құнанбаев өзінің он бесінші қара сөзінде:

	«Егерде есті кісілердің қатарында болғың келсе, күнінде бір

	мәрте, болмаса жұмасында бір, ең болмаса айында бір, өзіңнен

	өзің есеп ал! Сол алдыңғы есеп алғаннан бергі өмірді қалай

	өткіздің екен, не білімге, не ахиретке, не дүниеге жарамды,

	күнінде өзің өкінбестей қылықпен өткізіппісің?» -- деген сөз бар.

	Яғни мына өмірді мәнді-мағыналы, баршылықта, тоқшылықта өткізгісі

	келген адам өзінен есеп алып тұруға әдеттенгені жөн.

	Кез келген компания немесе кәсіпорын белгілі бір уақытта

	мемлекетке есеп береді. Өткенін еске түсіріп, саралайды. Қанша пайда

	таптым, оны қайда жұмсадым? деген сұрақтарға жауап береді. Олар

	мұны, яғни жылына бір рет есеп беруді қалыпты жағдай деп санайды.

	Ал адамдар ше? Адамдар өздерінің өміріне көз тастап, оның

	есебін беріп жатыр ма? Әрине, жоқ. Тамағының барына, киіміінң

	бүтініне мәз болып жүре береді. «Мен мына өмірге не үшін келдім?

	Мақсатым қандай? Осы жасыма дейін не тындырдым? Алда нендей

	шаруаларды атқаруым керек?» деген сұрақты қойып, өз-өзінен есеп

	алмаған адам дамымайды!

	Мысалды өзгеден іздемей-ақ, өзімнен алайын: мен міндетті түрде

	жылдың басында өз-өзімнен есеп аламын. Менің бір жылдық

	жоспарым қандай еді? Оны қаншалықты орындай алдым? Неге жеттім,

	енді не қалды? Келе жатқан бағытым қандай? Осы сынды сұрақтарды

	қойып, ойша атқарған шаруаларды саралаймын. Саралай келе

	бойымдағы кейбір кемшіліктерді байқаймын, сонымен күресу

	жолдарын қарастырамын. Есеп бере отырып жаңа жоспарлар пайда

	болады, соны орындауға белсене кірісіп кетемін. Міне, өмір деген –

	осындай! Сондықтан есеп алып үйреніңіз!





	Кризитің мәнін түсініп, өзгеруге көмектесетін

	сұрақтар

	МЕНДЕ ҚАНДАЙ ҚАБІЛЕТТЕР ЖЕТІСПЕГЕНДІКТЕН ОСЫ

	ЖАҒДАЙҒА ДУШАР БОЛДЫМ?



	ҚАНДАЙ АДАМДАРМЕН АРАЛАСҚАНДЫҒЫМНАН

	НЕМЕСЕ АРАЛАСПАҒАНДЫҒЫМНАН ОСЫ ЖАҒДАЙ

	МЕНІҢ БАСЫМДА БОЛУДА?



	НЕ НӘРСЕЛЕРГЕ КӨҢІЛ БӨЛГЕНДІГІМНЕН НЕМЕСЕ

	КӨҢІЛ БӨЛМЕГЕНДІГІМНЕН ОСЫ ЖАҒДАЙ БОЛУДА?



	ӨМІРГЕ ДЕГЕН ҚАНДАЙ ОЙ-ПІКІР, КӨЗ-ҚАРАСЫМНЫҢ

	НӘТИЖЕСІНДЕ ОСЫ КҮНГЕ ЖЕТТІМ?





	Адам өмір бойы өзін өзі жасау керек! Яғни жайғана материал

	боласыз ба, әлде қоғамға керек қымбат бұйымға айналасыз ба, ол

	тікелей өзіңіздің зергерлік қабілетіңізге байланысты!!!





Жерге картоп егіп, капустаның өсіп шығуын күтпеңіз!





	Таңғажайып көмек күтпей аспаннан,

	Миды босат, бос қиялдан ластанған!

	Егер Сіз ертең атақты миллионерлердей зәулім сарайда өмір

	сүргіңіз келсе, қиындық атаулыны шыбын шаққан құрлы көрмей,

	өмірдің әр сәтінен ләззат алғыңыз келсе, бос қиялдап жата бермей,

	бүгін сол өмірдің «кірпішін қалаңыз»!

	Кірпіш демекші, адамдар үй салмас бұрын оның сызбасын

	дайындайды. Сосын іргетасын құяды, кірпішін қалайды, шатырын

	жабады, сосын іші-сыртын әрлейді. Бір сөзбен айтқанда, зәулім үй

	осылай салынады. Ал біздің өміріміздің кірпіші қалай қалануда? Оның

	Сіз қалаған сызбасы бар ма? Егер жоқ болса, онда оның қандай

	болмағы тұманды деген сөз. Яғни алған бетіңіздің белгілі бір бағыты

	жоқ, дауыл қалай тұрса, солай қарай қисая салуыңыз бек мүмкін.

	Кез келген нәрсе екі жағдайда пайда болады, алдымен -- ойда,

	сосын – өмірде. Бұған қатысты қазақта: «Ой түзелмей, бой түзелмес»

	деген жақсы сөз бар. Ішкі жан-дүниеңіз өзгермей, өміріңізге қатысты

	нақты жоспар-мақсаттарыңыз болмай Сіздің тығырықтан шыға

	қоюыңыз екіталай. Яғни өзіңіздің ойыңызды түземей, өміріңіз жақсы

	арнаға ауысады деп күту – ақымақтық.

	Бір орманда екі адам ағаш шабады екен. Бірінші адам таңертең

	ерте ұйқысынан оянып, бір ағаш шапса, дереу екіншісіне өтіп тыным

	таппайды. Таңнан қара кешке дейін дәл осылай еңбектеніп, тынығу

	дегенді білмейді. Тіпті түскі тамақты да ұмытып кететін болыпты.

	Кешкісін әлгі досынан бірнеше сағат кейін үйіне қайтады екен. Екінші

	адам болса, ағаш шауып түсірген сайын біраз отырып тынығып, қас

	қарая бастағанда, үйіне қайтып кететін болыпты.

	Бір апта бойы осылай еңбектенгеннен кейін, бір апталық

	ағаштарын санайық депті. Нәтижесінде, екінші адамның шапқан

	ағаштары көбірек екендігі мәлім болыпты.

	Бірінші адам ызаға булығып, қасындағы адамнан мұның сырын

	сұрайды. Екінші адам азғана езу тартып былай деп жауап қатады:

	– Мұның анау айтқандай сыры жоқ. Сен тынбай еңбектенесің. Ал

	мен кей-кейде тынығып отырып, балтамды қайрап алам. Өткір

	балтамен жұмыс істеу жұмысты жеңілдетеді әрі шаршамайсың.

	Бұдан шығар қорытынды: өз-өзіңді жетілдіру, балтаны

	қайрағанға ұқсайды. Өз-өзімізге уақыт бөліп, істің көзін табуымыз

	керек. Кемшіліктеріміз болса толықтырып жетілдіре түсуіміз қажет. Бұл

	рухани жан-дүниеміз бен ой-өрісіміздің кеңеюіне көп септігін тигізеді.

	« Өмір сүрудің екі заңын білген адам бақытты болар. Бірі -

	 не болса соны жей бермей, азығына талғаммен қарайтын жан;

	 бірі - кім болса, сонымен дос болмай, айналысындағы достарын

	 жөнімен таңдай білетін адам».

	Омар Хайям.





Жақсымен жолдас болсаң, жетерсің мұратқа!




	Бүгінде барлығымыз белгілі бір ортада өмір сүріп жатырмыз.

	Қалай болғанда да, қоғамсыз, әлеуметсіз Робинзон Крузодай дәл қазір

	ешкім тіршілік ете алмас. Сол ортаның адамға әсері бар ма? «Жоқ,

	барлығы адамның өзіне байланысты» деп шорт кесіп айта алмаймыз,

	солай ғой?

	Психология: Адамға ортаның әсері бар ма?

	-- Қай жағынан алса да, ортаның адамға әсері бар. Мәселен,

	экология деп қарайық. Экология ластанған сайын, адамның да қабілеті

	азаяды. Адам -- Алланың табиғатқа лайықтап жасаған туындысы.

	Сондықтан да, табиғат адамның көңіл-күйіне, денсаулығына, тіптен

	өміріне де әсер етеді. Алматының асфальтында жүрген кездегі

	аураңыз бен Медеудегі көңіл-күйіңіздің ұқсамайтыны да содан. Орта

	дегеннің бірі -- адамның өзі. Сондықтан, адам адамға әсер етеді.

	Мұсылманшылықта мұны «адам -- адамның айнасы» деп түсіндіреді.

	Мәселен, сіздің досыңыз өте мейірімді, адал, әділетті, иманды жан

	болса, сіздің де сол бағытта бой түзеуіңіз кәміл ғой. Сол сияқты,

	ортаңыздағы достарыңыз жағымсыз мінез-құлыққа ие болса, жаман

	әдеттерге үйірсек келсе, мұның ұшқыны да сіздің қораңызға тиетіні

	анық. Сондықтан, екі жақта да ортаның адамға әсері бар. Ал сіз қандай

	ортаны таңдайсыз, қалай өмір сүргіңіз келеді, ол сіздің еркіңіздегі

	шаруа. Ортаның әсері бар, әрине, бірақ адамның таңдау еркі де бар

	екенін ұмытпайық!

	Сіз өзіңіздің кім екеніңізді араласатын достарыңызға қарап

	білсеңіз болады. Өйткені бұл – өмірдің заңдылығы, адам араласатын

	ортасына қарай бейімделгіш болады. Мәселен, Сіздің достарыңыздың

	көбі темекіге әуес болса, күндердің күнінде Сіз де темекі тартып

	кетесіз. Дәл сол сияқты, егер достарыңыздың көбі спортшы болса, бір

	уақытта Сіздің де спортқа деген қызығушылығыңыз оянып, жаттығу

	жасауға асығып тұратын боласыз.

	Бұдан шығар қорытынды, белгілі бір дәрежеде Сіздің

	құлдырауыңызға араласатын ортаңыз да кінәлі. Яғни оларда алға

	қарай жылжу жоқ, айтатындары өсек-аяң. Ішіп-жегенін, киген киімін

	айтқаннан әріге аса алмайды. Мұндай ортада өсу мүмкін емес.

	Белгілі актер Досхан Жолжақсынов: «Бір қоянды он

	арыстанның арасына салып жіберсең, бірнеше уақыттан соң әлгі

	қоян арыстандай ақырып шыға келеді. Ал керісінше, бір

	арыстанды он қоянның арасына жіберсең, біраз күнен соң

	жуасып, қояндай қорқақ болып қалуы мүмкін», -- деген. Ал

	Бауыржан Момышұлы: «Екі баланың ортасында отырған қария –

	бала болады, екі қарияның ортасында отырған бала – дана

	болады», -- деген. Екі атақты адамның сөзіне мен де толық

	қосыламын: Адамныңталпынысы аз ортада жүріп табысқа жетемін деуі

	күлкілі нәрсе.

	Америкалық бизнесмен Дональд Трамп айтқан: «Егер белгілі

	бір табысқа жетемін десең, табысты адамдармен аралас!

	Қиналуың мүмкін, ол ортаға бірден бейімделіп кете алмауың

	мүмкін. Бірақ уақыты келгенде өсе бастайсың». Менің өмірлік

	қағидам -- осы. Біреулерге бұл қасиет ұнар-ұнамас, бірақ мен

	достармен таңдап араласамын. Өзімді өшіретін емес, керісінше

	өсіруге жетелейтін жандармен қарым-қатынаста болғанды құптаймын.

	Өйткені күндердің күнінде қасымда жүрген адамдардың жаман қасиеті

	маған жұғып кетуі мүмкін.





Нәтиже – әдетке, әдет – әрекетке, әрекет – ойға, ой – сұраққа байланысты




	Сіздің өміріңіздегі әрбір оқиға, мейлі жаман болсын, мейлі жақсы

	болсын, ол – бір істің нәтижесі. Мәселен Сіз осыдан біраз уақыт бұрын:

	«Өзгеруім керек. Өмірімді қалай жақсартсам екен?» деген ойда

	болғансыз. Ойыңыз іске асу үшін бүгін міне, кітап оқып отырсыз. Яғни

	бұл өмірде кедейсоқ ештеңе болмайды.

	Адамдардың көбі нәтижені әрекеттен деп түсінеді, мен олай емес

	деймін. Нәтиже – әдетке байланысты. Әдет – әрекетке, әрекет – ойға

	байланысты. Ал адамның ойында көбіне сұрақ тұрады. Мәселен, Сізге

	мен «Ертең не істейсіз?» деген сұрақ қойсам, сіздің ойыңыз автоматты

	түрде: «Ертең мен не істеймін? Так, ертең мынаны істеймін. Оны

	қанша уақытта бітіре аламын?» деген сұрақтарға жауап іздейді.

	Мәселен, мен тәуекелшіл адаммын. Яғни тәуекел ету әдет болып

	кеткен. Тез шешім қабылдаймын. «Ойланайын, көрейін, айналамдағы

	адамдармен ақылдасып көрейін» деген сөз менің сөздік қорымда жоқ.

	Тәуекел етіп аузым күйген жағдайлар көп болды, сондай-ақ тәуекел

	жасап жетістікке жеткен кездерім одан да көп болды. Бұдан шығар

	қорытынды, тәуекел еткен адам ойланып-толғанып екіұдай күйде

	жүрген жандардан әлдеқайда көбірек табысты болады екен. «Тәуекел

	түбі – жел қайық, өтесің де кетесің» деген сөздің мағынасы – осы.

	Кейде адамдар бір істі ертеңге қалдыра салуы ықтимал. Онда

	тұрған не бар деген ойда болады. Егер мұндай жағдай бірінші мәрте

	орын алса – әрекет. Ал бірнеше мәрте қайталанса, ол әдетке айналды

	деген сөз. Бітер істі ертеңге қалдырып жүре бересіз, жүре бересіз,

	соңында нәтижесі «0»-ге тең болып қалады. Және өмір бойы «0»-ден

	арыла алмайтын «ауруға» шалдығуыңыз мүмкін.

	Тура осы сияқты, ақшаны жарата жүріп, оның неге жұмсалғанын

	қағазға жазбау, «Содан не өзгерер дейсің? Қанша жұмсағанымды өзім

	білем ғой» деп немқұрайдылық таныту, бірінші күні – әрекет. Ал екінші

	және үшінші күні тағы қайталанса, ол – әдет.

	Ойлаған әрбір ойыңды іске асырып, жайландыр,

	Әрекетті істеген – әдетіңе айналдыр.

	Әдетің мен мінезің қалыптасып өседі,

	Қалыптасқан мінезің тағдырыңды шешеді, -- дегендей, ойды

	түзеу керек, ол әрекетке айналады, жақсы әрекет – жақсы әдеттің

	бастауы. Ал үнемі жақсы істер істеуге әдеттенген адамның жақсы

	нәтижеге жететіні ғылымда дәлелденген.

	Жолы болмағыштар уақытты бағаламайды. Кез келген табысты

	адам сізге уақыттың ең құнды ресурс екенін айтады. Тіпті жетістікке

	жеткен адамдар уақытты ақшадан жоғары қояды.

	Ал сіз немен айналысасыз? Twitter-дегі лентаны оқыдыңыз,

	«Facebook» пен «ВКонтактеде» суреттерге лайк бастыңыз. Осылайша

	алтын уақытыңызды болмашы дүниедерге сарп еттіңіз.

	Бірақ әр жыл сайын өзіңізге жоспар құрасыз. Әр жыл сайын

	өзіңізге «осы жылы жұмыс жасап, жағдайым жасап аламын» деп уәде

	бересіз. Әр жыл сайын әртүрлі арман. Сіздің жоспарыңыз ешқашан

	орындалмайды. Өйткені, орындалуы тиіс міндеттерге қажетті уақыт

	бөлмейсіз. Уақытты басқаруды үйреніңіз, «жоқ» деп айтуды үйреніңіз

	— бұл сіздің өміріңіздегі кез келген ортада жетістікке бастаушы сәтті

	қадамдардың бірі болмақ. Ештеңені ертеңге қалдырмаңыз, әрбір сәтті,

	уақытты бағалай біліңіз!





Жалқаулыққа жоқ дейік!




	Жалқаулықты жеңіп және өміріңізді өзгерткіңіз келсе, жалқау

	екендігіңізді мойындаңыз. Егер логикалық жағынан қарасақ,

	жалқаулық деген шынымен жоқ, өйткені біз ұзақ уақыт жай жата

	алмаймыз, ол мүмкін емес. Өйткені біз жүреміз, тамақ ішеміз,

	демаламыз, ойлаймыз, бұны жалқаулық деп айтуға болмас.

	Шынымен жалқаулық дегеніміз, адамның мақсатына жетуге

	бағытталған істі аяқтамауы. Адам бақытқа және нәтижеге жету үшін өз

	ісімен айналысуы керек. Сондықтан да мақсатыңа жету үшін өз

	ісіңізбен айналысқаныңыз жөн.

	Өз еркіңді жеңу өте қиын. Яғни, қаламай тұрған істі істеу

	немесе қалап тұрған нәрседен өзіңді тию тек ерік-күшін басқара

	алатын адамдардың ғана қолынан келеді. Мәселен,

	алдыңызға арықтаймын деп мақсат қойдыңыз, бірақ, еркіңізді жеңе

	алмай «бүгінше жей тұрайын, ертеңнен бастап диетаға отырамын»

	дейсіз. «Еріншектің ертеңі таусылмайды» дегендей ертеңіне тағы да

	осылай жалғаса береді. Бірақ, қанша уақыт сырғып өтсе де дегеніңізге

	жете алмайсыз.

	Өйткені, сіз жалқаусыз. Өз денеңізді өзіңіз басқара алмайсыз.

	Біліп қойыңыз, мұндай адам еш жетістіктерге жете алмайды. Ал ерік-

	күшін жеңе алатын, өзінің бойын да, ойын да басқара алатындар

	уақытты ерттеп мініп алады да мақсатына жетіп, айналасындағыларды

	таң қалдырады. Ерік-жігерді қалай бағындыруға болады?

	Жалқаулықтан арылу үшін, өзіндік даму ғылымын жетік

	меңгерген, қайыршыдан миллионер болған Алекс Яновскийдің

	айтуынша, ең алдымен, бүгін жаасайтын шаруаңды ешқашан ертеңге

	қалдырмау қажет. Тіпті, уақытыңыз болмай, басқа шаруалар киіп кетіп

	жатса да, бүгінгі ісіңізді міндетті түрде бүгін істеп машықтаныңыз. Бұл –

	жалқаулықты жеңудің бірінші және негізгі тәсілі.

	Екіншіден, арнайы блокнот сатып алыңыз. Сөйтіп, кешкілік

	ертеңгі күнге жоспар құрып жазыңыз. Не істеу керек, қайда баруыңыз

	қажет, кімге қалай сөйлегеніңіз дұрыс, үстіңізге не киесіз? Таңертең

	үйіңізден шыққаннан кейін кешке үйіңізге келгенге дейін бәрі-бәрі

	жоспарлы болуы керек. Және блокнотыңызда жазылғандардың

	барлығын рет-ретімен орындауға өзіңізді мәжбүрлеңіз. Кежегіңіз кейін

	тартса да бүгінгі атқарылуы керек жұмысты ертеңге қалдырмаңыз.

	Мұны күнделікті берік әдетке айналдырыңыз.

	Міне, қарапайым осы екі жаттығу арқылы сіз жалқаулықтан жүз

	пайыз болмаса да, 90 пайыз көлемінде құтыла аласыз. Бұны жүзеге

	асыру сізден ақшалай шығынды, көп күш-қуат немесе уақыт жұмсауды

	қажет етпейді. Тек ниет пен ынта болса болғаны.





	«Жоспарсыз жұмыс істеу -- ағыссыз жүзумен тең».

	Халық даналығы.





Жоспарсыз адам қара жердегі қаңбақ тәрізді




	Адамның өмірі өзгерістерден және күрт өзгерістерден тұрады. Сол

	өзгерістерге кейде бір адамның әрекеті әсер етсе, кейде бір ауыз сөз

	басқалай өмір сүруіңне себепші болары шындық! Ал, менің өмірімді

	өзгертіп қағазға жазылған нақты жоспар мақсатсыз жылды да, күнді де

	бастамауыма себепші болған сөз ол ―Адам өзіне табыстар мен

	жетістіктерді жоспарламаса, өмір оған еш қиындықсыз сәтсіздік пен

	кедейлікті жоспарлайды‖. Міне, көп адамның ақшасының аз болып,

	өмір сүру стиліне көңілі толмай таршылықта өмір сүруіңің ең негізгі

	себептерінің бірі, ол адамдардың табысты болымын деген нақты

	жазылған мақсаты да, қалай жетемін деген жоспары да жоқ! Барі

	―проста‖ салынар үйдің сызбасында баспалдақ болмаса, салынған

	үйде ол қайдан болсын! Сонымен қатар жоғары да айтып кеткенімдей

	сізде мақсат жоспар болмаса сізге ұнасын, ұнамасын Сіз мақсат

	жоспары бар адамдардың ойлағанын іске асыруына көмекші боласыз!

	Не үшін, ӨЙТКЕНІ СІЗДІҢ УАҚЫТЫҢЫЗ БОС! Теледидары кім көреді,

	өсекті кім айтады, әлеуметтік парақшаларда кім отырады, Әрине

	уақыты бос адам отырады. Ал, теледидарғы сериал мен жарнаманың

	мақсат жоспары көрермен мен клиент тарту, әлеуметтік

	парақшалардың жоспары адам жинап ақша табу, өсекшілердің

	жоспары ішіндегісін айтатын тыңдаушы табу т.б. Мені жек көріп

	кетсеңізде айтайын, жоспарыңыз жоқ па, Сіз мақсат жоспары бар

	адамдардың ниетін орындауға көмектесетін құралы болып жүрсіз!

	Осыны есте ұстаңыз!!! Екіншіден өмірліқ мақсат жоспары жоқ адамдар

	тура қаңбақ сияқты анда мында жүре береді. Қаңбақты сайдан сайға

	жел айдаса, мақсат жоспарсыз адамды өмірлік жағдайлар айдайды.

	Қанбақтың бүнгін мына сайда ертең ана сайда жүретіні секілді, нақты

	өмірлік жоспар мақсаты құрылмаған адам осы жылы менеджер, екі

	жылдан кейін мұғалім, үшінші жылы журналис болып жүре береді. Ал

	жоспарсыз кәсіпкерге келсек, бүгін ет сатса, ертең концерт

	ұйымдастырып тағы да басқа да бір біріне қатысы жоқ жобалармен

	айналысып жүруі мүмкін. Мұндай қаңбақ сияқты істен іске секіре

	беретін адамдар үлкен жетістікке жете алмайды! Неге десеңіз, Бір іс не

	бір жоба бойынша үлкен нитиже шығарып ел мойындайтын шын

	шебер болу үшін, ол жұмысқа кемінде он мың сағат орта есеппен жеті

	он жыл шамсында уақыт бөлінуі керек! Бұл сарапшы ғалымдар пікірі.

	Сонда ғана таңдап алған сала бойынша таңғажайып жетістіктерге

	жетуге болады. Американдык бизнес мотиватор Брайн Трейсидің

	сөзімен айтсам ―Өмірлік нақты жазылған мақсат жоспарыңызға жетуге

	көмтеспейтін заттардың бәріне жоқ деңіз, таңдап алған ісіңізге

	тиянақты болыңыз‖!





Болашақ өмір сызбасы немесе мақсатты қалай қою керек?




	Көпшілігімізде мақсат бар шығар. Бірақ кейде мақсаттар шын

	өмірмен үйлеспей, мақсат емес, орындалмас арман болып

	кетеді. Мақсаттарымызға уақытында жету үшін не істеу керек?

	Мақсатты қалай дұрыс қою керек? Енді осы тұрғыда бірер кеңес

	берейін.

	Ойланып көрелік, неліктен көп адамдардың армандары тек

	арман күйінде қалады? Сіздің қанша арманыңыз орындалды?

	Қаншасы жай ғана арман болып, Сіздің өміріңіздің «тарихи»

	беттерінде қалды?

	Көп адам арман дегенді өзінен өзі орындала

	қалатын «құбылыс» деп санайды. Әлбетте, ол қате пікір. Арман

	орындалмайды, сол арманды Сіз орындайсыз, іске асырасыз.

	Қалай дейсіз ғой? Бұл жақсы сұрақ. Жақсы сұрақ деп

	отырған себебім, біздің сұрақ қоюымыздан біздің нәтижелілігіміз

	артады, не төмендейді.

	Ал, енді, мақсат пен арманның негізгі айырмашылығына келер

	болсақ — арманның іске асатын күні белгіленбеген. Әдетте, біз былай

	дейміз: «Шіркін, бай болсам ғой...». Мақсат дегеніміз — нақты күні

	белгіленген соңғы нәтиже, мысалы: "2016 жылдың 31 желтоқсанына

	дейін менің ай сайынғы қаржылай пайдам 1 млн. теңгеге тең". Міне,

	мақсат деген осындай болуы тиіс!

	Кез келген мақсаттың, мейлі ол жеке өміріңізге не мансапқа

	байланысты болсын, белгілі бір сапалық көрсеткіштері болуы керек.

	Егер сіз мақсатыңызды осы көрсеткіштермен өлшей отырып қоя

	білсеңіз, оған жету жолыңыз оңай, қадамдарыңыз жүйелі болады.

	Сонымен, мақсатыңыздың мынандай қасиеттері болсын:

	* Өзіңіз не қалайтындығыңызды анық білмесеңіз, нәтижеге жету өте

	қиын болмақ. Мақсаттарыңызды нақтылаңыз. "Көлігім болса ғой..."

	дегеннің орнына, қандай маркалы, қай түсті көлікті

	қалайтындығыңызды ойлап, оның бағасын біліп, мақсатыңыздың

	орындалуына қадамдар жасаңыз.

	* Әр мақсатқа өзінің уақытын тағайындап, мақсатты сол кезде

	орындауға тырысыңыз. Мерзімі жоқ мақсат сол бетінше кейінге қала

	береді.

	Үшінші -- мақсатыңыз қол жетерлік болуы керек. Яғни, Сіздің

	қазіргі жағдайыңыз бен мүмкіндігіңізге қарай алған мерзіміңіз дұрыс

	па? Әлде мерзімін созу керек пе? Немесе, жалпы алғанда қол жетерлік

	мақсат па?

	Төртінші -- мақсатыңыздың релеванттығы, яғни осы мақсат Сіздің

	өміріңіздің басқа салаларымен үйлесе ме? Басқа мақсаттарыңызбен

	ше? Орынды ма?

	Бесінші мақсат күш беретін болуы керек. Яғни мақсатыңызды

	ойлаған сайын жұмыс істегіңіз келіп кететінде, ұйқыңыз шайдай

	ашылып кететіндей болуы керек

	Осы сұрақтарға нақты жауаптар алғанда, Сіз өз мақсатыңызды

	100пайызға түсінесіз. Ал, біздің табиғатымыз сол -- түсінген

	«нәрсемізді» оңай да тез іске асырамыз. Мақсатты іске асырмастан

	бұрын, өзіңізге мынадай сұрақ қойыңыз -- бұл мақсаттың мен үшін

	қандай маңызы бар? Осы мақсаттарға жетсем өмірім қалай өзгереді,

	Осы сұрақтарға жауап беру арқылы өзіңізді оятып, мақсатқа тезірек

	жетуге деген мотивация байда болады.

	Менің айтарым, Сіздің уақытыңыз өлшеулі, сол себепті сол алтын

	уақытыңызды біреудің «арманын» орындауға ысырап етуден аулақ

	болыңыз! Сізге не керек, Сіздің жаныңыз нені қалайды тек Сіз ғана

	біліңіз. Сондай мақсаттарды орындауға атсалысыңыз, сонда ғана Сіз

	мақсатқа жеткеніңізден рахатқа бөленесіз. Мен Сізге тек қана сәттілік

	тілеймін! Армандарыңыз көп болсын, үлкен болсын! Белгілі ақын

	Мұхтар Шахановтың:

	Мәңгі лаулап жану үшін ғаламда,

	Үлкен бақыт табу үшін ғаламда,

	Үлкен болып қалу үшін ғаламда,

	Үлкен арман керек екен адамға, -- деген әдемі өлең шумақтары

	осы тақырыпқа сай келіп тұрғандай. Мақсат – үлкен болуы керек.

	Байқайсыз ба, қай қалаға барсаңыз да кіре беріс жолда жол-көлік

	оқиғасы көп болады. Неге деп ойлайсыз? Өйткені әлгі апатқа

	ұшыраған көліктің жүргізушісі межеленген қалаға кірген бойда өзін-өзі

	бос ұстайды, «Уф, жеттім-ау!» деген нәрсе миға әсер етіп, көлік тізгінін

	босаңсытып алады. Апаттың қалаға немесе ауданға кіре беріс жолда

	жиі болатыны міне, осы себептен.

	Адамның мақсаты да осындай. Егер алға қойған мақсатыңыз

	кішкентай, оп-оңай қол жеткізетін болса, бойыңызды «Болдым,

	толдым!» деген ой билеп алуы мүмкін.

	Тағы бір мысал ретінде 30-дан асқан азаматтарды алайық,

	солардың ішінде: «Уф, Аллаға шүкір, бала-шағам бар. Үй салып

	алдым. Болдым, толдым», -- деп қолдарын қалтасына салып алып,

	қарынға май байлап шіреніп жүредер бар. Олар неге өйтеді? Өйткені

	олар әу баста мына нәрсені көздеген: «Машина алам, үй алам,

	үйленем, бала-шағам болады». Міне, көрдіңіз бе, мақсаты кіп-

	кішкентай, қолжетімді болған соң, өздерін-өздері «тастап» жіберді.

	Ал енді қыздарды айтайық, көбі: «Тұрмысқа шықсам, бала

	тапсам, жақсы бір жұмысқа орналасып алсам», -- деген мақсат қояды

	алдарына. Тұрмысқа шығады, бала табады, жұмысына орналасады,

	бітті! Сосын жастары 40-тан асқан шақта: «Не қарап жүрмін, ертең

	мына бала-шағаның жағдайы қандай болады?» -- деп «ояна»

	бастайды. Ал егер әлгі қыз алдына: «Мен мынадай азаматқа шығамын,

	пәлен балам болады, оларға мынадай жағдай жасаймын. Біздің

	отбасымыз мынадай болады. Тұрмыс жағдайымыз мынадай болады»,

	-- деп алдына үлкен әрі нақты мақсат қойса, әлдеқайда үлкен

	жетістікке жеткен болар еді. Өйткені мидың қабілетін толық қолдану

	үшін, миға үнемі тапсырма беріп отыру қажет. Ал, мидың күшін өмірдің

	соңына дейін толыққанды қолдамнамын десеңіз Сізде өміріңіз

	жетпейтіндей мақсаттар болуы шарт!

	Сондықтан өмір мағынаға толы болу үшін, үнемі ізденісте жүру

	үшін, тынбай еңбек ету үшін, жақсы нәтижеге қол жеткізу үшін

	мақсатты үлкен етіп қою керек. Кем дегенде алдағы 10 жылға мақсат

	қойыңыз! Тағы да қайталап айтамын, мақсат нақты әрі қағазға

	жазылған болсын! Біз не нәрсені қатты ойласақ, міндетті түрде ол

	нәрсе шындыққа айналады. Яғни өміріміз мән-мағынаға толы болсын

	десек, онда ойымыздағы арман-тілек, алдымызға қойған мақсат мәнді-

	мағыналы болуы тиіс. Іске сәт! Алдыңызға Алатаудай биік мақсат

	қойыңыз!



	«Жетістік – бұл бүкіл әлемде қалыптасқан стандартқа сай

	болмау. Бұл үздіксіз даму және өз жеке мақсаттарына жету

	үшін ұмтылыс».

	 Джон Вон Эйкен.

	«Өз сана-сезіміңізді өзгерте отырып, Сіз өз Әлеміңізді

	жасайсыз».

	Уинстон Черчилль.





Өзгер! Дамы! Білім ал!




	Кризистен құтылуға көмектесетін төртінші қадам ол өзгеру, білім

	жинау, даму. Заман талабы сол, өз ісіңде мықты болмасаң артта

	қаласың не аш қаласың! Ал, өз ісіңізде мықты болудың жалғыз жолы

	ол үнемі заман ағымының дамуына ілесіп дамып отыру, іскерлік

	шеберлікті пышақтың жүзіндей қайрап жүру. Сіз жыл сайын жаңа

	киімдер сатып аласыз ғой, жоқ сол тоқсаныншы жылғы киімдеріңізді

	әлі киіп жүрсіз бе. Әрине жоқ! Сіз жыл сайын мейліңше қандай жаңа

	киімдер сәнге айналды соларды сатып алуға тырысасыз. Ескі

	киімдерді кимейсіз өйткені олар ескіріп кетті немесе модадан шығып

	кетті. Тура сол сияқты сізге де заманға сай біліміңізді толықтырып,

	кәсібіңізде тренедке айналған құралдарды қолданып дамып, өзгеріп

	отыруға тура келеді! Көшеде бір адам жабайы адамдардың

	дәуіріндегідей малдың терісін киім қылып жамылып жүрсе, ол адамға

	бір түрлі қарап қабылдамайтынымыз белгілі. Сол секілді, мен бәрін

	білемін деп универде алған біліммен ғана жүріп көтерілуді, өрлеуді

	армандамай ақ қойыңыз. Ол мүмкін емес!





Тұлға – Әрекет – Нәтиже!




	Жоғарыда көрсетілген сызба, ол - біздің күнделікті өмірде көп

	қолданатын, ұстанатын формуламыз. Яғни, істі бастаймын, көп

	кешіктірмей нәтиже шығарамын, нәтижеме қарай тұлғалық білімім

	қалыптасады деген түсінік. Ал енді сол формуланың іс жүзіндегі

	нәтижесіне баса назар аударсақ.

	Қазақта: «Бала көрмеген уалап өлтіреді, қой көрмеген қуалап

	өлтіреді», -- деген жақсы сөз бар. Соның мысалы ретінде осыдан 8-9

	жыл бұрынғы жағдайды айтайық: АҚШ - ҚР банктері – Халық2004-2008

	жылдары Қазақстанда банктердің несие беру, халықтың несие алу

	кезеңі болды. Оның нәтижесін мен айтпасам да барлығымыз білеміз.

	Бизнес жүргізу жағынан сауаты жоқ адамдар көптен қалыспай «істеп

	жүріп-ақ үйреніп кетемін» деген ұстаныммен өз ісін ашуға банктерден

	несие алды. Іс бастамады емес, бастады. Той да жасады, автокөлік те

	алды. Ұзын сөздің қысқасы, білімінің аздығынан, қабілетінің

	болмауынан көптеген адам банк ақшасын өз ақшасындай көріп,

	шығындарға мән бермеді. Екіншіден, кәсіптен қалай нәсіп көру жолын

	білмегендіктен, үшіншіден, "істеп жүріп-ақ үйренермін" деген ойдың

	нәтижесінде алған несиесін қайтара алмай тығырыққа тірелді. Банкке

	кепілге қойған үйден айырылып, үйсіз қалып жатқандар да жетерлік.

	Ал енді халыққа берген несиесін қайтара алмай тығырыққа тірелген ҚР

	банктері АҚШ банктеріне қарыз болудан басқа жолы қалмады. АҚШ

	банктерінен несиені текҚазақстан банктері емес, басқа мемлекеттердің

	де банктері алды. Олардың да алған несие пайыздарын уақытылы

	қайтарып тұруға мүмкіндігі болмады. Нәтижесінде АҚШ-тағы бірнеше

	жылдық тарихы бар екі банк әлем нарығынан ысырылып тасталды.

	Яғни, тоқырауға түсіп, өз жұмыстарын тоқтатты.

	Міне, өзіңіз көргендей, білімсіздіктің нәтижесі неге душар етті?

	Ешкім де істеп жүріп үйреніп кеткен жоқ! «Қазақстан» телеарнасының

	тілшісі бірде менен: «Аманжол мырза, бүкіләлемдік қаржы дағдарысы

	не себепті пайда болды? Сіздің ойыңыз қандай?» - деп сұрады.

	Мен: «Әлемдік қаржы дағдарысын тудырған бірінші себеп, ол - ой мен

	білім дағдарысы. Егер де несие алған әр адамның қаржы, бизнес

	саласында терең білімі болса, істері алға жүріп, кіріс көлемі пайда

	болар еді. Қазақстан бойынша несие алған адамдардың 70пайызы

	бүгінгі күні тоқырауда отыр», - дедім. Сондықтан да, іс бастамас бұрын

	ол істі қандай адам істей алады, оның білім деңгейі қандай болуы

	керек, барлығын саралау қажет. Саралай келе, сол қабілет пен

	қасиеттерді өз бойымызда дамытуға тиістіміз. Яғни, жоғарыда

	көрсетілген сызба бізге көп пайда бере алмайды. Мен сізге

	жеңімпаздар, миллионерлер ұстанатын сызбаны ұсынайын:

	Тұлға - Әрекет - Нәтиже

	Жауап беріңізші, жылына 1 000000 АҚШ долларын кім табады?

	Әрине, миллионер табады. Егер де миллион табу арманыңыз болса,

	миллионерге тән қабілет-білімдерді жинақтап, өз бойыңызда

	дамытыңыз.

	Қысқасын айтқанда, миллионерлік тұлғаны

	қалыптастырыңыз. Адамның білімі, қабілеті қандай, әрекеті де сондай.

	Әрекетке қарай нәтиже.

	Көз алдыңызға «Жигули» маркалы көлікті елестетіңізші, оның

	«газын» қанша тырысып барынша жылдамдыққа салып бассаңыз да

	«Мерседес» автокөлігі секілді жүре алады ма, әрине, жоқ! «Мерседес»

	маркалы автокөлік секілді көпшілікті таңдандыра, өзіне сүйсінте қарата

	алады ма, әрине, жоқ! Өйткені Жугули Мерседес болу үшіні іш

	құрлысын толық өзгерту қажет. Бұдан шығар қортынды, сіз өзіңізді

	өзгертпейінше өмірде үлкен жетістікке жете алмайсыз. Жетістіктің қия

	шыңынан көрінгіңіз келсе алдымен өзіңізді өзгертіңіз, ішкі жан-

	дүниеңізді дамытуға күш салыңыз.

	Ал енді кризистен шығу үшін тұлға өз бойындағы қандай

	қасиеттерді дамытуы тиіс? Осыған тоқталайын.

	Ең бірінші, адам өзінің мақсаткерлік қабілетін дамытуы тиіс.

	Екіншіден, бір нәрсеге тоқталу, яғни алдына үлкен мақсат қойып, бар

	күш-жігерін тек соған ғана жұмсауды үйренуі қажет. Үшіншіден,

	еңбекқорлық және шапшаңдық қасиетін шыңдауы керек. Одан кейін

	адамдармен тіл табысу қасиетіне мән берсін. Қандай жағдай

	болмасын сабырлы болуға үйренгені жөн. Әр күнді, әр сағатты

	жоспармен өткізуге дағдылансын. Сосын өз саласы бойынша кәсіби

	біліктіліктерін жетілдіруі тиіс. Міне, осы қасиеттеріңізді шыңдап,

	дамытып алсаңыз, онда әрекет етуге көшу керек.



	Көзі жоқ, құлағы саудың

	Ақылы толады.

	Құлағы жоқ, көзі саудың

	Ақылы солады.

	Халық даналығы.

	«Адам білмегендіктен адаспайды, білгішсінем деп адасады».

	Жан Жак Руссо.





Қазақтардың басты кемшілігі қандай?




	Мен бұл тақырыпты кітапқа бекерден-бекер енгізіп отырған

	жоқпын. Неге біздің еліміз өсіп-өркендеу жағынан кенжелеп келеді?

	Неге көп адамның кәсіп бастауы, биікке көтерілуі қиын? Өйткені

	қазақтарды «Мен бәрін білем, идея көп қой» деген нәрсе артқа

	тартуда. Кезіндегі «Өзің білме, білгеннің тілін алма!» деген Қалдан

	Сереннің Абылай ханға айтқан қарғысы бүгінде алдымызға келіп

	жатқандай. Қазір біздің қазақ қайтеді, әрине, «Бәрін білемін!» деп

	ойлайды. Бірақ «Білемін!» деп жүріп бәрін құрдымға кетіріп алғанын

	аңдамай қалады.

	«Мақсаттың не екенін мен білемін, менің алдыма қойған

	мақсатым бар», -- дейтіндер көп. Ал шындығына келсек, «білу» деген

	«оқу» емес, «қолдану» дегенді білдіреді. Яғни егер сіз мақсатты

	қолданып, оны кәдеге жаратып жүрмесеңіз, мақсаттың не екенін

	мүлдем білмеген адамсыз. Тура сол сияқты жоспар дегеннен

	беййхабарсыз, егер сіз кемінде 5 жылға жоспар құрмаған болсаңыз.

	Сондықтан адам үнемі өзінің саласы бойынша білім алуға

	ұмтылуы тиіс. Өзі білмеген нәрсені өзгелерден сұрауға арланбау

	керек. Бәрі бала тәрбиелеп отыр, бірақ бала тәрбиесі жайлы

	білімдерін кеңейткен жоқ, ізденбеді. Егер әрбір ата-ана бала тәрбиесі

	жайлы кітаптарды, газеттегі мақалаларды көп оқыса, білімін

	жетілдірсе, олардың балалары «вундеркинд» болып шығар еді, өз

	саласының білікті маманы болар еді.

	Адам «білем» деген сөзді айтқан күннен бастап дамымайды.

	Мәселен, басқа емес өзімді алайын, мысал ретінде. Егер мен іштей:

	«Менен асқан оратор жоқ қой. Мына кітапта жазылғандарды өзім-ақ

	білемін», -- десем, онда мен сол сәттен бастап ішкі жан-дүниемнің

	дамуын тоқтатқан болар едім. Сондықтан білем дегенді қойып, үнеміз

	ізденісте, жаңа нәрсені үйренуге деген талпыныста болуыңыз керек.

	Осы сәтте мынадай кеңес берсем дейиін: Өз ісінің шеберлерінен

	ғана ақыл сұраңыз. Мысалы, сіз жолдасыңызбен ренжісіп қалдыңыз

	делік, кімнен ақыл сұрайсыз, барасыз да сізден өмірлік тәжірибесі аз

	болмаса, көп емес құрбыңыздан сұрайсыз. Өзінің көргені мен көңілге

	түйгені аз құрбыңыз сізге қайбір кеңес берсін?! Дәл сол сияқты кәсіп

	бастауды немесе белгілі бір іспен айналысуды күйеуіңізден немесе

	ата-енеңізден сұраған боларсыз? Олар ше, кәсіптің жілігін шағып,

	майын ішкен маман ба еді?! Кешіріңіз, ондай адам сізге қайбір оңған

	кеңес берсін?! Сол себепті тек өзіңіздің салаңызға қатысты кәнігі

	маманнан ғана кеңес сұрап үйреніңіз. Үй салсаңыз архитектордан,

	отбасыңызда проблема болса психологтан, басыңызға іс түссе

	заңгерден ғана кеңес сұрауға әдеттеріңіз.

	Менің бір танысым үй салды, осыдан бірер жыл бұрын. Бұрын-

	соңды үй салып көрмеген танысым тәуекелге бел буып, өз білгенімен

	салды. Жұрт оған: «Әй, мамандармен кеңеспедің бе? Фундаментіңнің

	цементі аз ғой, ертең опырылып түседі», -- деп ақыл айтты. Бірақ ол

	ешкімнің сөзін құлағына ілмеді. «Құламайды, ауылда елдің бәрі

	осылай салып жүр», -- деп айтты бәріне. Сонымен не керек, үй бітті,

	жаз өтіп қыс келген шақта үйдің іргетасы зәктеніп, көктем шыға

	опырылып құлады. Бұдан шығар қорытынды, әр нәрсені өз маманынан

	ғана сұраңыз.

	Сол сияқты адамдар да қай саланың маманы, сол салаға

	қатысты ақылды ғана айтуды дағдылансын. Оның зияны: біреудің

	проблемасына басыңызды ауыртасыз, уақытыңызды жұмсайсыз әрі

	берген кеңесіңіз керісінше болып шықса, онда біреудің күнәсін

	арқалауыңыз мүмкін. Осыны есте мықтап ұстаңыз!



	«Ақыл, қайрат, жүректі бірдей ұста,

	Сонда толық боласың елден бөлек».

	 Абай Құнанбаев.





Іскерлік шеберлік пен тұлғалық шеберлікті қатар шыңда!




	Адам өз өмірін өзгертудегі маңызды фактордың бірі – рухани,

	тұлғалық тұрғыда даму болып табылады. Яғни адам өз-өзіне

	жауапкершілік алуы, өзгелердің жанын түсінуі, тіл табыса білуі тиіс.

	Соған бейімделуі керек.

	Біздің елде семинар-тренингтер 2004-2005 жылдардан басталды

	ғой. Сол уақыттан бастап адамды дамуға, белгілі бір дәрежеге жетуге

	байланысты кітаптар да көптеп шығарыла бастады. Сол кітаптардың

	99 пайызы көбіне тұлғалық қасиеттерді дамытуға бағытталған екен.

	Яғни адамдар семинар-тренингтерге қатысып, тұлғалық қасиеттерін

	барынша шыңдайды да, есесіне кәсіби, іскерлік шеберлігін ақсатып

	алып жатады. Неге? Өйткені біріншісіне басымдық береді де, екінші

	шеберлікті шыңдауды кенжелетіп алған.

	Ал кәсіби шеберлікті шыңдаудеген не? Ол – шығарып отырған

	өнімді жарнамалау, өз командасын лайықты деңгейде басқара білу,

	оларға дұрыс бағыт-бағдар бере білу, маркетингтік тәсілдерді жете

	меңгеру. Яғни осы тұрғыдан мен айтар едім, тұлғалық шеберлік пен

	іскерлік шеберлікті қатар шыңдау қажет.

	Бұл тұрғыда «Бизнес-молодость» компаниясының негізін

	қалаушылардың бірі – Петр Осипов: «Адамның екі түрі болады, бірі –

	өнім шығарушы, екіншісі дайын өнімді сатудың шебері», -- деп дөп

	басып айтқан. Бірінші адам, яғни өнім шығарушы жоқ жерден саф

	алтын жасай білуі мүмкін, бірақ оны жарнамалап, дұрыс сата білмесе

	жасаған дүниесі зая кетуі мүмкін.

	Сол сияқты ел ішінде қаншама талантты адамдар бар, сәл ғана

	сәттілік жетіспей жүрген. Егер әлгі адамдар өз-өздерін қамшылап,

	дұры жолға түссе талантымен тау қопарар еді. Бірақ, өкінішке қарай

	олардың іскерлік шеберлігі кемшін тартуда. Сондықтан екі шеберлікті

	қатар шыңдау керек. Онсыз белгілі бір жетісткке жету мүмкін емес.

	Екеуін бірге ұстағанда ғана өсу, даму байқалатын болады.

	Енді, тұлғалық қасиетке келер болсақ, мұндағы бірінші мәселе,

	өмірге деген көзқарасыңызды өзгертіңіз! Өйткені көзқарасыңыз қандай

	болса, өміріңіз де сондай болмақ. Бұл – дәлелдеуді қажет етпейтін

	нәрсе.

	Біреу үшін бұл өмір мүмкіндіктерге толы болып көрінуі мүмкін, ол

	үшін түйіні шешілмес мәселе жоқтай болып көрінеді. Ал екінші біреу

	бұл өмірге: «Ол дарынды, мен дарынды емеспін», -- деп қарауы

	мүмкін. Таяуда ғана менің семинарыма қатысқан бір мұғалім:

	«Аманжол мырза, кешіріңіз, оқушылардың бәрі бірдей ҰБТ-дан жоғары

	балл алуы мүмкін емес нәрсе ғой. Өйткені бес саусақ бірдеу емес», --

	дегенді айтты. Мен оған: «Егер сіз мықты мұғалім болсаңыз мұндай

	сөз айтпас едіңіз, керісінше, бала – ашылмай жатқан талант,

	өңделмеген асыл тас деп қабылдап, оның барлық қабілетін жан-жақты

	ашуына атсалысқан болар едіңіз», -- деп жауап бердім. Бұдан шығар

	қорытынды: Таланты біреуден кем, дарыны аздау адам болмайды. Тек

	оны шыңдай білу керек.





Көзқарас, сенімдеріңді өзгерт!




	Өмірде жақсылыққа жетуіңіз де, немесе, керісінше, болмашы

	сәтсіздікке аяғыңыз шалынып, қайта тұрмастай құлауыңыз да сіздің

	сеніміңізге, көзқарасыңызға байланысты. Бұл – бизнеске де, тұлға

	ретінде қалыптасуға да, отбасылық мәселелерге де қатысты.

	Егер көзқарас, сенімдеріңізді өзгерткіңіз келсе:

	* Өзіңізді қалыптастырыңыз. Яғни жақсылық та, жамандық та

	тікелей өзіңізге байланысты болмақ. Сондықтан барлық іске өзіңізді

	жауапты етіп сезіне біліңіз.

	* Шын кіріскен адамға табылмайтын жол жоқ! Өлімнен басқа

	барлық проблеманың шешімі бар.

	* Құдай бір есікті жапқанымен, екіншісін ашады. Яғни әр нәрсенің

	қайыры бар дегенді мықтап миға түйіп алу керек.

	* Ниеттенсең қалағаныңа жетесің. Сондықтан тек жақсы нәрсеге

	ниеттену керек.

	* Кім көп еңбек етсе, бақыт соған басын иеді. Досыңызға

	қарағанда көп нәтижеге жеткіңіз келсе, одан жақсы өмір сүргіңіз келсе,

	онда сіз сол досыңызға қарағанда әлдеқайда көп жұмыс істеуіңіз керек.

	* Адамдарды оларға үлгі болу арқылы ғана өзгертуге болады.

	Яғни сіз балаңызға: «Ананы істеме, мұны тоқтат!», -- деп ақыл айтып

	тәрбиелемей-ақ қойыңыз, оған өзіңіздің іс-әрекетіңізбен-ақ тәрбие

	беріп жатқаныңызды ұмытпаңыз! Дәл осы мысалды кәсіпке де

	келтіруге болады. Сіз егер басшы болсаңыз, өз іс-әрекетіңізбен қол

	астыңыздағы қызметкерлерге де үлгісіз. Олар сізге қарап бой түзейді,

	сізге қарап еңбек етеді.

	* Әр нәрсені есептеп үйреніңіз. Уақытыңызды, кірген кірісті,

	шыққан шығысты есептеп отырыңыз. Онсыз болмайды.

	* Шынайы, әділ болыңыз. Сіздің ісіңіз бір бөлек, ал сөзіңіз бір

	бөлек болып тұрса, ешкімді тыңдата алмайсыз. Айналаңызға жақсы

	адамдар жиналмайды. Сондықтан әділ болыңыз.

	* Әрдайым бірдеңеге талпынып жүріңіз. «Әрекетке – берекет»

	дегенді естен шығармаңыз.

	* Мойныңызға 100 пайыз жауапкершілік артып үйреніңіз. Ал оның

	не екенін алдыңғы бөлімдерде нақты айттым деген ойдамын.

	Міне, осындай көзқараспен өмір сүрсеңіз, онда сізде бәрі де

	жақсы болмақ. Яғни қазіргі кризисті біз мүмкіндік деп қарастыруымыз

	қажет.





	«Жұмсақ ағаш құртқа жем,

	Жұмсақ адам жұртқа жем».

	Халық даналығы.





«Жоқ!» деп айтып үйрен!


	Көп адамның түбіне көңілшектік жетуде. Яғни олар өзгелердің

	көңілін қалдырғысы келмейді. «Жоқ» деп, яғни уақытым жоқ,

	мүмкіндігім жоқ деп айта алмайды. Яғни өз миссиясын өзгелердікінен

	төмен қояды. Бір жерге шақырса, уақыты болмай тұрса да бар тірлігін

	ысырып тастап бара салады, өзінде артық ақша болмаса да өзге біреу

	сұрап келсе соңғы тиынын санап бере салады дегендей...

	Ондай адамдар «Жарайды», «Көрейін» деп өзге біреулерді

	үміттендіріп бір рет зиянын тигізсе, «Қап, уәде беріп едім, енді оны

	қалай орындасам екен», -- деп өз-өзімізді қажытып, тағы бір зиянға

	кенелеміз. Сондықтан «Жоқ!» деп айтып үйрену керек.

	Ал енді не нәрсеге «Жоқ!» деу керек? Осыны айтайын.

	* Теледидарға «Жоқ!» деп айту керек. Өйткені теледидар

	көшбасшылар үшін көруге емес, өзін көрсету үшін жасалынған дүние.

	Осылай қабылдау керек.

	* Ғаламторға да «Жоқ!» деп айтып үйреніңіз. Себебі ол --

	адамның алтын уақытын ұрлайды. Таяуда мен мектеп бітіруші

	түлектер арасында бірнеше мәрте «Ұтылмайық, ұтайық!» деп семинар

	өткіздім. Сонда арнайы зерттеу жүргізіп көрдім, түнгі сағат 3-те

	«Вконтакте» желісінде 7346 қазақ бір-бірімен хат-хабар алмасып,

	пайдасы аз дүниелерді тамашалап отырған. Яғни олар әлсіздіктерінің

	кесірінен ғаламторға телміріп қарап отыр. Ал әлсіздік деген не? Ол –

	мақсаттың болмауы.

	* Сізге пайдасы жоқ, керісінше бар ойыңызды жаулап алатын іс-

	шараларға «Жоқ!» деп айтқан жөн. Яғни ырду-дырдуы көп сауық

	кештеріне, туған-туыс, құда-жекжаттың той-томалағына алтын

	уақытыңызды сарп етпеңіз. Бармаңыз демеймін, егер ет-жақын

	туысыңыз той жасап жатса барыңыз, бірақ белгілі бір уақытта сыпайы

	түрде алғысыңызды айтып, тоянаңызды беріп, қайтып кетіңіз. Себебі у-

	шу орта адам миына кері әсер етеді, бірте-бірте дамуын тежейді.

	Сіздің миыңыздағы жоба, алға қойған мақсат – қазанда қайнап жатқан

	етке ұқсайды. Ет бабында пісу үшін оты қандай болуы керек? Әрине,

	баяу, бірқалыпты болғаны жөн, бірде қатты, бірде жай жанған отта

	піскен еттің дәмі де сапасы да нашарлайды емес пе? Идея да сондай.

	Ойдағы идеяны жүзеге асыру үшін адамға ми тыныштығы керек.

	Бұл әдеттерге «Жоқ!» дей отырып, сіз есесіне кітап оқуға

	әдеттеніңіз. Қарасаңыз, қазіргі жастар қиялға, өз бетінше бірдеңені

	ойлап табуға жұтаң. Неге? Өйткені кітап оқымайды. Егер сол адам

	кітап оқыса өз ойын қиялдау арқылы дамыта алатын қасиетке ие

	болар еді. Кітап оқымаған адамның миы дамымайды. Сондықтан

	интернетті, теледидарды кітап оқуға алмастырған жөн. Менің ұл сөзіме

	кей жастар: «ВКонтакте» желісінде де пайдалы, ой салатын

	афоризмдер бар ғой. Біз соларды оқып жатырмыз», -- деп уәж айтуы

	мүмкін. Бірақ тағы да қайталап айтамын, ондағы дүние кітаптың орнын

	алмастыра алмайды. Яғни кітап беретін білімді ғаламтор бере

	алмайды.

	Музыка тыңдауды аудиокітаптар тыңдауға алмастырыңыз.

	Мәселен, мен көлігімде аудиокітаптар тыңдаймын. Ол арқылы уақыт

	үнемдеймін, өзге бір түк пайдасы жоқ әндерден гөрі миыма пайдалы

	ақпарат дарытамын.



	Жалт-жұлт еткен көйлектерді, асыл тасты әшекейлерді тағып

	алып бай болып көріну бір бөлек те, шын мәнісінде бай болу бір бөлек.

	Өкінішке қарай, қазір адамдар сыртқы келбетімен бай боп көрінуге

	дағдыланып, шебер болып алған. Яғни кредитке көлік алып алады,

	үйін жиһазға толтырады. Қарызға барып киім-кешек киіп алады да, бай

	болып көрініп жүреді. Бірақ «иттен сүйек қарыз».

	Иә, бәріміз де көштен қалғымыз келмейді, дос-жарандармен бір

	уақыт көңіл көтеріп, барлық проблеманы ұмытқымыз келеді. Бірақ

	біраз уақытқа болса да ондай ойын-сауыққа «Жоқ!» деу керек. Себебі

	біздің алдымызға қойған мақсатымыз маңызды.

	Адамның миының энергиясы – күннің сәулесі секілді, яғни ол

	жан-жағына шашырайтын болса еш жерден өрт шығармайды. Ал

	күннің сәулесін лупа арқылы бір бағытқа бағыттасақ, өртеуі мүмкін

	емес пе? Сондықтан мақсатыңызға жеткіңіз келсе кей нәрселерге

	«Жоқ!» деп айтып үйреніңіз! Аптасына бірнеше мәрте қаражат

	шығындап әр жерге бір барғанша, сол ақшаны жинап жылына бір

	мәрте шетелге немесе табиғат аясына барып демалып келгеннің

	пайдасы зор.





	«Жаста оқыған оқуың – тасқа жазғанмен бірдей,

	Егде тартқанда оқыған оқуың – мұзға жазғанмен бірдей».

	Халық мақалы.





Жылына 4 тренингке қатысыңыз


	21-ші ғасыр – мүмкіндіктері мол, дұрыс пайдалана білген адамға

	берері мол ғасыр. АҚШ-тың көрнекті қайраткері Абрам Линкольн: «Егер

	маған 8 сағат ішінде үлкен бір ағашты шауып құлатуға тапсырма

	берсе, 8 сағатымның 7-еуін балтамды қайрауға жұмсар едім», -- деген

	екен. Яғни ол өтпес балтаны құр-босқа сермей бергеннен гөрі бар күш-

	жігерін оны қайрауға жұмсап, аз уақыт ішінде шынар ағашты шауып

	құлатуды жөн көрді.

	Бұл жерде балтаны қайрау – білімді жетілдіруге тең. Ал білімді

	түрлі тақырыптағы тренингтерден алуға болады. Тренинг ең алдымен

	дамуыңызға сеп болады, сосын мақсатыңызды қамшылай түседі.

	Көлік жүру үшін оған жанармай құю керек сияқты, табысқа жету

	үшін білімді шыңдау қажет. Өз салаңыз бойынша жылына кем дегенде

	4 тренингке қатысу керек.

	Мысал ретінде тақуа адамды айтайын. Тақуа адам Алла

	алдындағы парызын орындау үшін мешітке барады емес пе? Егер ол

	адам мешітке баруды сиретсе не істейді, әрине, иманы әлсірейді. Тура

	сол сияқты, тренингке қатыспаған адамның талпынысы, мотивациясы

	әлсірейді. Ал мотивацияны отқа теңер болсақ, ол үнемі маздап жануы

	үшін отын салып отыру керек. Яғни мотивацияға қажетті азықты

	тренингтен ғана табасыз.

	Мен мәселен аяқ киім алуға ақша аяуым мүмкін, бірақ білімімді

	жетілдіруге, семинар-тренингке қатысуға ақша аямаймын. Сол сияқты,

	қыдыру үшін ақша жұмсамауым мүмкін, бірақ қарыздансам да,

	қауғалансам да семинар-тренинге ақша табамын. Кезінде мен

	астымдағы көлігімді, басымдағы баспанамды сатып тұрып семинар-

	тренингтерге қатысқанмын. Осы жұмысты бастаған алғашқы жылы мен

	16 мың 750 доллар қарыз алып, семинар-тренингтерге қатысқанмын.

	Әзір де жылына кем дегенде 4-5 семинар-тренинге қатысуды

	жоспарлап қойғанмын. Өйткені онсыз болмайды, өмірді өзгертудің,

	мінезді өзгертудің, тез баюдың жақсы жолы, ең оңай жолы – семинар-

	тренингтерге қатысу. Оған қатыспай өміріңіз өзгермейді!



	«Адам әуелі өз-өзіне есеп бергеннен кейін ғана өзгелерге баға

	бере алады».

	Мопассан, француз жазушысы.





Апта сайын өзіңнен есеп ал!


	«Егер де есті кісілердің қатарында болғың келсе, күнінде бір

	мәртебе, болмаса жұмасында бір, ең болмаса айында бір, өзіңнен өзің

	есеп ал! Сол алдыңғы есеп алғаннан бергі өмірді қалай өткіздің екен,

	не білімге, не ахиретке, не дүниеге жарамды, күнінде өзің өкінбестей

	қылықпен өткізіппісің? Жоқ, болмаса, не қылып өткізгеніңді өзің де

	білмей қалыппысың?» деп жазып еді дана Абай он бесінші қара

	сөзінде.

	Күніне болмаса да, аптасына бір мәрте өзіңізден есеп алып

	тұратын сұрақтар үлгісі.

	1. Не білдім, не түйдім? Сәттілік құпиясы қарапайым – әр күн

	сайын бір қадам алға басамыз. Бір жылдан соң мақсатыңызға жетесіз

	не 365 қадам жақындайсыз. Оған тезірек, сәтті, белсенді түрде жету

	үшін жаңа ақпарат жәрдемдеседі.

	2. Осы аптада қандай жетістікке жеттім? Өз жетістігіңізді көрген

	сайын бойыңызға сенімділік ұялап, өзіңізді бұрынғыдан да жақсы көре

	түсетін боласыз. Аяқталған іс сізді мықтырақ етеді. Егер нәтижесі

	болмаса – өзіңізден себебін сұраудың кезі келді. Өзіңізді жетілдіріп

	жүрсіз бе, кері кетіп жатырсыз ба?

	3. Қашан тоқтадым? Уақытымды босқа құртып, қамсыз отырған

	кезім болды ма? Бұл миллионерлердің де басында болады. Бірақ

	осыны дер кезінде ескеріп, берекесіз уақытпен күрескендер ғана

	жеңіске жетеді. Осы аптада істелуі керек қай істі кейінге қалдырдым?

	Әр нәрсенің өз уақыты бар. Кей істі кейінге қалдыра тұруға да болады,

	ал кейбірі кейінге қалса, көп нәрседен қол үзіп қаламыз. Мұндай іс әр

	аптада бар.

	4. Кімге көмек көрсете аламын? Біреуге жақсылық жасасаңыз,

	қайтарымы мың есе болмақ. Оның айтқан алғысының өзі бақытқа жол

	ашады.

	5. Сымбатымды сақтау үшін немесе салауатты өмір салтын

	ұстану үшін не істедім? Дене қуатқа толы болғанда, күткеніңізден де

	көп аласыз.

	6. Жақын-жуықтарыма қанша уақытымды бөлдім? Бәріміз өзіміз

	үшін және бізге жақын жандар үшін өмір сүреміз. Ал олармен кемінде

	күніне бір сағат араласып тұрудан жақсы не бар?

	7. Қандай пайдасыз іспен айналыстым? Мүмкін ол істі доғарып,

	оның орнына уақытты бір мезгіл демалуға арнау керек шығар?

	8. Келесі апта менің өмірімнің ең соңғы аптасы болса, не істер

	едім? Бұл сұрақ өмірдегі ең маңызды істі кейінге қалдырмауға

	көмектеседі.

	Президент халыққа, әкімдер Президентке жазбаша түрде

	«мынаны істедім, мынаны істей алмадым» деп жазбаша есеп береді.

	Ал, адам өзіне есеп бере ме? Есеп беру деген ойша есеп беру емес.

	Ол отырып алып, өзіңе қағазға жазып тұрып есеп беру. «Мен осы не

	істеп жүрмін, қайда бара жатырмын, кәсібімде қандай проблема бар,

	нені қалай өзгертсем» дегенге жауап іздеу. Есепсіз өмір – мағынасыз

	өмір. Кей адамдар бизнесте неге құлады, өйткені, өз-өзіне есеп берген

	жоқ. Неге көтеріле алмады, өйткені, өзіне есеп бермейді. Міне, осы

	себепті жоғарыдағы сұрақтарға шынайы жауап берсеңіз, жаңа

	мүмкіндіктер мен үміттерге қол жеткізіп отырасыз. Осылайша «ақырын

	жүріп, анық басып», барар жеріңізге тез жетіп аласыз.



	«Біздің бақытымыздың оннан тоғызы денсаулығымызға

	байланысты».

	Артур Шопенгауэр.





Спортпен айналыс!




	Салауатты өмір салтын ұстанып, түрлі аурудың алдын алуға

	болатынын жақсы білесіздер. Оның бәрі өзіңіздің қолыңызда. Мен

	сіздерге ауыр күйзеліске ұшырап, өз-өзіне қол жұмсағысы келген Клер

	есімді ару жайлы баяндаймыз. Ол емдеу курсынан толық өткен соң,

	өзінің өмірін түбегейлі өзгертуге бел буады.

	Клердің жағдайы өте ауыр болғандықтан өмір бойы дәрінің

	күшімен отыруға мәжбүр болады. Өйткені оған адофамин мен

	серотанин жетіспейді. Оған көнбеген өрімдей қыз бұл дерттің алдын

	алатын басқа амалдарды қарастыра бастайды. Бірде Клер әйгілі

	Гиппократтың әртүрлі тақырыптағы жазбаларын оқып отырып, өзіне

	керекті күйзеліс жайлы айтқанын кездестіреді. Гиппократ өз

	жазбасында депрессиядан құтылу үшін жүзумен айналысуды, күн

	сайын жүгіруді әдетке айналдыруды, жалпы спортпен шұғылдану

	маңызды екенін айтады.

	Спорт - көңіл күйді көтеріп, өз-өзіңізді көңілді сезінуге

	көмектеседі. Өйткені жаттығу барысында эндорфин гормоны көптеп

	бөлінеді. Ал ол гормонды - бақыт гормоны дейді. Ол адам жанын

	тыныштандырып, рахаттандырады. Бар болғаны жарты сағат жаттығу

	жасау сізді осындай ауыр аурудан аман алып қалады. Сонымен қатар

	жүгіру мен жүзу де өте пайдалы екендігін ұмытпағайсыздар.

	Спортпен шұғылданатын адамдар өзінің денесін жақсы көре

	бастайды, денсаулығына мән береді. Сонымен қатар, терең дем

	алуды да үйренеді. Ал терең тыныс алу кезінде сіз күйзелісті есіңізге

	де алмайсыз. Міне, осындай күнделікті жаттығудың арқасында Клер

	өзінің ауруымен мәңгілікке қош айтысты. Қазір Клер спортты өмірлік

	серігіне айналдырып, ауруды атымен білмейді. Мұндай жағдай

	бәріміздің де басымызда тууы мүмкін. Сондықтан спортпен

	айналысып, салауатты өмір салтын ұстанайық!



	«Білікті білім жинап, кәсіп етер,

	Білімнің дәмін татып, өсіп өнер».

	А.Иігүнеки.





Өз кәсібің бойынша кәсіби журналдарды жиі оқы!




	Басқалардан ерек болғыңыз келе ме? Онда өз кәсібіңіз бойынша

	кәсіби журналдарды оқуды бастаңыз. Барлығымыз білеміз, оқу деген

	күшті, пайдалы, бірақ санаулы ғана мерзімдік басылымдарды алып

	оқиды. Бұл тізімде кітаптан бөлек дұрыс тамақтану, спортпен

	айналысу, тілдер оқу және т.б. секілді істегіміз келетін әрекеттер бар,

	бірақ әрекетке бармаймыз. Адамдардың басым бөлігі білім алып,

	ақылдырақ болғысы келмейтіндей көрінеді. Әрине қазір сауығудың

	жолы оңай. Facebook, компьютерлік ойындар, теледидар – бәрі сондай

	жақын. Бұған қарсы тұру өте қиын. Бірақ бұған қарсы тұру керек. Оқу

	орнынан шыққаннан кейін оқу адам өмірінен тысқары қалатыны

	қалыптасқан жағдайға айналды. Қандай мәселеге жолықсаң да, ол

	жайында сенен де ақылды біреу мақала, әлде кітап жазып кеткен.

	Кәсібіңе қатысты дүниелерді оқу уақыт пен қуатты үнемдеуге

	мүмкіншілік береді. Мәселені оңай шешуге жол ашады, тек оны оқып

	бастау керек.

	Адам жасауы мүмкін ең жақсы инвестиция – ол білім. Мысалы,

	кітап жазу үшін жазушы, не ғалым сол мәселе туралы жазу үшін 100

	сағат уақыт жұмсады. Ол Сіз үшін не білдіреді? Өзіңіздің 100

	сағаттыңызды үнемдеу дегенмен парапар. Дональд Трамп, Уоррен

	Баффет, Дейл Карнеги және басқа да танымалдардың кітаптарын

	оқып қанша уақыт үнемдеуге болады? Өзіңіз ойлап көріңіз. Осы

	мәселе бойынша жасалған зерттеулер қорытындылары бойынша кітап

	оқушыларда:

	* Сөздік қор көбейеді;

	* Әртүрлі сала бойынша креативті ойлау дамиды;

	* Стресс деңгейі төмендейді;

	* Вербальды қабілеттер артады.

	Сонымен қатар әдеби шығармаларды оқи отырып, көптеген

	өмірді «сүріп» көруге болады. Уоррен Баффетке ақылды болу үшін не

	істеу керек дегенге, Баффет: «Күніне 500 бет кітап оқу керек»-деген.

	Оны көбіміз түсінеміз, бірақ іске асыруда қиналып қаламыз. Бірақ

	кейбір адамдар еріктерін мықты болып, кітап оқуды әдетке

	айналдырады. Мысалы, Марк Кьюбан, америкалық танымал

	миллиардер, өзінің алғашқы бизнесін бастаған кезде кітап дүкенінде

	барлық кітаптарды оқып шыққан. Жұмсалған $20 сенің алдыңда

	ашатын мүмкіншіліктер үшін өте аз ақша. Бұл өмірде барлық

	адамдарға ақпарат қолжетімді, бірақ барлығы оны пайдалана

	бермейді. Шындығында, адамдар айына бірнеше сағат ғана оқиды.

	Күніне тұрақты түрде 50-100 бет оқып бастау аса қиын емес. Басқа

	адамдар оқитыннан көп оқуға тырысу керек. Жаңа көп ақпаратты біліп,

	оны пайдалана білу керек. Алынған білімді шынайы өмірде пайдалана

	білуді үйрену де кітаптарда жазылады. Бастысы алдыға мақсат қойып,

	көп оқу керек. Сонда сіз өмірдің сан қырлы қырларын көре аласыз.



	«Молшылыққа белшеңнен батқың келе ме? Онда теңізге

	емес, өз теріңе малшын! Асылды сонда ғана табасың. Егер

	одан таппасаң, еш жерден таппайсың».

	М.Пришвин.



	Оглавление

	Кіріспе

	Өмірдің алтын заңдылығы

	Бизнестің басты қағидасы

	Жағдай+Қабылдау=Нәтиже!

	100 пайыз жауапкершілік -- Жеңімпаздардың басты қасиеті

	Кедейлердің басты қасиеті...

	Өсуің де, өшуің де өз қолыңда!

	Себеп-салдар заңдылығы

	Есті кісі өзінен есеп алады!

	Жерге картоп егіп, капустаның өсіп шығуын күтпеңіз!

	Жақсымен жолдас болсаң, жетерсің мұратқа!

	Нәтиже – әдетке, әдет – әрекетке, әрекет – ойға, ой – сұраққа байланысты

	Жалқаулыққа жоқ дейік!

	Жоспарсыз адам қара жердегі қаңбақ тәрізді

	Болашақ өмір сызбасы немесе мақсатты қалай қою керек?

	Өзгер! Дамы! Білім ал!

	Тұлға – Әрекет – Нәтиже!

	Қазақтардың басты кемшілігі қандай?

	Іскерлік шеберлік пен тұлғалық шеберлікті қатар шыңда!

	Көзқарас, сенімдеріңді өзгерт!

	«Жоқ!» деп айтып үйрен!

	Жылына 4 тренингке қатысыңыз

	Апта сайын өзіңнен есеп ал!

	Спортпен айналыс!

	Өз кәсібің бойынша кәсіби журналдарды жиі оқы!





