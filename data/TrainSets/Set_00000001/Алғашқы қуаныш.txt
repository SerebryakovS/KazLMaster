Константин Федин

Алғашқы қуаныш



Роман





1


Тоғыз жасар жалаңаяқ қыз тізесіне салып, емшектегі баланы тербетіп отыр, ол ара-тұра баланы көкірегіне басып, шүберекке шайнап салған нанды оның аузына салмақ болып еді, бала басын шайқап, шиеттей аяқтарын баурына жыйып алып, шырылдап жылай берді.

— Әй, кетші әрі! — деп қыз ашуланды да, баланы басқыштың тас плитасына тастай салып, орнынан тұрып, тізесіндегі тозаңды қақты да: — Маған десең, шырылдаумен жаның шықсын, қабағымды да шытпаймын! — дегендей екі қолын артына ұстап, үйдің жып-жылы қабырғасына сүйеніп, тұрып алды.

Пасханың соңғы күндерінің бірі еді, жұрт ойынын ойнап, тойын тойлап болған кез, бірақ көшеде мейрамның бітуге таянып қалғанына өкінетін сияқты, әлі де сайрандауға болады-ау деп бір жағынан мейрамның әлі тарқамағанын да көңілдеріне тоқ санағандай. Жаңғырықтырып салған мас адамдардың әндері ой жақтан, Еділдің жағасынан, ағаш үйлері бар көшелердің бойымен жоғары өрлеп құлаққа келеді, ол біресе өшіп жоқ болады, біресе асқақтап дыбыс атаулының бәрін елең қылмай, сонау алыста, суда ойнап жатқан қоңыраулы сырнайдың үнінен де, шіркеудің далбаса даңғырығынан да, пристаньдардың үн қосып тұтасқан гүрсілінен де асып түседі.

Көше бойында қызыл, көк, қызыл-күрең және жуаның қабығына қайнатқан қына түсті жұмыртқаның қабықтары аяққа басылып жатыр. Жұрт асқабақ пен күнбағыстың шемішкесі мен жаңғақтардың түр-түрлерін емін-еркін шағып, карамель кәмпиттерінің талайын тойғанша жегенге ұқсайды, өйткені кәмпиттің қағаздары мен шемішкенің қабығын жұмыр тастардың үстінен жел айдап ой-шұқырға, кірпіштен қалаған тротуарға ысырып тастаған.

Қыз тұп-тура алдына қарап тұр. Су тасып жатқан кез, құм араларды тасқын басып неткен, өзеннің сол жақ бетіндегі шабындық өзенге жақындап, бір түрлі ауырлаған тәрізді, күннің сәулесі қыбырлаған шынының ұнтағындай жарқыраған жанды жол салып, Еділдің сап-сары лай суын өзеннің арғы бетінен, бергі бетіне дейін қақ жарып, екіге бөліп тастағандай. Теректің жас жапырақтарының, жағалаудағы жұмсақ қорыстың ұрада жатып қызып шіріген сыпырындының исі аңқып тұр. Шыбындар үйдің қабырғасына бір қонып, бір ұшып құж-құж қайнайды. Не нәрсе болса да көктемнің шуағына, оның жұпар исі мен лебізіне, мейрам күндері жұрттан қалған қиқым-сиқыммен бірге құйынға еріп шыр айналған тротуардағы кірпіштердің тозаңына дейін кенеліп масайрайды.

Жаратылыста жиі-жиі келелі өзгерістер болады, табиғат соларға ерекше мән беріп отырды, бұл хал төңірегіндегілердің бәріне таңғажайып болып көрінді де, айрықша әсер етіп, тіпті адамды да қобалжытады. Көктем, өзіне сай өзгеріс жасағаннан кейін, белгілі уақытқа ғана кідіріп, өзінің жеңісін әбден сезу үшін аз-кем тоқтағандай болады. Салтанат құрып болғасын, ілгері жүре береді. Бірақ жаратылыстың азды-кем кідірісі бір керемет нәрсе, сондықтан жаратылыс өзіне-өзі: үнемі жаңғырып отыру үшін, осылай шексіз қайталай беретінім қандай жақсы! — дегендей болады.

Жаратылыстың осындай тамаша құбылыстары қызды да еліктіріп әкетті. Оның көздері басындағы ақсары шашына онша лайықты емес — қара-көк, үлкен, көп қозғалмайтын, өзі жастас басқа кішкене балаларға қарағанда өткірлеу болатын, сондықтан да оның көздері өзгеше қадала қарайтын сияқты көрінеді. Саусақтың ұзындығындай бұрымының ұшын қызыл жіппен түйген, бояуы оңып кеткен сарғылт жапырақтары бар көйлегі қонымды ғана.

Бала аяқтарын бір-біріне үйкелеп, әлі шырылдап жатыр, ал қыз көзге ілікпейтін ноқатқа тесіле қарады да қалды, ол ноқатта түк те жоқ, бірақ салған ән, үстінде күн сәулесі жарқыраған үлкен өзен, ағаштардың исі, шыбындардың құжынағаны — осының бәрі мүмкін сол ноқатқа жиналған шығар.

Бір кезде қыз басын бұрып жалт қарады.

Бос көшеде аттың, дүбірі естілді, тағаның темірі дыңылдап тасқа тақ-тақ тиеді. Жиегінде шашағы бар көк тар жабулы теңбіл қара көк ат томпақ құрсаулы солқылдақ жеңіл арбаны құстай ұшырып аршындап желіп келеді, жазға лайықты ақ шапан киген атшы екі қолын алға созып, ортасында күмбездері бар солқылдаған көк делбені оқтын-оқтын қағып отыр... Ол басқыштың дәл қасына келіп, қыздың алдына, атын шаужайлап кілт тоқтатқанда, асықпай арбадан екі кісі түсе қалды.

Біреуінің үстінде қара шапаны бар, оның алтын шынжыр ілгегін арыстанның екі басы тістеп тартып тұр, басында қарғаның қанатындай құлпырған жұмсақ қара қалпақ, оның өзінің де түсі қара адам сияқты — өңі қара торы, көмірдей қап-қара қырықпа мұрты бар. Екінші адам үстіне бұршақ түсті сұрғылт кең, түкті пальто киген, басында жиегіне сирень түсті лента ұстаған сарғылт қалпақ сәл салбырлау бірақ әлі жас, беті күтіп ұстағандықтан бояп қойғандай жылтырайды, пальтосы мен қалпағы сияқты оның бет әлпеті де өз өмірінің байлығына ризашылық білдіреді.

— Ал, мінеки, — деді шапан киген кісі қоймалжың жуан дауыспен, — іздегеніміздің өзі осы.

Олар бастарын көтеріп, басқыштың үстінде маңдайшаға ілулі, тот басқан қаңылтырдағы «Түнеу үйі» деген жазуды оқыды.

Екі қабат үйдің фасадына, жаңбырдан бұдыр-бұдыр болған сыртқы сылауына, әр жерін замазкамен желімдеген мұнай түсті көкшіл әйнектеріне, шатыры төмен түсіп суағары қираған үйдің кенересіне қарап, олар бәрін ақырын шолып өтті.

— Сен нянька өзің не қарап тұрсың? — деді әлдеқалай қатулана пальто киген кісі — бөбек көгеріп кетіпті, барығады ғой.

— Жоқ, — деді қыз, — менің інішегім өзі жылауық-ақ. Әжем туған күннен бастап, бұл жылаудан көз ашқан емес. Екеумізді кейде көшеге қуып жібереді, өйткені ол жұрттың әбден мазасын алып болды.

— Шешең қайда қазір?

— Түнеу үйінде.

Пальто киген кісі «көзі түйілгендей жыпылықтап, қыздың бұрымынан ақырын тартып қалды да:

— Мына лентаны саған кім сыйлады? — деді.

— Әжем. Оның ленталары көп. Үй-үйді аралап шүберек жинайды да, әртүрлі ленталар жасайды.

— Неге?

— Әйелдерге баскиім тігу үшін. Ол баскиім тігіп Пешкаға шығарып сатады.

— Атың кім?

— Атым Аночка.

— Әкең кім, Аночка?

— Пристаньда жүк тиеуші боп істейді. Сіздер кім, мырзаларсыздар ма?

Мырзалар бір-біріне қарады, қара кісі шапанының өңірін ашты да, өзінің ерекше маңғаз даусымен:

— Қандай сүйкімді бала, керемет, — деді.

Ол саусақтарының ұшымен қыздың бетін түртті.

— Тап қазір әкең қайда, пристаньда ма, жоқ үйде ме?

— Бізде үй жоқ. Ол мынау өткіншілер түнейтін түнеу үйінде. Кешегі ішкіліктен ауырып жатыр.

— Мүмкін, осынан бастармыз, Александр,—деді шапан киген кісі. — Бізді әке-шешеңе ертіп апар, Аночка.

Ол шапанның етектерін делең-делең еткізіп, түнеу үйіне алдымен енді, оның артынан жас баланы көтеріп жүгіре басып Аночка кірді, пальто киген кербез кісі де орнынан қозғалды.

Атшы бұларға жылқыша көзін төңкеріп бір қарады да, бөксесін көтерді, арбадағы жастықтың астынан қысқа сабы бар қыл-құйрықты алды да, қарғып жерге түсіп, шапанының етегін қайырып белбеуіне қыстырды, сөйтіп солқылдақ арбаның қалқандарына қонған тозаңды баппен қағуға кірісті.





2


Атағы шыққан жас драматург Александр Пастухов қайтыс болған әкесінен қалған мирасқа не болу үшін, 1910 жылдың қысы аяқталар кезде туған жері Саратовқа келген еді, мұнда ол қалалық театрдың актері Егор Павлович Цветухинмен ұзақ уақыт бір тұрып, дос боп кетті. Шынын айтқанда, әкесінен ешқандай мирас қалған жоқ-ты. Пастуховтың әкесі қаладағы көрнекті кісілердің бірі болғанымен мағынасыз өмір сүрген адам еді, ол жалақы іздеп басын тауға да, тасқа да соқты, темір жолда біресе пайдалану қызметінде, біресе паровоз қызметінде жүрді, арзан газет шығармақ та болды, тіпті екінші Мемлекеттік думаға кадеттердің тізімі бойынша өзінің кандидатурасын да ұсынды, бірақ осының бәрінен түк шықпады, оның бар өнері — қызыл жиекті дворян фуражкасын киіп алып, бар дүние-мүлкін, тіпті бір кезде ата қонысынан қалаға көшіріп әкелген кабинетіне дейін, борышы үшін кепілге сала беруді ғана білетін. Міне, осы кабинет үшін Александр Пастухов әкесінің ұясына ұшып келіп, өткен жылдары өзі орта дәрежелі оқу орнына қатынап тұрған ескі пәтеріне кіріп алды.

Қазір, елге аты шығып Пастуховтың бір драмасы Москвада, біреуі Петербург театрларында қойылып жатқан кезде, ол қазір өзін күні кеше гимназияда оқитын қыздардың соңынан жүгіріп жүретін баладай емес, мүлде жаңа, жауапты, абройлы адаммын деп есептейтін, сондықтан таныс көшелерде және бұрын қарт әкесі жөтеліп, ішкіліктен қырылдаған жуан даусымен күңіреніп өткен үйдің мынау бос бөлмелерінде өткендері есіне түсіп көңілі бұзылатын, сөйтіп әлдеқандай мұңды махаббаттық сезім үнемі ойынан кетпейтін. Ол кабинеттің кепілін өтеп, ағаш шеберін шақырды, отқа күйген желімнің ащы исі мен полукрупканың өкпені атқан сасық исі үйдің ішін алай-түлей қылды; Пастухов: осы дүниеге әлде ерекше орын алу үшін келдім бе, беймаза жазушылық өмірді бастасыман-ақ сырлы аспаннан ым қаққан жұлдызым мені әлдеқайда бастап апарар екен деп ойға шомып ешқайда асықпай, ештеңеге риза болмай, қиялданумен өмір сүріп тұра берді.

Пастухов Цветухинмен Дос болғанда артистерге бүйірі бұрғандықтан қосылған жоқ. Ол Егор Павловичтің ерекше адам екенін байқады, расында да ол күмәнсіз актер болатын, оны провинциядағыдай сахнаны жақсы көретін мұндағы театр жұртшылығы да мойындайтын. Цветухин ректордан жасырынып кітап оқитын семинарист кезіндегі қызбалығын бойына сақтаған адам еді, сол семинарияда өзімен бірге оқыған қазір жеңіл-желпі нашар рольдерде ойнайтын сырласы Мефодий дегенге өзінің мәңгі сүйіспеншілігін мынау жеңіп алған театр өміріне өзімен алып келді. Театрдың сергелдеңі мен реніштеріне мүлдем берілген басқа артистерден Цветухиннің өзгешелігі — ол кейде өзінің атағынан гөрі әлі анықталып жетпеген түрлі қиялдарға, — өнерпаздыққа, мәдениетке және физикалық күштің сырын табуға, психология мен музыкаға беріліп кететұғын. Бұл баланың әуестігі сияқты бір әдет, мүмкін, сайып келгенде нағыз театр әуестігі болар, бірақ бұл театр өзінің антрепренер әдеттегі қызметтен өзгеше, әлгі антрепренерлары, газет редакторлары, актрисалардың менмендігі, буфетшіге бересісі, партердің екінші қатарында ұйқылы-ояу қарауылда зерігіп отыратын приставтың көмекшісі дегендері ере жүретін қызметтерге мүлде ұқсамайды. Бұл — болашақта қайсыбір белгісіз спектакльде ойнайтын айрықша қызық рольдің репетициясы, үздіксіз репетициясы болуы ғажап емес. Роль психология жағынан күрделі музыкалық жаңалықтардан жаралып толғағы жетті, сөйтіп жолға бөгет боларлық қандай күш-жігер болса да жеңуге жарайтын тән күшіне, бұлшық етке айналды. Цветухин қияли ойларында қолын көтерген бір адамды жиі кездестіретін. Мінеки, ол жаңағы жауыздың қолын сығып, тізесінен отырғызады немесе еденге лақтырып жібереді, сөйтіп өзі шапанын бір иығына жауып, жауыздың қасынан аспай-саспай маңғазданып өте шығады. Оның кім екенін, Цветухиннің жолын неге тосқанын Егор Павлович білмейді және мұндай сұраққа тоқталмайды да, — өйткені ол жауды жеңіп, тізесінен отырғызады да жөніне жүре береді, мүмкін өзінің өнерпаздығымен бір қабат ойлап таба ма, әлде скрипка тартып үйрене ме, — оны өзі біледі.

Ал нағыз театрды, ақыр соңы кассаның үстіндегі құлақтандырулары мен суфлерларына дейін, Цветухин өзінше қабылдайды. Ол ойынша сахна басынан не кешірсе, халық та тек соны басынан кешіре алады, деп санайтын, сондықтан қарт актерлер оны Москваның Станиславскийді дәріптейтіні бұған да жұққан екен деп күлкі қылады, қарттардың ойынша Москваға жараған нәрсе орталықтан қашықтағы елге жарамайды, өйткені мұндағы зрительдер сезіміне тиіп қана қоймай, әбден жанын түршіктіргенді жақсы көреді.

Цветухиннің түнеу үйіне жорық жасап жүрген себебі кейіпкерлерді зерттемек, өйткені театр «Шыңырау түбінде» постановкасын даярлап жатты, сондықтан орыс әдебиетінде он жылдан бері үстем болып келе жатқан тірі кезбелер Еділде көрмегенде қайда көресің Театрдағылар Цветухиннің ойына келгенін істеп жүргенін жаратпады.

— Актерден кім жасамақ боласың? — деп сұрады трагик. — Мені «Король Лир» де көріп пе едің? Мінеки. Менің Лирім үшін Мариус Мариусович Петипаның өзі бетімнен сүйген. Мен королдарды ойнағанда шоқпыт кигендерді көрсете алмаймын ба? Дұрыс емес, Егор. Тұрмыс салтын суреттеу үшін газет қызметкерлері-ақ қомағайлар базарына бара берсін. Актердің кеудесі қасиетті сандық, түсінесің бе? Оны тұрмыстың кірімен ластама. Саған көркем театрдың адамдары маза бермей жүр ғой. Сен Станиславскийге ұсап мұртыңды да алмайсың. Көркем театр Хитров базарына неге барады деп ойлайсың? Өйткені ол интеллигенттерден жүрексінді. Интеллигенттер барып — жарлылар дұрыс жасалған ба, жоқ па деп тексереді. Ал мен ойнасам кезбелер театрға өздері келіп, мен көрсеткендей өмірде дұрыс тұра ма, жоқ дұрыс тұрмай ма, — осыны тексеруге келеді. Мен тобыр үшін ойнаймын, интеллигенттер үшін емес, тобыр үшін ойнаймын Егор.

— Талай адам сен сияқты ойнаған, — деді Цветухин. Өзгеше ойнау керек.

— Неге?

Күллі театр: неге? — деген сұрақты қояды. Хабарлансдырулар көбейе ме? Белгісіз. Актерларды жұрт жақсы көре түсе ме? Белгісіз, тұрмыс жақсара ма? Белгісіз. Белгісіз нәрсе істеп керегі не?

— Іздену керек, — деп сендірді Цветухин.

— Дана сөз, — дейді трагик. — Өзіңнің жаныңнан ізде. Онда бәрі бар. Туысқан, құдайдың патшалығы да сонан табылады. Ал сен кезбелерді таба алмай жүрсін.

Сонан кейін Цветухин ойындағысын Пастуховқа айтқан болатын.

— Өте жақсы, — деді Пастухов көп ойланбай, бірақ досына үңіле қарап. — Барайық. Кейін тамақ ішерміз редискалатып.

— Мен Мефодийдің көңілін аулайын, ол өзі әзірлейді, — деді қуанып Егор Павлович, — ол түнеу үйіне жақын тұрады, жүрейік!





3


Екінші этажға шығып, қонақтар айнала сәкі төсеген үлкен бөлмеге кірді. Аночка ілгері жүгіріп, үйдің түкпірдегі бір бұрышын бөлген роза түсті сиса шымылдықтың ішіне кіріп жоқ болды. Цветухин мен Пастухов ақырын айнала қарады.

Бөлменің іші жап-жарық, мейрамға қарсы жақсылап жуған терезелерден аспан үлкен аймағымен көшпелі аппақ бұлттар, Еділдің арғы беті мен бергі бетіне дейін кесе-көлденең жатқан шыны жол көрінеді. Бірақ жарық мынау қайыршылықтың ауыртпалығын сергітпейді, қайта оның өліктей сірескен алқа-салқа настығын — көл-көсір боп жатқан әр нәрсенің сілімтірін, бүйірі майысқан шелектерді, кез келген бұрышқа қоя салған қаңылтыр ыдыстарды көзге бірден түсіріп әшкерелейді. Оны мұндағылардың жек көретіндігі, бірақ керек болған соң, тастай алмайтындығы көрініп тұр.

Ішкиіммен терезе алдында отырған бір әйел жылтыраған ақсары шашын тізесіне түсіріп іждағатпен тарап отыр. Екінші терезенің алдына жалаңаяқтары мен қолдарын созып, бұдыр-бұдыр сары алақандарын жоғары қаратып, сәкі үстінде киімі далба-дұлба біреу қатты қорылдап ұйқтап жатыр. Шыбыннан қорғанса керек, басын жыртық жилетпен бүркеп алыпты.

— Табиғаттың патшасы, — деді Пастухов оны басынан аяғына дейін ақырын бір шолып.

— Сәтсіз уақытта келдік — жан жоқ, — деді Цветухин.

Роза түсті шымылдық селк етіп сәл ашылды, саңылаудан біреудің сыңар көзі жарқ етіп, сол мезетте жоқ болды. Цветухин шымылдықтың алдына барып, миығынан сыпайы күліп, дыбыс бермей селкілдеген шымылдықты есікше жәй ғана қақты.

— Кіруге бола ма?

Аласа бойлы адырақ көзді әйел су-су алжапқышына ақ жем болған қызыл саусақтарын сүртіп, астаудың шетінде тұр. Астаудың бір жағы сабынның көбігіне толы, екінші жағында түрлі-түсті матаның қиықтары таудай боп үйіліп жатыр. Оған таяу Аночка бесікте әлі шырылдап жатқан інішегін бар ынтасымен тербетіп тұр. Кеудесі мен жауырыны жап-жалпақ, борпас денелі, өзі Самсон сияқты мұжық басын көтеріп шынтағына таянып, бір аяғын сәкіден салбыратып, келгендерге тұнжырап қарады. Ол түкті адам болатын. Терезенің жарығынан түскен ақсары бұйра шашы, сақалы мен мұртының шиыршықтары сүт түсті жіңішке болып көрінеді, ол ауыр ентігіп дем алған сайын, сақал-шаштары желпілдеп қозғала түседі.

— Бізге келдіңіздер ме? — деп сұрады әйел.

— Я. Рұқсат етіңіз, — деп Цветухин қоңыр түсті қалпағын көтеріп қара шашын көрсетті, ол бір қалпақтың орнына сондай екінші қалпақ киген тәрізді. — Біз танысуға келдік. Тұрмыстарыңызды көрейік деп едік.

— Сіздерді отырғызатын орын да жоқ, мырзалар. Тым болмаса мына жерге, рақым етіңіздер, — деп әйел бәйек болып, алжапқышымен сәкінің шетін сүртті.

— Аяғыңды тартсаңшы, — деді ол еріне.

Үйдің бұрыштарына айнала қарап шықты да, моншаға түскен кісідей кенет демін сыртына шығарып үрлеп, Пастухов мынау бұрыштарды да, мынау адамдарды да әлдеқашаннан білетін, олармен әбден достасып кеткен адамдай-ақ қалай болса солай еркінсіп сөйлей бастады.

— Ауаларыңыз өте ауыр екен. Өлік те шыдамас.

— Терезені жуамыз деп бәріміз де суық тигізіп алдық. Енді ерсілі-қарсылы соққан желден сақтанады. Мұндағылардың бәрі де суық өткен адамдар ғой, әркімнің бір ауруы бар. Қысы-жазы тымырсық ауада тұрамыз.

— Кедейліктің қызығын көруге келдіңіздер ме? — деп кенет қырылдап сұрады мұжық.

— Я, тұрмыс, хәлдеріңізбен танысуға келіп ек, — деді Цветухин сыпайы күрмеліп.

— Олай болса Тихон Парабукиннің семьясымен таныстыруға рұқсат етіңіздер,— деді қырылдап мұжық, отырған қалпын өзгертпей, тек әйелдің көйлегіндей кең, қолдан тоқыған көк кенеп штан мен шабата киген аяғын ырғап.— Мынау Парабукина бикеш — Ольга Ивановна, қызым Анна — бетімен кеткен бала, ұлым Павлик туғанына алты ай болды, мынау мен Тихон Парабукин, жасым қырыққа келген, өзі көркем адам. Сіздер кім боласыздар?

Пастухов көздерін тез-тез жыпылықтатты да, бір қадалса қалмайтын желімдей жабысқақ кішкене көгілдір көздері әлденеге бұлдырап, Парабукинге үңіле қарады. Цветухин тыныштыққа төзе алмады.

— Біз жағдайларыңызды көзбе-көз зерттегіміз келеді. Яғни, сіздер үшін, кедей табының мүддесі үшін.

— Хате келгенсіз. Біз, кедей табынан емеспіз. Біз былайынша айтқанда, уақытша душар болған мұқтаждық басқан адамдармыз,— деді Парабукин. Менің қызым әкем жүк тиеуші дейді, өйткені шешесі солай үйретіп қойған.

— Жүкші екенің рас,— деді Ольга Ивановна, өрінің сөзін бөліп — мынау не? — деді де әрбір жүкшінің құралы болып есептелетін еденде жатқан қайыс жауырындықты теуіп көрсетті.

— Ғафу етіңіз, шыққан тегім — ешуақытта ол болған жоқ. Мен қызметкер тегінен боламын. Қызмет істейтін адамдар сияқты менің де семьям, — өз алдыма есігім бөлек. Көңілім қаласа жұрт түсіну үшін жел қоңырау орнатам, әсемдеп мейрамдағыдай шымылдыққа жез тақтайша іліп те қоям.

— Сөзіңіз өте қызық екен,— деді селқос Пастухов, сәкінің сүрткен жеріне отыра беріп, тыңдаңыз мені. Сіз білімі бар адамсыз, айтқаныма түсінерсіз. Біз — ерігіп жұмыссыз жүрген қайыр-ықсан етіп, жарылқаушы адамдар емеспіз. Біз актерлерміз. Театрда ойнаймыз. Түсінесіз бе?

— Солай, солай, — деп Парабукин екінші аяғын баптап сәкіден түсірді.

— Біз түнеу үйінің үздік адамдарын көрсетуіңізді сұраймыз. Бүкіл Еділ бойына атағы шыққан сондай арыстандар болады ғой, сіздердің де мүмкін, сондай атақты адамдарыңыз бар шығар?

— Арыстандар деймісіз? Арыстандар жоқ. Иттер бар. Сіздерге иттер керек емес пе? — деп сұрады да Парабукин төмен қарап аз-кем үндемей отырды. — Айтпақшы, театр, «Костюмдер» сатып алмайсыздар ма?

— Не сатасыз?

— Мынау керек емес пе? — деп Парабукин саусақтарының ұшымен кең штанының екі балағын шымшып ұстап, екі аяғын созып сілкіп-сілкіп қойды.

— Жоқ. біз киім алмаймыз,— деді Пастухов шындап.

— Олай болса, мүмкін, дін үшін ауыр азап шеккен әулие жартылыққа арнап шіркеу салу үшін азын аулақ садақа беретін боларсыздар? — деп басын иді Парабукин.

— Ол болады. Қосып жейтініңіз бар ма?

— Сіздердің денсаулығыңызға тілектестігіміз бар. Айса пайғамбар сақтасын, — деп Парабукин бұл жолы бұйра шаштары тізесіне жеткенше басын ете төмен иді.

Пастухов ұзақ уақыт сәнді, жеңіл киімдерінің қалталарын айнала қарап жатқанда, бұрыштың қожалары бұл не табар екен деп оның жалқау және әсем қозғалыстарына көздерін салып күтіп отырды.

— Тыңдашы, Егор, — деді мейлінше таң қалып ақырын ғана, — Пастухов, — қалтамда көк тыйын ақша жоқ екен!

Парабукин қуанғаннан мырс етті.

— Айнымай, әкесіне тартқанын қарашы.

— Яғни, қайдағы әкені айтасыз? — деді жаратпай Пастухов.

— Сіздін әкеңізді, марқұм Владимир Александрович Пастухов мырзаны айтамын. Ол өмір бойы ақшасын үйінде ұмыт қалдырушы еді. Оған келіп: «Владимир Александрович, дәрі алуға бір сом бере тұрыңыз десең қолының ұшын фуражкасына былай тигізіп:— Ғафу ет, інішек, әмияным үйде ұмыт қапты» — дер еді.

— Ага, — деді беталды Пастухов. — Қалай, Владимир Александрович сізді көзбе-көз танушы ма еді?

— Енді қалай? Ол пайдалану жұмысында істегенде мен оның қарамағында, — тез жүретін поездардың бақылаушысы болдым. Мынау бикеш растай алады: Парабукиндер екінші кластан басқа вагонға отырмайтұғын... Мең сізді бірден-ақ таныдым — әкеңіздің аузынан түсіп қалғандайсыз, соның барып тұрған суреті. Я, сіз де мен сияқты мұқтаждыққа душар болғансыз ғой деймін, актер болып кетіпсіз, а?

— Мінеки әлгі шіркеу салуға садақамыз, — деді ақырында Цветухин астаудың жиегіне елу тыйындық күмісті қойып жатып.

Парабукин күміске қолын соза бергенде, Ольга Ивановна ақшаны қағып алып, қолына қыса қойды.

Парабукиннің жайбарақаттығын біреу жұлып алғандай болды. Ол орнынан атып тұрып, мысықша дыбысын шығармай әйеліне қарай адым басты.

Қой. Бері бер.

— Кісілерден ұялсайшы, — деді Ольга Ивановна шегініп.

Парабукин төне түсті:

— Саған емес, маған берді. Ақша менікі. Кәне!

Ызғарын ішіне тартып ол ақырын сөйледі, көнетін түрі көрінбейді.

Сол кезде күтпеген жерден, уақиғаның алдын орай беріп, жұрттың бәрін де, өзін де ешуақытта көнбейтіндігіне сендірейін дегендей, Ольга Ивановна дауыстап:

— Бүкіл пасха күндері ұдайымен арақ, ішіп мас болдың! Қанішер! Мен ұзақты күн жуындыдан шүберек жинап сені асыраймын ба?! Қоқыстың ішінен шықпа, астаудай екі елі кетпе, түні бойы қолыңнан ине түспесін!

— Бер, бер дегенде, — деп Парабукин қатуланып оның айғайын бөлді.

Шынтағына жармасам дегенде, әйелі жалт беріп қолын созып, алақанын жазды, сол сәтте Аночка оның алақанындағы елу тыйын күмісті қағып алып, ұртына тықты.

Парабукиннің басындағы мастық жағдайына қайтадан жан кіргендей болды. Ол теңселіп тұрды, жұмсақ денесі салбырап түсіп кетті, қолдары мағнасыз ербең етті де, сылқ ете түсті. Ол өзінің үлкен дудардай басын сілкіп өзіне-өзі күбірлегендей болды:

— Ах, қарай ғой маймылды... Тұра тұр бәлем...

Ол кенет сөйленіп ала жөнелді.

— Әкет бақырауығыңды, жаның барында! Жоғал екеуің де! Естідің бе? Шық далаға!

Есіктегі Павлик бар даусымен бақырып жатыр. Үйреніп қалған Аночка баланы лезде көтеріп алып, шымылдықтан атып шықты.

Қонақтарға қарамастан Парабукин дереу қызына қарай ұмтылды.

— Қайда, қайда барасың? — деп айғайлады Ольга Ивановна.

Әйел жолын бөгей бергенде Парабукин оны итеріп жіберіп еді шымылдықтың бір шеті үзіліп түсті.

— Ұстаңдар ананы, мырзалар ұстаңдар! — деді айғайлап Ольга Ивановна. Өзі артынан ере жүгірді.

Цветухин мен Пастухов шымылдықты түріп, үн-түн жоқ арттарынан қарап тұрды.

Бөлмеде бағанағы әйел әлі шашын тарап отыр. Ол қозғалған да жоқ. Далба-дұлба киім киген кісі бұрынғысындай қол-аяғы созулы күйі жилеттің астында қор-қор етеді.

Парабукин есіктен тысқа шықты. Ольга Ивановна сәкілердің арасымен айқайлап жүгіріп барады:

— Жәрдемдесіңдер, мырзалар! Ол ұрып тастайды, ол баланы ұрып тастайды!.. Жүгір, Аночка, қаш!

— Біз неге тұрмыз, барайық? — деді Цветухин.

— Спектакль, — деді Пастухов күлімсіреп, бірақ күлкісі көбінесе жабырқау сияқты, — Міне біздің көріп тұрғанымыз, сүйкімді Егор, спектакль ғой.





4


Аночка әкесінің артынан қуып келе жатқанын және шешесінің — қаш, деген айғайын ести сала қолына алған күмісті қайтадан ұртына тығып, Павликті басқыштың үстіне тастай берді де, жүгіріп ала жөнелді. Ол үйді айналып, соқпамен өрге қарай зытып барады, шауып бара жатып, бала атаулының әдеті бойынша, шарбақтар мен үйдің қабырғаларына ара-тұра қолын тигізеді.

Парабукин ентелеп қыр соңынан қалар емес. Шабаталарымен тақыр жерді дүбірлетіп, көк кенеп шалбары сигналшының жалауындай желең қағып, артынан шаңы бұрқырап шауып барады. Ол өмірінің барлық бақыты тек жүгіруде ғана қалғандай дедектеп ұшып келеді. Аттаған сайын Аночкамен екеуінің арасы жақындай түседі, енді ұстайын деп қолын соза бергенде қыз үйдің бұрышынан ұстап екінші көшеге жалт бұрылды.

Үстіне көк тор жапқан желгіш ат, берік ұстаған делбе мен иесінің таңдайын қаққанын сезіп, Парабукинге лезде жетіп қалды. Не ойлағанын құдай білсін, Цветухин баспалдаққа тік тұрып, көшірден ұстап арбаға асылып келеді. Оның досы шікірейіп, адамгершілігін толық сақтап, тіп-тік боп тұра отыр, тек көзінен мешкей құмарын тәні рақаттанғанша әбден тойдырып, шөлін қандырайын дегендігі байқалады. Өтіп бара жатқан екі — үш кісі айғай-шусыз дүрлігіп жүргендерге аңырайып қарады. Адам аз жүретін кварталда өте сирек кездесетін желгіш ат жеккен кербез кісілер болмаса, кезбеден қашып бара жатқан қыз жұрттың назарын онша аудара қоймас еді.

Аночка жүгіріп қасынан өтіп бара жатқан үй қалалық мектеп болатын, ол сыртын ақтаған орнықты үй еді, екі жағына ұзына бойға тастан дуал соққан, онан жаңа ғана шешек ата бастаған пирамида тәрізді ескі терек сорайып көрінеді.

Мектептің дуалдағы ашық тұрған есігінің алдында алтын жалатқан түйме қадаған, жалтырақ матадан тіккен көйлегінің сыртынан техникалық мектептің қысқа бешпетін киген бала жігіт тұр еді.

Қашып келе жатқан қызды, оны қуып келе жатқан жүкшіні көріп ол жол беріп есікті көрсетті. Аночка екпінімен табалдырықтан бір қарғып, қораның ішіне кіріп кетті, жігіт дуалдың есігін көлегейлеп, бұрынғы орнына тұра қалды.

Парабукин екі иінінен дем алып, басы қалтақтап, қураған пішендей сабалақ бұйра шашы күннің көзіне шағылысып, сұрланған толық бетінің тері жылтырап:

— Жібер, сен техник,— деді ентігіп, күтпеген жерден душар болған бөгетті жолынан алып тастайын дегендей Қолын созып.

Тап бұл кезде батылсыздық жасауға болмайтын еді— екпіні, сондай қомағай, жаңа ғана жете бергенде тайып шыққан қызды ұстаймын деген Парабукиннің талабы соншалық тасқан еді.

— Қолыңды тарт, — деді жігіт ақырын, саспай.

— Сен кім едің — бұйыратын?..

— Мен осында тұрам.

— Сенің қайда тұрғаның маған не керек... Кет былай жолымнан!.. Қыз менікі... Сен оны неге жасырасың?..

— Кім болса ол болсын. Мен сені қораға кіргізбеймін.

Парабукин бір адым кейін шегініп, жеңін сыбанып, жұдырығын көтерді.

— Байқап қара, — деді жігіт бұрынғысынша саспай, бірақ қатуланып.

Оның үлкен адамша қалыптасқан барлық әлді денесінен қатулық көрініп тұр. Бойы онша биік емес, тіпті аласа деуге болады — мұндай адамдарды жұрт төртбақ - дейді: тұп-тұтас иықтары шодырайған, жақ сүйектері шығыңқы, маңдайына түскен шаштары, қастары, аузы, иегі реисфедермен қаз-қатар сызғандай, тек көз қарасына көркем суретшінің қаламы тиіп шоқтай ыстық күңгірт сары бояу жұққан тәрізді ол жұмырықтарын бүйіріне тіреп, шынтақтарымен есікті көріп мызғымай тұрып алды, оның жарау тарамыс тұрпатына қарағанда, орнынан қозғау оңай емес екені көрініп тұр.

Парабукин қолын сылқ түсірді.

— Сен қандайсың өзің, сайтанның баласы!

Атшы әлі бауыр жаза алмай ойнақшыған желгіш атының басын тарта тоқтатқанда Цветухин тротуарға қарғып түсті

— Біреуге қарсы нешеусіңдер? — деді Парабукин оған қарай көзін қағып. Өзі ентігін әлі баса алмай тұр. Жеңілгенін жариялағандай түрген жеңін ызамен жұлмалап төмен түсірді.

— Жанжал болмай қалды, — деді Цветухин. — Не дегенмен әкесінің баласын қорқытуы ұят. Мен осылай деп ойлаймын.

— Сіздің қалай ойлағаныңызға түкіруге рұқсат етіңіз мырза, — деді Парабукин жеңімен бетін сүртіп жатып, әрі тәжім сияқты бірдеме жасап. — Маған садақаға тағы елу тыйын күміс бермейсіз, жоқ қой? Әлде, бересіз бе? Адамға бас түзету керек пе? Бас түзету керек пе деймін , а?

— Анау көк үйді көресіз бе, — деп сұрады Цветухин ойламаған жерде,—сонау кварталдың шетіндегі бұрыштағы үйді?

— Әлгі Мешковтың үйі ме?

Кімнің үйі екенін білмеймін.

— Мен білемін: Мешковтікі, ол біздің қожамыз, түнеу үй сонікі.

— Ал, әнеки соның қасында қос терезелі қосалқы үй тұр. Қазір сонда барыңыз, мен бас түзететін арақ берейін.

— Бұл не... шынымен айтасыз ба?.. Әлде қалжың ба?

— Бара бер, қазір біз де сонда барамыз.

Адамға бақыттың кейде осылай күле қарайтыны бар, ол тіпті күлер-ау деп күтпеген кезде кездесе кетеді, міне, осы үміт аңқау Парабукиннің бетін ажарландырып-ақ жіберді, ол қайтадан баяғы жайбарақаттығына салынып, жас жігітке қолын бір-ақ сілтеді.

— Талабың бар екен, техник, құдайға алғыс aйт.

— Мен мынаған алғыс айтам, — деп жігіт түйген жұдырығын көрсетіп, қолын бүйірінен төмен түсірді.

Цветухин желеңінің өңірін ашып оған қарап қадамын бір басты.

— Сізге батылдық жасағаныңыз үшін алғыс айтқым келеді. Мен — Цветухин деген боламын.

— Извеков, Кирилл.

Қол алысқанда олар саусақтарының қарулылығын сезіп, аз уақыт бір-бірінің төзімдігін байқады.

— Ого! — деп күлді Цветухин. —Сіз, немене, гимнастка ойнайсыз ба?

— Аздап... Мен сізді таныдым, — деп Кирилл кенет қызарып кетті.

— Солай ма? — деп Егор Павлович сырттан қарағанда шын таңырқағандай болды, әдетте актерлер осылай өзінің атағына таң қалады, жұрттың бәрі танитындай соншама актерларда қандай ерекше қасиет бар екен — деген сияқты болды.

— Әкесі ашуын басқанша сіз қыз балаға жәрдемші болыңыз, — деп ол әдеппен сөзді басқа жаққа бұрды. — Тамаша бала, рас па?

— Мен оны біздікіне ертіп апарам. Шешем осында оқытушы болып істейді.

Бұлар ерекше қолдарын қатты қысып қоштасты, солқылдақ арба Мешковтың үйіне қарай жүріп кеткенше Кирилл оларға сұқтанып қарап тұрды. Сонан кейін ол қораға кірді.

Дуалдың қасында акацияның үрпиген бұтасының арасында, жерде Аночка отыр еді. Екі тізесін қапсыра құшақтап, оның үстіне басын салып, ол Кириллге қадала қарады. Үлкен көздеріндегі қасірет пен тандану көз қарасын бұрынғыдан да ауырлатқандай.

— Немене, қорықтың ба.?

— Жоқ, — деді Аночка, — әкем қолын батырып ұрмайды, ол қайырымды. Әншейін қорқытатыны ғой.

— Олай болса, қорыққаныңнан қаштың ба?

— Жоға! Ақшаны тартып алмасын деп қаштым. Уысын жазып елу тыйын күмісті көрсетті.

— Ендеше үйіңе бара ғой.

— Мен аз ғана отырам әлі.

— Неге?

— Қорқам.

Кирилл күлді.

— Ендеше біздікіне барып, біраз әжемнің қасында болғың келе ме?

Қыз жалаң тізесіне күмісті сүртіп, оның күн көзіне жарқырағанын қызық көріп қарады да, аз кідіріп:

— Аз уақытқа ма? Жарайды, жарайды, — деді.

Ол қызды қолынан жетелеп, жауды жеңген адамдай насаттанып, ауланы қақ жарып бір жаққа ашылатын ескі есікке қарай жүрді. Аночканың көзіне түскені — қалпақтары елу тыйын күмістей жарқыраған шегемен есікке қаққан үлкен шойын топсаның мәнерлі әшекейлері болды, ол еденіне салқын кірпіш төсеген қараңғы ауыз үйге кірді.





5


Пастухов пен Цветухин Мефодийдің бір бөлмелі, кухнясы бар ағаш үйіне келіп кірді, үй иесі бұлар келісімен өз үйін бүкіл Еділ бойындағы елдің мұндай үйлерге берген атымен атап:

— Біздікіне, менің флигеріме де келген екенсіздер. Рахым етіңіздер,— деді.

— Басыңды и,— деді Цветухин.

— Иемін,—деп Мефодий белін бүгіп, қолдарының ұшын сырлаған еденге тіреп, басын иді.

— Қабыл ал, — деп Цветухин иығындағы шапанын атжабуша Мефодийдің үстіне айқара жапты.

Мефодий шапанының шынжырын уысына салып сылдырлатып, атша аяғын тарпып, оқыранып кісінеді. Иллюзия толық болу үшін ол төрт тағандап тұрды.

— Құр-құр, жануар!—деді Цветухин арбакештерше.

Пастухов кішіпейілсініп, әдемі пальтосын Мефодийдің арқасына лақтырып, үстіне қалпағын қойды, сонан кейін Мефодий ептеп киімдерді бұрыштағы кереуеттің үстіне апарып қойды.

Қайтып келіп ол достарының қатарына тұрды, көнтиген еріндерін тартып күлді, оның қалың ерні ажарын бұзбайтын, қайта кеңсірігінен төмен түскен таңбасы бар бетіндегі ең сұлу мүшесі осы ерні. Бетіндегі таңба «иінің әуесқойлығынан тартқан сазайы: бала кезінде пір семьялы адамдардың уақиғасын есіктен сығалап қарап жатқанында, тіреніп тұрған жәшіктен қолы тайып кетіп, сонда Мефодий етбетінен құлап, есіктің құлпынан сорайып шығып тұрған кілтке мұрнын соғып алған. Өмір бойы ол осы уақиғаны алда-жалда айта қалмаса, есіне бір түсіріп қоятын.

Үшеуі де — қонақтар да, үйдің иесі де — бөлменің ортасында тұрған столға көздерін жаудырата қарай бастады. Редисканың шырыны жылтыраған бүйірлері қызара бөртеді, оның түбірінен қалған кіршіксіз ақ құйыршықтары біресе жасырынып, біресе сүйріктей боп көрінеді. Тарелкалардағы жуанын көк-жасыл сабақтары әуеге атқан садақтың оғындай самсап тұр. Уылжыған қиярлардың жұмсақтығы сондай, көк қыртысы ақшыл тартып, бозарып көрінеді. Жұқалап тураған шошқаның сүр етінің айнала жиегі тана түйме сияқты көгілдір тартқан, майы фарфордай аппақ. Мискадағы қарлы суға салған алтын— «ары екі үлкен бутылканы редисканың тақ бұйра сабағымен әшекейлеп қойыпты.

Асты әзірлеген еркек адам екені бесенеден белгілі болып-ақ тұр. Ac үйдегі орыс пешінен шыққан еттің ыссы тұздарының ашқылтым жұпар исі төргі бөлмеге келіп тұр.

Пастуховтың танауы едірейіп кетті. Ол даусы өзгеріп, аз-кем мұрнынан сөйлеп, тез-тез:

— Бері қарашы, Мефодий — Сен фламандиялық боларсың, — деп күңкілдеді.

Ол бутылкаға қарай қолын созды, бірақ тұра қалып, столдың үстін тағы да шолып өтті.

— Май бар ма?.. Бар... Тұз бар ма? Бар. Горчица ше? Aha — нан ше? Нан!—деді дауыстап. — Мефодий, нан қайда?

Мефодий нан ыдысына Москва қалашын үйіп салып әкелді де, даусын созып:

— Сондықтан мен ойын-сауықты мадақтадым, өйткені күн астындағы адам баласы үшін ішіп, жеп, сауық құрудан артық ешнәрсе жоқ... Сонымен, бар сауықпен наныңды же, жүрек қуанышыңмен шарабыңды іш. Мұса пайғамбар осылай деген, — деді.

Цветухин сопыларша әндете жөнелді:

— Сергелдең өміріңнің барлық күндерінде, жақсы көретін әйелмен қызық өмір сүр, өйткені сенің өмірден және күн астында сіңірген еңбегіңнен алатын үлесін осы. Мұса пайғамбар осылай деген.

— Сорлы сопылар-ай, — деп Цветухин бетін тыржитып күрсінді, қарлы судан дереу бутылканы жұлып алды да, оны орамалға орап арақ құя бастады.

Алдымен: кеттік! — деп бір ауыз сөз құттықтау айтып, үшеуі бірдей арақты ішті, столдағы тамаша суретті бұзғылары келмегендей тағы да тамаша үңіле қарап, әуелі редискадан бастады. Пастухов қылымсымай, қайта шаруаларша немесе байларша тамақты жабайы шайнап, дәмдеп, адамның көзін қызықтыра жей бастады: редискаға май жағып, тарелкадағы тұзға малып күтірлетіп жатты. Дөңгелектеп кескен қалашты саусақтарымен жұлқа тарта үзіп, асықпай аузына жөнелтіп жатыр. Екі беті бозарып тамақ жеуге жан-тәнімен беріле кірісті.

— Сен әншілерге ұқсайсың, Александр, — деді күліп Цветухин оған қызыға қарап.

— Әрине — деді Пастухов қолын созып столдың үстін мезгеп. — Өмір сыйы ғой. Мен жомарт адамдардың қонақасы бергенін жақсы көрем.

Ол риза болып Мефодийға бір қарады да, сәл үндемей отырып, артынан:

— Ақылды адам! Мефодийдің денсаулығы үшін! — деді.

Бұлар рюмкаларын соғыстырып, кеттік!—деген жағыз ауыз сөзін айта бола берген кезде, есіктің серіппесі сылдыр ете қалды. Мефодий ауыз үйге шығып, ізінше қайта келді де: бір кезбе келіп тұр, осында мені шақырып еді, дейді,—деді.

— Әлгі жүк таситын бұйра шашты біреу ме? Шақыр —деді Цветухин.

— Керегі не? — деді «бетін тыржитып Пастухов.

— Шақыр, шақыр.

Парабукин үйдің төбесіне басын соғып алмайын деген кісідей, еңкейіп кіріп келеді. Ол өзінің, жаңа таныстырылған тамырларына қарап күлді, күлкісінде әрі жалыныш, әрі кекесін бар тәрізді. Көзі ең алдымен шыныдағы араққа түсіп, бір кереметтің күшімен пайда болған күллі әлемнің тірегін көргендей қадалып қарады да қалды. Ешқандай сөздің керек емес екендігі түсінікті, сондықтан бәрі де үн-түн қатпай іске кірісті. Мефодий шай құятын стакан әкелді, Цветухин оған мөлтілдетіп толтыра арақ құйды, Пастухов шошқаның едәуір сүр етін қалаштың үстіне салды, Тихон Парабукин жұмырығымен аузын тез сүртті де, әулиеге қол тапсыратын адамдай-ақ ақырын Цветухиннің қолынан стаканды алды. Аузына арақ тиісімен-ақ күлкісін тыя қойды, ұзақ уақыт ауыр сот болып, енді сот үкімін тыңдауға кіріскен адамдай бетінен үрейі қашып мелшиді де қалды. Ол көздерін жұмып, қалшиып тұрып арақты ақырын біртіндеп жұтып жатыр, басы шалқайып кеткен, тек бұйра шашының ақсары дөңгелектері болар-болмас жалтырайды.

— Бәрекелді, — деді Пастухов тамақ ұсынып жатып.

Бірақ Парабукин жеген жоқ. Сілкініп басын шайқап, алақанымен бетін үйкелеп қатты дауыспен:

— Ә құдай, ә құдай!—дей береді.

— Өкіндіңіз бе?—деп сұрады Пастухов.

— Жоқ. Жасаған иемнің жарық бергеніне алғыс айтамын.

— Көптен бері ішесіз бе?—деді Пастухов.

— Жалпы ма, жоқ соңғы күндерді айтасыз ба?

— Жалпы, — деді Пастухов күліп.

— Жалпы алғанда он шақты жыл болды. Өз алдыма семья бола бастаған уақыттқа дәл келеді. Бірақ, семьядан емес. Мені бұл күйге жеткізген семьям емес, дұрысын айтсақ, семьяны қазіргі халге жеткізген — мен.

Өзіңізді-өзіңіз тоқтатып көрдіңіз бе?

— Ішкілікке салынудан ба? Жоқ. Бұған көбінесе Ольга Ивановна қайрат салып жүр. Менің ақшамды қалай конфискелегенін көрдіңіз бе? Мен өзіме-өзім тыйым салып көрген емеспін. Керегі не?

— Сонда санаңыз жетіп, әдейі ішесіз бе?

— Ал, өзіңіз ше, санасыздықтан ішуші ме едіңіз?

— Санамызды жойғанша ішеміз, — деді Мефодий.

Парабукин ешкімнен сескенбей-ақ еркін күле бастады. Ажары гүл-гүл жайнап, бойындағы Самсонның қайраты бойына қайтадан жанданды, мүсіндей болып бойы өсті. Пастухов онан жабысқақ көздерін алмай, алдында тастан жасаған атлант тұрғандай-ақ ұялмай үңіле қарай, зерттей бастады.

Цветухин Тихонның кеудесіне қолын салып:

— Сұлу емес пе, Александр, а? — деді.

— Дұрыс айтасыз, — деді Парабукин. — Ольга Ивановна менің қатемді кешіргенде, басын тап осылай салып (ол Цветухинніц қолын қағып, кеудесіне басты) «Тиша, менің Тишам, өзіңді-өзің неге қинайсың, сондай сұлусың?» — деп жылап қоя береді.

Қөзіне мөлт етіп жас желді де, өксігін баса алмай күрсінді.

— Арақ әсер етті ме? — деді Пастухов.

— «Өзіңді-өзің неге қинайсың? — деді Парабукин әңгімесін бөлмей қиялданып. Тоқта, Тиша, өткен өмірге қайта орал. Сен поезд бақылаушысы болсаң, ақ жағаңды крахмалдап берер ем, Аночка мектепке барып, мен Павликті бағар едім, — қандай жақсы болар еді. Тоқта, — дейді Ольга Ивановна».

— Сонда сіз не дейсіз? — деді Цветухин.

— Мен: «Эх, Ольга Ивановна! Өмірдің аралас поезы келе жатыр, оны қалай тоқтатасың? Мүмкін, біздің поезымыз Мешковтың мынау түнеу үйіне келіп тұйыққа қамалған шығар, екеуіміз сірә осы тұйықтан шыға алмаспыз» деймін. Сонда әйелім: «Мүмкін бұл тұйық жол емес, станция шығар?» — дейді. — «Я, станция екені рас. Бірақ, осы станцияда мен қап арқалап жүк тиеуге тиістімін». —«Жоқ, — дейді Ольга Ивановна, біздің мынау түнеу үйімізді станция көретіндер өмір үшін арпалысып сен арпалыспайсың. Арпалыс Тиша, - жалынамын, арпалыссайшы сен де» — дейді.

Парабукин тағы бір өксіп, бос тұрған стаканға ұмтылды.

— Тағы бір жұтым рұқсат етсеңіз.

Пастухов қолынан стаканды алды.

— Жоқ, жетеді, — деді.

Ол Парабукиннен жалт бұрылды, бет ажарына қарағанда жиіркеніп зерігіп кеткендей, ол әлі мұрты шағылмаған столға жабырқап қарады.

Үйіңізде тұратындардың ішінен бізге бір көрнекті адам ұсынасыз ба?—деді Цветухин өте жұмсақ дауыспен.

— Ол үй менікі емес, ол үй Мешковтікі, — деді Парабукин ашуланып. — Соған айтыңыздар. Оның үйі осында, сіздер соның қорасында отырсыздар.

— Көргенше қош болыңыз, — деп Пастухов стол үстінен жалт бурылды, әлі ауыз да тимеген қалаш пен шошқаның етін Тихонның қолына зорлағандай тыққыштады. — Мефодий, шығарып сал.

Парабукин шықты, бірақ кеудесін керіп, шығып, кетті, бірақ баспалдақтан ауыз үйге аттап шыға бергенде еденді пәрменімен тарпып қалғанда үй дірілдеп, әр бұрыштан қаптаған тақтайлар сықырлады.

— Әдепсіз! — деді Пастухов.

Мефодий стол басына отырғаннан кейін, барлығы аса зор құрметпен тым-тырыс тамақ ішуге кірісті. Қияр мен редискалар күтірледі, мазасы қашқан жасыл жуа иісін жая бастады, шошқаның сүр еті туралып, сылдырлап арақ құйылды. «Кеттік», — деді достар бірінші рет дауыстарын баяу шығарып. «Кеттік», — деді екінші ретте одан гөрі қаттырақ дауыстап. «Ке-е-ттік», — деп үшінші жолы үшеуі қосылып әндетті. Сонан кейін Пастухов күліп, креслоның арқасына сүйеніп шалқая жатып алып, Ресдисканы жаңғақша шартылдатып, сөйлей бастады:

— Ақымақсың сен, Егор Цветухин! Ақымақсың! Мынау жалба-жұлба болған соғылғандардың бәрі — жалқау немелер. Біреу осыларды романтик деп ат қойыпты. Жұрттың бәрі соған сеніп, әуес қылып алған. Сен де қармаққа түсіпсің — жұртқа қосылып алып, кезбелерді қиялшыл данышпандар деп сендірмек боласың. Жаңағы жүн-жүн болған жосықсызды көрдің бе? Ол бір жүрген жосықсыз маскүнем неме, басқа түк те қасиеті жоқ. Сен онан ешқандай жаңалық таптың ба? Таныс кейіпкерлер: ғой деймін.

— Мен оларды дәріптеп жүргенім жоқ, Александр, осының бәрін мен көркемөнер үшін істеп жүрмін, — деп Цветухин Пастуховтың кемсіне сөйлеген сөздеріне шын жауап қайтарды.

— Яғни бұл қалай? Сен жаңағыға ұсаған ішкілікке салынған жүн-жүн біреуді сахнада айнытпай көрсетпек боласың ба? Мұндай дәлділіктің керегі не? Сахнада тағы бір түнеу үй жасау үшін бе? Не үшін керек? Бар, жоғарғы базарға баршы, сонда тағы бір түнеу үй бар. Сахнаның, театрдың, көркемөнердің ондағы жұмысы қанша?

— Білем, білем,— деді Цветухин, — сен маған әлгі Гетенің қанден ит туралы айтқанын айтпақсың ғой. Егер суретші қанден иттің суретін айнытпай салып берсе, бір қанденнің орнына екі қанден ит болады, ал мұнан көркемөнерге келер түк пайда жоқ — дейді ғой ол.

— Мінеки, неткен оқымыстысың? Мұнан жиырма, отыз жыл бұрын Золя өмір шындығын бұлжытпай романға жазу керек екендігін өзінің барша еңбегімен уағыздап отырды. Ол кітабында машинист туралы жазатын болса, әуелі көру үшін паровозға мінеді екен, шахталарға түсіп, сауық үйлеріне де барып жүріпті дейді. Мен жуырда ескі француз журналдарын қарап отырып, оның «Париж» деген романы жарыққа шыққаннан кейін басылған бірі карикатураны көрдім. Көшеде, аттың аяғының астында, Золя байғұс жатыр, көзінде жіп байлаған көзілдірігі бар, басында цилиндрі жоқ, карикатураның астына: «Арбакеш қағып құлатқан адамның сезімін тұрмысқа сәйкес суреттеу үшін Золя мырза арбаның астына өзі құлап жатыр», — деп жазыпты.

— Жақсы — деді Мефодий рақаттанып, — тағы да арақ құйды.

Бұлар өзара күліп, арақ ішіп, азырақ, тамақ жеді, — тамаққа зауықтары соқпай қалған еді. Пастухов сақтияннан жасаған үлкен порцигарын шығарып папирос ұсынды, темекі тартып достар шұбатылған көк түтінге бөленіп отыр. Цветухин шынымен таңғалып сөйлеп отыр:

— Александр, сен консерватор екенсің. Біздің сахнадағы ең артта қалған ескішіл адамдардың сөзін сөйлеп отырсың. Артист нағыз өмірді зерттеу керек, сен осыны қалай мойындамайсың? Мынауың надандықты жақтағандық қой!

— Мені сөзбен қорқытпа, Егор. Мен суретшімін, надандықтан сөзден қорықпаймын. Сөзден қорқатын газетшілер ғана, өйткені олар әрбір сөзге оның мағынасынан артық баға береді.

Пастухов төс қалтасынан кішкене қызыл кітапшасын алып қарады, бірақ іздегенін таба алмай, жайлап асықпай сөйлей бастады:

— Мен бір әңгіме естідім! Жуырда: Лев Толстой бір көрде мүмкін шай ішіп отырғанда ма біреуге былай депті-мыс: сөз шебері болуға лайықты қасиет — жанын әpi жоғары шырқап, әрі құлдилап темен қулағандай. Сонда екі арадағы сатының бәрі өзіне мәлім болады, оны шебері суретші сол әртүрлі сатыда тұрған адамдардың өміріне қиялымен еркін жете алады, депті.

— Неткен тамаша! — деп Мефодий тағы да араққа жармасты. — Бұл Золя туралы айтқандарыңыздан анағұрлым жақсы. Күштірек. Бұл керемет тамаша айтылған сөз, а? Рас па, Егор, а?

Көнтиген аузын ашып, ол әңгімені бар ықыласымен тыңдап отыр, бірақ оның көздерінде әңгімені түк қалдырмай түгел естиін деген тілектен басқа, түсінігі айтушының аржағын орап жатқандығын сездіретін бетінде бір күлкі бар еді.

Пастухов кітапшасын тағы ақтарып қарады да, оның керекті бетін насаттанып сипалап қойды.

— Мен Бальзактың мына сөздерін жазып алған едім, «Ерекше ақылды адамдардың еншісіне тиген қырсықтың бірі —олар не нәрсенің болса да — ізгіліктің де, жаманаттың да ықтыярсыз шыңына жетеді».

— Мұнда қандай байланыс бар? — деді Цветухин иығын қағып, — тұрмысты зерттеу керек деген пікірге қайшы мұнда не бар?

— Қандай байланыс барлығын байқамадың ба? Толстой суретшіге тән қасиет — оның жаны әрі жоғары шырқап, әрі құлдилап құлай алатын болуға тиісті, дейді. Бальзак: ерекше ақылды адамдар ізгіліктің де, жаманаттың да ықтиярсыз шыңына кетеді, дейді. Байланыс қасиет пен ықтыярсыз деген екі ауыз-ақ сөзден тұр. Бұлардың екеуі де суретшінің немесе ерекше ақылды адамның бойына біткен белгілі бір қасиеттері туралы түсінік береді, жақсылықтың да, қырсықтың да шынына жету олардың табиғатына біткен қасиеттері, олар ізгілікті де, қырсықты да ықтыярсыз, амалсыз жете ұғынады, дейді. Қиял дүниесі — міне суретшінің немесе ерекше ақылды адамның асыл негізі қияли тұрмыс, соны зерттеу. Есінде болсын — Толстой жаныңмен биікке көтеріліп және құлау туралы айтады. Жаныңмен дейді, қымбаттым Егор, яғни басқаша емес, бәз-баяғы қиялыңмен деген сөз. Әйтпесе жоғарыда айтқан Золяның карикатурасындай болып шығар еді. Демек, құлдилап құлау дегеніміз — тек қиялда ғана емес, тұрмыста да оңбағандық жасау, ұрыны, жан жүйесін жете ұғыну үшін ұрлық жасау деген болып шығар еді. Міне тұрмысты осылай зерттеуге Толстой да, Бальзак та қарсы.

— Олай болса, Бальзак ерекше ақылды адамның ізгілік пен Жаманаттың ұшығына жетіл, ықтыярынан тыс, амалсыз ұғынатындығын не себепті қырсық деп атайды.

— Не себепті деймісің? Меніңше...

Пастухов күліп жіберді, шын пейілмен көңілдегісін айтып салды.

— Дұрысын айтқанда, мен мұны ойлағаным жоқ. Менің ойыма бұл ойламаған жерде жаңа ғана түсіп отыр. Бірақ мен реалист Бальзак пен Толстой бізді алдағанын жақсы білемін. Бұлар бұрын-сонды болмаған ең қияли суретшілер. Олар бәрін ойдан шығарып, бәрін де жазып кетті. Олар нағыз өмірді бұлжытпай оның суретін жазған жоқ, Олардың кітаптары — нәзік қиялдың жемісі, Сондықтан да шығармалары тұрмыстың өзінен бетер нанымды келеді. Менің жалғыз ғана айтарым — менің ой өрісім көркемөнердің құдайы. Ой өрісі ұшқыр қиял дегенге түсінемісің? Мен қиялда түнеу үйдің қандайын болса көремін, сондай-ақ Египет перғауының мұжықтың мәстегін, немесе мемлекеттік думаның мүшесін де көремін. Менің ұшқыр қиялым шырқайды да, құлайды да, мен қиялмен жақсылық та, жамандық та жасаймын. Мен ойменен, қиялменен тамашаға да, жиіркенішті нәрсеге де душар болам, өйткені мен суретшімін.

Ол рюмкасын көтерді.

— Суретші үшін, көшірмешіге қарсы! Толстой үшін, Золяға қарсы! Көркемөнердің құдайы — қиял үшін көтерейік!

— Кеттік! — деді Мефодий.

Бұлар мас бола бастады. Тамақ тоз-тоз болып ыдырап көз қызықтырудың орнына жемтікке айналды, темекінің қалдығы күл тастайтын ыдысты таба алмай, адасып кез келген тарелкаға түсті. Мефодий пештен табаға бөктірген етті әкелгенде, темекінің түтіні. сезіліп, тұздықтың буына орын берді, лавр жапырағы мен бұрыштың исі аңқыды, тамақ зауқы қайтадан соқты. Бұлардың дауыстары қаттырақ шығып гуілдей түсті, сөздерін қысқа қайырып сөйлей бастады, мағнасыз сөздер көңілді өткір әзіл сияқты көрінді.

— Сен — мас қарақшысың, Мефодий, — деді Пастухов, — бірақ астын дәмін біледі екенсің. Мен сені жақсы көрем.

— Мен маскүнеммін бе? — деді масаттанып Мефодий. — Еш уақытта бөліп көргенім жоқ! Маскүнем адам арақты ішкілік үшін ішеді. Мен арақты тамақ жеу үшін ішемін. Өзімді-өзім билей алам, мен — өз сөзіме өзім еркін қожамын. Маскүнемнің сөзінде тұрлау бар ма?

— Тұрлау бар,— деді қарқылдап күліп Цветухин. — Ол, әрине, мұнан былай арақ ішпеймін деп серт береді. Сонымен екі күн ұдайымен аузына апиын шығын да алмайды.

— Бері қараңдар саңырау құрлар, — деді Пастухов. — Тыңдаңдаршы! Не деген тіл, а? Апиын шығы! Егер маған арақ заводым болса, мен арағыма «Шық» деген ат берер едім. Осы сөздің астына, этикеткаға, жақшаның ішіне алып, ұп-ұсақ әріптермен «апиынның шығы» деп жаздырар ем.

— Сен онда Крез болар едің! — деді дауыстап Цветухин. — Арағың тез өтер еді! «Шық»!

— Шық керек пе? Шық тамызайын ба? — деді Мефодий күбірлеп, рюмкаларға арақ құйып жатып: Ащы етті әдетім жақтырмайтын, сүр ет қымбат, арзанға саттырмайтын, жанға серік бәрінен «шығым» жақсы, әрі арзан, әрі бал таптырмайтын,— деп өлеңдетті.

Бұлар у-шу болып отырып, біреудің салмақпен қайта-қайта дүрсілдетіп терезені қаққанын естімей қалды. Мефодий ауыз үйге шығып, кепке дейін келмей қойды. Сонан кейін оның артынан достары да шықты.

Есік алдында туырылған төзімді матадан тіккен пиджагі бар бір кісі тұр, төрт түймесін түгел салған, басында қатырма қалпағы бар, қолындағы күмістеген таяғының жонып тастаған бұтақтарының орны әр жерінен көз сияқты аларып көрінеді. Екі жағына айырып тараған сақалы, үрпиген қою қастары, қасының астындағы шүңірейген зілді көздері, маңғаз толық денесі — осының бәрі қаталдықты жөне істеген ісінде қате жоқ деп өзіне-өзі әбден сенген ерекше тәкаппарлықты көрсетеді, жасы қырықтан аз-ақ асқан болса керек, ақсары сақалына жаңа ғана қылау түсіп, екі тал сақалы ағарыпты.

— Меркул Авдеевич, үйіміздің қожасы, — деді Мефодий.

Мешков қалпағын көтерді.

— Мазаларыңызды алғаныма, мырзалар, кешірім сұраймын. Мынау, шырағым, осында әдейі шақыртумен келіп едім дейді. Бірақ неге шақырғанын айтқысы келмейді.

Есік алдында екі шынтағын тізесіне тіреп, шалжиып Парабукин отыр. Қалаш пен шошқаның еті әлі қолында, шетінен аздап жеген, тәтті тамаққа үймелеген шыбынды қондырмаймын деп қуалайды. Жоғары сүзе қараған көздерінде кінәлі адамның түрі бар.

— Жарты стакан бермейсіздер ме? — деді ол.

— Апиынның тамшысындай да берілмейді,— деді Пастухов жұлып алғандай.

— Есіттің бе, шырағым? — деді Мешков таяғының сабымен Тихонды иыққа түртіп қалып.— Қорадан шық, мұнда сенің тук шаруаң жоқ, шық деймін.

Парабукин зілді орнынан тұрды да, бәріне кезек-кезек қарады. Өзгелерінен гөрі Цветухин қайырымды сияқты көрінді ме қалай, әйтеуір соған көзін тоқтатып, оған жалынышты пішінмен күлімсіреді, бірақ актер басын шайқады,— жоқ, мынау тасбауыр адамдардан көп қайрым сұрауға болмайды екен!

— Бутербродты жеп қойсаңызшы, құр әшейін қолмен езгілеп қайтесіз? — деді Цветухин.

— Бұл... бұл менің өз жұмысым, ықтыяр өзімде,— деді Парабукин, үнемі жүк көтеріп қалыптанған кәкір аяғын теңселе басып, есікке қарай жүрді.

Цветухин Пастуховқа қарап, үсік қолын шошаңдатты.

— Түсіндің бе?

Пастухов ешнәрсеге түсінбегендей оған қарап үн-түн жоқ көздерін жыпылықтата берді.

Мешков Тихонды есікке дейін шығарып салды да, есікті дұрыстап жауып, ілгегін салды, тағы да қалпағын шешіп бас иіп қоштасты.

— Жоқ, жоқ енді үйге кіріңіз,— деді Мефодпй. — Жоқ, сөге жамандамаңыз, тым болмаса жылына бір рет пәтеріңізде тұрған кедейдің үйіне кіруіңіз керек.

— Өтінеміз, өтінеміз, — деп Цветухин оп-оңай, жап-жайдары адам бола қалды.

— Өтінем сізден, қашпаңыз! Өтіп бара жатқан мерекенің құрметі үшін апиынның шығынан ауыз тиіңіз.

Олар осылайша елбеңдеп бастарын изесіп, әдеппен кейін тартыншақтаған Меркурий Авдешич Мешковты қояр да қоймай бөлмеге енгізді.





6


Түрліше өмір сүруге болады. Бірақ тұрмысың қалай? — деп ар-ұяты сұрақ қойғанда, ойдағыдай дұрыс өмір сүріп келемін деп жауап қайтара алатын адам кемде-кем. Тіпті өзін-өзі алдаумен әдеттенген адам да аяғын қате басқандықтан, жаман әдеттерінен немесе өзінің ынсапсыздығынан өмірін өне бойында дақ болып қалған кем-кетіктер мен ой-шұқырлар табар еді. Ал оңашада өзімен-өзі ішінен әділ сөйлесе алатын адам өзінің кемшіліктерін айқын көретіні сондай, ол өзін-өзі қорғау мақсатынан күн кезінде де дақ бар деген мәтелді көңіліне жұбаныш етеді.

Түбінде бір өлетін бенденің бәрі күнәлі деп түсінгендіктен Меркурий Авдеевич азды-көпті күнәларын да шын шетімен мойындаушы еді. Ол өзін-өзі күнәлі адаммын деп қана қоймай жыл сайын жұмысының ыңғайына қарай оразадан бір ай немесе бір жеті бұрын күнәларына кешірім сұрап, бар ынтасымен тәубе келтіретұғын. Алайда есі дұрыс адамша ойлап қарасаң (ал Меркурий Авдеавич есі дұрыс адам) әрине, құдай алдында және рухани аталар алдында емес, өзіңе-өзің немесе адамға, әсіресе адамға тәубе келтіретін түк жоқ. Өйткені Меркурий Авдеевич дұрыс өмір сүріп келеді. Яғни өзінің ар-ұятының талабына сай, бұл дүниедегі болмыстың тіреуіне сүйенетін.

Ол осы тіреудің бірі енбекті сүю деп білетін, шынында да жұрттың бәрінен еңбекті сүюді талап етіп, өзі де еңбек еткенді жақсы көруші еді. Ол бала жасынан бастан бір күнін де енбексіз бос өткізген емес, кеше терген тасына, бүгін тағы бір тас қоспай көрген емес. Тұрмысының бұндай қалпы оның қанына әбден сіңіп кеткендігі сонда, басқаша өмірдің қандайы болса да ол үшін су түбінде күнелткен көгерінің бар дегенмен бірдей, жаратылысқа мүлде жат нәрсе сияқты көрінетұғын, ол тек кеше терген тасына еңбектеніп бүгін тағы бір тас қоса алатын, сөйтіп осы кәсіптің соңында жүріп бітпейтін бір есеппен өмірінің шегіне өзінің бейбіт ажалына ұмтылатын адамдарды ғана сыйлайтын.

Меркурий Авдеевичтің жоғарғы базарда шаруашылық товарлары мен бояу-сыр сататын дүкендері бар және Еділдің бойында бір-біріне қарайлас екі жер учаскесі бар. Осы учаскелерін ол «жұрт» деп атайды, біреуін кіші жұрт, біреуін үлкен жұрт дейді. Бірыңғай ағаштан салдырып, кілең көк сырмен бояған Мешковтың өзінің үй-қорасы осы кіші жұртында. Мұнда Меркурий Авдеевичтің шағын семьясы мен (оның Лиза деген жалғыз қызы бар) дүкенде істейтін жас приказчиктер тұратын екі этажды үйі бар, онан басқа екі флигель1 бар: оның кішірегінде Мефодий тұрады, екіншісі үлкенірегі есік алдында, ол темір жол депосының слесары Петр Петрович Рагозинге жалға берілген. Онан кейін қора-қопсы — кептіргіштері бар баздар; жаз болса приказчиктер осында тұрады. Үлкен жұрттың көп жері бос, қурай мен қызғылт мальва басып кеткен, оның бір жағында тас үй бар, түнеу үй баяғыдан сонда, және аңырайған үлкен лапас бар, оны Меркурий Авдеевич арқан есетін өндіріспен бірге сатып алған. Осы арадан, лапастан, күн жылы болса, ағаш баржаның қарағай исі келеді, ескі арқанды тарқатып, түтіп мүкке айналдырып жатқан әйелдердің әні естіледі.

Мешков адал-мүлкін тірнектеп аз-аздап құрастырды, азабы да аз болған жоқ. Түнеу үйінің тауқыметі, мәселен, көңіліне жақпайды — ол салдыр-салақ көнілсіз бір дүние ғой, бірақ ол үйді басқа мұқтаж үшін қайта салуға өте көп қаражат керек. Лабаз жер рентасын әрең өтейді, бірақ ол араға басқа үй салатын уақыт әлі жеткен жоқ. Ал реніштің ең үлкені мынада — Меркурий Авдеевич үлкен жұртын бүкіл кварталды алып жатса деп ойлады, бірақ түнеу үйдің аржағында, қурай мен мальва басқан бос жерге жалғас бастауыш мектептің атамзаманғы ескі үйі тұрған жер бар және осы байлықтың иесі қалалық басқарма да сол арада, ол өз үлесін ешкімге берер емес. Сондықтан Мешков мектепті, оның азан-қазан болған тентек балаларын, мұғалімдерін өте әдепсіз деп жек көріп кетті, әзі оқуды, оқымыстылықты жақсы көре тұрса да, оларды сонша жек көріп кеткеніне өзі де таңғалатын.

Ол шынында да оқымыстылықтың қандайын болса да кәдірлейді, дәрігерлерді — медик деп, сот қызметкерлерін — юриспрудент, жаратылыс тарихынан сабақ беретін оқытушыларды — натуралист деп атайды, атағанда бір түрлі дауысымен тәжім еткен адамдай мата қамдап айтар еді. Бірақ оған жаңа оқу мен оқымыстылық қолы жетпейтін жат дүние, сондықтан ол тек сыртымен қорқа сөйлеп, жаңағы айтқандай дауысымен абайсыз тәжім еткені болмаса, онан әрі бара алмайтын-ды. Ал діни оқуды ол ерекше қадір тұтады — ерте кезден, тиындап дүние жинай бастаған уақытынан бастап-ақ ол шіркеудің Кітапқұмар қарияларын төбесіне көтеруші еді. Бояушыға қолбала болып саудаға жаңа үйрене бастаған кезінде-ақ дүкеннің ішін сыпырар алдында шәйнектен еденге су құйып, иректетіп сегіз цифрын салып жүргенде, шіркеуде естіген уағыздарының қиын сөздерін жаттап жүретұғын, оның алғашқы алған білімі де осы болды. Қазір, жасы толған көзінде, ол қыстың кейбір кештерінде сопылардың тар жатағына барып, миссионерлер мен өзге діндегілердің бірін-бірі іреп-сойып, сөз таластырғанын тыңдап қайтатын, ал Мешков ақшаның сырын қалай жақсы білетін болса, олардың сөздерінің түпкі сырын да сондай жақсы ажырата білетін. Аласа шіркеудің дәл ортасында, мінберде тұрып май шамның жалпылдаған жарығы түскен сопылар әлсін-әлі быттиған беттерінің терін сүртіп, алдында өзі сияқты мінберде тұрған діндесін немесе ескі дінді жақтаушыларды жерден алып, жерден салады. Ұзақты кеш осында «православие дінін бұзушыларға» жекіріп жатқандарын естисің, шаштары иығына түскен қаба сақалды біреулер: «Сақал қырып мұрт алу християн тақуалығына мүлде қарсы емес, әсіресе мұрт алу да кейде қажет» деп өзектеп жатады. Ал оған ұқсаған таты бір сақал-шашты біреулер өздерін «сақалшылар» тобындамыз дейді, сөйтіп аналарға қарсы шығады. Шариат, Жүз сүре кітаптарын, Иосифтің иман шартын сілкілеп, «сақал алудың күнәсін азаппен төккен қанда жуашақ, емес» деп соғады. Мешков осы сияқты егес сөздердің семинария салған даңғыл жолын — ақиқаттың ережелерін, оған қарсы қағидаларды, «Өйткені ең алдымен» «өйткені одан кейін» дегендердің бәрін сатылап өзінің сақ санасына сала берді. Өзіне ұнаған кейбір аталы сөздерді түгелдей жаттап алады, үйіне қайтып келгеннен кейін, өзінің қой ауызынан шөп алмайтын жұбайы Валерия Ивановна түгел айтып береді, мәселен былайша:

— Тыңдашы Валюта, иеромонах Зиновий табиғаттан жаралған түк туралы былай дейді: «Өйткені түк атаулы жаратылыстың ісі, діннің құдіреті емес; біздің түгіміз қияқ көп сияқты немесе сазды жерге өткен құрақ сияқты; демек, ол өзінен-өзі киелі немесе қасиетті болып саналмайды. Сақал-мұртын алдырған адамның да ниеті таза болуы мүмкін, ал, керісінше, сақал-мұрты бар адамдардың арасында да күнәһар зұлымдар жоқ емес. Сондықтан, сақал алып, мұрт қырқуға қарсы не бар? Дана сөз емес пе Валюта? Ал дінге іріткі салушылар неше саққа жүгіртіп ақиқатқа мойын ұсынғылары келмейді. Сақал құдайдың бейнесі, сондықтан оны қырқуға заң жоқ, дейді. Сонда Зиновий атай оларға былай деп орнынан тұрғысыз жауап береді: «Олай емес; үйткені: а) құдай тәнсіз рух, сондықтан онда сақал да, мұрт та жоқ; б) сақал-мұрты жоқ жас балалар мен әйелдер құдайдың пендесі емес пе екен?». Асқан даналықпен айтылған сөз, Валюта, асқан дана сөз.

Өзінің зеректігіне насаттанып, әрі еретиктерді жермен жексен болғанына тасып, Меркурий Авдеевич сақалын сипап күледі:

— Сақалшылардың қисынсыздығын қарашы! — дейді.

Дін оқымысын ол үлкен санайды, ал жаңа ғылымды онан кем деп біледі, сондықтан егер бұлар да семья қатынастары сияқты өзара байланысты болса, оның кітап қоятын этажеркасында шіркеу-славян баспасөзі мүмкін азайған да болар еді. Бірақ ол ғылымды әкесінің үйінен безіп, қайтып оралғысы келмейтін адасқан ұл сияқты көреді. Сондықтан оқымысты адамдарды сыйлағанда Меркурий Авдеевич бір жағынан сақтық жасайды: кім біледі, әлде медиктер мен натуралистер дінге қарсы, әлгі «өз бетімен шоқынғандармен» немесе «жаназашылармен» ауыз жаласқан біреулер ме? Олардан аулақ жүру керек, осынан дұрысы жоқ, деп ойлайды.

Сондықтан өзінің сауықшыл пәтершісі Мефодийдің үйіне Меркурий Авдеевич екі ойлы болып кірді, ішінен қызық кергенімен, сақтық жасады, өйткені бір жағынан актер Цветухинді таныса, Пастуховты бұрын-соңды кездестірмеген некен-саяқ біреу боларсың-ау деп топшылады, екінші жағынан, арақ шіркін көкейін тесіп барады, бұған келгенде ол өзін-өзі ойдағыдай еркін билеп алмаушы еді.

— Алыңыз — деді Мефодий толтыра құйған бүйірлі рюмканы ұсынып, арақ төгіліп саусағынан тамшылады.

— Қойыңыз, — деді ол дауысымен тәжім етіп. — Мен шарап ішпеймін. Титтей ғана болмаса, ішпеуші едім.

Осы арада Пастухов пен екеуінің көздері бір-біріне ұшырасты.





7


Меркурий Авдеевичтің алдында отырған жас жігіт толықтықтан денесі босап, қартамыш адам сияқты көрінеді. Оның келбетті, сабырлы жүзі жай қазір қарап отырған адамнан гөрі өзінің артықшылығын сездіргендей, бірақ аузы мен беті ыржиып тек бер жағымен сыпайы күледі, ал көздерінің мынау сабырлы жүзі мен әншейін әдеп сақтау үшін ыржиған күлкісіне ешқандай қатынасы жоқ, сияқты, ол қомағай салқын көздерімен кісіні жеп барады. Мешков оның көзінше бір қарады да құрыдым!—дегендей болды. Бірақ қазір ысқаяқ күлкісі дір етті, мынау елден өзгеше кісі маған қарап білімді сөз бастайды ғой деп ішінен көңілденіп, тіпті мақтаныш етіп отырды.

Шынында да Пастуховтың беті күл-күл жайнап, көздері бет ажарымен бірге құбылып Мешковқа рюмкасын ұсынды.

— Қой, жоқ нәрсені айта бермеңіз!—деді ол әдеппен бір жағынан оған еркінси сөйлеп.— Сіз арақ ішпейді дегенге кім нанады? Тақуа емес шығарсыз немесе киелілер армиясындағы бәйбіше емессіз ғой.

Жоқ, Мешков мұндай сөздерді бұрын естімеген тәрізді! Ол бұл сияқты сөздерді білімді адамнан мүлде күткен де емес, бірақ сөздері бір түрлі тың естіледі. Ол «Тақуа» деген сөзге ерекше таң қалып, күлді.

— Олай болса мейрамыңыз құтты болсын,— деді ол бәлдемсігенді былай қойып.

Мұртын екі жағына қарай айыра бір сипап арақты қағып салды.

— Ертеңгі дұғаны қай жерде тыңдадыңыз? — деді

Пастухов, Мешковқа ең алдымен дәл осындай сұрақ беру керек деп топшылап.

— Мен пасха кезінде таңертеңгі дұғаны ескі семинарияның шіркеуінде тыңдайтын әдетім болушы еді, — деді Мешков шынында да ақылы көп адамға кез болдым-ау дегендей риза болып.

— Қалай, бурсактар2 ән салуды ұмытпап па екен?

— Жоқ, дәстүрді сақтайтын көрінеді. «Айса пайғамбар тірілді» деген сүрені күңірентіп грек тілінде: «Христос анэсги эк некрон» деп айтып берді.

— Ах, күңірентіп дейсіз бе? — деді Пастухов езу тартты.

— Бұл біздің бурсактардың сөзі ғой: күңірентіп үн қосамыз, демеуші ме еді, — деді Цветухин.

— Семинариядағы кезіңізде «саналы қарақшы» дегенді талай әнге қосқаныңыз әлі есімде,— деді әдеппен Мешков.

Сіз мені таныдыңыз ба?

— Сіз сияқты атақты адамды танымауға бола ма? Мен театрға бармаймын, — бірақ сіз ара-тұра осында үнемі келіп тұрасыз, шіркеуде де көремін сізді. Биылғы пасхада да шіркеуде клиросқа3 шығып ән салды деп естідім.

— Я, ән салдым.

— Не дейсің, Егер?—деді таңырқап Пастухов. — Стихир4 айттың ба?

— Стихир.

— Оның керегі не?

— Солай, Александр. Біз бурсакбыз ғой. Біздің ішіміз бұрып тұрады. Жастық шақ, семинарияның каникулдары есіңе түседі. Пасха сондай қызық болушы еді — жұрттың бәрі жақсы киінеді, шоқпардай қылып галстук байлап алады, жолға корзиналарын даярлап, төсек-орынын буып-түйеді: таңертеңгі және түскі дуға — ақырғы намазымыз. Оқисың да босап демалысқа шығасың, үйді-үйіңе тарайсың — біреулер уезге, бірсыпырасы ауылдарына тарап, семинариядан кеткенше асығады, кеншілік орнайды да қалады! Балалар әке-шешесіне асығады! Қуанғаннан тұла бойың қалтырайды.

— Дұп-дұрыс, Егор! — деді Мефодий әлденеге елжіреп — Шынында да қалтыраушы едік. Сахнадағыдай әсерлен есін.

— Сен сахнада ешуақытта ешнәрсеге әсерленіп көрген жоқсың,— деді миығынан күліп Пастухов. Бірақ Мефодий оның сөзін елең қылмай:

— Осы күнге дейін баяғы семинариядағыдай үстіме бешпет кимесем пасха-пасха сиқты көрінбейді,— деді.

— Актер болғаныңа болайын!—деді кесірленіп Пастухов.— Сахнада әсерленеді! Неге әсерленеді? Бешпетке әсерленеді!.. Сенің бурсактың лирикаңа, Егор мен сенбеймін. Әншейін сәнқойлық. Осы күнгі ұлы актерлердің бәрі клиросқа шығады.

Апостолды оқиды. Сен де сол сәнқойлыққа еліктейсің, Көркем театрдағылардан бір адым кейін қалғың келмейді. Олар түнеу үйіне барса, сен де ере барасың. Олар клиросқа барса, сен де ере барасың. Оларға подносқа салып дұғалы нан әкелсе, сен де маған әкелер ме екен деп дәметесің. Осының бәрінен капустаның сасық сорпасының, исі мүңкиді. Түсінесің бе?

— Жоқ, түсінбеймін,— деді мас болмаған есі дұрыс адамша Цветухин таң қалып,— сенің неге ашуланып қалғаныңа түсінбеймін?

— Сенің сәнқойлығына кеимін. Сенің стихиді әсерленгендіктен айтамын деген өтірігіңе кеимін. Сен оны атаққұмарлықпен айтып жүрсің.

Ол редисканың құйыршығын саусағымен езіп, саусағын искеді, редисканы столға лақтырып жіберді де, жиіркенген пішінмен:

— Сасық исі мүңкиді,— деді.

Мефодий жазалайын дегендей жұрттың бәріне ашумен арақ құйды.

— Актерға атаққұмарлықтан ұялатын түк жоқ,— деді ол ақыл айтқан адамша, рюмкасын бір жоғары, бір төмен көтеріп, — атаққұмар болмаса адам актер бола ма?

— Сен қай жөнді актер едің? — деді Пастухов тағы да кекетіп.

— Мен — актердің көлеңкесімін. Ұлы актер Цветухиннің, көлеңкесімін!

Пастухов Мефодийды сынап үн-түн жоқ біраз тесіле қарап отырды.

— Актердің көлеңкесімін дейсің бе? Алайда сенің атаққұмарлығың көлеңке емес.

Көз қарасына еліктеп, оған ұсап біраз үндемей отырды да Мефодий:

— Сіздің атаққұмарлығыңыз да ешкімнен кем емес қой, Александр Владимирович,— деді.

— Бізге де даңқ дегенді жақсы көрмей болмайды,— деді Пастухов. — Онысыз түк шықпайды. Даңқ біздің локомотивіміз.

— Сіз кім боласыз, танымадық, — айыпқа бұйырмаңыз? — деді Мешков. Ол манадан бері бір сөзін босқа жібермей әңгімені түгел тыңдап отырған болатын. Оған өте-мөте ұнағаны Пастуховтың баса көктеп кісіні кемсіне сөйлейтін әдеті.

— Мен мынау аждаһалар үшін шатпақтап арға тұрмайтын бірдеме жазып жүрген адаммын, — деп ол екі актерге «драп иегін қақты, бұлар мені қылғындырып барады.

Бәрі де күліп, бір-біріне рюмкаларын ұсынды, ал Мешков үні құрып сыбырлап:

— Демек, мен таланттардың арасында отыр екенмін ғой. Олай болса, талант үшін көтеруге рұқсат етіңіздер, — деді.

Ол бұл рюмканы да қағып салды, әлдеқайдан құлақтары арқылы басына күбірлеген көңілді тон келгендей болды.

— Сонда да, — деді табжылмай Мешков,—кім боласыз, абзалым?

— Ах, мазаңыз әбден кетті-ау! Мен Александр Пастуховпын. Ал есіңізге ештеме түсті ме?

Меркурий Авдеевич екі қолымен столдың екі шетін ұстай алды. Мынау шікірейген жігіт Владимир Александрович Пастуховтың жалғыз мирасақоры екенін көре сала қалайша танымағанмын? Арсыз көздері, салдыр-салақ сөйлеген сөздері нағыз әкесіне ұсаған. Күлгенде де қарқылдап әкесінше күледі: үндемей отырып кенет ішінде бірдемесі тарс жарылғаннан жаман қарқылдап күле жөнеледі. Беті, күтіп ұстаған беттері, өні жап-жас бола тұрса да, салбырап бұғағына төніп тұр.

Я, әкесінің жаман әдеттері баласына да түгел жұққан тәрізді, сондықтан да Меркурий Авдеевичтің жүрегі мұздап зығыры қайнай түсті.

Владимир Алексавдровичтен алашағы, оны өле-өлгенше мойнына алмай кеткені және тіпті мойнына салу мүмкін емес екені есіне түсті. Бұл мәселе Пастуховтың темір жол басқармасында істеп жүрген кезінде басталған еді. Пастухов бірсыпыра шаруашылық товарларын сұрап өтініш жазған болатын, оны Мешков темір жолға жетістіріп тұруға тиісті болды, жабдықтаушыдан ол, әрине, астыртын жылға да алды. Товар келіп түскеннен кейін, темір жолды бақылаушылары өтініштегі соманы толық қабылдамады. Мешков темір жолдан шығынын өндіремін деп талай азаптанды, бірақ түк шықпады. Өзі зиянға ұшыраған соң ол Пастуховқа жылғаны қайтар деді, бірақ, біріншіден, ол кезде Пастухов темір жолдан шығып кеткен еді, екіншіден, жылғаны ақиқат бергендігіне ешқандай дәлелі болмады, бұл жағдайды ол Мешковқа көзбе-көз оңашада беті бүлк етпей өзі айтты. Мұндай абиырсыздыққа еш лаж таба алмай, Меркурий Авдеевич зығыр болды. Ол өзі адал ниетпен дұрыс өмір сүретін адам болғандықтан, әркімнен де адалдықты талап етемін деумен зықысы шығатын. Заказ бергенде жылға алу — темір жол қызметкерлерінің ежелгі әдеті, сондықтан жабдықтаушының астыртын ақша беруі, ал заказ берушінің онан ақша алуы бірін-бірі дұрыс адам деп санауына бөгет болмайтын. Бұл екі жағына да ұнамды сыпайыгершіліктің бір түрі болатын, ол — өтіп бара жатқан уақытқа тек ергені болмаса, оған ешбір әсер ете алмайтын сағаттың музыкалы қоңырауы тәрізді бір нәрсе ғой. Алайда, егер уақыттың өзі өтпей, тоқтап қалатын болса, музыка ойнатудың керегі бар ма? Сондықтан Мешков та уәделі жұмыс орындалмай қалған соқ әншейін дақбырт үшін шабыла берудің қажеті жоқ деп ойлады. Сыпайыгершіліктің дәстүрі де осыны талап етеді. Бірақ Пастухов бұл сияқты асыл ниеттен ада болған адам. Оның түсінігінше сауда жұмысы тәуекелді керек қылады, ал тәуекелің сәтсіз болса, ауыртпалығын саудагердің өзі көтеру керек. Сондықтан ол Мешковқа былай деді: «Сізге осы не керек, Меркурий Авдеевич? Әлде мені сізден пара алды демек боласыз ба? Бірақ біреуге пара береді деп мен сізге ешуақытта да кінә таға алмас едім: сіздің адал ниетті адам деген атағыңызды құрметтейтінім сондай. Осынан кейін Ол Мешковты көшеде көрген сайын екі саусағын өзінің дворян фуражкасының Қызыл жиегіне тигізіп, өте сыпайы күліп амандасатын болды.

Сол күлкі Александр Пастуховтың атын естіген кезде Меркурий Авдеевичтің өңменіне оқша қадалды. Столдың екі жиегінен ұстаған қолдарын жазбай:

— Ол не дегеніңіз, Александр Владимирович, ол не дегеніңіз, есіміңіз маған әбден таныс. Марқұм Владимир Александровичей маған азын-аулақ, бересісі бар еді,— деді.

— Бұл не дегеніңіз?—деді Пастухов миығынан күліп.— Әкемнің бересісін менен өндіріп алғыңыз келіп отырған жоқ па?

— Сіздіңше қалай, Александр Владимирович? Мен ол дүниедегі адамдардың абройын сақтау мирасқорлардың борышы ғой деймін.

— Әкемнің абройын сақтағыңыз келсе, ең жақсысы ол кісі үшін қам жемей-ақ қойыңыз.

— Мен бір ғана сіз қам жасайды деп санаймын, Александр Владимирович.

— Олай болса, есіңізде болсын,— деді Пастухов қызараңдап, — әкемнен менің еншіме тигені — қиюы қашқан бір шкаф иен үш аяғы қалған кресло. Оның ешқандай борышын өтей алмаймын, өйткені атадан мирас болып маған ешқандай дүние қалған жоқ. Келіңіз, марқұмның топырағы торқа болсын деп арақ ішейік те, осымен әңгімені доғарайық.

— Жоқ,— деді Меркурий Авдеевич, рюмкасын кері тартып, — жоқ, сіздің әкеңіз тірісінде менің тыныштығымды ойлаған жоқ-ты, сондықтан менсіз-ақ өздеріңіз тілек айтып іше беріңіздер.

— Мұныңыз христиандыққа жатпайды! — деп Пастухов масайрап қоя берді, күтпеген жерде достары да бұған қосылып күлді.

— Христиандыққа жатпайды дедіңіз бе? — деді қабағын түйіп Меркурий Авдеевич, орнынан тұрып, аяғымен орындықты ысырды,— маған христиандықты үйретпек болдыңыз ба?

Күлетін кезек енді бұған келген тәрізді, беті бүлкілдеп күле бастағандай болды да, қайтадан басыла қалды. Көзіне қан құйылып, тасырайып шарасынан шығып барады, түксиген қою қасы мен қабағы қарыс жабылып кеңсірігіне төне түсті. Меркурий Авдеевич арақты қылғып бір-ақ жұтқандағысындай құлағына зыңылдап қызу тоқ келгенін сезді, бірақ бұл жолы. манағыдай көңілді ешнәрсе сезілмеді. Мешков егер дауысын сәл қатты шығарса-ақ ішінде аласұрған ашулы айғайды тоқтата алмайтынын жақсы білді, егер біреу-міреу оны тоқтатпақ болса, ішінде бой көрсетпей бұғып жатқан жансебіл кекті ыза бой бермес еді. Ол осы тоқтан бетер мас қылған қайратпен өзін-өзі әрең тоқтатты. Айғайлаған да, жоқ. Шараптың үнін өшіріп тастады. Ол әлде біреуді әшкерелейтін, мүмкін, тіпті оны орнынан тұрғызсыз егуге жарайтын: оқыған мырзалар, артистер, юриспруденттер, деген сөздерді жұмған аузын ашпай тағы бір айтып қойды. Міне, міне, юриспруденттер! Ол едені сықырлаған тар бөлменің ішінде теңселіп жүрді, юриспруденттерге — мынау еркінсіген мырзаларға бір қарады, терезеден көшеге бір қарады, сонан кейін жалт бұрылып, тек дауысын қатты шығармауға тырысып, булығып ақырын ғана:

— Жоқ, мырзалар... хриетиандық туралы.. ұрықсатым жоқ...

Ол өзін-өзі тоқтатпақ болып тағы да терезеге қарады, қаншама ашуланып көзі бұлдырап тұрса да, көшенің бойымен асықпай-саспай кетіп бара жатқан өзінің қызы Лиза әлдеқалай көзіне оттай басылды, қасында жас жігіт бар, я, я, жас жігіті бар қасында, әлгі техникалық училищенің оқушысы Кирилл Извеков, қызы көшенің күн түскен жарық жағымен кетіп барады, үстінде мейрамда киетін гимназияның қызыл қоңыр көйлегі бар, төсіне Мариивок гимназиясының формасы сияқты сирень түсті бант аңдаған, барлық терезелері, көк қақпасы, есіктері аңырайған ата-анасының үйі және Меркурий Авдеевичтің телміріп қараған көзі жоқтай жігітімен кетіп барады, — О, құдай мұны да көрсеттің, я, көрдім өзімнің қызым Лизаны жігітпен қыдырып жүргенін, қасындағысы мектептің мұғалимасы Извекованың баласы, Извекова да мынау мырзалар сияқты еркінсіген басасу неме, мүмкін, сенімсіз натуралист әйел болар, әрине натуралист! Бұлардың бәрі де натуралистер ғой, юриспруденттер ғой! Меркурий Авдеевичтің қызы секеңдеп жігітпенен көшеде қыдырып жүр!— Я, Меркурий Авдеевичтің ауызына өзге сөз түспеді, түсуге мүмкін де емес, сондықтан ол ызаланып:

— Мен бүйткізіп қоймаймын, мырзалар, ғафу етіңіздер, бұлай секеңдетіп қоймаймын!—деді де, үйден атып шықты,— жай емес, жүгіріп те емес, атып шықты. Қатырғы қалпағы мен таяғын аласала жүгіріп бара жатқан бойы еңкейіп басын иді:

— Cay болыңыздар, құрметті мырзалар!— деді.

Пастухов орнынан ұшып тұрып, терезеге барды.

Мешковтың сыртқы есікті қалай ашқанын, ол шығып кеткеннен кейін есіктің ілгегі сылдыр етіп бір секіріп қалғанын көрді.

— Міне, мынаны жазуға болады!—деді ол асыға сөйлеп, суық сумен жуынған адамдай алақанымен бетін уқалап.

— Бұл қиял емес, өмірдің өзі ғой! — деді Цветухин.

Пастухов оттық жақты, бірақ темекісін тұтандырмастан оттықты бұрышқа қарай лақтырып жіберді. Үйдің күнгірт төбесіне, қабырғаларына қарады, бірақ көзі түк көрмейді, ол мынау аласа үйден шығып, аулада жүрген адам тәрізді.

— Бәрібір,—деді ол көңілі орнына түскен адамша. — Көрген-білгенің тозақ сияқты іште жата-жата тасқа айналмақ. Суретші сол тастан не шауып шығарсам да өз еркім деп ойлайды. Шынында ол тақ өмір бейнесін ғана жасайды. Қиял дегеніміз — әр нәрсені бақылап байқаушылардың жемісі.

— Олай болса, кезбелер де қажетке жарайды той, осыған ризасың ба?

— Жұртқа ұнаса, бәрі де жарай береді.

— Ал көркемөнер ше, Александр?

— Ең әуелі — жұртшылық сонан кейін көркемөнер.

— Александр! Ах, Александр!

Пастухов кішіпейіл тәрбиешілерше:

— Егор, шырағым, мен сені жақсы көремін! — деді.— Сен орталықтан шалғай ел ішінде жүргеніңмен тамаша адамсың. Бірақ, түсіну керек — жұрттың көңілін ауламай да болмайды. Сен де кезбелеріңмен солардың көңілін аулап жүрсің ғой... Түсіндің бе?

— Әбден,— деді удай мас Мефодий,— сөз бар ма, тіпті өзінен-өзі түсінікті болып жатыр...





8


Түкті кілем тәрізді дастарқанның үстінде шашылып гүл жапырақтар жатыр, дастарқанның түгі суға түскенде аяғына жұмсақ тиетін қайраң өзеннің түбіндегі құм сияқты. Аночка үлкен кітапты ақтарып қарап отыр, сурет кездесе қалса, қолын кітаптың тысының астына аларып, алақанымен дастарқанды сипайды.

— Сіздер столдың үстіне дастарқанды күнде осылай жауып қоясыздар ма, әлде мейрам күндері ғана ма? — деп сұрады.

— Жай күндері басқа дастарқан жабамыз,— деді күліп Вера Никандровна. Қайсысын артық көресің дастарқанды ма, жоқ суретті ме?

— Суретті ақылым ұнатады, дастарқанға қолым сүйсінеді.

— Сен училищеге неге келмей жүргеніңді бізге айтпадың ғой.

— Сіз: ешқайда оқисың ба, жоқ па? — деп сұрағаннан кейін, мен оқымаймын деп қана жауап қайтардым.

— Дәлшілін қарашы!

— Дәлшіл болғандығымнан емес, не сұраса соған тура жауап беремдағы.

— Сабақта зерек болатын түрің бар.

— Оны қайдан білесіз?

— Мен — оқытушымын.

— Оқытушылар бәрін де күні бұрын біліп отыра ма?

— Бәрін біле бермейді, әрине. Бірақ сабақты еркін ұғып алатыныңды байқап тұрмын.

— Осы қыстың алдындағы күзде шешем мені біржолата училищеге берген-ді. Сонан соң Павлик туғаннан иейін, інішегімді бақтыру үшін: мені оқуымнан шығарып алды. Әкем Еділде қыстыгүні жұмыс істемейді ғой, сондықтан шешем тігінді көп тігеді. Шешем әйелдердің бас киімін бүріп тіксе, жиырма тиыннан, бүрмей тіксе он тиыннан сатады. Шешем бас киімге түйме қадайтын болса маған ілгек торлатып үйрететін, ал бау тағатын болса, онысына да үйрендім.

Аночка кітаптың түгел бір бетіне бояумен салған суретке қарап отырып, сөзін тоқтатты. Вера Никандровна баласымен екеуі қыздың екі жағында, оның таңырқап жүз құбылған бетіне, көнтиген жоғарғы ерніне, зілдей болып көзін жауып дір-дір еткен қабақтарына қарап тұрды.

Қыз әбден еркінсіп алды, Кирилл ертіп әкелген ыңғайда-ақ ол, ентігін баса алмай тұрса да, Извековтардың үйін әбден аралап көріп шыққан. Бұлардың ескі шіркеу сияқты терезелеріне шойыннан тор салдырған подвал пәтерге мейлінше қызық көрінді. Үлкен бөлменің ішіндегі кітап қойған шкафты көріп, тар жерге таудай қылып кітап үйген екен дап таң қалды.

— Мынау не? — деді.

— Бұл пароходтың кесігі,— деді Кирилл.

— Кесігі несі? — деді таңырқап, бір қағазға, біресе Кириллге, біресе оның шешесіне қарап.

Олар күліп жіберді де, Кирилл:

— Пароходты кесуге болады, нанбайсың ба? —деді.

Аночка үндемей пароход салған суреттен өтіп үйді барып қарады да, үлкен орыс пешін көріп күрсініп басын шайқады.

— Біздің жатағымызда ас үй жоқ пәтерде тұрған уақытта, менің Павликтен аз-ақ үлкен кезімде, бізде де ас үй болып. еді, дейді әжем. Ал қазір Павлик туғаннан беpi, әжем керосинка сатып алып, соған Павликке быламық немесе ботқа пісіріп береді. Пешкадан әкетайым екеуімізге өкпе-бауырдан жасаған самса сатып әкелгенде де саған жылытып береді. Бүкіл түнеу үйінде бізде ғана керосинка бар. Бәрі де бізден келіп сұрайды, бірақ әжем өмірі бермейді. Шынында да: жұрттың бәріне жамау бола аламыз ба...

Суреті бар кітап ұсынғанда, ол дереу диванға отырып, тізесінің үстін тегістеп, етегін жинап, елу тыйын күмісті бір қолынан екінші қолына салып, Вера Никандровнаға кезек-кезек қолдарын жайып көрсетті:

— Таза. Жуырда ғана жуғанмын.

Сонда да күмәнсіз болсын дегендей қолдарын қарнына тағы сүртті.

Қыз баланың қадала қарап отырған суреті көше. Көше лық толы неше түрлі әдемі киім киген халық, қолдарын бұлғап билеп жүр. Олардың үстінде аспанда неше түрлі қызыл-жасыл шарлар қалқып ұшып жүр, үлкен үйлердің балкондарынан басқа бір адамдардың көшедегі халыққа лақтырған қағаз ленталары, будақ-будақ болып шұбатылып, жыланша иреңдейді.

— Мыналар жасырынбақ ойнап жүр ме? — деді Аночка.

— Жоқ, Карнавал той,— деді Кирилл.

— Бәрі бірдей көздерін байлап алғаны несі?

— Жоқ көздерін байламаған. Әншейін маска ғой.

— О несі?

— Танымау үшін киеді.

— Көздерінің тусын тескені несі? Көріп жүр ғой бәрі де.

— Бәрібір бірін-бірі танымайды.

— Бұлар — артистер емес пе?

— Неге артистер болсын?—деді Вера Никандровна.

— Сен артистерді қайдан білесің?

— Білемін. Әлгі қулықшылдар ғой,— деді ойланбастан Аночка.

— Қулықшылдары несі? Артистерді көргенің бар ма?

— Көргем. Жаңа ғана біздің үйге келді ғой. Біреуі мынау сияқты қара кісі.

Қара маскасы бар, шапанының етегі делеңдеп билеп жүрген. біреуді үсік қолымен көрсетті де, сабақта отырған қыз балаларша аузын басып мырс етті.

— Ол әкеме елу тыйын күміс беріп еді, біз шешем екеуіміз әкемнен тартып алдық.

— Ол сені аяп жүрсе, сен оны мазақ қыласың, — деді Кирилл өзі қоса күліп.

— Ендеше артистерді театрда көрмеген екенсің ғой? — деп тәптіштеп сұрай берді Вера Никандровна.— Балағанға бардың ба? Жоқ па?

— Мен шешеме карусельге ертіп апар деп едім, әне апарам, міне апарам дап әлі апармай жүр ғой.

— Кирилл, сен карусельге барам деп едің той, мына баланы ертіп ала бар. Қашан барасың?

Ол тез жауап қайтармады, көйлегінің қыртысын жазып, тартып, бұған белбеуінің бойымен ту сыртына ысырып апарып құйрықша күлтелендіріп қойды. Бала атаулының бәрі осыны сән көреді ғой.

— Мен — ертең барсам ба деп едім. Бірақ мен жалғыз бармайтын шығармын.

Бұл сөзді ол жай айта салды, бірақ Вера Никандровнаға, ол бұл сөздерді айтқысы келмегендей болып көрінді, қай жерде екені белгісіз, әйтеуір үйден бөлек құрастыра бастаған баланың ерекше өміріне араласқандай болды. Баласының жаңада пайда болған мүддесін, немесе талабын, немесе тілегін білсем бе деген көңіліндегі жорамалына аз да болса демеу боларлықтай сөздерге қарай баласының аяқ баспайтыны айқын болды. Баласы бірін-бірі қадірлеп сыйласуға тәрбиелегенін, яғни бірін-бірі жақсы көру тұрсын, сыйлайтынғын, әсіресе, әрине, баласын өзі қадір тұтатындығын мақтан көреді. Ол баласын қаршадайынан өз басын; өзі алып жүруге баулыды, ұлының еркі анасының бостандығына бөгет бола алмайтындығы табиғи нәрсе екенін, ата-ана мен баласының тілегі жаратылыстан жарасты екенін ептеп сездіре берді. Бұл қулық зор жеміс беретіндігіне өзі әбден; сенген еді. Шынында да, Кирилл ойына келгенін еркін істейтін болды, сондықтан өтірік айтуға орын да қалмаған тәрізді. Өтірік — зорлықтан туады. Ол — зорлықтың ұлы жемісі. Вера Никандровна баласын зауқы соқпаған нәрсеге ешуақытта зорламаушы еді. Сондықтан Кирилл өзінің тәуелсіздігі үшін анасына деген зор сенімімен есе қайтарды.

Мұндай тәрбиені ол еркек тәрбиесі деп, табысын қымбат көрді, өйткені баласын еркектің көмегінсіз тәрбиелеп өсірді. (Кириллдің әкесі суда қайықпен келе жатқанда дауылға ұшырап, Еділдің суына кетіп өлген).

Вера Никандровна ұлының балиғыға толғанын түсінеді: биыл жасы он тоғызға шықты, соңғы класқа ауысты. Балиғыға толу — өзгерістерге соғатынын да түсінеді. Ол осы өзгерісті күтті. Бірақ ол ешуақытта осы өзгеріске байланысты, айталық сыр ашу деген атымен жоғалып кетеді деп, өзгеріс дегеннің өзі осы тұйықтықтан басталады деп ойлаған емес. Ол Кириллге сырыңды жасырасың деп айтуға бата алмады. Құлаққа естіртіп айтқан долбар сөз көп жылдан бәрі өз қолымен тірнектеп қалаған сарайына соққы болып тиетіні айқын болды. Сондықтан ештеме өзгермеген сияқты жүре берді, бірақ Кириллдің өтірікке, бұқпантайға барғанына қайран болды. Уақиға былай болған.

Баланың көзі ауырды. Қабағы о қызара бастады, қызарғанда бір түрлі сұрғылт тартып, кейде қара күрең болып кететін болды. Ауру әуелі шошытты, артынан сылтау табылды, онан кейін барып қатерлі ештеме де жоқ сияқты көрінді — көзіне бірдеме түскен екен, білетін адамдар көзді шаймен жуса кетеді, деді. Бірақ үйдегі емнен түк шықпаған соң, емханаға барды. Дәрігер тиісті сұрақтар бере келіп, сөз арасында қорғасынға қорғасын реактивіне5, немесе мүмкін қорғасынның тозаңына, араласқан жоқсың ба деп сұрады. Оған Кирилл — жоқ, араласқан емеспін, деп жауап берді бірақ азын аулақ ойланып отырды да, айтпақшы, училищенің ұста дүкенінде мырыштан жасалған бөлшектерді өңдеген едік, деді. Доктор тесіле қарап: мырыштан қандай бөлшектер жасалушы еді, естімей қалдым, не үшін жасалушы еді? — деді. Жай әншейін, технологиялық6 мақсатпен аспаптарымызды жұмсақ металға салып байқап едік, дап Кирилл жауап қайтарды да, өз емдейтін кабинетте өзімен бірге отырған шешесіне жалтақ-жалтақ қарады. Баласының көз қарасынан және теріс қарай қойғанынан Вера Никандровна өтірік айтқанын түсіне қалды. Ол өзі ашқан жаңалықтан шошып кетті, жалма-жан қателескен болармын деп ойлады, бірақ сол қателестім деген уақыттан бастап, ұлым үнемі шынын айта ма, жоқ па деп, ықтыярсыз аңдитын болды. Доктор қорғасын улаған дөп тапты, техникалық училищеде оқушылардың денсаулығына дұрысырақ қарасын деп тиісті орынға мәлімдейтіндігін білдірді. Вера Никандровнаның байқауынша доктордың бұл мәлімдемесіне Кирилл қысылғандай болды, бірақ сол екі арада қысылған түгі де жоқ, тек ауру жанына батқан адам сияқты көрінді, өзі де оның ауруын уайымдап зәресі кетті емес ие. Ауру асқынбай жазылды, бірақ дәрігердің кабинетінде ашқан жаңалығы көңіліне күдік болды да тұрды. Әрине, шешесі мен баласының арасындағы бауырмалдық жойылған жақ, жойылуға тиіс те емес, бірақ бұлжымас жақындықтың жала мерзімі болар-болмас белгі бере бастаған тәрізді, жаз өтерде жайнаған жасыл жапырақтардың арасынан бой тасалап сарғайған жалғыз жапырақ жаз өтті деп белгі бермеуші ме еді, бұл да сол сияқты.

Міне, бұл жолы да тап солай болды — үзіліп түскен сары жапырақ: өмір шіркін өткінші нәрсе ғой дегендей қалбалаң етіп, бір көрілді де, жоқ болды, тағы да бағзы бір қалып. Вера Никандровна кіршіксіз таза көзімен баласының бетіне қарап: құлыным, мен саған бұрынғыдай сенемін, сенің менен жасырар сырың жоқ екеніне көзім әбден жетеді, дегендей болды.

— Мен тысқа шығып қыдырып келемін,— деді бешпетін жамылып.

— Жаға ғана қыдырып келдің ғой.

— Жоқ, мен сыртқы есіктің алдында біраз тұрып қайтқанмын.

Кирилл буыны әбден қатпаған аяғын зілдеп басып, бөлмеден шықты. Табиғаттан денесі жеңіл, жүрісі пысық болса да, ол денесін ауыр көрсетем деп әлек болатын.

Есіктен ол шығып үлгермеді. Біреу ептеп есікті ашты, қараңғы шуланнан бөлмеге қараған Парабукин көрінді. Оның жұмсақ шашын жел қозғайды, шалбары әйелдің көйлегінше бұлғаң-бұлғаң етеді, өзі қараңғыдан елестеп алпамсадай болып көрінеді.

— Бұл кім? Сізге не керек? — деді Вера Никандровна.

— Әке! — Аночка столдан атып тұрып дауыстап жіберді.

— Сен осында жасырынып отыр екенсің ғой, — деді ол момынсып, табалдырықтан аттай беріп; Сәлем бердік, қожайындар. Ғафу етіңіз, мен — қызыма келдім. Сен мұнда нағып отырсың?

— Маған сурет көрсетіп жатыр.

— Сурет дейсің бе? Ол да риздық рақмет. Мә, ала ғой.

Ол жиегін аздап жұлмалаған сүр еттен жасаған бутербродты Аночкаға ұсынды.

— Жүр үйге. Меймандостық үшін алғыс айт.

— Мүмкін, сізге қосып жібермеспіз әлде,— деді Вера Никандровна тайсалыңқырап.

— Жібермейміз дейді? Баласын әке-шешесіне бермейтін соншама кімсіздер?

— Сіз балаға мейрімсіздік жасадыңыз. Сөйтуге бола ма?

— Кімнің қалай екенін өзі айтсын. Сұраңыз. А? Неге сұрамайсыздар, а?

— Айта ғой, қарағым, әкеңе барғың келе ме, жоқ па? — деді ақырын мейрімді дауыспен Вера Никандровна.

Аночка қалашты бір тістеп алды, аузы бұлтиып басын шайқады, жалаң аяғымен еденді жалп-жалп басып әкесінің қасына барды. Қасында тұрып Вера Никандровнаға бұрын көрмеген адамша және оншама танысқысы келмеген адамша жат көзімен қарады. Парабукин масайрап Аночканы баурына тартты.

— Же, етті, сүр етті же,— деді бутербродты саусағымен нұсқап,— бірыңғай нанды ғана жей беретінің не? — деді.

Ол шашын бір сілкіп, басын көтерді, өзінің әкелік өкімін, жат адамнан артықшылығын осылайша айтпай-ақ білдірді.

— Меймандостық үшін рақмет айт,— деді тағы да қасақана қадалып.

Вера Никандровна әдеттегі оқытушылық қатал үнмен:

— Сіз әкенің правосы туралы айтасыз, сізге сол правоның керегі не? Қызыңызды ең болмаса оқуға да бермепсіз. Бала зерек, мектепке беру керек.

Алдыңызға бас иіп алғыс айтамын! Мен де оқыған адаммын, ал егер мен елден өзге жұмыс жасасам, ақымақтығымнан емес.

— Олай болса арыңыз төзбесе керек еді.

— Егер біреу өз ақылымен тіршілік етпек болса, оның ар-ұятын бетіне салық қылатын әдет бар ғой.

— Қызыңыздың көзінше қалай аузыңыз барып айтасыз? — деді Вера Никандровна жұлып алғандай.— Демек, сіз өз ақылыңызбен қызды сауатсыз қалдыруға ұйғарғаныңыз ба?

— Егер соншалықты арлы адам болсаңыз, алыңыз да оқытыңыз.

— Аламын да, оқытамын да.

— Ал, оқытыңыз.

— Ал, оқытамын.

Кирилл күтпеген жерде қарқылдап күлді, оның күлкісіне Аночка да қосылды, теріс қарап алақанымен аузын басты, Үлкендер қоразданып кеткенін байқап, басқа сөзге бұрып кетулері мүмкін еді, бірақ дәл осы арада шарылдаған жас баланың дауысы естілді, Ольга Ивановна қолында Павлик бар қорадан әуелі ауыз үйге, онан кейін тер үйге кіріп келді.

— Кешіре көріңіз, жалынып сұраймын,— деді ол жүгіріп келген бетімен, ентіккен демін баса алмай, қалтыраған саусақтарымен жазылып кеткен бұрымын жинап, адырайған үлкен көздерін жыпылықтатып қарады. — Аночканың тентектігін ғафу ете көріңіз... Қайда ғана қашып кетті екен деп күні бойы іздедім... Киімі нашар ғафу етіңіз... Менің де киімім нашар... Ақырын, Павлик, чш — чш — чш Мә алшы, Аночка, саған барса қояды... Бөтен кісінің үйіне қалай келдің айналайын-ау, ұят қой! Ах, сорлы қызым-ай!.. Бәрі сенің кесірің, Тиша қалай ғана ұялмайсың? Мынау ие, немене бұл, а?.. Ғафу етіңіз, біз сізге өте ризамыз әкесі мен қызын татуластырғаныңызды көріп тұрмын. Ах, ұят-ай, Тиша!..

Ол жұрттың бәріне жалтақ-жалтақ қарай, самбырлаған сөздерін тыя алмай, бір жағынан қорқып, бір жағынан арты жақсылықты болғанына қуанды. Жұрттың бәрі оның безектегеніне ұялғандай үн түн жоқ қарады да қалды.

— Тамақ бергенсіз бе, тіпті бутерброд беріпсіз ғой, — деді ол өзін-өзі тоқтата алмай Вера Никандровнаға басын шұлғып. — Рақмет сізге, бәрімізге де ғафу ете көріңіз. Рақмет, рақмет! Аночка, Павликке қалаш берші, жылағанын қойсын, кетейік, кетейік...

Ол артына қайта қайта қарап, кешірім сұрап, қызы мен күйеуін итермелеп есіктен шығара бастады. Вера Никандровна оның сөзін бөліп:

— Мен қызыңызды карусельге апаруға уәде берген едім. Қарсылығыңыз жоқ па? Олай болса ертең біздікіне жібере қойыңыз, жақсы ма?

— Ах, мен өте ризамын сізге,— деді елбеңдеп Ольга Ивановна.

Извековтар бұларды шығарып салуға ере шықты. Парабукин қоштасарда дегбірі қашқан адамдай қолайсызданып, балаша:

— Сіз мана есік алдында менімен шын төбелескіңіз келді ме? —деді.

— Егер қоймасаңыз, әрине, төбелесер едім.

— Жассың ғой, ақылың жоқ! Мен пристаньда он екі пұттық тең көтеремін. Бір өзім бір рояльды арқалап жүремін.

— Болса ше,— деді Кирилл иығын қағып,— өз үйіңнің стенасы да сүйеу деген сөз бар ғой. Амалдап жеңер едім деймін. .

Күліп, қораның ішінде олардың тізбектеліп кетіп бара жатқанына қарап тұрды алдында шырылдаған жас баланы өңгерген кішкене қыз, онан кейін борпас денелі соқталдай Самсон, ең соңында— безектеген кішкене әйел, ол байғұс тоқтамастан сөйлей берді, сөйлей берді, сөйлей берді.

— Ғажап семья екен, — деді Вера Никандровна.

— Ия, рас, ғажап семья, — деді Кирилл, — Ал мен қыдырып келемін.

— Бар, қыдыра ғой.

Екеуінің жаңа ғана Парабукиндердің артынан қарап тұрғаны сияқты, енді жалғыз өзі баласының артынан қарап қалды, бала қораны көктей өтіп, сыртқы есіктің алдында шынтақтарын көріп біраз тұрды да, көшеге шығып жоқ болды.

Бұл қалай, шынымен-ақ шешесінен сырын жасырғаны ма?





9


Қалада үлкен бақша бар, онда екі жерге гүл еккен, бір жағында ағылшын бауы деген алаң бар, әшекейлі үйшікте жұрт күмістей жарқыраған кішкене темір қасықпен мұзқаймақ жейді, тағы бір кішкене үйде жұрт жиналып қымыз, айран ішеді. Екі жағына сирень мен жөке ағаш, шегіршін мен терек еккен аллеялар ағаштан салған, ұлудың қабығы сияқты сахнаға барады. Жексенбі сайын онда полк оркестрі ойнайды. Бүкіл қала, барлық жұрт, үлкен-кішісіне қарамай, осында жиналады. Бірақ тең-теңімен жастар бірыңғай, әр тап өз алдына белгілі мерзімінде келіп, басқа жұрттан аулақ әрқайсысы өз алдына болады. Бұл бақша Липка деп аталады, қаладағы ұлылы-кішілі әрбір азаматтың өмір тарихынан ол осы атымен орын алды. Күн нұрына бөленген, жаңада еккен гүлдердің қасы зор думан: «Жана түс жарқыра, жанарыңды сарқыма» дейді біреулер айғай салып, ал біреулер: «Бәйбіше сәлемдеме жібертті, ішінде жүз сом ақшасы бар, қалағаныңызды алыңыз. Ақ пен қараны ала көрмеңіз, я «мақұл», я «жоқ» деп дау сала көрмеңіз. Қане не аласыз?» дейді безек қағып. Күн байыған кезде ағылшын бауына зонтик ұстаған бикештер келіп, жақсы иісті темекі тартып, құмар тарқатып үн-түн жоқ отырады, шөшіншеден китель киген байсалды еркектер Амфитсатровтың романдарын оқиды. Өкпесі нашар кісілер таң ата қымыз сататын жерге жиналады, ағаштың қалың, жапырағы арқылы теңбіл-теңбіл болып столға түскен күн сәулесі орталанған стакандардың қасында сулап жатқан нәзік солғын қолдарды жарық қып көрсетеді. Мейрам күндері әскери музыканы тыңдауға приказчиктер мен түрлі шеберлер жиналады, олар ұлудың қабығы сияқты қауашақтың алдына топ-топ болып жиналып, «Теміржол поезі» деген маршты ойнаған кезде, ду қолшапалақтап, «бис» деп у-шу болады. Аллеялардың бойымен пар-пар болып, иін тіресіп ілгерілі-кейінді асықпай өтіп жатқан жұрт, олар табандарымен жолды тегістеп, павильондарда сусын бутылкаларын ашып жатқан адамдарға, газ фонарларының астында қаптап ұшып жүрген шыбын- шіркейлерге, жерден көтерілген сұрғылт тозаңның теңселгеніне көздерін салады.

Жоқ, Лиза мен Кирилл бұл арада кездескен жоқ. Қалада тағы бір бақша болатын, ол Еділдің жағасына жақын бір переулоктегі төрт бұрышты кішкене бау еді. Мұнда да шарбақтық өн бойына ескен, бұтақтарын тегістеп қырыққан қалың акация ағаштары, жалаңаш бұлшық ет тәрізді өрімтал сиреньдер, шегіршін ағаштары өседі, көп жылғы жеке ағаштары да бар. Бірақ бұл арада мұзқаймақ сатпайды, павильон да жоқ, оркестр ойнамайды, ешкім қымыз ішпейді. Мұнда тек күзетшінің үйшігі ғана бар, оның қасында пианино сияқты сыпырынды салатын жәшігі тұрады, күзетші сол жәшікке әдетте сыпырғышымен бір пар ескегін сүйеп қоятын-ды, баудың, ол шеті мен бұл шетін көктей өткен жалғыз аллеяда бірнеше жасыл отырғыш бар. Бақшаны бүкіл қала. Ит Липкасы деп атап кеткен, оның көлеңкесіне жол-жөнекей аз отырып дем алу үшін фуражкасымен немесе орамалымен бетін желпіп қасқа басының терін сүрту үшін күнделікті қарекетіне асыққан кездейсоқ адамдар ғана аз кідіріп өтеді.

Үлкен нағыз Липка жастардың талай тарихына араласқан сияқты, Ит Липкасы да Лиза мен Кириллдің тарихынан ұмытылмастай орын алды, жастық дәуірдің босағасын, ақ көңілге түскен аса қымбатты әсердің ырымы сияқты болды. Лизаға да, Кириллге де он алты жас әлі толмаған кезде, тұңғыш рет ол Лизаға тап осы арада хат берген еді, хатын ол училищенің көгершін ұялаған шардағына шығып, сан-сапалақ ұшып жүрген ұқыпты көгершіндердің ортасында, әйнексіз ашық терезеден түскен күннің жарығында отырып жазған еді. Жасырын сырдың бәрі осы хаттан қалтырап көрінетін-ақ тәрізді. Бірақ әдебиеттен сабақ беретін мұғалім ол хатты оқи қалса, тағы бір сырды ашқан болар еді: қағаз, қалам мен қара сиясын алып үйдің шардағына шығардың алдында ол «заманымыздың кейіпкерін» оқып бітірген еді, сондықтан оның, Лизаға жазған хатының қайғылы мазмұны Вераның, Печоринге қоштасарда жазған хатынан кем болмады, ал мағынасы жағынан үміті зор екендігін әбден ақтаруға болатын. Кирилл дәл қоштасарда атын өз уысынан бұқпантайлап қыздың уысына сала қойды. Лиза шошып кетті де:

— Бұ несі? — деді.

— Хат қой.

— Кімге?

— Сізге.

— Неге?

— Үйде оқырсың, — деді ол хатты алмай қоя ма деп қорыққанынан тілі күрмеліп.

Бірақ қыз әлденеге қызарды, хатты көкірегіне, белдемшесінің астына тыға салды да, жүгіре жөнелді, Кирилл суға сүңгіп әрең шыққан адамдай ентігіп тұрып қалды.

Осынан кейін бұлар ұзақ уақыт кездеспей жүрді, артынан бір жолыққанда Лиза хатты қайтарып беріп, ашуланды:

— Қалай сіз батылыңыз барып... қалайша батылыңыз барып маған «сен» деп жаздыңыз! Бәрін де қайтадан «сіз» деп көшіріңіз!—деді.

Қазір, екі жыл өткеннен кейін, Кирилл кәдімгідей есейген сияқты, алғашқы хат бергені есіне түссе, енді өзі де күледі, бірақ ол кезде Лизаның ашуы бұрын-соңды болмаған жауапкершілік сезімін туғызған-ды. Сондықтан ол ғашықтығын айтып жазған хатын сыпайылап «сіз деп қайта көшіріп берді.

Екеуі кездесе бастаған жылдың жазында бұлар Ит Липкасынан ерекше аллея тапты, ол, — ұйлығып көптеп өсіп келе .жатқан сирендер мен қаз-қатар акациялардың ортасындағы жалғыз аяқ тар жол еді, оған күзетшінің де көзі түспейтін. Осы жерде Кирилл Лизаның тұңғыш рет қолын ұстады, Лиза қолын тартпады, осылай бір-біріне жасқана жақындасып қуанғаннан жүректері лүпілдеп аллеяның өн бойымен жүре бастады. Осы арада, жаздың аяқ кезінде, Лиза жаздың бас кезінде ашуына тиген қағаздағы «сен» деген бір ауыз сөзді тұңғыш рет өзі де аузына алған-ды. Осы арада, келесі жылдың жазында, Кирилл ақ сиреннің гүл шашағын жұлып алып, Лизаның көкірегіндегі гимназия бантының қасына ептеп тигізді де: қызыл-қоңыр киімге ақ түсті гүл өте жарасады, — деді Лиза сиреньді аламын деп, Кириллдің саусақтарын өзінің нәзік кеудесіне басты, екеуі де бір секунд есеңгіреп тұрып қалды. Сонан кейін Лиза күзетші көрмесін деп, гүлшашақты белдемшесінің астына тығып қойды.

Аллеяның арғы шетінде, күзетшінің үйшігінің аржағында, екеуінің үйреншікті отырғышы болушы еді. Бұлар сол арада отырып, әртүрлі ете талас мәселелер жөнінде пікір айтысатын. Мәселен, ождан дегеніміз абсолютті түсінік пе, немесе ол әртүрлі болама, мысалы үшін айтсақ, қайыршылардың ожданы, гимназистер мен техниктердің ожданы, әйелдер мен еркектердің ожданы дегендер бола ма екен, деген мәселелер жөнінде сөз қылатын.

— Осы ождан дегеніміз ойдан шығарған нәрсе емес пе екен, — деп қояды бір кезде Кирилл күдіктеніп. Лиза сыбырлап оған қарсы:

— Сен естен танған шығарсын! Адам ұялғанда қызармай ма, демек ождан деген сол болу керек.

— Жоқ мен философия тұрғысынан қарап айтамын.

— Мен де философия тұрғысынан айтып отырмын. Қан бетке шығатын болса, немесе өкініштен ұйқың қашатын болса, демек бір нәрсе бар болғаны емес пе? Сол «бір нәрсе» дегеніміз ождан болу керек.

— Ал егер өкіну дегеніміз — функция болатын болса... деді Кирилл қалың ойға шомып, сонан кейін әңгіме тұрманға кіріп ,жоқ болған желкен сияқты дерексіз бірдемеге айналады.

Көбінесе, екеуі бірге болса не болар еді деп әңгіме етеді. Екеуміз бір болған кезде деген сөз жыл сайын айтылып әдет болып кеткен сөздері еді. Бұл сөзге әрқайсы өзінше мән бергенімен, екеуі де, бірін-бірі өте жақсы түсінемін деп ойлайтын. Екеуі де осы кездесулерін үй ішінен жасырады: Кирилл шешем өз басының әрекеті Жайында есеп сұрамайды деп ойлайтын да, Лиза әкесінен қорқатын.

Үшінші жазда, дұрысын айтқанда, үшінші көктем туғанда, бұлар аса маңызды мәселені талқылады, сырымызды ашық айтатын уақыт жетті ме, жоқ па, — деген мәселені ақылдасты. Лиза гимназияны бітіріп келеді, Кириллдің оқу бітіруіне бір-ақ жыл қалды, екеуі қазірдің өзінде-ақ өздерін әлгі кішкене бөлмелерде тұратын студенттей көре бастады, әлде Москваның бір жерінде екеуі бір бөлмеде тұратын бола ма? Әуелі Лиза сырын шешесіне айтатын болды. Мұнда қорқатын түк жоқ біріншіден, Валерия Ивановнаның өзі де сезіп жүр, екіншіден, ол өте қайырымды ана, демек, үшіншіден, ол Меркурий Авдеевичті жаңалыққа күн бұрын даярлап қояды. Кирилл Вера Никандровнаға бәрін бастан-аяқ қиналмай-ақ айтып береді.

— Мен тек ескертіп қана етемін ғой, — деді ол әлденеге шікірейіп.

— Саған бәрі оңай — деді Лиза, — сен сырды да қиналмай сақтадың. Мен үнемі қиналумен болдым. Сыр сақтау өтірік айтқанмен бірдей ғой.

— Айырмасы асқар таудай! — деді батылсынып Кирилл, — сыр сақтасақ үндемейсің, өтірік айтсаң — сөйлейсің.

— Меніңше бәрібір: шындық туралы үндемедің не, өтірік айттың не... Сен маған шыныңды айтар ма едің?

— Ал... егер аса маңызды мақсат үшін болса... мүмкін айтпас та едім.

— Өтірік айтар ма ең?

— Неге сұрадың?

— Жоқ, айтшы.

— Өтірік деймісің, мен сені алдап көріп пе едім?

— Ешуақытта да! — деді Лиза әлденеге бәйек болып, сөйтті де қазымырлап: мұнан былай ше? — деді.

— Неге сұрадың? — деді ол тағы да өкпелеп.

— Жай әншейін, — деді қыз селсоқ аз кідірді де, Петр Петровичті танисың ба? — деді.

Кирилл аяғын шалыс басып қалды, қызға жалт қарады, бірақ, жүзі төзбеді, аяғын бұрынғыдан ептеп басып келеді.

Бұл тәуелсіздік күні деп өздері ат қойған күні болған әңгіме еді. Кирилл таңертең шіркеуден үйіне «айтып келе жатқан Лизаны көрді де, іркілмей арсалаңдап алдынан шықты, сондықтан бұлар ойламаған жерде үш түрлі қаулыға келді: тәуелсіздік күнін жариялау: сол күні Мешковтардың үйінің алдынан бой көрсетіп өту; ертеңіне тәуелсіздік күнінің құрметіне екеуі карусельге бармақ болды. Өзінің туған үйі тұрған көшенің тротуарындағы әрбір кірпіш, бағындағы әрбір бұтағы әбден таныс жерлермен аяқтарын бірдей басып, әдейі асықпай-саспай келе жатқанда Лизаның жүрегі дүрсіл қақты. Қыз тағдырын теріс шешетін әкесінің қатал дауысы қазір естілетіндей тіксініп, әрдайым күтіп келе жатты .және анасының жас толған қайырымды мұңды көздері терезеден телміріп «арап тұрғанына ешбір күмәні жоқ сияқты. Сондықтан қыз әрі қорықты әрі ұялды. Бірақ бұлар үйдің қасынан етіп кетсе де ешнәрсе бола қойған жоқ. Екеуі маң-маң басып кетіп барады, Кирилл Лизаға Аночканың уақиғасын, Цветухинмен танысқанын айтты, сонан кейін екеуі үйіндегілерге сырларын қалай айтатындығын ақылдасты, ақиқат пен өтірік туралы сөз көтерісті, бір кезде Кирилл аяғын шалыс басып қалды.

— Петр Петрович деген кім? — деді ол қыздың сұрағына көрмекке сабырлы пішінмен.

— Рагозин, — деді Лиза.

— Я, танимын — деп ол немқұрайды жауап қайырды. — Бір ол емес, кварталдағы көршілердің бәрін де танимын. Амандасып жүреміз.

— Оның үйінде болғаның бар ма?

— Онан не бітірем?

— Міне өтірік айтасың! —деді Лиза әрі таңырқап, әрі насаттанып.

— Жоқ,— деді ол қатуланып, аяғын бұрынғысынан да бәсең басып.

— Түріңнен көріп тұрмын. Бозарып кеттің! Немене жасырдың? Оның үйіне барғаныңды білемін.

— Сөз болғаныңа, — деді Кирилл кесірленіп. — Мұны қайдан шығардың?

— Сен бір топ балалармен біздің қораға келгенің, есінде ме? Пасханың ертеңіне осында маймылын ертіп, қасында органшысы бар бір болғар келген-ді, соның соңына көп жұрт еріп жүргені қайда, есінде ме?

— Ал жарайды, бардым. Маймылды көрдім де кетіп қалдым. Ол-ол ма, егер бәрін айтсам, мен көбінесе сенің терезеде көз салуға барған едім, маймыл үшін емес, сені көрем бе деп бардым. Маймылдың керегі не?

— Міне өтірік. Өтірігіне береке берсін. Мен де терезеден ойынға қарап тұрғанмын. Маймылдың не жасағанын басынан аяғына дейін түгел айтып бере аламын. Ең әуелі ол зонтик алып қыдырып жүрген бәйбіше болды, одан кейін суға бара жатқан қатын болды, онан кейін мас мұжықтың дуал түбінде қылжиып қалай құлап жатқанын көрсетті...

— Сен үнемі маймылға қараумен болған тәріздісің. Менен көз жазып қалғаның сол екен ғой, — деді Кирилл күліп.

— Мен сені ап-анық көріп тұрдым, сен жұрттың сырт жағында шетте болдың ғой. Басынды көтеріп терезеге бірде-бір қарамадың. Бірде-бір! Әйтпегенде мені көруге әбден болар еді. Үйдегілер бірдемеге шақырып кетіп бір минуттан кейін қайта келсем, сен жоқ екенсің.

— Қиқаңдағандарына қараудан зерігіп кетіп қалып едім.

— Қайда?

— Көшеге шығып, үйіме қарай кеттім.

— Мен де іле-шала көшеге жүгіре шығып жан-жаққа қарағанымда сені көре алмадым ғой, сен неде болса қораның ішінде жоқ болдың. Қай жерде болдық? Рагозиндікінен басқа баратын жерін, жоқ.

— Лиза, Рагозиніңе жол болсын? — деп Кирилл жылы ұшырап күлді, оның мейрімді күлкісі қыздың ашуын басқандай болды, көңілі орнына түскенмен Лиза әлі де болса өкпесі бардай күрсініп:

— Не дегенмен шын сырыңды менен жасырады екенсің осыған көзім жетті, — деді:

— Мен айттым ғой, айтуға болмайтын ақиқат болады деп.

— Бұл қалай, — деді жұлып алғандай Лиза, — екі түрлі ақиқат бола ма? Айтуға болатын және айтуға болмайтын ақиқат деген де бола ма екен?

Ол жігітке жалт қарады, бірақ дәл осы кезде Ит Липкасына кіріп бара жатқандықтан, оның көзіне кітаптың аударылған бетіндей көше көрінді, кешеде басқа жан жоқ, тек жапа-жалғыз бір адам келеді, сол жалғыз кісіні дереу тани кетті.

— Әкем! — деді сыбырлап, манадан бері айтып келе жатқандарының бәрі есінен шығып кетті.

Қыз бақшаға кірді, өз денесіне ие бола алмай, үстіндегі формалы киімімен сорайып секиді де қалды. Бірақ дереу аллеяның айналасына шырмалып өскен сиреньдердің тасасына қарай ұмтылды.

— Ақырын! — деді Кирилл қатуланып, іле жүгірмес үшін өзін-өзі әрең басып. — Ақырын, Лиза! Бүгін — Тәуелсіздік күні екенін ұмытпа.

Биылғы көктемнен бастап ол бешпетін иығына жамылып жүретін әдет тауып алды, өйткені майда-шүйде гимназист, реалист, коммерсанттардан гөрі азамат болған ересек техниктерге осылай жүрген жарасты көрінетін. Ол иығынан түсіп бара жатқан бешпетін бір көтеріп қойды да, үрейленген Лизаның жапырақтарды сыбдырлатып жүрген жеріне қарай маң-маң басып барып сүңгіп кетті.

Меркурий Авдеевич бақшаға келген кезде, аллеяда адам жоқ еді. Ол дереу кері бұрылды. Ебедейсізденіп көшені аршындай басып келеді, қажеттілік мәжбүр етсе қай секундта болса да мызғымастай боп тағандап тұра қалайын деген кісіше жерге өкшелері мен қолындағы таяғын нығыздап нұқа басады.

Үйіне барған соң әйелі Валерия Ивановнаға айтатын сөздерін ашулы қиялымен әлсін-әлсін айтып келеді. Ол былай демекші.

— Бетімен жіберіп не бағып жүрсін! Егер сенің қызың үлкен бақшада Липкада жігітпен қаңғырып жүрсе бір сәрі болар еді, әдепсіздік демесек, ұят демес едік! Липка бұзылған женіл мінезді адамдардың орны екенін кім білмейді? Дегенмен Липка әйтеуір көпшілік орны. Онда зинахорлар ғана емес, оңды кісілер де кездеседі. Онда кез келген соғылғандар ғана емес, денсаулығын түзету үшін құрт ауруы бар адамдар да барады. Ал Ит Липкасы дегеніңіз не? Ұяты бар кісінің алдында ауызға да алуға болмайды. Ит Липкасы дегеніңіз — бұта ғой. Бұта, басқа түк те емес. Сол бұтаның арасында сенің жүзі қара Елизаветаң баламен жасырынып жүр. Оның бетін қайырмай бейбастақ қылып өсірген сен. Қызында ар да, ұят та жоқ.

Меркурий Авдеевич: қызында ар да, ұят та жоқ! Жоқ, — демекші.





10


Күмістей жарқыраған үлкен ақ шоғыр бұлт аспаннан жерге құлап, ал оған қарсы жерден аспанға қарай жел ысқырады. Бұл әткеншек, біресе аспанға шығады, біресе төмен түседі — ух! ух!—деп қыздар шыңғыра дауыстайды, бір жағынан гармондар сарнайды, жігіттер өлең айтады.

Бір жоғары қалқимын бірде төмен,

Мотаняның7 үйлері ернеулі екен...

Карусельдер барабанның дабылынан қашқандай есінен танғанша шыр айналады, шарманшылардың әлдеқашан үні өшкен. Балағандардың қоңыраулары бірін-бірі жеңем деп әлек болады—алаң арылдайды, өкіреді, дүбірлейді, ауаны ойран қылады, жұртты өзгеше дүниеге тартады, онда бәрі де бояма, жасанды, жабайы, дүниеде жоқ нәрселер, бірақ ол тұрмысқа неғұрлым ұқсамаған сайын, солғұрлым тұрмыстан берік орын алған тәрізді.

Ғажап көрмесінде балауыздан жасаған Клеопатра жатыр, өкпесі соғады, тірі жылан оның, қанттай ақ кеудесіне біресе төнеді, біресе басқа жаққа бой ұрады. Жауынгер крейсердің мұхиттың түпсіз иіріміне суға кеткенін көрсететін панорама тұр, мұхиттың иірімінде: «Жолдастар, жоғары шық, аттан жауға, — ең соңғы парадымыз басталған да! Тәкаппар «Варяг» жауға беріспейді, сұрамас қас дұшпаннан ешкім сауға!» — деген жазу бар. «Өрмекші әйел» кабинеті, «әйел-балық» кабинеті. Тоты құс, палуан, биші әйелдер балағаны. Жұрттың көзінше қара корсардың басың алатын балаған. Қанден иттер билейтін балаған дегендер бар. Сиқыршылар театрында еркектер әйел болып кетеді, немесе әйелдер еркекке айналады. Ергежейлілер театры. Ойын көрсетуге үйреткен Шотландияның ергежейлі жылқысы. Адам-аквариум. Хиромант, яғни алақанға қарап өткен өмірді, қазіргіні және болашақты болжайтындар. Американ биоскобы. Орангутан. Пақыр. Осы кереметтің бәрі сырлы түкпірде жасырулы — маңдайшалардың, кенептердің, жаңа жонған тақтайлардың аржағында, бірақ жұртты тарту үшін сол кереметтердің бір шеті желдеткіштерден, сахналардан, баспалдақтардан көрініп тұрады, сондықтан жұрт шақырушылардың алдына үймелейді, ардақты бес тыйын бақырын Клеопатраға, крейсерге, немесе орангутанға жұмсарын білмей басы қатып, бір балағаннан шығып, екінші балағанға барады.

Халық арасында иығына үлкен шыны графин артқан сусын тасушылар жүреді, ыдыстары толы удай сары не қызғылт сары сусын ол күн сәулесіне шағылысып шайқалады. Олар беліне байлаған су-су сүлгілеріне жабысқақ кірлі кружкаларын қыстырып алып, ащы дауыспен: «Салқын су, рақат сусыны, лимон суы, апельсин суы!» — деп дауыстайды. Оларға әр бұрыштан квасшылар, балмұздақшылар, самсашылар, тәтті нан сатушылар қосылады, бұлардың дауыстары қыдырып жүрген халықтың фуражкаларының, шәлілерінің, қалпақтарының, орамалдарының үстіндегі гуілдеген дыбысы қақ жарып қайықша еседі. Осы сан-сапалақ сапырылысты жапқан тозаң, арқылы аландағы үйлер мұнартып көрінеді, Кирилл төрт жағына бірдей қарап, сол мұнар арқылы казармаларды, махорка фабрикасын, түрмені, университет көрді. Ол ала-жұла әсерден зерігіп, Лизаны топырдан шетке шығара бастады, балмұздақшылардың арбаларына келіп тоқтады.

— Сен қайсысын аласын — жидектен жасалғанын ба, жоқ крем брюлені ме? — деді Кирилл.

Бұлар «араласын» алды, Кирилл табақшаның түбінде жылпылдап тұрған балмұздақты сүйек қасыққа іліктіре алмай әуреленіп жатып сөйлей бастады:

— Мен бала кезімде осы арада не болғанын білемін. Күзді күні көлікшілер сазға батып жатушы еді. Аттарды саздан арқанмен тартып шығаратын. Ал жазғытұрым тозаңның көптігі сондай, бір балағаннан екінші балағанды көре алмайсың. Ол кезде карусель дегендеріңіз қазіргіден анағұрлым көп болатын. Көп жылдар бұрын әкем мені осында талай ертіп келген еді. Оған көп болды...

— Сен балмұздақты езіп жегенді жақсы көресің бе? — деп сұрады Лиза. — Сонда тәтті болады.

— Жоқ, мен қаттысын жақсы көремін.

— О несі! Ерегесіп майланып кетеді.

— Балағандарды бір бұрышқа тыққан университет, — деді Кирилл. — Ол көп ұзамай мынау ойын-жиынның бәрін ығыстырып айдап шығады. Мүмкін екеуміз ең соңғы карусельде жүрген болармыз. Саған университеттің үйі ұнай ма? Солай ма? Маған да ұнайды. Өзі кең сондай. Оның үйлері әлі көбейеді, трамвай жолынан әрі етіп, алаңдағы карусельдерді ығыстырып шығарады, сонан кейін казармаларды, онан соң түрмені...

— О несі!—деді Лиза. — Түрмені ешуақытта қозғай алмас.

— Менің ойына қозғай алады-ау деймін. Қарашы бәрі де қозғалып, үнемі ілгері кетіп барады. Жуырда ғана екеуміз ат жеккен вагонға мініп жүруші едік. Енді трамвайға да үйреніп алдық. Оның бес есе шапшаң жүретінін байқамаймыз да. Қазір университет қаласында тұрамыз. Мүмкін алды-артымызға қарағанша, ешқандай казармалар да, ешбір түрмелер де қалмас...

— Мүлде ме?

— Мүлде.

— Жоқ, — деді тағы да сенбей Лиза, — мұны құрғақ қиял деп атайды.

— Құрғақ қиял деп атайтынын білемін. Бірақ бізде университет ешуақытта болмайды деп жұрттың талай рет таласқанын өз құлағыммен естігем. Ал шынында теп-тез бола қалды. Дұрыс емес пе?.. Ал тағы шоколад пен қаймақтан жасағанын алып жейік, жақсы ма?

— Егер университет балағандарды құртып жіберетін болса, обал екен, — деді Лиза.

— Университет ешнәрсені құртпайды. Ол бостандықтың ұрығын егеді, — деді Кирилл Лизаға төне түсіп.

Қыз түрменің аппақ қабырғасына қайғылы пішінмен көзі жасаурап ұзақ уақыт қарап, балмұздағын езіп отырды да бір кезде:

— Бір үйдің терезелеріне тар жасаған, ала біреуінде қоржын сияқты бірдеме тұр — онысы несі? — деді Лиза.

Ол дауысын барынша бәсеңдетіп:

—Қоржын асқан — каторга түрмесі. Онда көбінесе саяси қылмыстылар жатады. Жарық түскен болмаса, ештеңе көре алмайды, тек терезенің дәл астына келіп тұрғанда ғана терліктей аспан ғана көрінеді. Терезесіне тор салған кәдімгі түрме. Тоғыз жүз бесінші жылы тор арқылы қызыл орамал бұлғағандарын білемін. Саясилардың ішінде танысың бар ма?

— Жоқ. Зәрем қалмас еді.

— Зәрем қалмас еді дейсің? — дәп таңырқағандай, өрі өкпелегендей болды.

— Мен ондай адамға анайы көрінер едім деймін.

— Неге? Сен ойыңа келгеніңді айта алар ең. Менімен сөйлескенін сияқты.

— Бұл не теңеу? Мен басқа кісімен сенімен сөйлескенімдей сөйлесе алмаймын. Сенің ондай таныстарын бар ма?

— Бар, — деді Кирилл жан-жағына қарап. — Менің таныстарым бар.

— Рагозин емес пе? — деді қыз.

— Мұндай әңгімеде кісінің аты аталмайды.

Бұл сөзді ол бәлдемсіңкіреп айтқандай болды, қыз үн-түн жоқ тәрелкесіне қарай берді. Балмұздақ күнге еріп кетіпті.

— Жеп болдым, — деді қыз.

— Осындай былжырақты жақсы көруші едің ғой.

— Қазір зауқым соқпай отыр.

Олар балмұздақ сатушының ақшасын төледі. Халықтың асқақ толқыны бұларды тағы да құшағына алып, қалқытып балағаннан балағанға апарды, айырып әкетпес үшін екеуі бірінің қолынан бірі мықтап ұстап алды.

— Ойын-сауық болмаса бәрібір екен, — деді Лиза.

— Негізгі мәселе қозғалыста ғой, — дей берген кезде құжынаған жұрт бұларды қақпадан жалт, Португалияның королі қара корсардың басын кесетін балағанның алдына әкеліп тоқтатты.

Жан-жақтағы пысынаған ыссы денелер лоқсып, Лизаны Кириллге бетпе-бет қысып жібергенде, қыздың саусағын да қыбырлатуға шамасы келмеді. Тым жақын төніп келген жігіттің тіке қара қасын, қасының және тура біткен батыл ернінің үстіндегі иненің жасуындай тердің бүршіктерін ап-айқын көрді. Жігіттің шікірейе қалғанына әлденеге күлкісі келді.

— Я, негізгі мәселе қозғалыста, — деп ізінше оның сөзін қайталап, ерніне сұқтанып қарады. — Мұрт шығыпты ғой. Жаңа ғана көріп тұрмын, — деді.

Қыздың күлкісін елемей қаталсынып:

— Бәрі де қозғалады. Балағандар құрыған кезде жұрт театрға баратын болады,—деді.

— Театрдың жөні бір басқа! Мен театрды керемет жақсы көремін. Жақсы көретінім сондай, ешнәрсемді аямас едім.

— Неге? — деді Кирилл бұрынғысынан да қатуланып.

— Театрда болу үшін.

— Ойнау үшін бе?

— Я.

— Мұны маған бұрын айтқан жоқсың.

Бәрібір тук болмайды, әншейін құрғақ қиял, — деді күрсініп, сол кезде жігіт сүт татыған болар-болмас ыстық леп бетіне жұмсақ тигенін сезді.

Қыз сияқты бұл да оған төне қарады. Кірпігінің әрбір талы жеке-жеке айқын көрінеді, жасыл-көк көздері әрі таза, әрі жұмсақ сәл дір еткен иегі үлбіреп тұр, шаштары жіп-жіңішке арасы толы ауа. Күнге көзін сығырайтып, жігітті жақсырақ көру үшін, басын сәл шалқайтып тұр, жігіт те оны сондай жақсы, сондай айқын көріп тұр. Қыз қолын тартып босатпақ болып еді, жігіт әдейі босатпады, жұрттың лоқсып қыса түскеніне риза бола берді.

— Сен актрисаға ұсамайсың, — деді ол.

— Қай актрисаларға?

— Басқаларға. Сен артықсың.

Қыбын тауып қыз бұрылған кезде балаған екеуіне де айқын көрінді. Кіреберіске ұстаған кенеп шымылдықты кенет ашып жіберіп, күтпеген жерде, көп адам бері қарап шыға бастады, қараңғыдан шыққанға көздерін сығырайтып, алдындағы топты омыраулап ығыстыра түсті. Ағаш аспанға ілулі қоңырау тағы да көрме басталатынын хабарлады, биік көпірдің үстінде дарға шыққан адамдай Португалияның королі көрінеді. Үстінде қамқа тоны, басында бұрымдап өрген жөкедей сары шашының сыртынан киген тажысы, король қоңыраудың дәл астында тақта отыр. Ақ жіптен тоқыған шұлықпен алтындаған қайқы тұмсық татар кебісін киген аяқтарын бірінің үстіне бірін салып, ол қызыл орамалына сіңбірді де бусанған мойнын асықпай-саспай сүрте бастады. Теке сақалының бір шеті желімі түсіп босаған, екі беті қытайдың алмасындай қып-қызыл.

Қонырау басыла бергенде көпшіліктің ішінен біреу:

— Пал Захарыч, қалай екен? — деп дауыстады.

Үстінде сиса көйлегі, басында картузы бар Павел Захарович дауыстаған кісіні көре сала корсарды дарға қалай асқанын көрген топтан көрмегендердің арасына қалықтап ету үшін шынтақтарымен қызу іске кірісе бастады.

— Қағып түсірді! — деді ол риза болған адамдай сыңсыған дауыспен, айналасындағы жұрт бұрылып тыңдай бастады. — Түп орнымен қағып түсірді! Қан сұмдық кетті, шырағым! Әдіс алған жендет екен — оның ұйысқан бұйра шашын тап осылай қолына орап алып, семсермен қылша мойыннан шауып жібергенде! — басы бөлініп шыға келді. Басты корзинаға ырғытып жіберіп еді, түбіне барып ағаш қалыптай тоқ ете түсті, қарағым, бассыз кеуде сылқ етіп ол құлады, қайтып тұрмады. Сауықшыл бір өмір үзілді, ешті, демек, ойнақ салып болды деген сөз! Жендет перчаткаларын шешіп алып оны да ізінше корзинаға лақтырды. Менен жазық жоқ, маған не бұйырса соны орындауға міндеттімін, дегендей қолын сүртіп тұрды. Ал король...

Осы арада Павел Захарович Португалияның, королына саусағын сілкіп айбат шекті, жұрттың бәрі оның, саусағы нұсқаған жаққа қарады.

— Әне, анау, тақта отырған шіміріккен де жоқ: қарақшыны дарға асыңдар, деп бұйрық берді, өзінің патшалық әмірін титтей де өзгерткен жоқ. Біреудің, азат қаны семсердің жүзінен жерге сорғалап тұрғанда түк айтпай қарап отырды... Эх, туысқан! Өзін барып көр, шын айтам. Өкінбейсің, құдай ақыңа, шын айтам...

Қоңырау тағы да дабыл ұрды, сол кезде қызыл көйлегі тізесіне түскен, басында қатырма қалпағы бар мұрты түксиген жендет көпірдің үстіне жұртын, алдына шығып, корольмен қатарласып тұрды. Жұрт сеңше толқып көпірге таяна түсті.

Дәл осы минутта Лиза бір топ кісімен басқа балағаннан келе жатқан Вера Никандровнаны көрді. Дереу әкесі есіне түсті, кешегі туралы әлі бір ауыз сөз айтпағанға, ең ауыр салмақ әлі алда екенін ойлады, жүрегіне бірте-бірте жайылған қасіреттің дерті сезілді. Аузына келген сөзін айта алмай, тек «сақ бол» дегендей Кириллдің қолын қысты, бірақ ол мұны теріс түсініп, ризалық ишаратпен қыздың қолын қысып жауап қайтарды. Лизаның қазір ойлағысы келмей тұрған әңгімесінен мынау тар қыспақта қашып құтылуға болмайтын тәрізді. Екі көзін Вера Никандровнадан алмай қарап, ақырында ол да бұларды көріп, бері қарай келе жатқанын аңғарды.

Кирилл де көріп қуанды:

— Міне әжем келеді. Жақсы болды-ау! Кәзір сені таныстырайын, — деді.

Вера Никандровна жалғыз емес — мейрамға шыққан адамдай бойы-басын тараған Аночканы қолынан жетелеп, сапырылысқан халықтан қорып келеді. Кирилл: «Мынау Лиза, танысып қой», — деп айтып үлгірмей-ақ Вера Никандровна кісінің ішіндегіні көретін өткір көзімен қызға қадала қарады, тек қана ана байғұс баласының сүттей ұйыған тағдырын бұзып, астан-кестен қылатын қызға осылай қарайды. Лиза қызарды, ұялғаннан ажарланып кетті. Бірақ бұл бір минутқа да барған жоқ, өйткені басталған әңгіме сөз Аночкадан басқасын қобалжытқан ойды жеңген тәрізді, Аночканың болғаны жақсы болды — жұрттың бәрі соны сылтау қыла бастады.

— Ұнады ма саған? — деп сұрады Кирилл.

Бұған жауап қайтара алған жоқ: жаңа ғана көріп шыққан жалпылдаған сары сәуленің жарығы түскен күңгірт елес көз алдында әлі қарауытады, сол оттардың арасында үнсіз-түнсіз жаман адамдар түн елестері тәрізді ербеңдейді. Оттардың, ортасында олардың өмірі әрі өте шапшаң, әрі таңғажайып ақырын өткені сондай Аночка жендеттің әрбір адымын, корсардың әрбір тынысын, корольдің әрбір ишаратын қайталап бере алар еді. Олар әрі маңғаз, әрі қаһарлы көрінді. Осылар ұнады ма, деген сұраққа жауап бере алар ма еді? Жоқ, өйткені олар еңсесін басып кетті.

— Қарақшының басын шапқан кезде шыр ете түсті, — деді Вера Никандровна. — Мынау сұмдық балағанға баланы апарғаныма өкінемін. Өзі өлердей қорықты. Бірақ қиылып сұрағасын, көңілін қимап едім.

— Жоқ, жоқ! Өкінбеңіз! — деді дауыстап Аночка, Вера Никандровнаның қолдарын ұстап етегіне оралды. — Қорыққаным жоқ, рас айтам, рас. Титтей де қорыққаным жоқ.

Өзі қалтырап тұр. Аузы тоқтаусыз жыбырлайды, еріндерін біресе жалайды, біресе тістейді.

— Әрине, Аночка, қорқатын түк жоқ, — деді Кирилл, — соның бәрі әншейін ойын екенін білесің ғой.

— Жоқ, ойын емес, шын, — деді Аночка өзектеп.

— Шын түгі де жоқ. Корсардың басын шынымен шауып алды деймісің?... Аққан қан да нағыз қан емес, жидектен жасаған су.

— Жоқ, жидектен емес.

— Енді неден?

— Қаннан.

— Өзің мүлде бала екенсің ғой.

— Жоқ, бала емеспін. Онда үлкендер де болды, бәрі де нанып отырды ғой. Неге десең ол рас. Кеше біздікінде болған артистер де сонда болды.

— Я,— деді Вера Никандровна,— Цветухин бізбен қатар отырды. Нанамысың, Кирилл, үсті-үстіне қол шапалақтап отырды. Оған да ұнағаны ма деп таң қалдым.

— Міне шығып келеді, — деп баласы оның сөзін бөліп, елемей кете ме дегендей тікірейе қалды.

Цветухин Пастуховтың қолтығынан ұстаған. Пастухов үстіндегі ақ киімін қағып, қарқылдап күледі, — екеуі де басынан аяғына дейін ақ киім киген, елден өзгеше көрінеді, әсіресе біреуі сары, біреуі қызғылт сары лента таққан кең етек қалпақтары ерекше көзге түседі. Екеуі ең артынан шықты, жұртпен бірге емес, ойыншылардың ойын көрсететін көпірге шығар жеріндегі перде алған бір қалтарыстан шықты. Халық тарай бастаған кез, тек король мен жендеттің қасында шоғырланған бір топ адам бар, олар аналардың киімдеріне, семсерге, семсердің орақ жүзіне қатқан қызыл бір нәрсеге қарасып тұр. Сол. анырайысқан топтан ығысып, Цветухин мен Пастухов Извековтардың қасына келіп тоқтады. Кирилл басындағы фуражкасын алды. Цветухин онымен амандасты, Аночканы танып, иығынан қақты.





— Кешегі танысымыз, Александр, танимысың? Сіздер татуласқан сияқтысыздар меніңше,— деді Кириллге. — Я. Мына кісі менің шешем болады, танысыңыз. Мынау — Лиза Мешкова. Ал сізді атап таныстырмай-ық қояйын, бәрімізге де әйгілі адамсыз ғой.

— Мешкова дейсіз бе? Әлгі анау Мешковтың қызы ма? Меркурий Авдеевичтің? — деп сұрады Цветухин.

— Я, — деді естілер-естілмес қана леп шығарып Лиза.

— Александр, әнеугі Мешковтың қызы,— деді Цветухин.

Пастухов бір қолын беріп жатып, бір қолымен үсті-басын қағып, қаранумен болды. Ол өзіне баяғыдан сыр-мінез таныс адамдарындай-ақ ешқайсысына назар аудармастан әйтеуір бәріне арнап сөйлей бастады.

— Дарыны көруге барған едік. Мен сізге айтайын, жан түршігерлік машина екен. Не екенін шайтан білсін! Үсті-басымызды жидекке әбден бояп алдық, сау жер қалған жоқ. Масқара деген осы!

— Естідің бе, Аночка? Ешқандай қан жоқ, жидектің суы деп едім ғой саған.

Аночка Пастуховты көзімен атып жібере жаздады. Пастухов оған қарап көзін біраз жыпылықтатты да, Кириллге қарап, ақыл айтқан адамша: — Ешқандай жидек жоқ, жігітім, есіңізде болсын,— деді, — патша ағзамның нағыз жендеті төккен нағыз қарақшының қаны. Сенікі дұрыс, шығарым. Жұрттың зәресі ұшпасын деп қанды жидек деп атай салған ғой.

Ол Аночканың иегін көтерді.

— Бетіне қарашы, Егор. Сирена. Әйел-балық, ха!

— Біз әйел-балықты көрдік, — деді артықшылығын білдіргісі келгендей мақтанып Аночка, ешкім тәлкек қыла алмайтынына сеніп-ақ тұр.

— Балық болғың келе ме? —деді Пастухов.

— Сіз өзіңізге өзіңіз қайшы сөйлеп тұрсыз, — деді Кирилл зілдеп. — Егер қан нағыз қан болатын болса, сирена да нағыз сирена болғаны ғой. Олай болса Аночканы қалай сиренаға айналдыруға болады?

— Сіз солай деп ойлайсыз ба? — деді шындап Пастухов.

Сонан кейін Кирилл маңызданып:

— Әрине. Фокустардың бәрі айналардың ойыншығы екенін жұрттың бәрі біледі, — деді.

— Солай ма? — деп Пастухов бұрынғысынан да шынтуайттай түсті, онан кейін біраз үндемей тұрып, кенет өзінің әдетінше қарқылдап күлді, алақанымен бетін сипап, осымен сөйлесейін бе, сөйлеспейін бе деген кісіше шіреніп: Сізге кеңес берейін, жас жігіт, жүрген жерін жегідей жейтін шүбаланушылықты тастаңыз. Ғылыми тілмен айтсақ шектен асқан рационализм дейді мұны. Әйелдерді балыққа тағы басқа көңілің нені қаласа соған айналдыра беруге болады. Әйел — балық, болғыңыз келе ме?— дап ол күлімісіреп Лизаға қарай бұрылды.

— Мінезіме сай келмейді,—деп қызарды ол. Жұрттың бәрі қарай қалды. Беті онан сайын қызара түсті, бірақ Кириллдің де беті оттай жанып тұрғанын көріп, сөзінің мәнісін түсіндіруге асықты.

— Біздің класта оқитын бір қызды сылбырлығы үшін табан балық деп атап кетіп еді, сол есіме түсіп тұр. Мен мүлде сылбыр емеспін, рас па Кирилл? Егер басқа түрге айналатындай болсақ бөтен бірдеме болармыз.

— Өрмекші болғыңыз келе ме? — деді өзінің қолында тұрғандай Пастухов.

Бәрі де әзілі жарасып көңілденді. Вера Никандровна баласы маңызды емтиханнан өткендей, ал Лиза оған жәрдемдескендей көріп баласына риза болды, Лизаға іші жыли бастады.

— Сізге пантомима шынымен ұнады ма? — деді күліп Цветухинге қарап.

— Өте ұнады. Маған корсар мейлінше ұнады, әсіресе дарға шығарда кешірім сұраудан бас тартқанына риза болдым. Керемет ойнап шықты! Тамаша!

Цветухин өзінің кеудесін бір ұрып, аяқтарын көрсетті, жерді көрсетті, үсік қолын Пастуховтың дәл мұрнының астына тақап оңды-солды шайқады. Мұның мәнісі: сен, Португалияның, патша ағзамы, маған алдыңда тізе бүктірмек болған екенсің? Сотқар болма! — дегені еді.

Қөпірдің үстінде отырған король Цветухиннің ойынын көріп, қасындағы жендетке қарады, екеуі күлді, топтың ішінен біреу: — Әне қара, мыналар да артист екен! —деді.

— Қай балағанда ойын көрсетесіз? — деді Аночка.

Жұрт ду күлді.

— Мен бе? — деді Цветухин. — Мен ең үлкен балағанда ойын көрсетем. Өсіп үлкейгенде келіп көрерсің.

— Сіз де — қарақшысыз ба?

— Нағыздың өзімін. Менен бүкіл жұрт қорқады.

— Мен қорықпаймын, — деді Аночка басын көтеріп.

Цветухин баланы құшақтады. Мұнымен сөйлесіп тұрғанда ол екі көзін Лизадан алмаған еді: Екеуінің әңгіме тыңдағандағы түрлерінде әлдеқандай ұқсастық барлығын аңғарды. Тек Аночкада — сенбестік басым болса, Лизада — әуесқұмарлық басым тәрізді.

— Сіз театрды жақсы көремісіз? — деді ол кенет Лизаға қарап.

— Өте жақсы көрем, — деді Лиза тағы да естілер-естілмес, дәл сол кезде қоңырау пәрменімен дабыл ұрып, сөзін естіртпей кеткеніне ішінен сүйсінді. Сөзін қайталап айта ма деп ойлаған адамдай Цветухин қызға бір адым төніп барып басқа ешкімге естіртпей қыздың өзіне ғана: — Театрда болсаңыз, маған кіре кетіңіз. Тұп-тура сахнаның сырт жағына келерсіз, — деді.

Қыз жауап бермеді.

Пастухов шынтағын қағып қалды.

— Жүрейік. Біз екеуміз балағандардың бәрін аралап көруге ұйғарған едік, — деді ол қоштасып жатып.

Екеуі былай шыққан соң Цветухин:

— Сен байқадың ба, Александр, қыз көзін қалай-қалай төңкереді? — деді.

— Жас қыз ба?

— Жас қыз емес, бой жеткен қызды айтам.

Пастухов үндеген жоқ. Бірнеше адым жүргеннен кейін Цветухин артына бұрылып қарады. Бірақ көптің арасынан Лизаны да, Извековтарды да көре алмады.

— Тамаша қыз екен, — деді Цветухин.

Пастухов естімеген кісі болды.

— Жаңағы Мешкова неткен керемет қыз еді деймін, рас па осыным?

Пастухов жолда кездескен квасшыларға, майда-шүйде сататын саудагерлерге, балағанға шақырушыларға қарап көзін жыпылықтатып келеді. Бір кезде кенет тұра қалып, ләм-мәм деместен, қолын шошайтып маңдайшаны көрсетті. Маңдайшаға қара қанден иттің суретін салыпты, ол ақ перчатка тістеп, таяқ алып, екі артқы аяғымен тікірейіп тұр екен.

— Түсіндің бе?

— Неменені?

— Мынаның не екенін түсіндің бе?

— Несі бар? Таяқ ұстаған төбет.

— Ендеше сол таяқ ұстаған тәбет сенсің, — деді Пастухов.

Біріне-бірі қыңырайып қарап, екеуі күлді, Цветухин аз-кем сасайын деген сияқты.





11


Тоғыз жүз бесінші жылғы октябрьде, еврей ойранында, ойран салушыларға оқ атқан бір топ жауынгер дружинамен бірге Петр Рагозинді кешеде полиция тұтқынға алды. Тұтқынға аларда ешқандай қару-жарақ таппады, бірақ итаршыланған бір қуа Рагозиннің мылтық атқаны рас, көптің ішінде жүрген бір кірешіні жаралады, деп мөлдіретті де тұрды. Алайда тұтқынға алынған адамның жауынгер дружинаға қатынасы барлығын дәлелдеу мүмкін емес еді. Рагозинді бір жылдай түрмеде ұстап, ақыр соңында көшедегі тәртіпсіздікке қатынасты деді де үш жылға жер аударды.

Өзі жер ауып кетер күні екі жасар баласы скарлатинадан қайтыс болды, бірақ мұны ол кейін барып естіген болатын. Оның әйелі Ксения Афанасьевна яғни Ксана қабақтары селтиген, қыр мұрын, аласа бойлы ақсары кісі, шынтақтары шодырайып, қолының басы шөлмектей созылып, Петр Петровичпен қатар тұрғанда қызы деп ойлауға болады. Рагозин жауырыны кең тарамыс адам. Оның ұзын, сәл қисықтау аяғы еңкештеу еңгезердей денесін әрең көтеріп, қазір қулап кететіндей көрінеді. Тұтқынға аларда жасы отыз шамасында болатын, бірақ шиырған мұрты, қою ақсары сақалы бар дөңгелек жүзі, ішінен бәрін біліп отыратын көпті көрген кексе адамның жүзіндей үнсіз құбылып күлімсірейді де тұрады, сондықтан өзге жұрт жасы қырықтан асқан деп ойлайтын. Ол алшаңдай басып Ксананың қасында келе жатқанда әкесіндей өзінің еңкеш денесімен қорғаушы еді, Ксана өзі әлсіз, нәзік адам болғандықтан күйеуінің олай қорғағанын табиғи нәрсе деп қабыл көрді. Көшедегі жұрт бұларға бір қарап қалады, өзара күліп Вавилонның доңғалағы немесе Вавилон деп Рагозиннің жалған атын бір айтып қалатын. Ксана бала тауып, Петр Петрович баласын құрғақ көрпеге орап, оның басы қай жақта екенін білу үшін шілтерлеген ақ жайманың бір бұрышын шығарып қойып, бұрынғысынан да еңкештеніп таяғының ұшынан басып мейрам күндері көшеге. көтеріп шыға бастаған кезде, бұрынғы кекесін сөз кексіз еркелікке айналып кетті.

— Әнекей, Вавилон қатын-баласын өргізіп барады, — деп әзілдейді көршілері. — Олар Рагозиндерді бақытты, көңілі жарасқан қосақ деп біледі. Олары да рас, Ксананың есінде қалған күйеуінің жалғыз дөрекілігі — сонау еврей ойранында сәтсіз күні болған бір уақиға еді...

Ол күні Ксана ойраншылар үйін еврейдің үйі демесін деп қолына икона алып қақпаның сыртында тұрып еді. Қара тобыр таяқтарын үйіріп, ысқырынып, қасқырша ұлып, жолмен ағытылып келеді, кейбір қанқұмар немелер қораның ініне дейін кіріп, тығылған еврейлердің, ізін, немесе тастап кеткен үйлерін тіміскілеп жүрді, бірдеме табылса, сау етіп бәрі сонда барады, кездескен адамның сүйегін, терезенің рамасын, шырылдаған жас балаларды, шыны ыдыс қойған этажеркаларды — бәрін күл-талқан қиратып, артына қоңырсы исін қалдырып кетіп отырады. Сөйтіп бара жатқанда бір жерде бұрыштан бірнеше адам шыға келіп, тізбектеліп бұлардың жолын тосты. «Тақап атыңдар» — деп біреуі ақырын өмір етті. Ксана күні бойы қақпаның қасында өзімен бірге тұрған Петр Петровичтің үйге қалай кіріп кеткенін сезбей де қалды. Тек оның жан-жаққа қарамастан жаңағы шеп құрған адамдардың ең соңында ентелей басып кетіп бара жатқанын бір-ақ көрді. Ксана иконасын біреуге тастай беріп, артынан жүгірді. Ту сыртынан бара жармасты, бірақ ол артына қарағанда оның екі қолын қалтасына салған бойымен алшаңдай басып жүре берді. Әйел оның пенжағына жармасты. Оған да қарамады. Сонан кейін мойнына асылып айғай салды: «Петя, Петенька Бауырым!» — деді.

Ол әйелді шопақ құрлы көрместен сүйрей жөнелді. Болмағасын әйел шыңғырды: «Кішкене бөбегіңді ойласайшы, Петя!», — деді. Сол кезде жалт бұрылып, тістеніп, әйелінің қолын пенжағынан жұлып алып, тротуарға итеріп жіберді де, кете барды. Жерде құлап жатқан әйелдің құлағына шақылдаған тапаншаның дауысы естілді, сол кезде әйел екі қолымен бетін басып өкіріп қоя берді.

Петр Петрович сонан қайтып үйіне келмеді. Ксана үшін бұл, әрине, күтпеген нәрсе, бірақ ол мұны бір ауыз сөз айтпай кетіп қалу, ақылға сыймайтын ашумен өңменіне итеріп жіберу, тапаншадан кісіге оқ ату, бұрын-соңды револьвер туралы ешнәрсе айтпау сияқты басқа да күтпеген нәрселерден туған болмыс деп түсінді. Сонан кейін бір жыл бойы, мейрам сайын, ол түрменің қаңылтырмен қаптаған қақпасының алдына келіп, тергеу астында жатқан Петр Рагозинге беру үшін темір тор салған кішкене төрт бұрышты терезе арқылы сасқалақтап күзетшіге шүберекке түйген сәлемдемесін тапсырып тұратын болды. Шынтақтары бұрынғыдан да шодырайып, саусақтары жіңішкере түссе де, төзімділігіне тақ қалушы еді, өзім жаны сірі болып кетіппін дейтұғын. Шұлық тоқитын мастерскойға жалданып жаңа пәтерге шықты — Мешковтың қорасындағы кішкентай қосалқы үйге көшті, күйеуін жер аударатын болыпты деп естігенде тағдырға көнбеймін деп тырбанып, бұрынғыдан да ширай түскен сияқты болды.

Ерте түскен сұрғылт күздің бір кешінде бала ұзақ аурудан қайтыс болды. Соның ертеңіне Ксана күйеуін жөнелтуге барды.

Айдалған адамдар товар станциясынан жөнеледі екен, Петр Петрович күйе басқан депомен өзінің цехын тағы бір көрді, ол тұтқынға алынғанша осында слесарь болып істеген-ді. Цехта жұмысшы болып істейтін ұзын бойлы мал қоштасуға келіп Петр Петровичке жолға темекі берді. Товар поезына екі тұтқын вагоны тіркелді. Соның біріне каторгаға баратын қылмыстыларды тиеді. Олардың қол-аяғында шынжырлары бар, теміржол арқылы өткенде рельстердің үстінен әрең аттап өтеді, сол кезде сылдырлатып темірдің дауысы станциядағы басқа дыбыстың бәрінен айқын естілгенімен оны және алмады. Поезд құрастыратын көкек паровоз бұрынғысынша әр жерден дыбыс беріп жүр, буферлер салдырлайды, вагон тіркеушілердің кернайы аңшылардың кернайындай әндетеді, депода істен шыққан бу пысылдайды. Бұл тая, қаларлық талас еді: «Өмір» «өмір өтті, өтті»,—дейді шынжырдың темірі, «өмір келеді, келеді», — дөп дауыстал әндетеді станцияның темірі. Осы талас Ксананың діңкесіне тие берді, тие берді, сондықтан оның жалғыз ғана арманы еврей ойраны болатын бақытсыз «үндегідей құлап қалмай, аяғымнан тік басып тұрсам екен деген ой болды.

— Тілі әбден шыққан шығар? — деп сұрады Петр Петрович баласы туралы.

— Я, әбден шығып қалды ғой, — деді әйелі.

— Мені сұрай ма?

— Сұрайды.

— Тентек пе?

— Я, тентек.

— Ұйқысы қалай? Тыныш па?

— Өте тыныш ұйықтайды.

— Бұрынғысындай саған бөгет жасамай ма?

— Жоқ, жасамайды.

— Менің, атымнан сүй.

— Сүйейін.

— Тістері шықты ма? Сен жақсылап сүй.

— Жақсылап сүйем ғой.

Екеуі осылай ажырасты. Тұтқын вагоны бар поезд бір тоқтап, біресе ілгерілі-кейін ақырын жүріп тұрған басқа поездардың арасында жоқ болып кетті. Петрдың жолдасы, бағанағы шал, Ксения Афанаеьевнамен қоштасып, енді цехқа қайтқалы жатып, әйелдің құрғақ көздеріне қарады да, сасқалақтап қалды: түрмеде бір жыл отырған Петр Рагозин емес, осы әйел сияқты көрінді. Ойламаған жерде Ксения Афанасьевна өзінің өтінішін айтты: бөбегімді көмуге жәрдемдесіңіз,— деді.

— Қай бөбегіңді?

— Қайтыс болған кішкене баламды айтам.

— Баласы несі? Жаңа Петрмен сөйлескенде соны айтып тұрған жоқ па едің, сүйемін деп уәде қылып едің ғой?

— Үйге барғасын сүйем ғой. Үйде стол үстінде жатыр.

Осыны есіткенде қарттың тілі көмейіне қатып қалды.

Әйелдің қайғысына ортақ болып көмектескен қайырымды адамдар да табылды. Бірақ, жұрт оны сол қайғыда таныды, мақалаға қарамастан оның атағы тек жатпады, қайта ақырындап біреуден-біреуге жайыла берді, ақырында ақылды адамдарға да жеткен болу керек.

Жалғыз қалып қаңғырып жүрген Ксения Афанасьевнаға үшінші қыс түскенде баяғы Петр Петровичты шығарып салып, кейін баласын жерлеуге жәрдемдескен ұзын бойлы шал тағы келді әңгімені әріден бастап, ақырында бір іске сенімді кісі керек екенін сездірді.

— Неменеге сенімді болу керек?

— Үндемеуге?

— Менің қолымнан үндемеу келеді.

— Көргенмін. Білемін. Сондықтан да келіп отырмын.

Келесі күні Ксения Афанасьевнаға ескі одеялға орап, қол шанаға тиеген екі кеспек әкеліп, базға түсірді, қысқа тұздап қойған овощь сияқты астына қайыңнан жарып ағаш төседі. Сол кеспекшелер одеялға ораулы күйі тура берді, тек ара-тұра Ксения Афанасьевна тұздаған капуста алу үшін базға түскенде есіне бір алады. Баздың аузы тура алдыңғы үйден жабылады.

Көктемге таяу бір күні кешке салым кешеде техникалық училищенің оқушысы Ксенияға жолығып, қай уақыт. та келсем болар екен: маған бір пакет беруге тапсырған еді,— деді. Оның нендей пакет екенін анық білмеуші едім, тек үйім осы арадан қашық болғасын жолдан бере кет деп еді дегенді айтты. Ксения Афанасьевнаның аңғарғаны техниктің дауысы шықпай күмілжіп тұрды, сондықтан ол қайратын шақырған адамша қайта-қайта тамағын кеней берді. Ымырт әбден жабылған кезде ол почтамен жіберетін сәлемдеме сияқты бірдеме әкелді. Түймелерін ағытып, фуражкасын шешіп, маңдай терін жұмарлаған бет орамалымен сүртіп, үндемей отырды.

Пакет сірә жеңіл болмау керек, соншалықты шаршаған екенсіз? — деді Ксения Афанасьевна күліп.

— Егер жинап қоюға әліңіз жетпесе, мен жәрдемдесейін, — деді қонақ.

Ксения Афаяасьевна пакетті көтеріп еді, еденнен әрең көтерді.

— Бұл не? Бір пұттан артық емес пе?

— Білмеймін,— деді қонақ — Пакетті қайда қоярын өзі біледі, тек осыны айт, деді маған.

Ол шинелінің түймелерін сала бастады, тұйықталып, түсін суытып ешқандай сұраққа жол беретін емес. Ксения Афанасьевна тағы да күлді.

— Мұнымен айналысқаныңызға көп болды ма?

— Немен?

— Дене шынықтырумен, — деді пакетке басын изеп.

— Дене шынықтыруды бала жасымнан жақсы көрем.

— Бала жасыңыздан жасырын сәлемдеме тасисыз ба?

— Мұнда жасырын не бар? Маған тапсырғасын, әрі сізді танитын болғасын әкелдім де табыс еттім, болғаны осы.

— Ал егер қабылдамасам қайтесіз? Мұның кімнен екенін мен білмеймін ғой.

Ол жауап қайтарудың орнына қолын созып қоштаса бастады, сөйтіп өте маңызды іске әзіл жүрмейтінін сездіргендей болды. Есіктің алдына барып аз кідіріп, ойланды да ақырын сұрады: — Күйеуіңіз алдағы қысқа қайтады деген рас па?

— Қайту керек. Күзде — уақыты толады.

Ксения Афанасьевнаның Кириллмен бірінші таныстығы осымен бітті. Ол тағы бір пакет әкеліп берді де, бірнеше ай көрінбей кетті. Келіп жүргенде бұрынғысынша шешіліп сөйлеспеді, соған қарағанда Ксения Афанасьевна оның, не нәрсе әкеліп жүргенін білмейтіні рас та шығар деп ойлады. Қалай дегенмен де қойманы алансыз ала берді, өйткені оған қойманы қабылдап, баздағы кеспекпен бірге сақта деп күні бұрын айтылып қойылған-ды.

Петр Петрович қайтып келгеннен кейін екеуінің арасында бірін-бірі қайта тану кезеңі басталды. Бұл ерекше жағдай еріксіз ажырасып, ұзақ уақыт бір-бірінен алыста тұрған адамдардың арасында болады. Бір кезде маңызды көрінген мінез қасиеттері, жайшылықтағы әдеттері, тіпті тәннің сымбаттары мен белгілері ажырасып жүрген уақыттың ішінде елеусізденіп, ол бұрын онша манызды емес кейбір қасиеттері елеулі орын алып кеткенін аңғарысты. Көзбен, сезіммен, сезікпен байқауға болатын өзгерістерді тануға себепші болып бастан кешкен уақиға туралы ұзақ-ұзақ әңгімелер қосылды, ол әңгімелердің желісі күтпеген жерде талай бұлтарып, өзге кісінің ойынша түкке керегі жоқ ұсақ-түйектің бәрін қамтығандай. Сондықтан Ксения Афанасьевнаны енді Рагозиннің қызы деуге не себепті болмайтындығы, өзінің нәзіктігін жеңіп, ол қалайша ширап, айлакер болып кеткендігі, Петр Петровичтің тұлғасы мүлде өзгеріп: еңкештігі азайып, бұрынғыдай шайқалмай тік тұратын бола бастағандығы бірте-бірте. түсінікті бола бастады.

Олар бір-біріне сүйіспеншілігі кемімегенін, қайта уақыт озған сайын арта түскенін, бірін-бірі күту сезіміндегі ең орынсыз нәрсе — сол сүйіспеншілік өшіп кете ме деген қауіп екенін түсінді. Олар ата-ана ретінде өлген баланы азалап қана қоймай, сонымен бірге екеуі де тағы бір бала көрсек деп және сол арманға енді толық еркіншілікке жеткен махаббат келіп қосылғанын мойындап, зор қуаныш етті. Бұл қуаныш сезіміне бір-бірінің басынан кешкендерінің бәрін бір түрлі мейлінше қымбатты көріп, ерекше түсінушілік келіп басылды. Ксения Афанасьевна ешуақытта күйеуінің бетіне салық қылып, егер сен жауынгер дружинада болмасаң немесе дружинамен бірге көшеге шығып оқ атпасаң түрме де, айдау да болмас еді, мүмкін баламыз да өлмеген болар еді, бұрынғыша тым ,жақсы тұра беретін едік, деп айтып көрген емес. Ал Петр Петрович те баланың қайтыс болғанын көпке дейін айтпай жүрдің деп әйеліне ренжіген де жоқ. Күйеуі полицияның бақылауында болатынын білсе де онан тайсалмады, қайта айдауда жүріп жұмысшы партиясының мүшесі болып қайтқанын орынды деп тапты. Ол мұны айтқанда әйелі: — Дұрыс болған,— деді.

Партияларды жете білмегенімен де жасыл қақпа мен түрмеде жатқан күйеуі:не шүберекке түйіп азық өткізіл тұрған терезеге өшпендігі тарқайтын емес. Сол жасыл қақпаның қасындағы кішкене шіркеуді ойласа да көңілі жабырқайды, онда басына тікенектен құрсау салған Айса пайғамбардың алдына шырақ қойған, қасында белбеуінен темір тұтқа салып әскери склад сияқты үлкен құлып пен бекіткен темір кружка ілулі тұр. Кружканың үстінде шіркеу-славян әрпімен жазған: «Тұтқындағылардың тамағын жөндеуге» деген жазу бар. Бір күні жасыл қақпаның терезесі ашылып, түйіншектерді қашан ала бастайды деп шіркеудің басқыншының үстінде күтіп отырғанда Ксения Афанасьевнаға тұтқында адам болмаса, олардың тамағына ақша жинаудың да қажеті болмас еді деген ой келді. Бірақ шіркеуге қарап, шырақтық өлімсіреген күңгірт жарығымен икондағы Айсаның арқанмен байлаған қолдарына көзі түсті де, әмиянынан бақыр ақшаларды тауып алып, кружкаға салды, сонан кейін күні бойы ызақорланып жылағысы келіп жүрді, бірақ көзіне жас келмеді. Жалғыздық көрген жылдардың ішінде оның көз жасы құрғап кеткен болатын-ды Жастың орнына басқа бір сезім пайда болып, барған сайын айқындала бастады ол — күйеуім жақсылық жолдағы әділ адам, сол үшін оған азап беріп жүр деген ой еді. Күйеуімнің асыл қасиеті тек қана дұрыстық, әділдік, — деген ой жеңе бастады. Өзі жоқта жасыруға ризалық берген қауіпті нәрселердің кесірі күйеуіме тие ме деп алғашында қауіптенген де еді, бірақ ол мұны мақұлдады. Осындай бірін-бірі мақұлдаушылық, жарық дүниеде жаңа тіршілікке жол ашты, ол сонымен бірге бұрынғы тіршіліктің жалғасы еді, әрі көңілдері қалаған тұрмыстары да осы болатын.

Тұрмыстың жалпыға үйреншікті көрінетін барша ұсақ-түйегімен Ксения Афанасьевна Петр Петровичтің ара-тұра реті келгенде араласып тұратын екінші тұрмысын бүркеумен болды.

Осы екінші тұрмысқа көп ұзамай Кирилл Извеков те араласты. Оның мұнда келуіне себепті болған арманы осы жерде тұрмыс шындығына, нақты міндеттерге айналды, сол барлық міндеттердің ішіндегі ең маңыздысы — жасырынды екінші тұрмысты бүкіл дүниеден бүркемелеу қажеттігі болды. Мүмкін ол екінші емес, төртінші тіпті бесінші тұрмыс та болар. Бірақ ол әйтеуір мүлде өзгеше тұрмыс болды, ол келісімен-ақ Кирилл басқа тұрмыстардың сескеніп жол бергендей онан аулақ жүре бастағанын сезді. Бәрінен Лизадан сыр жасыру қиын болды, өйткені Лизаның өзі қиялдан туған құпия. Осы екі құпия бір-біріне ете жақын тәрізді, сондықтан кей уақытта Кириллге екеуі біте қайнап бірігіп кететіндей көрінетін. Өзінің Рагозинмен араласып жүрген ізіне Лизаның қалай түскеніне қатты таңырқады, бірақ бара-бара көңілі орнына түсті, өйткені мұны болашаққа қарай ілгері басқан бір адым деп таныды, бәрі де біте қайнап, біртұтас болып кеткен кезде өзі келген жерге Лиза да сөзсіз келер деп ойлады.

Әуелі Лизадан, онан кейін шешесінен іштегі сырын жасыру бәрінен де қиын болғандықтан, олардан жасырып жүрген сырын жұрттың бәрінен де жасырғандай көретін. Кириллді жақындары өте жақсы біледі, тіпті оның не ойлап тұрғанын да айтып бере алады. Ал көлденең кісілер Кирилл сияқты көйлегінің жағасына алтын түйме қадаған, шұғадан көк жұлық салған, фуражкасының маңдайына айқастырып салған балға мен француз кілті сияқты жабайы значок қадаған техникалық училищенің оқушысына назарын салып не қылсын? Осындай бала жігіт, айталық Меркурий Авдеевич Мешковтың назарын өзіне несімен аудара алады? Дегенмен, Кириллдің көшеде Лиза мен кетіп бара жатқанын көргеннен кейін Меркурий Авдеевич үшін оның әлгі айқастырып салған балғасы мен француз кілті әншейін мектеп значогі сияқты елеусіз нәрсе болудан қалды, петлицасы8 мен фуражкасындағы көк жулық көзіне оттай басылатын болды.

Лиза карусельге баратын күні Меркурий Авдеевич дүкеннен қайтып келе жатып, қысқа тужуркасының астынан ақ көйлегінің жағасы шығып тұратын үйреншікті дембелше жігітті кеш қараңғысында көре сала тани кетті. Кирилл Извеков Мешковтың үйіне келіп, жан-жағына қарамастан, ауланың есігін ептеп ашып кірді де, есіктің серіппесін ақырын іліп, қораның ішіне жоқ болды.

Меркурий Авдеевич тұра қалды. Істің насырға шапқаны ма, бұл қалай? Кешегі Валерия Ивановнаға айтылған сөздер жайына қалып, бейбастақтың осылай тиюсыз-ақ кеткені ме? Ол есікке дереу төніп келді. Қорада жан жоқ. Бұрыш-бұрышты, қалтарыстарды қарады. Еш жерде ешкім көрінбейді. Сонан кейін ол тынысын ішіне тартып, аяғын ұшынан басып, үйіне кірді, сескенген жүрегі дүрс-дүрс етеді.

Ол тұп-тура қызының бөлмесіне барды. Лиза шынтағына сүйеніп, кроватьта жатыр екен, үстінде көгілдір жолағы бар үйде киетін көк көйлегі. Айналасы толған кітап, өзі бас жағына тақаулы тұрған столдың үстіндегі ала қағаздан қалпағы бар шамды жаңа ғана жағып, енді соның білтесі қызсын деп қарындашының ұшын тістеп күтіп жатқан тәрізді.

— Үйдесің бе, қызым? — деді Меркурий Авдеевич.

— Үйдемін. Неге ентіктің?

— Қатты жүріп келгендік қой. Бірінші емтиханың қашан басталады?

— Екі күннен кейін.

Ол қызын иығынан ақырын сипап күлді.

— Жарайды, шай ішуге кел.

Есікті жауып күрсініп: «Құдайға шүкір!» — деді. Бірақ оның жаңағы көргені елес емес еді ғой? Ол коридорға шықты, әйнекті галереяда ілгерілі-кейінді жүріл, қораның ішіне көз салды.

Мефодийдің терезелері қараңғы, Рагозиндікінен әлсіз жарық көрінеді, сол арада Ксения Афанасьевна терезенің қоңыр пердесін жауып қойды. Тым-тырыс, түн қараңғысы жер мен үйдің төбелерін, үйдің төбелерімен аспанды бірте-бірте бірдейлестіре бастады. Кирилл Извеков қайда жоқ болып кетті екен? Флигельдерден басқа баратын жері жоқ.. Осы флигельдердің — тақтайдан жасаған лашықтардың Меркурий Авдеевичке керегі қанша еді — пайдасы көк тиынға татымайды, азабы айтып жеткісіз? Пәтершінің біреуі арақ ішеді, — неге екені белгісіз, екіншісі арақ ішпейді — не себепті екені белгісіз. Осы флигельдерді бұзып, орнына пайда келтіретін лапас салса болар еді — ал ең жақсысы — флигельдерді қиратып, орнына ештеме салмай тек айналасын берік дуалмен қоршап, тынышы күндіз-түні қақпаға құлып салып отырған ғой. Пәтершілердің қамын ойлап басыңды қатырғаннан да ең тынышы осы болар еді.

Меркурий Авдеевич көктемнің қараңғы кешінде өзінің галереясында жүріп осындай ойға қалды. Ал Кирилл Извековке келетін болсақ, шынында да, аулаға жігіт кірген сияқты болып көрінуі мүмкін ғой. Мешков үйінің ауласы тып-тыныш, бәрі де сып-сыпайы жарасып тұр. Құдай сақтаған.





12


Қызыл горки мейрамы күні, халық лек-лек болып қаланың шетіне қыдырып шықты. Бытырап әр төбенің, басында, тоғайларда, сай-жыраның бойында, орман алаңдарында семьяларымен, бала-шағасымен, құдандаларымен, жолдастарымен самауырларын, котелоктарын, табаларын ортаға алып алқа-қотан отырған жұрт. Галушки пісіріп, қой етін қуырып жатқандары. Жер ошақтардан шыққан түтін төңіректегі таулардың баурайын шырмап алған, отқа жанған жапырақтың, су төккен көмірдің, шыжғырған майдың иістерін жел жеткізіп тұр. Жұрт қазынаның арағын ішіп, шуласып өлең айтып, гармошка ойнайды, гитар тартады.

Рагозиндар қыдыруға ерте шықты. Самауырды Ксения Афанасьевна «көтеріп, ыдыс салған корзинаны Петр Петрович алып жүрді. Жолда бұлар азық-түлігін артынған бір таныс семьяға қосылды. Бәрі кішкене ағаш флигельдердің түзу көшесімен тауға қарай өрледі, кішкене ағаш үйлер өрбіп таудың төбесіне дейін барады, тауға шыққан сайын үлкен үйлер жоғары шығуға әлі жетпегендей артта қалып, ал кішкентай үйлер тырмысып өрге шығып бара жатқандай. Көшенің шетінде жалғыз терезелі үйшіктер, одан кейін адамның бойынан аласа шым үйлер кездеседі, осы індерімен кеше де аяқталады. Су іркілсін деп таудың, жалтыр төбесін айнала сатылап қазған ор бар, әр сатының бойында тәртіппен қаз-қатар иілген жас ағаштар. Олар терең тамыр жайған, кейбіреуі сидаң ағаш болып, кейбіреулері қалың бұта болып өсіп келеді. Таудың арғы бетіндегі жазық дөңеске егілген ағаштар әжептәуір өсіп қалған, жапырақтары кәдімгідей қоюланып, шу-шу етеді, арасынан адам көрінбейді, кейбір ағаштар орманның, болашақта қандай болатынын меңзегендей бұйра-бұйра бұталардың үстінен зәулім биік бастарын шайқап теңселеді. Бұл жерде кемері құлап топырағы шеккен, табанында құм арасынан мөлдіреп аққан бұлағы бар жыралар да кездеседі.

Отыратын жерді Петр Петрович өзі қалап алды. «Осы арадан шведке біз қаһар төгеміз», — деп аяқтарын салбыратып, құлама жардың жиегіне отыра кетті. Осы арадан жел шайқап теңселген қою жас көк орман тегіс көрінеді. Су әкеліп, самауыр қойып, бәрі жабылып көжегe картоп аршуға кірісті.

Котелоктағы су қайнаған кезде Кирилл де келді. Ол әуелі бұтаның арасынан ысқырып дыбыс берді, Рагозин оған жауап қайтарды, жапырақтың арасынан оның беті көріне салысымен-ақ Рагозин: — Тез таптың ба? — деді.

— Самаурынды таныдым.

— Самауыр көп қой.

— Сіздің самауырын ысқырады екен.

Екеуі де күлді.

— Көже ішемін, бозбала?

— Ішемін.

— Ендеше, мына пышақпен картоп аршы.

Ол еркін жылы шыраймен сөйледі, Кирилл оның салмақпен шайқала басатын жүрісіне еліктегеніндей бұл әдетіне де еліктей кетті, сондықтан екеуі бірін-бірі тәлкек қылғандай болып көрінетін.

— Осылай арши ма? Қарындаш ұштаған адамша. Жер аусаң, ел жұртқа күлкі боласың ғой.

— Неге жер ауайын?

— Неге? Картоп аршып үйрену үшін. Қарашы мінекей — мен бір картоптың қабығын бір-ақ сыдырып шығам. Қабығы сондай жұқа — аржағындағы нәрсе көрінеді, (қарашы. Қарашы, Ксананың бізге арақ құйып жатқаны көрінеді, көрдің бе?

Ол Кириллге картопты котелокке қалай турап салу керек екенін, ұннан жасаған быламыққа күнбағыстың майын құйып қасықпен қалай жазу керек екенін, жас жуа мен бұрыш салып, қалай тұздау керек екенін үйретті. Жазықта отырып жеген ас жүректі қуантады, ошаққа асқан, түтін иісі күңірсіген тамақтан тәтті не бар, от басына жүреден отырып, қайнап шыққан тамақтың иісі мұрныңа барған кезде, адамның барлық сезімі күшейіп ашына түседі. Ауа тәтті болып, жер жадырап, адамдар жайдарыланып, тұрмыс жеңілдегендей болады. Соған керегі бір ғана котелок.

Тамақ ішкеннен кейін, желге жайқалған жасыл бұтақтар арқылы аспанға қарап жерде шалқасынан жатқан Кирилл дауыстап есінде қалғандарын айтты: — Бәрімізге бір-бір шелек, кішкене белкүрек, ағаш қазық берді, қазықтың бір жағын ұштаған, бір жағына көлденең ағаш жатқан. Шелегімізге бір буда көшет салып берді — осындай қысқа ғана тал шыбықтар. Күллі мектебіміз болып бәріміз тауға қарай жүрдік. Мұнда әркімнің жұмыс орнын белгілеп қойған екен, біз келсек басқа мектептердің бәрі орындарына тұрыпты, адамның ұшы-қиыры көрінбейді. Ағаш отырғызу оп-оңай. Қазығымызбен жерді ұңғырлап, оған шыбықты отырғызып, күрекпен топырағын көмеміз. Онан кейін суға барамыз, әркім өзі отырғызған ағашқа су құяды. Шыбық, менің, тіземнен келеді. Кеуіп семген; оны тамыр жаяды деп ешкім сенбеді. Орман болады дегенге жұрт күлетұғын, Мектепке қайтып келгеннен кейін бәрімізді сол күйімізде — шелектерімізбен, қазықтарымызбен, күректерімізбен суретке түсірді. Сол сурет менде әлі бар. Мен жерде малдас құрып, суреттен сабақ беретін оқытушының аяқ жағында отырмын, суреттің төменгі жағында: «Ағаш егу мейрамы», — деген жазу бар. Ғажап, сонан бері тоғыз жыл өтіп те кеткен. Енді бір тоғыз жылдан кейін бұл ара не болар екен? Сен қалай ойлайсың, Петрович? А? Тоғыз жылдан кейін не болатынын білесін бе?

— Білемін.

— Не болады?

— Мен қырық төртке шығамын.

— Оны өзім де білем. Жақсылық бола ма, сен соны айт.

— Жақсылық болады.

— Қандай жақсылық.?—деді Кирилл дауысын бәсеңдетіп. — Революция бола ма?

— Қуын қарашы! — деді Рагозин күліп.— Егер болмайды десем, қазір мынау бұтаның арасына тығылмақсың ғой, солай ма?

Кирилл үйеңкінің бұтағын шайнап, көп уақытқа дейін жауап қайтармады. Иегін созып шалқасынан жатқан Кириллдің шықшыттары шодырайып көрінеді. Көзін аудармай қарап жатыр, көзінің сарғылт қарашығында қалқыған жасыл жапырақтардың таңбасы көрінеді. Түюлі қабақтары бірте-бірте жазылып, маңдайына жас әжім жиылды. Ол өте ақырын: — Мен қалап түскен жолымнан ешқайда бұрылмаймын. Тоғыз жыл жүру керек бола ма, немесе жиырма тоғыз жыл жүру «ерек бола ма — маған бәрібір.

Рагозин шынтақтап басын көтерді. Кириллдің мұрны мен бетіне шашырап түскен болар-болмас майда безеулеріне қарап, Рагозин оны әдеттегіден де жас сияқты көрді. Қолын уысына алып, тастай қатты күс-күс қолымен қысты.

— Қой, — деді Кирилл қолын босатпақ болып.

Рагозин босатпады.

— Қойсайшы. Сенің күшті екеніңді білеміз.

Рагозин Кириллдің қасарысқан әлді қолын қыса түсті, барған сайын оның қолы әлсірегенін сезіп, күлді.

— Ауырды. Қой енді. Өзіне не керек?

Ол қолын жұлып алып, сілікті, саусақтарын жазды.

— Уақыт, — деді Рагозин, — уақыт деген зор нәрсе, қымбаттым. Жаныңа батып бір күн ауырсаң бір сәрі. Жүз күн ауырсаң, ол өзге мәселе. Халық төзіп келеді. Ол үшін тоғыз немесе жиырма тоғыз, бәрібір емес.

Ол жатқан «үйі жерден көтерілмей отқа қарай бұрылып:

— Ксана, қыдырып келсеңдер қайтеді, — деді дауыстап.

Ксения Афанасьевна достарын бұлаққа қарай алып кетті. Топырағы үгіліп көшіп тұрған жардан темен түскенде олардың самбырлап, күлген дауыстары кепке дейін естіліп тұрды.

Рагозин оңашада:

— Әкелдің бе? — деді.

Кирилл шалбарының қалтасынан бір буда прокламацияны суырып алды. Оны жайып жазып, Рагозиннің ыдыс салған корзинкасынан алған тағы бір будаға қосты.

— Он-оннан есептеп бөл.

Тарақ-тарақ қызғылт жұқа афиша қағазын төртке бүктеп корзинаға, орамалдың астына қайта тыға бастады. Бұл ар жұмысын ың-жыңсыз тез үлгірді, әкесі ұзамай-ақ аумағы алақанның жартысындай ең соңғы дәптерше орнына салынды. Рагозин «корзинаны бұтаның астына қойды да, орнына қайта жатты.

— Өткен жылдары осындай Москвада үнемі жиналыс өткізіп тұрушы едік, — деді ол. — Қазір ұлуша тіршіліік жасауға тура келеді, үй-мүлкіңді, қазан-ошағыңды, этажеркаңды арқалап жүргенің. Шай ішіп, гармонь ойнауға болады, ал бас қосып өзара әңгімелесуді атамаңыз: күллі жұмысты бүлдіріп аласың.

— Осылай самауырдың қасында гармоньдатып отыра берсең, әрине, жиырма жыл да күтерсің.

— Менің самаурынымның ысқырығы саған ұнады ғой, — деді Рагозин күліп, бағана Кириллді қарсы алғандағы ысқырығын тағы да айнытпай салып берді.

Тыңдады. Ешкім жауап қайтарған жоқ. Күн сәулесіне шағылысып жылтыраған қош иісті қаулап өскен талшыбықтар шуылдайды, толқиды, оның үстінде бітпестің өрнегін сызып сырғып жүрген қаршыға анда-санда ащы дауысымен шаңқылдағанда алмаспен шыны кескендей болады.

— Соңғы күндері мен Цветухинмен таныстым, — деді Кирилл. — Сен оны білесін бе?

— Естігенім бар. Құлашты сермеген екенсің.

— Сермегенім жоқ. Әншейін кездейсоқ уақиға.

— Сен ашуланба.

— Ашуланғаным жоқ. Оның қасында Пастухов бар екен. Драматург әлгі. Аты шыққан адам.

— Я, я.

— Солардың ойында не бар екен?

— Сөйлестің бе?

— Аз ғана. Көркемөнер туралы. Дәлдеп айтқанда балағандар жайында. Оларға балағандардың қасында кездестік.

— Ал?

— Елеулі ешнәрсе болған жоқ. Олар иллюзияның қандай ғылыми негізге құрылғанын жете білмейді екен. Әлгі әйел өрмекші дей ме тағы сондай фокустар бар ғой. Әйтеуір солардың бір көмескілігін аңғардым.

— Білімсіз бе екен? — деді Рагозин жымиып.

— Олар физика мәселелеріне немқұрайды қарайды-ау деп ойлаймын.

— А-а...

— Прокламация берсе қайтер еді...

Рагозин атып тұрды, бетіне түскен шашын қайырып, Кириллге жақсылап қарауға бөгет жасамасын дегендей, шашын алақанымен төбесіне басты.

— Сен оларға прокламация бердің бе?

— Жоқ. Бұл пікір ойыма жаңа ғана келді.

— Мүмкін олар оңды кісілер-ақ шығар, — деді Рагозин көңілі орнына түсіп, — мен қайдан білейін. Бірақ бұл істі жеті рет өлшеп, бір рет пішу керек. Оларды итермелейтін не дейсің? Қызық көрушілік пе? Жұмысшы революцияға келгенде, өзінің пәтеріне келгендей көреді,— оның басқа барар жері жоқ. Ал аналардың ойлануы мүмкін.

— Тек олар қалай көреді екен? — деген ой келіп еді, - деді Кирилл.

— Абайлау керек. Сен шешеңе сенесің ғой? Сенсең де оған ештеме айтпайсың, солай ма?

Таяу жерден ақырын ысқырған дауыс есілді, Рагозин басын изеп:

— Мінеки менің самауырым, — деді.

Ысқырып жауап қайтарды. Бір минуттан кейін қою көгалдың арасынан жардың жиегіне үстіне тәуір қара шапан, шалбар киген, шоқша сақалды ұзын бойлы арық шал шықты да, жан-жағына қарады.

— Адасып жүрсің бе? — деді Рагозин дауыстап.

Шал асықпай аяндап бұлардың қасына келді, төбесі тар ескірген қара картузын көтеріп амандасты.

— Шай ішуге өте қолайлы жер тапқан екенсің, Петр Петрович.

— Рақым етіңіз.

— Рақмет. Жаңа ғана таптық.

— Таза ауада шай кете береді ғой. Отыр.

— Отырдық қой.

— Ендеше аяғың төзсе түрегеліп тұр.

— Үйренген аяқ қой. Жиырма жыл бұл аяқ цехта тұрды, алпыс жыл жер шарлап келеді.

Тағы да жан-жағына көз салды. Кісі бойы өскен бұта картузынан келеді.

— Мынау ара жылма-жыл көгеріп келеді. Орман басып келеді,— деді ол мақұлдағандай.

— Мынау жастардың еңбегі ғой, отырғызған, суарған осылар, — деді Рагозин.

— Солай,— деді қарт Кириллге шұқшия қарап. — Бұрын қарттар жастар үшін егуші еді, қазіргі заман өзгерген бе?

— Өзінің қамын жеп қана қоймай басқаларды да ойлайтын жастар бар, — деді ойламаған жерде Кирилл қарттың сығырайған көзіне тура қарап.

— Солай... Бізбен бірге екпек болғандары ма?

— Бірге, — деді Кирилл.

— Солай,—деді тағы да қарт оның сөзін қостағандай, Рагозинге парады. — Біз жастармен бірігіп не егер екенбіз, Петр Петрович, жеміс бақшасын егеміз бе?

— Корзинаны берші, — деді Рагозин Кириллге.

Ол орамалдың астынан дәптершені алып, қартқа берді. Қарт қағазды алды, әдейі оның төзімділігін, салмағын байқағысы келген адамдай сипалап қарады, сонан кейін еңкейіп, шалбарының бір балағын тізесіне дейін түрді, ақ жұлық болған етігінің қонышына қағазды мұқият тықты да, шалбарын да сондай етіп жөндеді.

— Аз емес пе? — деді Рагозин.

Қарт біраз үндемей тұрды, сонан кейін басын бір аяғына қарай қалт еткізіп:

— Шынында да бір аяғын сылтып қалмаса болар еді, — деді.

— Мә, мынаны ал, әйтпесе жұрт сені мас екен деп жүрер, — деді Рагозин тағы бір дәптерше беріп.

Қарт оны екінші қонышына тықты.

— Дәм-тұзыңызға рақмет. Қудай берген несібе — көзден таса, — деп ол Кириллге көзін қысып, күтпеген жерде жылы ұшырап күлді. — Демек, таныс боламыз ғой. Ал біздің аты-жөнімізді сізге Петр Петрович айтар. Дұрыс па?

— Дұрыс,— деді Рагозин. — Не айтарың бар?

— Айтатын сөз өзінен-өзі табылады ғой.

— Жарайды, отыр. Ал, Кирилл, сен ептеп үй-үйді арала. Бірақ ақылмен жаса.

— Мен Еділге барамын, — деп Кирилл қартқа қолын созды.

— Көргенше қош болыңыз, қымбатты жолдас, — деді қарт тағы да ойламаған жерде жылы ұшырап күліп.

— Көргенше қош, жолдас,— деп күңк етті Кирилл, кеудесінен тараған бір қызу көзді ашып-жұмғанша бетін, шекесін, құлақтарын, бүкіл басын шарпып, өртеп бара жатқандай болды.

Ол аршындай басып, қалың нуға қарай жөнелді, алдындағы ұйысып шырмалып өскен өсімдіктерді құлашымен қақ жарып, күрілдеген жасыл теңізде қалқып жүзген адамдай есті, теңіздей теңселген қалың ну шу-шу етіп: жолдас, жолдас!— дегендей болады. Бүгін оны, Кирилл Извековты, тұңғыш рет осындай қасиетті сөзбен жолдас деп атады, оның өзі де болашақта өзімен бірге өмір сүретін адамдардың бірі — жаңағы қартты сол қасиетті сөзбен жолдас деп атады. Ол аяндай басып жүре берді, жүре берді, яғни — жүзе берді, жүзе берді, бір кезде сусылдаған салқын жасыл жапырақтар толқыны оны аралға, таудың тақыр төбесіне шығарып тастады, осы арадан сонау алқақотан төбешіктердің ортасындағы ойпатта жатқан үлкен қалаға көзі түсті, шет жағына кілең ағаш үйлер, ортасына тас үйлер салған зор қала пышақпен тілген пирогтай көктей өткен көшелермен теп-тегіс текше кварталдарға бөлінген. Ортасына тас салып, айналасын ағашпен бүрген сол бүтін пирог төменде жатыр, жоғарыда көк жүзінде жел жұлып жырымдаған үлпек бұлттар қалқып жүр, ал Кириллдің дәл аяғының, астында тоқпақ жалша тоғаланған төбенің жотасы сол жотамен ол Еділге қарай жүрді.

Бір төбенің, еңкеуіне құлдилай түсіп, екінші төбенің өріне ұмтылып шықты, одан кейін тағы төмен құлдилап, қайтадан өрге шықты. Жаңағы жасыл жас нудағы сияқты бұл да қалқып жүзудің бір түрі еді, бірақ төбелердің толқыны үлкенірек, және мұнда жасыл жапырақтың орнына ол бүкіл төбені өзінің кісіні еліттіретін ащы иісіне бөлеген жас жусанның әрі ащы, әрі тәтті лебімен есіп келеді. Ол жүгіре басып, Еділдің тік құлама жарына келді, жардың жиегіне отырды, көйлегінің жағасын ағытып, фуражкасын шешті, белбеуін тастады.

Жүрегі лүпілдеп қатты-қатты соғады, өзі күледі, неге күлгенін біле алмағандықтан күлкісін тыя алмайды, тек аяғын салбыратып жардың жағасында отырып бойын ілгері-кейін теңселтіп күле береді, оған әлгі Шығыс елдеріндегі халықтың естігенін, көргенін жыр қылып әнге қосатыны сияқты күлкісі өзіне әрі әңгіме, әрі әсем ән сияқты көрінеді.

Ол сонау зілдей боп жәй ағып жатқан өзенді кең алқапқа қарап отырды. Жасыл аралға көзі түсті, оның белшесінен су басқан талдары сыйпай соққан қоңыр желден ығып бурыл бастарын иеді: оттықтың сауытындай шәукиген, өзеннің ортасында мелшиіп тұрған ағаш-отын таситын үй тәрізді қызғылт сары кемені көрді, көз ұшында сөккен тігетін орны сияқты қаз-қатар қара ноқаттай болып көрінген екі керуен баржалар бірінің соңынан бірі тізбектеліп келеді. Бұлттардың қалқыған көлеңкелері сеңсеңдей толқыған өзеннің бетіне, аралдағы бір кезде сауық орны болған талдарға, қала жақтағы жағалауда ұйлыққан бір топ кемелерге ойдым-ойдым дақ салады. Бәрі де тоқтаусыз қозғалыста, жұмыстың және жүргіншілердің алыстан әлсіреп естілген самбырына толы, сол самбырлатқан, дыбысты адал улеп құлаққа жеткізеді, мүлгіген жалпы тыныштыққа оның ешқандай бөгеті жоқ.

Дем алғаннан кейін Кирилл тізесін бауырына тартып, екі қолымен қапсыра құшақтап алды да, тып-тығыз тізе тобықтарының арасына иегін қатты тіреп, ойын тәртіпке келтіре бастады. Ол өзіне-өзі мынадай қатал сұрақтар қойды: мен не тілеймін? Мен кім болам? Tipшілікте ең маңызды нәрсе не? Бірақ ол көңіліне әбден айқын жауаптарды сөзбен айтпақ болса-ақ сол сөздері өң емес бір түрлі түс сияқты көмескіленіп, сүйкімді, әсем тасқын селге айналып кетеді. Оған өз қолымен сұрапыл зор заттарды қозғап, орнын ауыстырғандай болып елестейді: ол өзенді өз қолымен көтеріп аспанға қарай ағызды; омбы қардай үйілген бұлттар өзеннің түпсіз бос аңғарына қарай тоғытылды; қара емендер өзеннің жағасына аллея болып қаз-қатар орналасты; бағанағы кеме осы аллеяның бойымен даңғырлап домаланып барады, ол бұрын-сонды көрмеген зәулім домалақ жіптей тарқайды, тарқаған сайын ізінше шыңылтыр сары бөренелер жол болып төселіп барады. Кирилл қара тақтаның алдында өзінің өсіп кеткен қолдарын есептеп тұр, сызықтан сабақ беретін оқытушы мақұлдап басын шайқайды, ол май мұрнынан пернесін сілкіп түсірді, —біреу, екеу, үшеу, көз ілеспей үсті-үстіне топырлап түсіп жатыр, ә дегенше мыңдаған пенснелер сонау алыстағы судың бетін тегіс жауып, әйнектері көз тұндыра жылт-жылт етеді. «Жақсы, — дейді сызықшы. Бірақ емтихан тапсыру үшін, сен тұрғың келетін қаланың жарма кескінін көрсету керек. Содан кейін Кириллдің сызғандары ұлғая түсті, ұлғая түсті, қара тақтаның шегінен асты, қара тақта ұшы-қиыры жоқ жалғана берді, тақтайдың бетіне араның ұясындай жыпырлаған кілең біркелкі бөлмелер түсті, ұшпа бұлттың көлеңкелері сол бөлмелердің үстін басып зымырайды, бір бөлмеде Лиза тұр. Кирилл сол бөлмеге кірді. «Мен емтиханымның бәрін тапсырдым,— дейді Лиза.—Әрі қара». — «Неге?»—деп сұрайды Кирилл онан. «Әрі қара деймін саған». — «Сен менің әйелімсің ғой», — деді ол. «Бәрібір әрі қара, — деді де өзі теріс қарады. Көйлегінің ту сыртын толып жатқан майда ілгешектерімен ілген. Ол қолдарын жоғары көтеріп ілгешектерін ағыта берем дегенде, ұзын бұрымы оралып қалды, Кирилл оның қасына барып, оралған шаштарын босатты да, бұрымын тарқата бастады. Бұрымынан жусан иісі шығады, иісі тұншықтырғандай және барған сайын қоюланып қыза түседі. Лиза ептеп ақырын ғана бұрыла бастады, бұрылып бері қарағанда Кирилл шешесінің ақ жарқын жүзін көрді, жоғарғы ернінде, маңдайында шешек дағы бар, шешесі: «Жасыл аралға ешуақытта қайықпен бармаймын деп маған сөзіңді ғана берші. Әкең қайықтан қаза тапқанын ұмытпа, Кирилл!» — деді. Дауысы біртүрлі өзгерген, Кирилл деп атын атағанда дауысы тым дөрекі еркек адамның дауысындай болып естілді.

— Ұйқтап отырсың ба? — деген біреудің таяудан тап сондай дөрекі дауысы естіледі. — Ұйқтап отырсың ба, Кирилл?

Ол көзін ашты, бірақ орнынан қозғалмай басын қолымен таянған күйі, — алдында он қадамдай жерде, жардың жағасында бетін Еділге беріп тұрған Рагозинді көрді.

— Орныңнан тұрма, маған жақындама, — деді Рагозин. Үйіңе барғанда құйрығыңды ертіп барма. Мынау төбелердің арасында шалбарының балағын қонышына салып киген бір жігіт кезіп жүр. Ол — бұқпантай адам. Абайла.

Рагозин керенауланып көк жиекті бір шолды да өз бетінен аулақ жүріп кетті де, қоштасарда:

— Күн жауайын деп тұр. Салқын тиіп жүрмесін — деді.

Кирилл айналаның бәрі күңгірттеніп кеткенін енді ғана байқады. Шынтағына таянып басын көтерді. Өзеннің тау жақ беті мен аралда өлі жасыл-сарғылт бояу жарқырап жылы тарта тұр, бірақ шабындыққа қарай неғұрлым алыстаған сайын салқын ызғар төне түскендей, өзен қаракөкшілденіп, бетіндегі ақ толқынның жоталары көгілдірленіп, ал нағыз жағаға таяу жерде өзеннің түбіндегі қытай қара сиясын шайқап судың бетіне шығарғандай жағалардың өн бойында лакша жалтыраған қарақаттай қара жолақ пайда болды. Өзеннің арғы бетіндегі жиегі күмістей жарқыраған бұлт төмен қалықтап келеді. Судың ортасындағы кемені толқын айдап төмен қарай алып кетті, ол енді қызғылт-сары емес, түтінге ыстағандай қара сұрғылт боп көрінеді. Баржалар керуені әлденеге үріккендей қалаға жетуге асығуда. Көктем күнінің тұңғыш рет күркірегені болар-болмас естілді, күннің күркірегені Кириллге әрі қатерлі, әрі салтанатты шаттық болып естілді.

Ол жан-жағына қарады. Жарға қарай үстіне қызыл көйлек, етектеген қысқаша шұбарлау пиджак киген бір жас жігіт кердең-кердең басып келе жатыр екен, мауыты шалбарының балағын қонышына салып, тізеден төмен салбыратып киген, етігін ваксамен жылтыратыпты, қонышы қатпар-қатпар болып жулығына түсіп тұр. Жігіт сарғылт шашын әдемілеп қырықтырған, ісінген таңқылау танауының үстіне көмескі әйнегіне жіп байлаған пенснесі бар. Ол дүкенде приказчик болып, әрі кешкі курста оқып жүрген адамға ұсайды. Жардың жиегіне келіп тоқтады да, пенснесі арқылы табиғатқа таңырқап қарап тұрды.

«Е, қарағым-ай!»— деді Кирилл ішінен, ол өзін сыртынан біреудің торып жүргенін, онысы өзіне мәлім екенін, мынау етік киген көзілдірікті қастас жігіттің көкірегіндегісін көріп отырғанын мақтан етті.

Кирилл шалқасынан жатып, бар күшін салып керілді, фуражкасымен бетін жапты да, оның тер иісі мүңкіген тымырсық атлас астарына ғана: — Тұрсаң тұра бер! Маған жаңбыр тук етпейді. Сен қайтер екенсің, киімдерін етектеп сыпайы киінген ақымақ... — деді құшырланып.





13


Емтихан тапсыру оңай емес, әсіресе тоғызын тапсырып, енді үшеуі қалса. Бір кезде біреуі ғана қалып, онан кейін біреу де қалмайтын күн болар ма екен? Жоқ әлі үшеуі бар, бақандай үшеуі қалды әлі!..

Үшінші қарындашты кеміріп тастады, қаншама дәптерді шимайлады, программаға неше рет белгі соқты. Валерия Ивановна: «Лиза, бітір, ұйықтай ғой, ертең ертерек тұрарсың» деп неше рет айтты десеңізші.

Ойы бір кезде кілт тоқтап, тырп ете алмады. Басы ұн салған қаптай тып-тығыз, ешнәрсе батар емес. Сол ұнның, ішінде «үш элемент» деген бір сөйлемнің сынығы тұтқырланып тұрып қалды. Қандай үш элемент, не себепті үш элемент, неге үш элемент — түсініп болар емес! Мүмкін үш емтихан шығар? Әлде кеміріп тастаған қарындаш па екен? Немесе әлі белгі соғылмаған программаның үш билеті болар ма? Жоқ; әншейін үш элемент, жылағың келеді! Әлде үш дүние ме? Жоқ, бар болғаны бір дүние, аржақ-бержағына дейін әбден түсінікті, көз алдында сайрап тұрған бәз-баяғы бір дүние: коридордың әйнекті галереясы, оның аржағында ой қақтағы жұрт — көк флигельдер, баздар, кептіргіштер. Жаңа басталған жаз, жасанған күн, мең-зең үнсіздік. Онан кейін— балалайка. Ол кептіргішке көшіп барған жас приказчиктер жайлауда айтатын ән күйлерін түзеп жатыр, онысы: «Нұрын төкті жарық ай», онан кейін Маньчжурияның тауларында», тағы бір жыламсыраған өлең: Қалада «Қытай» деген қонақжай, бар.

Жартылық арақ бер —деп тіктім айбар,

Беріңдер сыра менен шарабыңды,

Жаныма келсін жақын қалқатайлар.

Ауланың есігі тарс етеді, үстінде жалба-жұлба шаманы бар қайыршы болгар Рагозиннің, флигелі«е барады. Ол құр сүйек қолын көтеріп терезені қағады. Ксения Афанасьевна оған бір үзім нан шығарып береді. Қайыршы өн.ірін ашады. Шошыттың арасынан мыс-қоңыр жалаңаш денесі көрінеді. Ол бишара меңірейді, ауызын ашып, саусағымен шолтаңдаған тілін көрсетеді. Оның тілін түріктер кесіп алғанын бүкіл көше біледі, онан бері көп жылдар өтіп, жұрт ол заманды баяғы түріктердің айуандығы асқан уақыт деп атайды, бұл болгардың жалғыз емес екенін, олардың бәрі де белбеусіз бос қаусырынған шапан киіп, ішкиім сұрап жүретіндерін де жұрт әбден біледі, Лиза оның аулада бір есіктен бір есікке барып мөңіреп жүргенін естиді, әлден уақытта ауланың есігі қайыршының шығып кеткенін баяндайды, енді оның орнына көшеден шарман кемпірдің қырылдаған үш лебізді үні естіледі. Бала жастан таныс сөздерді ой зарлы әннің сатыларына өзі біліп орналастырады: Қош, сау бол қойының ыстық, ғазиз анам,

Аялап әлпештеген мен бір балаң

Суықта күзді күнгі түн жамылып,

Мен қашып сүйгеніммен кетіп барам.

Галереяның шеткі терезесінен мектептің бір мүйісі, тақ тас дуал, онан әрі үскір төбесімен мүлгіген әуені нұсқаған үш терек көрінеді. Шарман кемпір мылтықтың затворы сияқты сарт-сұрт етіп бір әннен екінші әнге ауысады, ал Лиза теректерге қарап отыр. Көгілдір аспан жүзінде жасыл ағаштар ап-айқын көрінеді, бірақ кірпік қақпай қарай берсең, көгілдір аспан жасыл түске, ал жапырақтар көкшіл түске айнала бастайды, сондықтан бүкіл дүние қошқыл көкке айналады, ақ тас дуал да сол дүниеге шомиды, соның арасында Лиза берідегі үйдің төбелері мен көшеге еккен ағаштар көлегейлеп тұрғандарды да көре бастайды.

Ол мектептің ең астынғы қабатындағы зілдей темір тор орнатқан терезелерді Кирилл талай рет суреттеп айтатын бөлмелерді, —кереуеттің тұсына көк чертежбен ұлы адамдардың, портреттерін ілген оның өз бөлмесін көрді. Бір күні ол: «Мен ұлы адамдар туралы ойлап, суреттеріне қарап жатқанда, әсіресе көзім жаңа ұйқыға кетіп бара жатқан кезде, олар менімен тілдесетін сияқты боп көрінеді. Сен ұлы адамдарды жақсы көресің бе», — деген еді. Қыз оған ұлы адамдарды жұрттың бәрі де жақсы көретін шығар, бірақ бұл сүйіспеншілік тақ баста ғана болады, өйткені ұлы адамдарға ешкім маңайлап бара алмайды, — деп жауап қайтарған-ды. «Неге маңайлай алмасын?—деді ол көнбей. — Жұрт Ясная Полянаға Толстойға барып жүр ғой, ол кіммен болса да сөйлесе береді», — «Сен онда барар ма едің?. — «Жоқ. Менің пікірім онымен бір емес. Ол адамның көңіліне жақсылық орнату керек деп санайды, ал мен жаманшылыққа қарсы күресу керек деп білемін». — «Бәрібір ғой». — «Жоқ. Ретін қарау керек. Ең алдымен жаманшылықты құрту керек». — «Сенің бөлмеңде Толстойдың портреті бар ма?» — «Бұрын бар еді, соңғы кезде әжемнің бөлмесіне іліп қойдым».

Лиза Толстойдың портретінің астында отырған оның әжесін көрді, әлгі балағандағыдай оның бетіне жақын төніп қарады, өте мейрімді кең адам тәрізді көрінеді, ал үстіңгі ерні мен маңдайындағы шешек дағы керемет сүйкімді. Лиза Кириллдің әжесін жақсы көріп кетер деп ойлайды, Кириллмен бірге болсам-ақ сөзсіз жақсы көрермін дейді. Әрине, өз әжесін бұрынғыдай жақсы көре береді, оған дүниеде жан тең келмейді ғой.

Лизаның әжесі — қарапайым кісі. Оның кереуетінің тұсында Толстойдың портреті ілулі тұрады деп ойлауға болмайды. Лиза тіпті күліп те жіберді — әжесі мен қаба сақалды, түкті қабағы түксиген, бетін қатпар-қатпар әжім басқан Толстой екеуінің үйлесімсіз пе бар. Бірақ әжемнің көкірегінде Толстойдың уағыздап жүргендерінің тап өзі жатса ғажап емес— әжем, әрине, қайда болса да тек қана жақсылық жаяр еді. Оның ұстаған қағидасы біреу-ақ, бірақ оны ешуақытта сөзбен айтып көрген емес, ол сөзді керек қылмайды да, дегенмен Лиза оның ойындағысын бұлжытпай былайша айтып бере алар еді: адамның асыл көркі махаббат, оны жексұрын көрсететін қастастық, міне Лиза өзінің әжесін осылай көреді.

Әжесінің Меркурий Авдеевичпен сөйлескенін айтқаны тағы есіне түсті, әжесі оған ұрсып ақылын айтыпты, өзінің ұшы қиыры жоқ сөгістеріне ол осылай ақыл деп ат қойып алған болатын.

— Сен Лизавета үшін жауап бересің, сен — анасың, — депті Меркурий Авдеевич. — Оны қай рухта тәрбиелегенсің? Бүгін ол Ит Липкасында қуаяқтың біреуімен кездеседі, ертең екіншісімен, сосын үшіншісімен кездеспек пе?

— Екінші, үшінші деп баланы жәбірлейтінің не? — деді Валерия Ивановна.

— Сенің біреумен дегің келе ме? Мұның мәнісі қалай, оның романдық бір жайы бар ма?

— Оп-оңай қайдағы роман!

— Е, өзің қалай ойлайсың — егер бүгін онымен жүрсе, ертең де сонымен жүрсе — не болғаны?

— Оның не екенін өзінен сұрап білсейші.

— Өз қызыммен ол туралы сөйлесуге ұяламын.

— Ах, Меркуша, егер қыз жақсы көріп тұрса, не жасайсың? Оған басқа пікір айтуға бола ма?

— Ешкім басқа пікір айтқалы тұрған жоқ. Уақыты келсе, дұрыс адам кездесе, өздері қосылса — жақсы көре берсін. Мен оның бақытына қас боламын ба? Бірақ сен оның басындағы теріс пікірлерді құрт.

— Оның басында ешқандай теріс пікір жоқ. Оқығысы келеді.

— Солай сөйле! Сен енді оны курсистка жасамақ болдың ба? Олар әлгі Липкада отыратын шаштарын күзеткендер ғой? Бәрекелді рақмет. Бір гимназия аз болған екен. Енді курс керек десейші. Қайсысы екен? Медицинанікі ме, жоқ юристпруденцияның курсы мa? Москвадағысы ма, жоқ Петербургтегі ме екен? Не мақсатпен екенін сұрап білуге болатын шығар? Әке-шешеден безіп, жасаулы бөлме жалдап алып, тұру үшін емес пе? Қандай ниетпен? Нендей мұқтаж үшін?

Ұзақты кеш осымен етеді, бір бұрыштан бір бұрышқа теңселіп жүреді, столды немесе столдардың арқалығын тарсылдатады, біресе бар дауысымен зар еңірейді, біресе сұстанып сыбырлай ескерту айтады, «бетімен жібермеймін», «төзе алмаймын» дегендердің талайын айтады, әйтеуір Валерия Ивановнаның әбден үні өшіп, жылаған кезде барып бір-ақ қояды.

Әкесінің осы ақылын Лизаға айтып жатқан тағы да жылады, Лизаның басын кеудесіне басты да, солығын баса алмай қызының құлағына сыбыр етті: — Шынында да ғашық болып қалған жоқсың ба, жасаған-ау, сақтай көр, қорғай көр?!

Лиза да әжесін құшақтап, құлағына ғана — солай шығар деймін, — деп сыбырлады да жылап қоя берді. Екеуі Лизаның кереуетінде құшақтасып, бір орамалдың бұрышымен жастарын сүртіп отырды, орамал әбден су болды. Бірақ егіліп аққан жас тоқтайтын емес. Сонда әжесі Кирилл деген қандай бала, үш жылдан бері қалай жасырынып жүрдіңдер, енді не ойларың бар, — деп сұрай бастады, әкеңе осының бәрін қалай айтамыз, ол ақылға айтып қана қойса жақсы ғой,— дап қабырғаларына кеңесті.

Қазір, мынау зар қаққан шарманканың мұңды үніне көңілі босап, галереяның әйнегінен жасыл-көк бұлдыр дүниеге—Кириллдің дүниесіне қарап отырып, Лиза сол кереуеттің үстінде отырғандарын басынан тағы бір кешірді, ол — барлық ойы тағдыр туралы әрі тәтті, әрі қорқынышты болжаумен басталып сонымен аяқталған, барлық сезімі түгі қалмастан анасының мейіріміне балқыған бір кез болатұғын. Лиза терезеден жалт бұрылып, бөлмелерге қарай жүгірді.

Валерия Ивановна қызметшіге еркектің сырт көйлегін қалай үтіктеуді көрсетіп жатыр екен: әуелі арт бойымен екі шабуын, одан кейін екі жеңін, манжеталарын, иығын, ең артынан крахмалдаған омырауын үтіктеу керек, бірақ көйлектің омырауында, — құдай сақтасын! — Ешбір бүктесін, небір сызат, қыртыс қала көрмесін. Омырауды үтіктеуден бұрын әуелі етекті үріп жіберу керек, үргенде тақтаға күлі түспес үшін оны неғұрлым алыс ұстау қажет, әйтпесе босқа әуре боласың.

— Міне былай үрлеу керек, былай!—деп Лиза айғай салып жүгірген бойы әжесінің қасына отыра кетті де, оның қос тізесінен қапсыра құшақтап алып, етектің қып-қызыл үрлеуішін бар күшімен үрлей бастады.

— Қой, қой! Мынауың не, қарашы!—деп Валерия Ивановна баж ете түсті, дереу Лизаны үтіктен кейін тартпақ болды, бұрқырап төбеге шыққан күлді тақтаға жуытпай қағып, үрлеп, қызметшіге: — ішкиімдерді жина, тез бүкте! Корзинаға, корзинаға сала гөр!—деп айғайлады.

Еденнен ұшып тұрып, Лиза Валерия Ивановнаны құшақтады, орындыққа отырғызып, өзі оның алдына отырып алды.

— Қарағым-ау, оқудан миың ашып кетіпті ғой, — деді Валерия Ивановна шынымен шошынып.

— Әжетайым, басымда расында да бірдеңе тұрып қалған сияқты. Жаңағыдай үріп жіберсем ұшып кететін шығар, деп ойлап едім.

— Ненің тұрып қалғанын білемін. Көшеге шық, кішкене жел қақсын...

Қақпаның сыртына шыққаннан кейін әдеті бойынша Лиза мектептің сұсты жасыл қабырғалары мен дуалына қарады. Теректер селт еткен жан көрінбейтін тым-тырыс тыныштықты тапжылмай күзетіп тұр. Олар Кириллдің дүниесін, ұлы адамдардың портреттерін ілген бөлмесін қориды. Екі көшенің түйіскен жерінде иығына қайрақ станогін асынған аласа бойлы мұжық көрінді, ол: «Пышақ-қайшы қайраймын!» — деп дауыстап, үнсіз үйлерге аз кідірді де, керенау басып әрі кетті. Бір бұрыштан кішкене қыз ерткен сыпылдаған бір әйел шыға келді. Көтерген түйіндері бар. Қыз анадайдан Лизаға басын шұлғыды, Лиза оның Аночка екенін енді таныды.

— Сәламатсыз ба, бикеш, — деді әйел ете сыпайы, Лизаның қасына келгенде, — Аночка, қолын алып амандас. Сізбен карусельде таныстым деп айтып еді қызым.

— Мен мынаның әжесімін, Ольга Ивановна боламын. Тым жақсы.

— Біз қайда барамыз, білесіз бе? — деді Аночка. — Театрға барамыз.

— Я, я, — деді Ольга Ивановна оның сөзін бөліп, — театрға киім апарамыз, заказ беріп еді.

— Киім деймісіз? — деді Лиза ақырын.

— Ойынға киетін киім, — деді Аночка.

— Әншейін ескі-құсқы, — деді кешірім сұрағандай Ольга Ивановна. — Екінші рет бара жатырмыз. Алғашында таныс әркімдерден тәуірлеу киім жинап апарған едім. Олар: «Мұныңыз не! Алып кетіңіз,— деді. Бізге істен қалған көр-жер шоқпыт керек» дейді.

— Олар кедейлердің тұрмысын көрсетпекші,— деп Аночка кәдімгідей түсінік берді.

— Мен қыдыруға шығып ем, сіздерді шығарып салайыншы, — деді Лиза әлденеге жүрексініп.

— Тым жақсы,—деп Ольга Ивановна асыға түсті.— Күн сондай әдемі, серуендеп жүргің келеді де тұрады. Аночка, ауыстыр қолыңды, қарың талады. Мә, мына жеңілірек түйіншекті ала ғой. Айтпақшы сонда бір актер бар екен, жасы едәуірге келген, бірақ өзі өте көрікті кісі көрінеді, сол айтады: «Біз өмір шындығын ойнамақпыз, сондықтан бізге шоқпыт керек, ол шоқпыттан мүсәпір адамдардың ішіндегі ең сорлысы жиіркенетіндей болсын» — дейді. Соған көре мен де жалба-жұлба болған киімдерді жинастырдың, тіпті апаруға ұят, ойлап қараңыз, мүсәпірлер түнейтін үйдегілер шоқпыт керек дегенді ести сала бәрі де қымбат баға сұрай бастады, маңына бара алмайсың! Сізге шыныңды айтсам, театрда кедейлікті көрсетудің неге керек болғанын түсіне алмаймын? Ол көріксіз ғой, рас па? Бұрын еріміз бен екеуміздің аз-кем дәулетіміз бар кезде театрға мен де барушы едім. Сонда мен, білесіз бе, ылғи ең көргем деген ойынға ғана қалап барушы едім. Көргеннен кейін — оны талай-талай есіңе алып, өзің ешуақытта сондай көркем тұрмыста тұрмайтын болғаныңмен де, әйтеуір нағыз көркем сұлулықты көрдім ғой деп көпке дейін ойлап жүресің. Дұрыс емес пе?

Лиза бар ықыласымен тыңдады, судырлаған сөзқұмар жаңа танысы мейлінше қызық көрінді, бірақ Ольга Ивановнаның сөздерінің астарында басқа бір мән жатқандай көрінеді.

Лиза театрға сирек баратын, өйткені Меркурий Авдеевич тақ гимназия оқу мақсатында ғана кеңес берген спектакльдерге баруға рұқсат еткен-ді. Спектакльдер есіне түссе Лизаның көңілі жадырап қоя береді, ал қалалық театрды ерекше құрметтейді. Үн-түн жоқ капельдинерлердің жанынан өтіп бояулы сырғанақ асфальт басқыштарымен ярустан ярусқа көтеріліп аласа ложаға кіргенде басы айналушы еді. Қолындағы программасы дір-дір қағып, бинокльі алақанына оттай басылатын. Өзі үйде де емес, далада да емес, өмірдің шеңберінен аулақ ерекше бір сферада болатын. Үй дүниесі, тіпті Кириллдің дүниесі де мынау құдіретіне қол жетпейтін тәңірі тәрізді үшінші дүниеге жол береді. Шымылдық ашылғанда сол тәңірі басы жұмыр пенделеріне өзінің қиянатын көруге рұқсат еткендей болады. Сол кезде тыныс бітіп, жүрек тоқтап, керемет басталады. Кейде болмашы уақыттың ішінде Лиза өзім емес, өзге не де болса болар едім — өзімнен көріктірек немесе ашулырақ тәуірірек немесе жаманырақ, кәрілеу, абзалырақ, қайғылырақ, мардымсыздау, көңілдірек болар едім дап ойлайды. ол әзі бәріне тиесілі, әрі бәріне өзі қожа бола алар еді. Өзінің қиялыңдағы барлық өзгерулерін ол адам үшін істейді, ал адамдар өзіне бағынып жатады. Ол өзі көріп отырған кереметке айналады. Актриса бола бастайды.

Лизаның бұл халін ешкім білмейді, ешкімге оны айтқысы да келмейді. Оңашада өзінің жүрегіне терең шомғанда сахнаға түсу аққуға ілесіп мұхиттан өтемін деген сияқты орындалмайтын қиял екенін өзі де мойындайтұғын. Балағанда Кириллмен ойламаған жерде театр туралы әңгімелесе қалғанда, құрғақ қиял деген бір ауыз рас сөзбен әңгімені бітіре қойғанына риза болды. Кириллдікінен гөрі абайсызда кенет басталған екінші әңгіме Цветухиннің әңгімесі көкейінен кетпей қойды, оның бар мәні сөзінің соңындағы: сахнаның сырт жағына кел деген сөзде сияқты («Тұп-тура сахнаның сырт жағына келерсіз»), Лизаның көңілінде әлденеге ап-айқын болып қалған бір нәрсе — Цветухин бұл сөзін сыбырлап айтқандай болды. Оның әйтеуір жақын төнгені соншама, онысын жұрттың бәрі абайлаған болу керек, панамасының астында ашық қалған оң жақ самайындағы қарғаның қанатындай құлпырған қара шашы, осының алдында ғана Кириллдің жаңа белгі берген жас мұрты сияқты жақын төніп келген қырқпа қара мұрты көздеріне оттай басылды.

Лиза көңілі жабығып күндегендей Аночкаға қарады. Мынау титтей қыз қазір театрдың сыртқы үлкен есіктері тастай жабық тұрғанда, бақша жақтағы қалтарыстағы жасырын есіктен басқаның бәрі жабық тұрған кезде театрдың ішіне кіргелі тұр, ал Лиза болса, осы арадан бұрылып үйіне қайтып кету керек. Сол кезде Аночка шидей қолымен оның саусақтарын қысып дыбдырлап: — Жүріңіз көрейік! Онда көп-көп нәрсе бар! — деді.

— Рас, көңіліңіз соқса киім қоятын жерге кірейік, өте қызық — деді Ольга Ивановна да қосарланып.

— Мен не айтамын? — деді Лиза, сол сәтте баруға ұйғарды да, ойынан өзі сескенді.

— Бізге еріп келді дерміз.

Лизаның ойында дереу бұған қарсы сөздер туып, ізінше жоқ болды, сөйткенше болмай есік те ашылды, жаңа жуған кірдің иісіндей дымқыл салқын леп көшеге бұрқ ете түсті.

Мұнда бәрі де күңгірт немесе қараңғы екен — коридорсымақтардың аралығы, басқыштар, бататалдақтың айналмасы электр шамдарының көмескі сәулесімен гүл ұрығын сепкендей сарғайып көрінеді. Бір кезде жарық бөлме ашылды, онда ағаш аспаларға екі қатар ілген оқа-зер, шілтер, шыны шынжыр, ленталардың толқынындағы қайсыбір өмірдің қатырған қабыршығындай қамқа, атлас, мауыт, жібек аралдарға көз тұнады. Осы шүберек дүниесінің ең ортасынан қолындағы түйіншегімен жол салып бара жатқан Ольга Ивановнаның екпініне ерігендей қабыршықтың біреуі қозғалады, сол кезде өлім үстінде жатқан баяр, не шыдамсыз испан, немесе мысқылшыл француз маркизасы Лизаның көзіне елестейді. Аночка ілгіште шайқалып тұрған сәнді шапанның қасына кідіріп қамқаға қолын тигізіп, Лизаға сыбырлады: — Мынау—алтын.

— Мынау—Федор патша,—деді Лиза да сыбырлап.

Бұлар мастерскойға кірді. Көзілдірік киген тігіншілер әртүсті матаның көл-көсір қиқымының ортасында стол басында үн-түн жоқ инелерін тартып отыр. Ольга Ивановна түйіншектерін шешті. Көкірекше киген екі кісі әкелген шоқпытты аралап көре бастады.

— Мен қатты ұяламын, білмеймін, сондай ұяламын, — деді былдырлап Ольга Ивановна.

— Міне, мынау Баронға лайық, — деп костюмері кір-кip, өрім-өрім пенжакты екі жеңінен ұстап, өзіне өлшеп барады.

— Ах, Баронға лайық демеңіз! — деді Ольга Иванов па зәресі кетіп.

Аночка Лизаға еңкейіп, құпия сөзім бар дегендей қайта-қайта көзін қысып ым қақты.

— Айда барайық.

— Қайда?

— Ойын көрсететін жерге.

Лиза басын шайқады. Бірақ Аночка шынтағынан тартып қоймағасын, екеуі де есікке қарай елеусіз шегіне бастады.

— Мен бұрын аралағанмын,— деді Аночка желім мен шаштараздың иісі мүңкіген тар өткермеге шыққаннан кейін.

Екеуі басқышпен төмен түсіп, қайтадан жоғары шығып, зәулім биік күңгірт шатқалға енді. Екеуі сол шатқалдың дәл түбінде тұрды, жоғарыда күндізгі жарық болар-болмас көрінеді, төбеден төмен қарай салбыраған кілең арқандар мен бояған үлкен кенептер қозғалмастан асулы тұр. Аночка кез келген нәрсеге жалтақтап кідіре бергесін, Лиза оның ролін өзі алғандай алда келе жатыр.

Кенет Лиза біреудің жайымен келе жатқанын есітті. Қаракөлеңке жақтан бір еркек шыға келді. Туралап қарты келе жатыр. Тар жер еді. Лиза он қабырғаға ығысып жол берді. Ол да солай қарай бурылды. Лиза сол жаққа шықты. Ол да жол бергісі келіп сол жаққа бурылды. Дереу екеуі де жөндеп жүруге ұйғарып, енді тіке жүрді, сөйткенше болмай түйісіп қалды, сонда анау қоймалжың қоңыр дауыспен: — Ал, кәнекей біраз тұрайық,—деді.

Лиза Цветухиннің дауысын тани кетті. Кескінін де таныды, түрі тап осыдан бірнеше минут бұрын театрға келе жатқанда көзіне елестегендегідей, бірақ басында панамасы жоқ, теп-тегіс қара шашына бүкіл басы арқылы күңгірт жарық, түсіп, жалтырайды.

— Сізбізсіз? — деп ол жұмсақ, дауыспен сұрап, кідіріңкіреді.—Сізбізсіз? Лиза Мешковасыз ба? Мұнда қалай келдіңіз?

Сахнаның сыртына қалай шығып кеттің, деп біреу-міреу сұрай қалса, қалай жауап беретінін Лиза үнемі ойлап, болған істі болғанынша шын айтамын ғой деп жобалағанды. Бірақ қазір жұмған аузын ашпастан мелшиіп Цветухиннің көзіне қарады да қалды. Ол күлімсіреп, қызды қолтығынан ұстады да, ертіп кейін алып кетті.

— Маған барайық, — деді.

—

Булар декорациялардан өтіп, шойын баспалдақпен жоғары коридорға шыққасын ол таяудағы бір есікті ашты.

Лиза кіреберісте тоқтады. Жарқырап терезеден түскен күннің сәулесі үлкен шарайнаның айналасына ілген фотографиялардың әйнектері мен рамаларында ойнайды. Құлпырып ойнаған сәуле ұзын столдың үстінде шашылып жатқан сансыз көп ұсақ-түйектерді көбейте түскендей. Баданадай үлкен әріптермен Цветухиннің аты жазулы, айналасына ленте ұстаған афишалар қабырғаның бойымен үйдің төбесіне қарай өрбіп, бәз-баяғы бір есімді алтын жазулармен қайталай береді. Қоңыр желең жапқан креслода жез сапты семсер жатыр. Цветухин семсерді алып, желеңді столға лақтырып жіберді де, креслоны нұсқап: — Өтінем сізден, — деді.

Лиза қозғалмады.

— Сіз мұнда күндіз қалай өттіңіз. Әлде театрда танысыңыз бар ма?

Қыз жалынғандай жаудырап қарады. Цветухин тағы да күлімсіреп, ілгері басып тұрған аяғын семсермен шыңылдатып:

— Мені көргіңіз келді ме? Солай ма? — деді.

Қыздың көзі шыдамады. Ол даусын баяулатып тағы да:

— Маған жолыққыңыз келді ме? Мойындаңыз,—деді.

— Жоқ.

— Бекер айтасыз.

— Мұныңыз әдепке жатпайды ғой, — деді қыз тездетіп.

— Кешіріңіз, — деді ол бұрынғыдан да жымия түсіп, — бірақ шыныңызды айтқыңыз келмей тұрғанын көріп тұрмын.

— Сіз неге мені қинап сөйлетесіз?

— Мен қинамаймын. Сұраймын. Бейуақта сізді мұнда бастап келген не?

— Кездейсоқтық.

— Ах, кездейсоқ па! — деп ол риза болғандай күлді.

— Бақыты кездейсоқ екен. Мен үшін бақытты әлбетте. Ал сіз үшін ше?

Ойламаған жерде Лиза креслоға отыра кетті. Бір қолы мен креслоның шынтақ сүйейтін жақтауын қатты қысып ұстады да, екінші қолын көтеріп, жақындама дегендей, Цветухинге қарай алақанын созды.

— Сіз мені титтей қыз көресіз, — деді ол. — Қателесті. Титтей қыз сіздің жаман үйренген адам екеніңізді түсіне қоймас еді. Ал мен — оныңызды көріп отырмын.-Меніңше, сіздің жаман үйренген адам екеніңізді мен бұрыннан білем ғой деймін. Мен солай шығар деп... артистер ғана сондай шығар деп ойлап едім. Бірақ сізді қайырымсыз деп ойлағаным жоқ. Сіз маған бұрын өзгеше көрінуші едіңіз. Егер мен бұрын қателескен болсам, ал қазір қателеспегенім рас болса, өте өкінемін.

Қыз сұрланып, сөйлеп болғаннан кейін де ерні қалтырай берді. Цветухин таңырқап қарап тұрды. Біраздан кейін сәл еңкейіп қаймыққандай: — Мен сізді ренжітейін деген жоқ едім. Сіз шаршаған боларсыз? Солай ма? Емтиханыңыз бар шығар?

— Я.

— Әлі көп пе?

— Үшеу.

— Сонан соң біте ме?

— Бітеді.

— Мүлде ме?

— Мүлде, мүлде!—деп Лиза уһ деп демін бір-ақ алды.

— Еркін өмір енді басталады екен ғой, солай ма? Қайда бармақсыз? Курсқа ма? Немесе, мүмкін, театрға келетін шығарсыз? Қалай?

Қыз басын шайқады.

— Жүрексінесіз бе? — деді ол таңырқап, бірақ жауабын күтпей семсерді доғаша иді де ауаны ысқырта бір шауып, терезеге барды. — Жүрексінесіз, — деді ол нығыздап, -мен сізді түсінемін, жүрексінесіз. Театрдан сақтаныңыз, көркемөнерден сақтаныңыз. Мейрімсіз айуан сол. Ол адамды не түгелімен жұтып жібереді, немесе құсып тастайды. Оған бәрі де керек, екінші жағынан бір өзінен басқа ешнәрсе де керек емес. Егер ол түгел жұтып қойса, құдайға шүкір ғой. Құсып тастаса, сорыңның қайнағаны.

Қазір Лизаның алдында тұрған Цветухин жаңа тана күлімдеп тұрған Цветухинге мүлде ұқсамайды. Оны терезеден жарқырап төгілген күн сәулесі қоршап алған, мүсіндей қап-қара тұлғасын, ұшын еденге қадаған семсердің сабындағы қолы ілгері ұсынған қалпында қалшиды да қалды.

— Сол айуаннан аулақ, аулақ, — деді ол адамның ішіне кіре сөйлеген жалған дауысына қызығып. — Мынау айнаның алдында, бояулармен бірге мынау желеңдерді жамылып мұнда жүргеннен де, елеусіз еңбек еткен қарапайым тұрмыс жақсы. Ал әйелге, әсіресе әйелге, күнделікті боямасыз бақыт керек. Егер сіз менен маған не тілер едіңіз деп сұрай қалсаңыз, мен сізге ертең еркін өмірдің есігінен аттағалы тұрған жас қызға,— сүйіспеншілік, кәдімгі нағыз әйелдің шын сүйіспеншілігі керек деп айтқан болар едім.

Ол Лизаға жақындап, даусын бәсеңдетіп:

— Алайда, мүмкін, сіз менің тілегеніме жеткен де шығарсыз? Мүмкін, сүйгеніңіз бар шығар? — деді.

— Мынауыңыз қандай семсер? — деді Лиза қатты. дауыспен, оның жан сезіміне тиген үнін өз даусының әсерімен өшіргендей боп.

— Сіз мені Гамлет постановкасында көрген жоқсыз ба? Жоқ па? Сіздің көруіңізді тілер едім.

Ол жауынгерлер кейпінде тұрып семсерін бір сермеп көңілі қайтқан адамдай мысқылды үнмен:

— Бұл семсер адамгершіліктің пердесін жамылған әдепсіздік пен оңбағандықты түйрейді, — деді.

— Өзіме тиер деп қорықпайсыз ба? — деді Лиза көзінің астымен қарап.

— О—о! — деп Цветухин күлді. — Сіз қауіпті әйел болады екенсіз!

Ол Лизаға қарай еңкейе бергенде, біреу есікті қақты, көкірекше киген кісі есікті ашып сығалап:

— Егор Павлыч, киім өлшеуге келмейсіз бе? — деді.

— Ол не тағы?

— Баронды киіндіріп көрейік: адам есінен танғандай тозығы жеткен бір киім келді! Дәл өзіңіздің қалағаныңыз.

— Мен кетейін, — деді Лиза орнынан тұрып.

— Тұра тұрыңыз, өтінемін, — деді оны тоқтатып Цветухин, көкірекше киген кісіге қолын сілтеп, іс-міс жоқ есікті жаба салды. — Мен сізді шақырайын деп едім... Табиғатта қыдырып жүруді жаратасыз ба? Менің дачама келіңіз. Мен Қымыз аланында сіздің танысыңыз Пастуховпен бірге тұрамын. Келіңізші, а?

— Қалай болар екен?

— Не қалайы бар... әншейін кездейсоқ жолығамыз. Ойламаған жерде сәті түсіп, кездесу деген болады ғой, — деді ол күліп, түрінде ешқандай айлакерліктің белгісі жоқ, қайта кешірім сұраған кісідей елбеңдейді.

— Жоқ, жоқ, олай болу мүмкін емес. Көргенше хош болыңыз.

— Адасарсыз, мен шығарып салайын.

— Жоқ, жоқ. Мен — жалғыз емеспін.

— Келмей қалмаңыз, — деді артынан іле шығып дауыстап, ол есік алдында асыға басқан қыздың өкшесі коридордың асфальтына онан әрі шойын баспалдаққа тық-тық тигенін тыңдап аз-кем тұрды.

Бір бұрылыста Аночка да келіп жетті.

— Немене? Қара кісі ұрысты ма?—деді асығып дыбдырлаған дауысын басып сыбырлап.

— Жоқ, жоқ! Қара кісі ұрысқан жоқ, — деді Лиза жүрісін бәсеңдетпей кетіп бара жапқан бойы Аночканың дудар басын өзіне басып. — Жарайды, сен әжеңе бара ғой, мен жалғыз өзім жүре берем. Жоқ, жоқ. Ермей-ақ қой. Мен жалғыз кетем.

Міне, ол көшеге шықты, күннің күй тартқан нұрына бөленді — күй болғанда нандай! Оғыр-шоғыр тас төсеген алаң арқылы төтелей жүріп келеді, көк жұмыр тас театрдың бояулы асфальт коридоры сияқты теп-тегіс болып аяқ астында сырғанайды, қалшиып қара мүсін тұрған жарқын терезе көзінен ешбір таса болмасын, семсердің, жез сабына салған әсем қолы неғұрлым анығырақ көрінсін деп күн әдейі нұр-сәулесін төгіп тұрған тәрізді. Үшінші дүниеге, ғажаптар дүниесіне салмақты қан жүрді, Лиза оны көтеріп, оған тыныштық тапқан көтеріңкі өскелең көңілмен басқа екі дүниеге алып келеді.

Бір тастың денесіне сүрініп қалып күлді: үш емтихан, — болмашы нәрсе ғой! Бір адым, жалғыз адым бассаң — еркін өмірдің, ауадай мөлдір шексіздіктің есігі ашылады. Ал Кирилл, сүйкімді Кирилл: ұлы адамдар қарапайым сөйлеген гөрі, мүмкін ілтипаттырақ болар, —деген сөзінің соншалықты дұрыс екенін өзі де сезбейді.





14


Тройца күнін9 Мешковтардың үйі ата-бабаның дәстүрімен еткізді. Базардан бір арба қайың мен шеп әкелді. Қайыңдарды үйдің әр бұрышына қойды, маңдайшаға ілді үйдің барлық еденіне тегіс шөп төселді, терезелердің алдына қош иісті қасиетті шөп және гаршоктер мен стакандарға салған гүлдер қойылды. Орман мен тоғайдың қоңыр салқын лебі үйге әбден толды, түнде үйдің :іші бал пряник сияқты тәтті paхатқа айналды.

Бірақ басқа мейрамдарға қарағанда бұл жолы бөлмедегі орман-тоғайдан гөрі өсіп тұрған ағаштар мен гүлдерге барғысы келіп, Лиза еркіндікке екі есе аңсады. Емтиханы таусылып, енді тарау салтанаты ғана қалғанды. Тройца күндері тұңғыш рет ол бүгін гимназистка емеспін деп оянды. Кирилл қызыл жібекпен тыстаған кішкене қойын дәптер сыйлады, бұрышында әшекейлеп алтынмен жазған «Е. мен К» —деген жазуы бар, онысы: Елизавета мен Кирилл, — деген сөз. Бірінші бетіне чертеждарға жазатынындай әдемілеп «рондо» қаламұшпен, қара сиямен: «Бостандық. Тәуелсіздік»,—деген екі ауыз сөз жазды.

Екеуі қала төңірегіне шығамыз деп уәделесті. Лиза Қымыз алаңына барайық деді. Үйіңе сырлас қыздарыммен қыдырып келемін деді, — серуенге шығу үшін бұл сылтау тіпті Меркурий Авреевич үшін де әбден сыйымды дәлел болды.

Олар трамваймен барып ең шеткі дачаға тоқтайтын жерден түсті де жаяулап, емен, үйеңкі, долана аралас тығыз өскен аласа орманмен тауға шықты. Екеуі де үндемей келеді. Бұрынғы бастан кешкен уақиғалар мен қазіргі кезең бір емес, сөйлегенде де тек елеулі нәрселер жайында, қорытындылар немесе жоспарлар турасында, не болмаса тіпті айнымас сезім туралы ғана, соның өзінде ерекше сөздермен ғана айтуға болар еді. Көптен аяқ баспаған ізсіз орман жолы, оның жиегінде қыбырлаған қалың бәйшешек, үңгір сияқты әуені көрсетпей қоршаған қою жаңарақ құлаққа ұрған тасадай болып тұр. Сөйлеп тыныштығын бұзғың келмейді. Тағы бір ұшан-теңіз зәулім үңгір сияқты қаптаған қастерлі әрі жылы бұлт төмендеп, орманға төніп келеді, төңіректегінің бәрі тынысын тартып, демін ішіне алып, болғалы тұрған өзгерісті тәжім етіп күткендей. Күн түнере түсті, бұлар сирек ескен қайын тоғайға шыққан кезде қайыңның сабақтары ақшыл-көк қараңғылыққа жапсырған аппақ қағаздай ақ жолақ болып көрінді, ерте өскен алғашқы ромашкалар да шөп арасынан қағаздай ағарып көрінеді.

Кирилл гүл жұлды, екінші гүлді жұлып алу үшін бір аттап жолдың жиегіне шықты, тағы бір аттады, тағы бір адым басты, сонымен гүл терудің қызығына түсіп, оның өзі адамның санасындағы барлық ойын тарқататын мағынасыз мақсат болып алды. Кирилл орманды аралап алыстап кеткен еді, әлде бір уақытта қайтып оралды, қолында ромашкадан ебдейсіз жинаған букеті бар, Лизаға букетіменен бірге оның өзі де ебдейсіз көрінді, жатаған жаға сүйкімді емен сияқтанып, әсіресе, тап осы жолы жас өспірім баладай көрінді. Ол ромашка теруге кеткенде Лиза сол арада күтіп қалған еді, Кириллдің орман аралап жүргенін, оны осылай күтіп тұруын бір түрлі өзінің ересектігінен, ал ананың әлі балалығы қалмағандығынан деп ұйғарды да, жүрегі жібіп кетті. Ол гүлін әкеліп бергенде, қыз гүлмен бірге оның, саусақтарын кеудесіне басып: — Есінде ме? — деді.

— Есімде, — деді ол. — Бірақ онда сирень болатұғын.

— Я,— деді қыз,— үстімде қоңыр формам бар-ды. Енді оны ешуақытта кимеймін.

— Тарқау тойда ше?

— Мынау көгімді кием.

Саусақтарын жібермей біраз басып тұрды. Екеуі бүгінгі күннен бір түрлі болмай қалмайтын уақиға күткендерін енді түсінді.

— Жаңбыр жауады, — деді Кирилл. — Сондай тыншу, сеземісің?

— Мейлі, — дегендей болды қыз, бірақ ол оның сөзін естіген жоқ, тек жобасын түсінді және осы сөзінен жаңбырдың кейбір кісі күлетін қолайсыздығы былай тұрсын неге болса да дайын екендігін аңғарды.

Орман сақтықтың әбден шегіне жетіп, қозғалыс атаулы пышақ кескендей тоқтады, әрбір жапырақ әлемнен өзінің мәңгілік орнын жаңа тауып жайғасқандай. Бір кезде алыстан қайыңның бастары арқылы үрейлі сыбдыр су етіп, лезде қайындардың арасынан дүлей дауыл соқты, төңіректегінің бәрі теңселіп у-шу әбігер болды. «Біз сақ едік, сақ едік,—деді ысқырып бұтақтар желбіреген жапырақтарын шайқап. — Біз күтіп ек, күтіп ек, міне дауыл келді, келді». Ақшылкөк қараңғылыққа бір кезде күн қарығы бір түрлі түскендей болды, қайыңның сабақтары кенет қоңырқайланды, сонан кейін бәрі де қараңғылыққа шомып, орман селк етті, зеңбіректің көңілді гүрілі саңғырап бірін-бірі қуа жөнелді.

— Таянып қалды, — деді Кирилл. — Кәзір құяды, жүгірейік.

Ол Лизаның қолын букетімен бірге ұстап алып, екеуі айналасына тырбиған емен өскен жарға қарай жүгірді Еңкейіп екеуі қалың қалқаның астына кірді; тығыз әрі жылы жапырақ үңгірге орналаса бергенде, алғашқы ауыр тамшылардың төбелеріне тасырлағанын естіді.

Екеуі бір-біріне тығылып отырды, Кирилл Лизаны құшақтады.

— Екеуміздің алғашқы баспанамыз, — деді ол.— Күтпеген жерде кез болды. Рас па?

— Екіншісі де болар ма екен? — деді ол. — Дүниеде бәрі де ойламаған жерде тап болады ғой.

— Әкең сені Москваға жібере ме?

— Жіберер деймін. Ол жұрттан ете қымтырылады. Мені гимназияға да жібергісі келмеген-ді. Кейін ерсі көрінді: Мешковтар басқалардан сорлы болғаны ма? Дегенмен оның мінезі қатты.

— Егер жібермесе, — деді Кирилл шұқшиып, — бір жыл күт, мен училищені бітіріп, мамандық алайын, жұмысқа кірісейін. Сосын сен маған келерсің. Келесің бе?

Лиза ойланды. Нөсер тоғайды жаныштап, жұлмалайды; ол ағынның астында, үздіксіз сабалап тұрған селдің дүбірі мен сылдырына бөленіп, сүмелектей болып тұр. Төбесіне жаңбыр суы төгіліп тұрған мынау қою жапырақ қауашақтың ішінде нөсердің дүбірі сөзді естіртпейтін болғандықтан айғайлап сөйлеу керек, сондықтан Лиза жауап қайтарудың орнына басын иді. Оның күлтеленген майда шашына көмулі құлағына Кирилл ернін тигізер-тигізбес етігі: — Келесің бе? — деді.

— Я, — деді қыз.

Ол ақырын ғана бетінен сүйді, сонан кейін бір минут өткен соң қаттырақ, ұзағырақ, тағы бір сүйді. Сөйтіп отырғанда жерді қараңғылықтан жарқ еткен ақ жарқын оттың жарығына, қайтадан қараңғылыққа, тағы да отқа тастап тұрғанын екеуі де сезбеді, сол жарықтан қараңғылыққа тербелуді қуанып қостаған үсті-үстіне күркіреген атысты да аңғармады, — екеуі қозғалмай қатты да қалды.

Олар сезім дүниесіне, төңірегіндегіні аңғару дәрежесіне тоқ тыныштық әбден орнап, айналасына әр жерге күміс теңгедей жалтыраған күн сәулесі түсіп, ағаштардан жұпар иісті жаңбыр тамшылары анда-санда темен тік тамшылап тұрған кезде ғана жеткен еді.

— Бұл қалай, етіп те кеткен бе?—:деді таңырқап Лиза, желкесіне тамған тамшыдан жиіркеніп ищалап, лапастың астынан алдымен шықты.

— Бәрі мүлде өзгеріп кеткен, — деді де қыз жарға қарай сарылдап су ағып жатқан жылғадан қалай өтсек болар екен дегендей жан-жағына қарады.

Жаңбыр жығып кеткен шөптер, қыбырлап бастарын көтере бастады, жер бусанып, жаңбырдың қағын сүттей ақ жамылғы бүркеді. Қайыңдар жаңғырып тап-таза көрінеді.

Жол көп ұзамай тоғайдан алаңға шықты, сол сәтте жылқының дүбірі мен кісінегені де естілді. Айғыр үйір құлынды бие жортып жолға қарай келеді екен, жат кісілерді көріп алда келе жатқан биелер тоқтап ақырын қарады, одан кейін жалт бұрылып, алаңның бойымен кесе-көлденең шоқырақтап ойнақшып шауып ала жөнелді. Арт жағындағылар да жалт берді, олар ебдейлі семіз денелерін бұрған кезде суланған жып-жылтыр әр түсті сандары мен сауырлары күнге шағылысады.

— Мыналар жау жеңіп мерейі үстем болған тәрізді, — деді Кирилл.

Тоғайдан жорға мінген, көзінің ағы бар бір татар шауып шықты да, үзеңгісіне шіреніп жылқыға қарай екпе тұстан жорғалата жөнелді, дереу жылқының бетін бұрынғы жолға қайырып салды. Кирилл онан қымыз қайда сатылады деп сұрады, татар алыстағы қайың тоғайдың жиегіне шыбыртқысын нұсқады да, тағылық аяусыз ысқырығына басып, шаба жөнелді.

Жаңбырдан көгерген үйдің түбінде, бие сауатын керменің қасында, жерге қазып орнатқан стол мен скамейка бар екен. Белбеусіз татар баласы қызыл төбеттей киген жада ғана шашын алған қызғылт-көк басын изеп, бешпетінің етегімен столдың үстіндегі суды сүртті, жүгіріп қоймаға түсті. Қымыздан стакандар төрледі, оның ашқылтым дәмі шарап татиды, тамақты жыбырлатады. Кирилл мен Лиза уәделескендей стакандарын орталап кілт тоқтап, ұмтылып стакандарын соғыстырды.

— Бір кезде, — деді Лиза, — бір кезде екеуіміз нағыз шарап ішеміз.

— Кеп қалған жоқ, — деді ол. — Ол күннің тез туатындығына сенемін.





15


Екінші бутылканы ішіп бола бергенде, татар баласы ақшаның артығын қайтарып жатып, дорбадағы ақшасын көңілдене шылдырлатып қойды.

— Артист қымыз жеуге келеді,—деді пысық бала. Қуанғаннан ыржиып аппақ майда тістерін көрсетіп.

— Мынау Цветухин мен Пастухов қой, — деді Кирилл.

Лиза қымызының қалғанын сыздықтап ішті, стакан ұстаған қолын ебдейсіз ербитіп, шынтағымен бетін көлегейлегендей болды.

Таянып келгенде Цветухин қызды көріп, жайраңдап кетті, панамасын шешпек болды, бірақ Пастухов жолын бөгеп тоқтатты да, зарлап қоя берді: — Қарашы, Егор, мынау - жігіт, мынау қыз екеуі неткен тамаша! Олардың мұңды тағдыры туралы ойлағанда іші-бауырың елжірейді! Мынау үріп ауызға салғандай қыз өмірден әлі күдер үзбеген, осында келіп қымыз ішіп емделеді, ал мейірімсіз дерт ұрланып келіп, оны ажалдың түпсіз шыңырауына сүйрелеп апара жатыр. Жаратылыс жарқырап жайнап тұрғанда, қыздың жүзі солғын саусақтары қалтырайды, ауру адам ғой. Сорлы қыз! Сорлы жігіт! Сорлы екі жас! Сорлы болған екеуміз!

Цветухин оған қолын сілтеді, екеуі күліп, бұлардың қасына келіп, стол арқылы қолдарын соқты, Лиза мен Кирилл қошеметтеп күлді, татар баласы да аузындағы тістерін түгел көрсетті, сірә мынау ғажап адамдарға ойын-думан ере жүреді деп ойлайтын болу керек.

— Мен шынымен ауру болсам қайтер едіңіз? — деп Лиза ойламаған жерде наздана қойды.

— Жасаған ием-ау, менің ақымаққа сонша ұқсас болғаным ба? — деді шынымен Пастухов. — Сіздің келбетіңіздің өзі-ақ ауру атаулыны бекерге шығарады ғой. Мен жаратылысқа жаназа айтып жатырмын: сіздің дидарыңыздың алдында ол былай тұрсын. Жарайды, қойыңыз, қойыңыз, қызармаңыз. Тым әсіреқызыл болып барады!.. Ахмет, неге аңқиып тұрсың? Үш бутылка шампан шарабын әкел, көбірек тұрғанынан!

— Мінe, бақытты кездейсоқтық,— деді Цветухин.—: Жаңбырда қайда болдыңыздар? Біздің дачаға неге келмедіңіздер?

— Сіздің осы арада дачаңыз бар екенін жұрттық бәрі біледі ғой деймісіз? — деді Кирилл.

— Мен Лизаға айтқам.

— Солай ма еді? — деп қыз таңырқанды. — Сіз атүсті айта салған едіңіз. Есімде қалмапты... Біз жаңбырда ағашты паналадық.

Бір секунд кідіріп, тағы да:

— Өте жақсы болды. Біз мүлде құрғақ күйімізше шықтық.

— Судан да құрғақ шықтық деген осы дағы, — деді Пастухов.

Ол өзінің өткір, ұзақ қараған көздерімен жұрттың бәріне жалқаулана бір-бір қарап қойды. Өзінен ешкім ешнәрсе жасырып қалмасына сенетін сияқты, егер жұрт керек қылса, ол бәлгер әйел сияқты болашақтың қартасында ашар еді. Ол жақсы жігіттің сезімі тұңғыш рет жәбір көргелі тұрғанын байқады. О, әрине, ол жәбірлік жаман ойдан тумайды: мынау нәзік, аз-кем қызушаң қыздың қай жерінен жамандық шықсын. Бірақ тағдырдың қолындағы қалам құбылмалы. Ол не сызбақ? Оның ең жақсы көретін ермегі алдау еді ғой. Міне жастардың әлі бекімеген ынтықтығын сынауға арналған адам — Цветухин. Әзезілдігіне жастар төтеп бере алар ма? Ол роліне кірісті де, ерігіп болса да ролін аяғына дейін апармақ, ал егер жары жолда тастап кетсе, Лиза бәрібір онымен көрген бақытсыздығын, тәтті өмірдің қандайына болса да айырбастамайды, оның үстіне мынау жігітпен қайбір тәтті өмір сүре қояр дейсің, ол көп болса темір жолға чертеж салушы болып кірер де жексембі сайын қызыл балықтың жотасынан жасаған пирогына мәз болып жүрер? Рас, ол қайсар адам сияқты көрінеді. Бірақ жексембі сайын жейтұғын пирогын жақтап қаншама қайсарланғанмен де Лиза оны жұбаныш көре ала қоймас. Үміткер қыз зор қуаныш, бақытты бейнет талап етер, ол мұны Цветухиныен күтеді, қазірдің өзінде-ақ оған жайбарақат қарай алмайды. Тағдыр қызды ұрлап, оның жас серігін тәлкек қылады. Болашақтың картасынан осының бәрі Пастуховқа айқын көрінеді, болжағыш картаның түсуі әрі мейрімсіз, әрі өкінішті.

— Heгe үңіліп қарадыңыз? — деді Кирилл.

— Сізді неғылған сабырлы адам деп қарап отырмын.

— Оны неден байқадыңыз?

— Өзгесін қойғанда да сіздің кейіп сөйлегеніңізден байқауға болар еді.

— Жоқ, жоқ, — деді Лиза, — ол ұялып отырған болар... мен сияқты. Меніңше, ол емес, қайта өзіңіз ғой қатуланып отырған.

— О, сіз оны білмейсіз! — деді әндетіп Цветухин. —; Александр ерекше жұмсақ адам.

— Жұмсақ емес, тілектеспін, — деді Пастухов. — Мен сізге тілектеспін, — деді Кириллге басын иіп.

— Рахмет.

— Рақым етіңіз.

Бәрі де үндемей қалды. Пастухов бір стакан қымыз - ішіп, жаратпай ернін сүртті.

— Менің ойымша, — деді ол бар ықыласпен тыңдауды керек ететін үнменен, — менің ойымша...

Аз кідіріп, тағы қымыз құйды.

Қарапайым тілмен сөйлесейік, — деді ол жұрттың күтіп отырғанын түсініп. — Сіз маған асылында өте ұнайсыз. Менің сізден он жастай үлкендігім бар. Солай емес пе? Бірақ мен жаспын, жастықтың жан дүниесі маған өте жақын. Сіз қазір не нәрсеге болса да сенбейтін кезеңде тұрсыз. Әсіресе жасы үлкендерге сене қоймайсыз. Үлкендердің әрбір сөзі шіркеудің өсиетіндей көрінеді, титығыңа тиеді.

— Кез келген сөз емес,—деді Кирилл, — және кез келген кісінің сөзі емес. Олай десек, оқып, енеге ала алмаған болар едік.

Пастухов аз кідіріп қалды, оның мәнісі сөзін бөлуге болмайды деген еді.

— Сіз көлденең біреу сырласқысы келсе, оны ішкі бостандыққа қол сұққандық деп көретін кезеңде тұрсыз. Ұялшақтық жабықтыққа айналады. Әлі есімде сіздей кезімде мен тұнжырап, кісіге шырай бермеуші едім. Сөйлесе алмайтынмын, ешкім түсінбейтіндей, бәрі де менің ұстанымыма қайшы, пікіріме қас сияқты көрінетін.

— Жоқ, Кирилл тіпті ондай емесі — деді Лиза өкпелегендей.

— Әуелі,—деді Кирилл, — екеуіміздің қайсымыз аңқылдақ қайсымыз жабық екенімізді айтып беру мүмкін емес: бір-бірімізді әрең білеміз.

— Мен өзім туралы айтамын.

— Сіз өзіңіз туралы айтқанда, мені де бір кездегі өзіңізге ұқсатпақ боласыз. Мен ондай емеспін. Жұрттың бәрін менің пікіріме қас болу керек деп санамаймын.

— Пікіріңіз қандай еді? — деді Пастухов ұзақ тыңдауға әзір адамша столға шынтақтарын тіреп.

Тіпті күн жарқырап тұрғанның өзінде Кириллдің екі беті қызарып, өзі лезде қатуланып кеткені көрінді.

— Мінекей, аузыңызға сөз түспей қалды, — деді Пастухов күліп.

— Тіпті де олай емес. Бірақ түсінбеймін... асылы, не білгіңіз келеді? — деді Кирилл күтпеген жерде қастерлімін.

— Мен жастарды танығым келеді, — деді Пастухов жайбарақат. — Білгім келетіні, жастар елеулі ешнәрсе күте ме екен, жоқ гантель көтеріп, Жюль Пейоның «Жігер баптауын» оқып, қыздармен Липкиле барып қапа жүре ме екен. Әйтеуір мен өмірімді осылай өткіздім. Ал тоғыз жүз бесінші жыл келгенде, — не жасауға білмедім — қызбен қыдырғанды, немесе гантельмен біреудің басын жарарымды білмедім. Былайша айтқанда, баррикадаға барғым келіп-ақ еді, бірақ жолын таппадым. Сіздер де сөйтер ме екенсіздер?

— Менің өзім бе?

— Я, достым, дәл өзіңіз.

— Жоқ. Мен өзгеше боламын.

— Яғни, сіз баррикадаға баратын жолды білесіз бе?, — деп Пастухов сөз арасын бөліп-бөліп нығыздап сөйледі.

Кирилл Лизаға қарады, қыз алдында тұрған әлгі нөсерден қашып жар астында өзімен бірге болған Кирилл екеніне сенбегендей таңырқап сәл орнынан көтерілді. Ол нақпадақтан: — Мен қазірдің өзінде білемін, — деді.

— Құттықтаймын, — деді Пастухов ешбір кербезсінбей.

— Сеніміне кісі қызыққандай, — деді Цветухин. — Әрі өте сұлу. Баррикадаға баратын жол. Эшафотқа баратын жол. Ойлауға болады.

— Мен актер емеспін, — деді кенет қызараңдап Кирилл, — мен әсер құмар емеспін. Эшафотқа келетін болсақ, жақсы солдат жауға шапқанда, өлім туралы ойламайды. Бұл бір. Онан кейін, мен білемін, сіз тарих қайталайды деген ескі ақиқатты айтпақ боласыз. Белгісіз. Эшафотқа кімнің баратыны әлі белгісіз.

— Сұмдық-ай!—деді сыбырлап Пастухов.

Кирилл қызулығын басайын дегендей қалған қымызын қағып салды.

Цветухин Лизадан көзін алған жоқ. Қыздың бет ажарынан әңгіменің әсері ғана емес, бар сезімінің толықтығы көрінеді. Кирилл үшін бір жағынан зәресі қалмай, әрі оның батыл сөздеріне риза болып, қуана таңырқап, тіпті сасып қалғандай көрінеді. Оның күл-күл жайнаған бет ажарында, тал шыбықтай бұралған тұлғасында қанағат, тіпті рақат құбылыстары бар. Цветухин, әрине, бұл құбылыстарды, әсіресе Лизаның өзіне қарай алмай отырғанын көріп, өзіне болжауы мүмкін, бірақ ол да, Пастухов та оның шын мәнісін шеше алмас еді, шынында қыз мынау кітаптағыдай мәнді уақиғаға — орман алақанда кез болып, әдеттегіден өзгеше әңгімеге араласқанына сүйсініп отыр, әңгімеден пікір алалығы байқалды, мүмкін талас туып кетер. Жоқ, әдепсіз талас емес, керіс емес, кітаптағыдай пікір таласы, мәселен, Тургеневтің кітаптарында пікірі үйлеспеген кісілер дүниеде жоқ, бірақ өте маңызды бір нәрселер жөнінде таласып-таласып әрқайсы өзіне-өзі риза болып насаттанып тарқаспаушы ма еді. Ондай кісілер кітапта ғана кездеспейтін көрінеді, Лиза қазір солардың арасында отыр. Лизаның бұл халін бір өзіне жоруға Цветухиннің еркі бар. Ол Кириллдің албырттығына әдейі араласпады: Пастухов талас бастап отыр ғой, мейлі жолы болсын, ал оған, Цветухинге, Лизаның кәдімгідей елегізіп отырғаны анағұрлым қызық. Әрине, таласқа да қызығады, оған құлағын салып та отыр, оның үстіне ең жақсы көретін нәрселері тез болып жатыр, бірақ актерге әсер құмар деп мін таққанына намысы келді. Мін таққанда қалай? Айырмаған Тургеневтегі сияқты — нағыз балаша өзектейді. Бірақ Кирилл сияқты баланың ауызынан аталы сөз күту ерсі де болар еді. Пастухов тышқан мен ойнаған мысық сияқты өзін ермек қылып отырғанын ол байғұс сезбейді де. Дегенмен Цветухин мен Лиза екеуі әңгіменің бір сөзін босқа жібермей тыңдап отыр.

Пастухов біраз ойланғаннан кейін, алғашқы жобасынан гөрі Кирилл байымдырақ па деген қорытындыға келді. Мұны мойындау Кириллдің жастық құмарын арттыра түсті, ол мынаны білгісі келді: Пастухов, асылында, неге күле береді — жоқ, жоқ, әңгімелесіп отырған адамына емес (Кирилл намыс гипертрофиясынан10 мүлде сау,— ол тап осылай гипертрофиясынан, — деді), әңгімелесіп отырып адамына күлмейді, сөзінен өзін жоғары санағандай әңгіменің мазмұнына күледі, — деді. Ал жігер тәрбиесіне келетін болсақ, ол тек не мақсатқа тәрбиеленетіні белгісіз болса ғана кекетуге жатады. Осы арада Пастухов қызыққа төзе алмай, Лизаға қарап қулана көзін сығырайтты.

— Гантель көтеріп ойнайсыз, жігер тәрбиесін оқисыз. Ал қыз ертіп Липкиге барасыз ба, жоқ па? — деді.

Кирилл аяғын скамейкадан асырып ұшып тұрды, өз тіршілігін өзгеден қорғау үшін ең дұрысы осы шығар дегендей аналарға айбат шекті, бірақ тез ашуын басып, күлімсіреп: — Шынын айтсақ, сол кәсіптің ішіндегі ең қызығы — Липкиге бару, — деді.

Бәрі де күлді, өзіне-өзі осындай суық су сепкенімен Кирилл жұбана алған жоқ, ол үйреніскен ерлі-зайыпты адамша қабағын түйіп: — Кететін уақыт болды, Лиза, — деді.

Цветухин дачасына шақырғанда Кирилл оны тыңдағысы келген жоқ, Лиза қобалжыған сайын бұл да қаңырайып үсті-үстіне: кетейік те кетейік деп болмады. Қымыз әлдеқашан, ішіліп, татар баласымен есеп айырысып болған-ды, сондықтан бәрі алаң арқылы жүрді, алда — Цветухин мен Лиза.

Пастухов ара-тұра былтырғы атқұлақтың басын жұлып алып, саусағымен үгіп көбінесе өзімен-өзі сөйлескен адамдай сөйлеп келеді: Менің бұрынғы жігер деп жүргенім енді маған л ықтық албырттығы сияқты боп көрінеді. Жалған дүние әбден титыққа жетіп, соның бәрінен безіп тұра қашқын келгенде, немесе бәрін морт сындырып қиратқың келген кезде, ол қол жетпейтін жақсы өмірді әбден аңсағаннан туатын батылдық екен. Мұндай кезеңдерде жасаған әрекет жігерлілікке ұқсас болады. Бірақ дұрысында ол өзіңнің алдында да, жұрт алдында да жауапсыз албырт әрекет болып көрінеді. Адамның жас шағы осындай жауапсыздығымен жақсы. Жауапкершілік басып, тауқымет жеңген үлкен адам сол шағым өтті деп өкінеді.

— Меніңше, — деді Кирилл, — жастықтың өз жауапкершілігі бар. Сайып келгенде мен жігердің табиғатында емес — ол ашынғандық па немесе батылдық па дегенде емес. Жігер неге жұмсалмақ — мән сонда. Жұмсаған күшінің жемісінде. Ғапу етіңіз: сіз менен он жас үлкенмін дедіңіз. Бірақ сіз анағұрлым...

— Кәрі көрінем бе? — деді Пастухов жұлып алғандай, тіпті қуанып кеткендей көрінді. — Оның себебі мен жастықты түсінуге тырысамын. Кісіні қартайтатын сол.

Ол ромашка жұлып алып үстіндегі қолбыраған көк пенжагының ілмегіне қыстырды.

— Сіздің маған сөзіңіз ұнайды. Тікен-шөгірі көп.

Ол Кириллдің шынтағынан ұстамақ болып еді, анау ұмтылып қаттырақ жүріп кетті. Төртеуі тағы қосылды, Пастухов мұңайып күлімсіреді: — Ал, Егор, мен көп сөйлеймін деп шал деген атақ алып қалдым, — деді, — бұл шындыққа жақын емес пе? Мен кейде дәстүрді құрметтеймін. Соңғы жолы әкемнің ескі жұртына барсам, ол саудаға түсіп сатылып кеткен екен. Мен бөтен біреудің жұбанышсыз аллеяларын аралап, бала жастан көзтаныс кәрі ағаштардың кеуегіне қарап жүріп: Пастуховтың ұлы әкесі отырғызған мынау жөке ағашы жай ағаш емес, тақсыр жөке. Бізде алды-артына қарамастан кез келген нәрсемен көзін кеміп тастайтын бұлақтарға мен өте ұқыпты болсам керек... деген ойға қалдым.

— Сен Аткарск уезіненсің ғой — деді Цветухин.

— Жоқ, ол Пастуховтар туысымыз емес, — деді Александр Владимирович сәл таңданып. — Біз Хвалынскідегі Пастуховтармыз. Радищевтөр мен Боголюбовтар да сонан шыққан.

Ол тәкаппарланып Кирилл мен Лизаға қарады, бірақ ол екеуінің жөке ағашы туралы да, ұлықтар туралы да түк естімегенін байқады. Лизаның көздерінен қорқыныш сәулесі елестейді, тап қазір балаша көзіне мөлтілдеген жас іркілетіндей көрінеді, Кирилл қыздың неге сасқалақтағанына қайран қалғандай судьяша қара шашты қайсар мандайын шытады. Дәл осы минутта екеуі тек бір-бірімен ғана босып келеді екен, сондықтан Пастухов әдеттегісінше тез, еркін үнін өзгерте қойып Цветухинге: — Шал, дачамызға барайық: достарымыз (ол Кириллді иығынан сәл құшақтады) мұнда оңаша болу үшін келген тәрізді. Біздің уайымшылдығымыз бен мыжуымыз оларды тойдырған болу керек.

— Мен бұл кісілер бізбен болғысы келетін шығар дегенмін; — деді Цветухин аңқаусып Лизаға қарап.

Қыз оның залымдығын елемеді: бұрынғысынша Кириллден көзін алмады.

Екеуі қоштасып оңаша қалғасын Лиза:

— Мен кері оралам,— деді асығып.

— Неге? — деді Кирилл ақырын.

— Қазір келем. Мен стол үстінде ромашкамды ұмытып кетіппін. Көрдім. Бірақ қайта барып керегі не?

Екеуі біріне-бірі тиюге қорыққандай сіресіп, тіке, ақырын бірнеше адым басты.

— Сен бүгін сондай тосын сөйледің... Сондықтан есім шығып кетіпті, түсіндің бе? Сенің мүлде өзгеше екендігіңе мен кінәлімін бе?

— Сен де өзгешесің ғой, Лиза!

Екеуі де үн-түн жоқ қаттырақ жүрді. Қайыңның сабақтары жіңішке ақ діңгектердей самсап аланды көлегейлейді, айнала жүгіргендей болады, бер жағындағылары ілесе алмай, ар жағындағылары озып бара жатқан тәрізді. Тоғай ішінде жайылып жүрген жылқылар бір орыннан қозғалмай бастарын жерден алмай оттайды.

Жаңбырдан кейін бусанған жер кеуіп, тек күлтеленген көденің арасынан маржандай жылтыраған ірі тамшылар ғана көрінеді. Кирилл мен Лиза паналаған жар жайбарақат көлеңке жамылған, нөсер жуған ағаштан бастары күнге. шағылысып көк майсаға әбден кенелгендей.

Жаңа ғана сол ағаштардың арасында Кирилл ромашка теріп жүргенде Лизаға бала сияқты көрініп еді, ал қазір көзінің қиығымен бір қарап, оның анағұрлым артықшылығын сезді: ол үлкен адам, өзі кішкене қыз сияқты көрінді. Ол әкесі сияқты бір нәрселерді сұрап, өзі оған жауап бере алмайтындай кәрді. Олар рақатқа мерейі қанып кенелген, жайнаған жасыл өсімдіктердің ең ортасында үн-түн жоқ келе жатыр, бұдан бір сағат бұрын мынау көптен аяқ баспаған жолменен үйеңкі, долана, емен ағаштарының арасындағы жасыл үңгірдің, бойымен тап осылай үн-түн жоқ «еле жатқандары жанға анағұрлым жайлы еді деп ойлады екеуі де.

Ақырында, трамвай тоқтайтын жер көрінген кезде Кирилл жан төзбес мылқаулықты бұзды.

— Сен Цветухинмен кездестің бе?

Лиза тағы да дәйексізденді:

— Білесің бе, мүлде ойламаған жерде. Тіпті күлкім «еледі. Бір-ақ рет. Онан кейін сені көргенім жоқ, айтайын деп ем. Бірақ бүгін сенімен сондай жақсы болдық — Кирилл... бәрін де, бәрін де ұмыттым. Түсінемісің? Сен бүгін мүлде жаңғырдық!

Ол жауап қайтармады: - Екеуі жаңбыр жауған жапырақ сияқты жасыл трамвайдың төбесіне. Тройца қайыңды қыстырған вагонға кірген соң, Лиза бос орынға отырайық, — деді. Сонда Кирилл тағы да өркөкіректеген дауысымен: — Отыра бар өзің. Мен алаңшада тұрамын, — деп екпелі қыр білдірген.





16


Татар болып киінген Мефодий бір бүйірден Цветухиннің грим салып, жатқанына қарап, көнтиген еріндерін сылпылдатып ренжу айтып: — Жаз да құрғақ жылы қарақатқа бір кішкене құрт түсіп, жабысқақ өрмегін тоқиды, оны бұтаға айнала жапсырып қояды, қол тигізе алмайсың. Жемістің шырыны әлдеқашан суалып кеуегі ғана қалса да, ол өрмегін тоқи береді, тоқи береді. Міне, біз де мынау ортақ бөлмемізде жабысқақ торға әбден боялып, сонан арыла алмай жүрміз.

— Мені ойнай алмай қалсын деп қасақана айтып отырған жоқсың ба? — деді Цветухин айнадан көзін алмай.

— Сенің жөнің басқа. Саған өрмек жұқпайды. Сен біздің жағымызбен жүре қалсаң ошаған жабысып қалды ма деп қаранасың да, өзіңнің сәулетті сарайыңа барасың. Сен, Егор талантсың.

— Солай, солай? Канифольда11 мені, достым, канифольда, мен қазір күйге басайын.

— Мен не? — деді Мефодий. — Татардың ролін алдым қолбайлаулы, намаз оқисың, ыңырсисың, бар Полтавы сол. Сол ыңырсығаным үшін доссымақтардан қанша жәбір көрдің? программаға аты жазылғандай несі артық? — деп күндейді. Татардың рөлі, көремісің, — ұлы роль, көркем театрда оны қай актер ойнайды? Ыңырсыса — бүкіл театр еңірейді. Ыңырси білу керек. Егер мен Цветухиннің етегінен ұстамасам, мұндай рольді мәңгі көрмес едім. «Сен—жәдігөй құлсың»,—дейді. Ақымақтар! Мен Цветухинмен бір скамьяда отырып шалбар қидырдым, бір пұт тұз бірге жедім. Ол менің достым, сендерге ол пысқырып та қарамайды.

— Сен мас емеспісің?—деді Цветухин.

— Мен ішпеймін. Оқимын. Түнеугіде Пастухов Лев Толстойды айтқаннан бәрі есіл-дертім Толстой. Кітабын алып, қазір көзімді жұмғандай болып жүрмін. Өзіңе-өзің қарақат құрты, өрмек — деп кіжінесін. Ол менің адамгершілік намысымды қозғап, дәрежемді көтеру үшін дәрменді саусақтарымен қабығымды аршиды. Менің зәрем ұшады — мен жатқан орным терең, шыға алар емеспін. Біресе торығасын біресе көзіңнен жас шыққанша ұяласың бір кезде аяғың өзінен-өзі селкілдеп, бір жаққа барғысы келгендай болады, жардың ішінен жоғары шығатын соқпақ көрінеді, батыл жүр!—деп қызықтырады. Бүйте берсең, Мефодий, бір күні бүлік саларсың, абайла — бүлік саларсың!—деп ойлаймын. Білесің бе, сондай қорқасың, тәнің түршігеді.

— Бүлік саламын дегенін—маскүнемдікке салынамын деген сөзің ғой, — деді Цветухин мұртын опалап жағып, кенет досына жалт бурылды да, ішкіліктен бұзылған дауыспен: — құрметті алкоголик, сізге ұқсаймын ба? — деді.

Ол жанарының оты өшкен бұлдыр көздерімен сүзіле қарады. Бетінің әжімі төмен түсіп, аузы болжырады, басы селкілдеді, басындағы сұйық бурыл шашы жалбырап, қыңырлана үрпиді, ол бір кезде өзі көрік болған сонау мүсәпір жүзді енді кемсінгендей, әрі бишараның қор болған намысы сонда тұрғандай көрінеді.

— Мейлі мені жәдігөй, құл дей берсін,—деді қошаметпен Мефодий, — бірақ, сен, Егор, мүмкін данышпан шығарсың.

Цветухин айнаның алдында кербезденіп, кекірелеп, бойын жазып ақырын:

— Мыңқ етпе, бикеш! — деді.

— Данышпан, — деді лебізін әрең шығарып Мефодий, етегін жайып, басын төмен салып, бөлмеден шығып кетті.

Цветухин оның шығып кеткенін байқаған жоқ. Бетін өзгертіп жатқанда Мефодиймен мылжыңдасқаны жай ермек үшін еді, кейін ол бөгет болды: ол айна алдында өзін-өзі өзгерту жұмысын аяқтап енді айна оған білгенін атай бастады. Өзгерген түсіне қарап Егор Павлович мұнан былай өзінің өмірде жоқ екеніне көзі жетті, ол белгілерінен — тұлғасынан, мүсіннен, бойынан бірте-бірте қол жазды, — сөйтіп айнаның алдында түнеу үйінен шықпайтын мақтаныш бос белбеу Барон пайда болды, —кім білсін? — мүмкін ол шынында да артында асынған қызметшісі бар алтын жалатқан күйменің бір кезде қожасы болғаны рас та шығар.

— Мыңқ етпе, бикеш! — деді тағы да Барон, нәзік дауыспен сықылықтап күлді.

Сахнаға шығарда ол ойын көрушілерді күллі ожданымен күні бұрын сезіп сезіктене шығады, оны елжіреп жада туып келе жатқан планета, не сұрапыл дауыл, немесе алғашқы жауған қардың қалбаңдаған қылауы сияқты жаратылыстың екпіндеп келе жатқан өзгерісіндей көреді. Құмарлық па, ләззат па, жүрексіну ме, — әйтеуір ойын көрушілерді қалай сезетінін, топқа шығарда қалайша торығып күтінетінін сөзбен айтып бере алмас еді. Ол топты көрмейді де, тек оның қара түндігінен қадалып қараған әлдебіреудің жебір көздерін көреді, бір сол үшін ойнайды, ойнағанда мүлде ерекше, әбден кемеліне келтіре ойнайды, аңдыған көздер енбегін ақтайды да, оның өзгеріс күткен сезігін тарқатады.-Жақында сахнаның сыртына келіп актерлердің тапсыруы бойынша папирос іздеп буфетке, марка іздеп почтаға барып келіп жүрген бір кішкене қыздың көздері тап осындай болып көрінген-ді, ол Аночканың жас та болса ойлы, сабырлы көк көздері еді. Рас, оның көзі жылт етіп жоқ болды да, орнына өзге көздер пайда болды — бұл Лиза Мешкованың, жұп-жұмсақ, үркек, көк-жасыл көздері, ойын көрушілерді Лизаның көзіндей кенет сезіп Цвтухин сахнаға шықты.

Лиза топ ішінде, амфитеатрдың бір жерінде отырса да өзін топтан оқшау көрді, өйткені Цветухиннің сахнаға шығуын топ ішінде өзіндей ерекше күткен ешкім жоқ деп ойлады. Пьесаның бірінші қойылуын көруге келген жұрттан сан-салтанаты жеткіліксіз көрінеді, себебі жұрт Цветухинді өзіндей жете танымайды деп ұйғарды. Қасында Кирилл отыр. Театрға онымен бірінші келуі, екеуінің бірге баратынын үйдегілер де біледі. Меркурий Авдеевич әуелі - алақанымен сақалын ұзақ уақыт сипап отырды да, былай деді: — «Шынырау түбінде» деген пьеса сияқты шығармаларды көрсетіп керегі не, түсінбеймін. Рұқсат алу үшін Петербургке барыпты деп естідім. Бекер рұқсат еткен.

— Әке, сен ол пьесаны оқыған жоқсың ғой.

— Оқып керегі не? Жұрт жоғары боламын деп бар күшін салып тырысса, театр шыңырауға тартады. Әлдене жазады. Әлдебір Пастухов дегендер. Өмірді білмейді.

Әкеге ең жақсысы үндемей қарсы болу керек — жөніне көшсең жеңдім де, қарсы шықсаң қарысып кетеді.

— Сен өзің ажырата білуге тиістісін, енді өзің үлкен болдың,— деді ол қызына үлкен болдың деп күні бұрын көп беріп қойдым ба дегендей әрі сақтық ойлап. Сонан кейін көздерін сығырайтып, қуланып:—сен немене... әлгі өзіңнің... жігітіңмен барасың ба? — деді.

Көкірегін кере күрсінді де, естілер-естілмес:

— Я,—деді.

— Солай, — деді әкесі біраз үндемей отырғаннан кейін.

Ойын біткеннен кейін артистерді шақырып шуласқан жұрттың арасымен қыстырылып-қымтырылып сахнаға жақындап келе жатқанда, Лиза кеткісі келмей тұрған жұрттың ең ортасында былай деді: — Біздің, түнеу үйінің адамдарын әрқайсысын жүз рет көрген шығармын. Бірақ олардың мұндай екенін қалайша аңғармағанмын? Оларға тамшыдай аянышым жоқ еді: Тіпті жиренетінмін. Мұнда қарасан үстіндегі шоқпыттарына да кісі қызыққандай.

— Демек, Цветухин саған ұнаған екен,— деді Кирилл.

— Оның Бароны—аналардың ішіндегі ең бақытсызы екенін, сондықтан басқасынан гөрі сюжеті жанын ашитынын өзің де бекер дей алмассың. Ең маңыздысы бәріне де жаның ашиды.

— Жоқ, маңыздысы — олар кек қайнатады.

— Я, олар... бәріне қарсы... қарсы кек қайнатады. Себебі оларға жаның ашиды. Бәрінен бетер Баронды аяйсың. Қарашы, жұрт Цветухинді қоймай шақырады.

— Шақыратын себебі ол жұрттың сүйіктісі. Жұрттың мәңгі әдеті сол. Мүмкін былтыр ұнағасын қолшапалақтап тұрған болар.

— Жоқ, Барон үшін.

— Немесе, мүмкін, көшеде желең жамылып жүргені үшін шығар.

— Бәрі де: Барон! — деп айқайлап жатқанын естімейсің, бе? Ол бәрінін де көңілін босатқан, сондықтан жұрт басқа адам баласы сияқты жарлылар да бақытсыз екенін көрді.

— Менің пікірім бұл жайында өзгеше, — деп күңк етті Кирилл...

Сол кезде Лиза өзектеген басқа дауыстарға қосылып: «Цвету-у-ухин!» — деп айғайлап, әдейі Кириллге жақындатып, қол шапалақтады. Дәл сол кезде, қызулығын бәсеңдетейін дегендей біреу Лизаның шынтағынан ұстай алды. Қыз бұрыла кетті. Қараса, ыржиып жайдары күліп Пастухов тұр екен.

— Дұрыс, дұрыс, Цветухин жақсы! — деді ол.

Күтпеген жерде жықтас табылғанына қуанып көңіліндегісін айтып салды:

— Цветухин өзінің Баронымен жаңалық ашқанын Кириллге айтып тіпті сендіре алмай қойды.

— Жаңалық ашқан автор, ол өмірдің астарын көрген, — деді Кирилл ғибрат айтқан Меркурий Авдеевичке ұсап. Лиза таңғалып: бұл қайдан? — дегендей қабағын көтерді.

— Маған, әлбетте, мұндай пікір ұнайды,— деді Пастухов күлімсіреп,— мен де автормын ғой. Бірақ жақсы актер драматургтың еңбегіне ортақ.

— Кез келген драматург өмірдің астарын көре бермейді,— деді ақыл айтқандай, әрі ашуланғандай Кирилл сөзін Пастуховқа арнап.— Мұның үшін тіпті ақын болу да аз, ол үшін... (ол Пастуховқа жақындады) революционер болу керек!

— Сіз осыны айтып қоймайсыз!— деді Пастухов тағы да күлімсіреп. — Жүріңіз, онан да Егор Павловичті құттықтайық!

— Жүріңіз!—деп Лиза айғайлап жібере жаздады.

— Барғым келмейді,— деді Кирилл.

— Терең ойды қайтесіз, достым,— деді Пастухов әкелік ақыл айтып, екеуін де қолтығынан демеп, — жақсы спектакльге қуаныңыз, сол да жетеді.

Шымылдық ашылуын қойды. Галереядан төмен қарай самғаған айғай-сүрең әлі басылған жоқ, ал партер босап, зал ажарлана түсті. Әлі сөнбеген шамдардың астында орындықтар мен кермелердің жаншылған қызыл барқыты жанған шоқтай қызарады. Бір кезде бәрі кенет жоқ болады, көп халық гулеген бал тарқағандай, тым-тырыс. Күнгірт залда қалқыған майда тозаң мен иісмай жаққан киімнің иісі қалады.

Алакеуім сахнада декорациялардың арасында қараңдап жүрген балташылар, декорациялар сиқырлаған өзінен-өзі жоғары қалқып жоқ болады. Еденнен суырған шегелер шайқалады. Өртшілер белбеулерін ағыта бастады, жез дулығалары қабырғада ілулі тұр. Коридорда есіктерін шалқайтып ашып қойған бөлмелердің бойымен актерді ойнаған трагик келеді, гримнен мрамордай болған орамалымен бетін сүртіп, атқарған ролінің сөздерін даурығып айтып келеді: — «Халықтың шаттығына шыдамай театр сықырлап, теңселіп кетті!»

Ол Цветухинге кірді, үрпиген шаштарына саусақтарын салып жіберіп, үш рет сүйді.

Қашай ойнадың шал, қалай ойнадың! Құттықтаймын. Бірақ түнеу үйінің жәрдемі тиді деп ойлап жүрме. Мен жақсы ойнадың, бірақ түнеу үйлерді аралағаным жоқ. Тәңірінің берген оты саған жәрдем болды, шал! Түсіндің бе? Маған да солай.

Пастухов Цветухинді құшақтады, қолын қысып бір минуттай тұрды. Сонан кейін жол ашып, есік алдында тұрған Лиза мен Кириллді көрсетті.

— Саған жұрт атынан өкілдер келді.

Цветухин кім болса да құшағыма құлар деп әбден сенген адамша екпіндеп жайдары құшағын ашты. Лизаның шегінгеніне қарамастан, Баронның шоқпытын шешпеген күйі кеудесіне қысты, көңілі босап, шын бейілімен: «Рақмет, рақмет»! —деді. Онан кейін тағы да қолдарын жайып Кириллді құшақтамақ болып еді, ол бір аттап есіктің сыртына шығып, коридордан қолын ұсынды.

— Табалдырықта тұрып қол алысқан жарамайды! — деп Цветухин оны бөлмесіне тартты: — Ал, қалай, қалай болды!—деп сұрай бастады.

— Ғажап, ғажап! — деді Лиза жас оралып жылтыраған көздерімен қарап.

— Рас па? Рас па?

— Ғажап!

— Рақмет, ендеше, рақмет! Сіз ше, — деді ол Кириллге қарап, — сізге ұнады ма?

— Жалпы айтқанда я, — деді Кирилл ақырын, көпшіліктің жаппай шаттығына мерт салған сыншыға қарап, жұрт құлағын тіге қойды.

— Жекелеп айтқанда, сізге қай жері ұнамады? — деді Цветухин таңданып, әрі оны балаша сәл еркелетіп сұрады.

— Сіз ұнамадыңыз.

— Мәссаған — өкіліңе болайын! — деді.

— Мен бе? Не себепті? — деді таңданып Цветухин.

— Сіз әсіресе дәмдеп жібердіңіз, жұрттың бәрі жай мүсіркеп қалды. Мен пьесаны оқығам, онда мүлде басқаша.

— Қызық екен, не оқып білдіңіз? — деді кекетіп Цветухин.

— Пьесада жыртық киімділердің бәрі басқаларды тартқандай батыл көрінеді. Ал сіз оларды маскүнем сорлы қып көрсетесіз.

Трагик шыбын қуған адамша мрамор орамалын сілкіп:

— Артист әсер етуге міндетті. Жұрттың қалай өкіргенін естідіңіз бе? Жоқ па? Біз бұл дәрежеге жетсек, жеңгеніміз. Егор, сен жігіт-ақсың! Данышпансып не керек?

Кенет өзге бір дауыс естілді: бұрышта отырған Мефодий қатар ұшып тұрып, бұршақ-бұршақ тер шыққан кісі шошынарлық гриммен Кириллге ақырын төнді де, ашуланып: — Әліңізге қарап, абайлап сөйлемейсіз бе, жас жігіт? Ойынды көрген жұрт ду қол шапалақтаған осындай талантты минутта ұлы актерге келіп сіз мән айтпақ боласыз! Бұл спектакль туралы ертең халықтың не айтатынын білесіз бе? Астаналар еститінін білесіз бе? Мұның қоғамдық уақиға екенін білесіз бе? Бізге сахнаның сыртына пристав келіп, жұрт полицияны мазақ қып күледі деп, полиция мундирін киген күзетшіні ойнауға тыйым салғанын білесіз бе?

Осы арада бәрі де аһ етті, таза аспанда найзағай жарқылдағандай бастарын бәрі де көтеріп алып, бір-біріне қарады, Мефодий айбынды көздерін алартып, сыбырлап: — Ойбай-ау, осынан кейін жұрт ұзақ өмір тілеп, алғыс айтады ғой бізге! Спектакль тарихқа енеді, тарихқа, жас жігіт! — деді.

— Спектакльге сөзім жоқ,— деді Кирилл Татардың әзірейіл көздеріне тайсалмай жайбарақат қарап.

— Олай болса актерлерге мән айтып не шаруаң бар?!.

Цветухин иығын бір қағып, айнаға барды:

— Қой, Мефодий. Әркім өз пікірін айтуға ерікті ғой, деді.

Оның өкпелі дауысы Мефодийге қамшы болды, ол ілгері бір аттап Кириллге тағы да бар ызғарын төкпекші болып еді, Пастухов араларына түсті.

— Мен жұртшылықты актерлерден қорғаймын.

— Мен өзімді-өзім қорғай аламын, егер маған сөз берсе, — деді Кирилл Пастуховтың сыртынан мойнын созып, дұшпанымен тағы да көз арбастыру үшін.

— О-о, өркеуде менмендік!—деді Пастухов бұрылып.

— Я, әншейін егесқұмарлық! — деді зәресі ұшқан Лиза былдырлап. — Мен сондай ұялдым! Мен сіздерден өтінемін...

Қыз Цветухинге қарай ұмтылды. Жүзі қуқылданып, қалтыраған қолдарын созған бойы, лезде тілден айрылған адамша Цветухиннің алдында қалшиды да қалды. Жас баладай көз жасына беті айбақ-сайбақ болған. Кекештеніп бір кезде әрең сөйледі: — Кешіріңіз маған... кешіріңіз бізге!—деп бөлмеден шыға жөнелді.

Арт жағынан біреулер дауыстайды — Пастухов, Цветухин, тағы біреу, одан кейін артынан қуып жеткен әлдекімнің дүбірі естілді, бірақ бір рет те бұрылып қараған жоқ, күңгірт коридорлармен, баспалдақтармен, әлдебір адамдарды басып озып, ес-түс жоқ ұшып келеді, көгілдір сүт түсті шым-шытырық жұлдыздары самсаған көмірдей қара аспанды бір-ақ көрді.

Жан жоқ, жалғыз өзі алаңмен келе жатып, жерге төсеген жұмыр тастардың жылмағай дөңестеріне аяғы кілтілдеп тайғанай бастаған кезде, қыз Цветухинмен тұңғыш рет кездесіп, күндіз күн жарқырап тұрғанда осы алаң арқылы қайтқанын есіне түсірді, сол жадыраған күннің екі айналып келмесін айқын сезіп іші ашыды.

Үйіне келіп, қапыл-құпыл шешініп, төсегіне жатты да, басын бүркеп алып жылай берді.

— Бәрі құрыды, — деді қыз жастығында жатып. — Мен азатпын деп ойлаушы едім, оным қате екен. Кирилл мені өмір-бақи осылай қинайды ғой. Сұмдық, сұмдық адам көрінеді!

Үйде біреу жүргендей болды. Алдыңғы үйден сыбдыр естілді, бірдеме құлап түсті.

— Мен сандырақтадым. Мен бақытсызбын, — деп сыбырлады да, көрпесімен құлағын әбден тығындап алып, ұйқыға кетті.





17



Мешковтардың үйінде түндегі ылаңды бастаған аспапшы әйел Глаша, түн ортасында дірдек қағып, бір «төре» келіп тұр, Меркурий Авдеевичті сұрайды, деген-ді. Жалма-жан киініп, Мешков астағы ас үйге түсті, жалпылдаған білтенің жарығымен ол еңгезердей бір қара кісінің түймелері мен күміс погондарын көрді. Келуші жандарм ротмистры екенін айтып, Рагозиннің пәтерін тінтуге келгенін, Мешковты үй қожасы ретінде айғақ болуға шақыра келгенін, кешікпей дереу киініп, өзімен бірге флигельге ере баруын сұрайтындығын мәлімдеді. Жап-жаңа ыссылай бір ғана ақ жайма жамылып жатқан Мешковка енді түн жан тітіреткен суық көрінді. Валерия Ивановнаның есі шығып, Меркурий Авдеевичтің пальтосы қac пен көздің арасында қайда жоғалып кеткенін, білмей гардеробтан алдыңғы үйге, онан шұлдиға, шұланан қайта гордеробқа күйбеңдеп құр бекер жүгіріп жүргенде, атағы (ротмистр екі рет: «Кәне, болыңыздар!» — деп дауыстады, сол екі арада Меркурий Авдтевичтің, қатырғы қалпағы жоғалып кетті, абыржып жүргенде еденге ұшып түскен қалпағы құрғырдың домалап стол астына кіріп кетпесі бар ма. Ақырында Валерия Ивановна төмен түсіп, бара жатқан жұбайының ту сыртынан қолымен шоқындырып, баспалдақтың, үстінде үңіліп тұрып: «Марқабат есігін аша гөр!,— деген дұғасын оқыды, қызы ұйықтап жатыр ма екен білейін деп тыңдады да, қораны көру үшін галереяға шықты.

Қараңғыда Меркурий Авдеевич түн жамылған жандармдардың көлеңкесін бірден аңғара алмады. Олар үйдің еден асында қарауытады, нешеу екенін санай алмады, өйткені олар кейде үшеу, кейде екеу-екеу болып ілгерілі-кейінді жүрді, ақырында бәрі флигельдің баспалдағына барып шоғырланды. Тыныштық сондай шпорлардың ақырын сыңғырлағаны акселбант12 ұшықтарының сылдыры, мұрындарының шуылдаған демі естіледі. Кенет Глашаның: — Тақсыр, мен сауатсызбын, — деген даусы шықты.

— Сауат саған не керек! — деді зекіп ротмистр. — Мен не бұйырдым, соны айт, болғаны сол.

Оны ілгері, есікке қарай итермелеп, есікті қақты.

Ксения Афанасьевна дереу ауыз үйге шыға келді (әлі ұйықтамаған болу керек).

— Петя, сенбісін? — деді.

— Бұл мен ғой, — деді Глаша.

— Немене? — деді Ксения Афанасьевна.

— Демек, әлгі... Біздікіне әкеліпті, сіздерге екен. Апарып бер деп еді.

— О не?

— Әлгі неше...

Ротмистр сыбырлап айтып беруге тиіс болды:

— Телеграмма, — деді.

— Телеграмма ғой, — деді жыламсырап Глаша әрең, әрең.

Ешкім тынысын сыртқа шығарған жоқ, Меркурий Авдеевичке аспандағы жұлдыздар үлкейіп, бүкіл қора үй-жайларымен бірге үнсіз қалқып аспанға көтеріліп бара жатқандай көрінді. Сонан кейін кенет қора күлдір-салдыр қулап жердің астына түсіп кеткендей болды, тек сол кезде ғана Меркурий Авдеевич көршілердің тауық қорасында ұйқылы-ояу қораз қанатын сабалап шақырып жатқанын аңғарды. «Қораз үш рет шақырып үлгермей-ақ менен безерсің» — деген сөз Мешковтың есіне түсті, сол мезетте Ксения Афанасьевнаның мүлде өзге, ащы, ашынған даусын естіді: — Киініп қана шығайын, — деп ол алдыңғы үйден төр жаққа кіріп кетті.

— Кәне, Пащенко! Қимылдаңдар! — деп сол сәтте ротмистр дауыстап, бұйрық та берді.

Екі жандарм сәл бұғып иықтарымен есікті төменнен жағары қарай қағып жібергенде, есіктің ілгешегі үзіліп кетті. Бәрі де топырлап дереу ауыз үй арқылы төргі бөлмелерге кіріп оттықтарын жақты. Меркурий Авдеевич нан пешке түсіп ербеңдеген үлкенді-кішілі адамдардың фуражкалары мен мұртты кескіндеріне қарап, бәрінің арт жағында, босағаға сүйеніп, табалдырықтан өте алмай тұрды: аяқтары зілқаратас болып домбығып кетті.

— Петр Рагозин қайда?— деп сұрады ротмистр.

— Жұмыста, — деп жауап қайтарды Ксения Афанасьевна.

— Қашан кетті?

— Таңертең.

— Қашан келетінін айтты ма?

— Жоқ.

— Сіз соның әйелісіз бе?

— Я.

Ксения Афанасьевнаның даусы тағы да өзгеріп, одан Меркурий Авдеевичке жек көру қасарысу үні естілді. Кінәсі бар адам болғасын бұлай сөйлеспеуі керек еді, жазықсыз болса, түн ортасында тінту жүргізбейді ғой. Жазықсыз адам әрине: «Тақсыр! Бұл қате, пәле, жала!» деп баж-баж етер еді. Мінекей Меркурий Авдеевичтің түк кінәсі жоқ. Ол байбалам салуға әзір, тізесін де қуана-қуана бүгер еді. Мейіріміңіз тассын! Басына пәле түсіп масқара болу оңай ма? Күні ертең көшеден өте алмассың: Мешковтың үйінен бұзақының қордасы табылыпты, Мешков қылмысқа баспана беріп, бүлікшілерді баулыпты. Мешковта түнде тінту болып, крамола13 іздепті, дейді ғой жұрт. Тізеңді бүкпек түгіл, тағдырдан мейірім бола ма деп, ешқандай ақшаны да аямассың.

Ксения Афанасьевна сұраққа мүлде жауап беруді қойды. Ac әзірлейтін столды шынтақтап, селтиген қабақтарын түйіп отырып алды, жандармдар жаққан фонарьлардың қызғылт сәулесі көзіне түскен Меркурий Авдеевич босағадан сығалап, қайтер екен дегендей, әйелге қарай қалды. Мынау стол басында отырған киіктің асығындай кішкене әйел болмаса, құлағына қыстырған түзу ақ шашын өріп, аузын мықтап жабайын деген адамша, кішкентай жұдырығымен иегін тіреген неме болмаса, Меркурий Авдеевич өзінің демалатын бөлмесінде ақ жайманың астында қорылға басып жататын адам еді, қайыршы немесе қаңғыма сияқты біреудің босағасын күзетіп осылай тұрмас еді. Бастықтар оны ұмытты, Мешковтың бастықтарға керегі не? Ауыз үйде тұруға бұйырған екен — тұр, кет десе — кет. Пәтершілерден әлдеқашан құтылу керек еді. Петр Рагозин сияқтылардан не мархабат? Айына алатыны тоғыз сом ақша ма? Әрине, қымбатырақ алу керек еді. Флигельсымақ тіпті жаман емес, ас үйі, екі бөлмесі, қора-қопсысы бар. Егер он екі сом, немесе ең болмағанда он бір сом алса, кеңсе қызметкері немесе пенсия алатын жесір әйел тұрса оңдырмақ болар еді. Тоғыз сом деген не! Жөндем адам тоғыз сомға пәтер жалдаушы ма еді? Енді жүз сегіз сом жылдық кірістен сыбағаңды аларсың, Мешковтың атағын шығарды, масқаралады, абзал атын қаралады. Меркурий Авдеевич есімін сондай таза сақтап еді! Жарғақ құлағы жастыққа тимей, бүйірі шығып ас жемей, атпен жүретін трамвайға бес тыйын бақырын қимай, дірдек қағып ылғи жаяулап жүріп, жаяу жүргенде аяқ киім тозбасын деп тас көрінсе бұрылып жүріп, тырнақтап жинап еді.

«Бұл не? — деді күрсініп Меркурий Авдеевич. — Менің Петр Рагозин үшін өмір жасағаным ба?»

Аяқтары ұйи бастады, табалдырықтан басқа отыратын орын жоқ, өйткені бөлмелердің бәрі қопарыстырған нәрселер шашылып астан-кестен болған, жуан жандармдар соларды егінше тапап еңкейіп тіміскілеп жүр. Олардың бір еңкейіп, бір тұрғанына, денелерінің бастарының, қолдарының көлеңкелері стенадан үйдің төбесіне, төбеден стенаға секіріп, фонарьлардың қимылынан қалыспай қозғалғанына қарай-қарай көзі талды. Теңселген көлеңкелердің әлдиінен көзі жұмыла бастаса да, өңінде көрген күннің қатерлі мәні жалған түске айнала бастады.

— Айғақ бері кел! —деді ротмистр.

Ксения Афанасьевна ас даярлайтын стол басында емес, алақандарын бетіне басып, бір бұрышта отыр екен. Столдың бет тақтайы көтеріліп, оның астында столмен бірдей қылып жасаған жайпақ жәшік жатыр, жәшікті оттықтың сауытынан аз үлкен қылып, ұяшаларға бөлген.

— Әріп кассасы, — деді ротмистр Меркурий Авдеевичке, — баспахана әріптері. Көремісіз?

Ол ұяшадан қорғасын әріптің біреуін алып, саусағын сызады, оның із қалдырған қара сызығын жұртқа көрсетіп:

— Ескірмепті. Жуырда пайдаланған — деді.

Көлеңкелер енді базға көшті, қуанғандай бәрі де баздың шегендеген тақтайына секіріп ойнақтай бастады. Бұрыштан-бұрышқа ырғытқан бос кеспекшілер даңғырлайды. Қылыштасқан бетпе-бет ұрыс ада-жұда аяқталуға қалғандай-ақ әбігер күшейіп кетті. Ауыз үйде баздың алаша қаптаған ауыр қақпағы ашылды, фонарьлардың бәрі жер астына түсіп, сарғылт сәуле баздың үңгірінен жоғары шашырады, төбенің итарқа тірегіне жарық түсті.

Меркурий Авдеевичті тағы шақырды. Жандармдар ығысып, оған жарық көрінген төрт бұрышты үңгірге баратын жол берді, ол қалтыраған аяғымен базға түсетін шыбық басқышты іздеп тапты. Үңгірдің ортасында жатаған машина тұр. Машинаны жапқан май-май құрақ көрпе жерде жатыр. Ротмистр машинаның педальін басады, машина жанданып, майлаған қапсырмалары бірін-бірі қозғап дырылдап ала жөнелді.





— Қораңыздан тәп-тәуір нәрселер табылды, — деді ротмистр қағажулап. — Жоғарыда әріп теретін, аста, — басып шығаратын цехтар бар.

Меркурий Авдеевич оянғысы келіп күштеніп қарап еді, бірақ ояу екеніне көзі жетіп, үрейленді: станокке қолын тигізіп еді, металдың шекеге шыққан ызғарынан тұла бойы тітіреді. Баздан кері шығарда аяғының астындағы баспалдақ дір-дір етті.

Қораз тағы да дауырғады, бәрін де қиратқансып қанаттарын қағады, Таң атты. Қолында түйіншегі бар Ксения Афанасьевнаны екі жандарм қора арқылы сүйрелеп алып кетті.

Қақпаға таянғанда әйел артында қалып бара жатқан флигельге қарағысы келіп бурылды, Меркурий Авдеевичке елеусіз сездіртпей басын изеді, мүмкін қоштасатұғын басқа ешкім болмағасын осылай ишарат еткен болар. Мешков жауап қайтармады. Ксения Афанасьевнадағы оның шаруасы қанша. Ол ротмистрге жақындады, үсік қолымен кителінің погоннан төменірек бір жерін ақырын ғана шертіп:

— Кір жұғыпты, тақсыр,—деді ол, — көп жеріңізге кір жұғыпты. Мүмкін біздікіне кіріп щеткамен тазартарсыз?

— Мақұл, — деді ротмистр.

Ac үйдің дәл ортасында, қай жерін тазартатынын көрінсін дегендей терезенің жарығына ептеп бұрылып, ротмистр шаршаған, бірақ жылы шырайлы үнмен сөйлесіп тұр.

— Бұл қалай, әкетайым-ау?

— Нанып болмас, — деді өлімсіреп Мешков.

— Масқара.

— Өлім!

— Енді кетеді.

— Не шара, не лаж, тақсыр?

— М-я-а.

— Мүмкін шай ауыз тиерсіз? Самауыр қойсын ба?

— Қайда-а! Қазір оған мұрша жоқ. Қазір жазу керек. Ерекше іс. Полковникке дереу рапорт жіберу керек. Сонан кейін кетеді. Полковник—губерваторға, губернатор— министрге. Іс ерекше маңызды. Мұндай іс үшін - зындан.

— Жасаған-ау! Кімнің кінәсі үшін? — Мүмкін әлде, не дегенмен де жылынарсыз, тақсыр!

— Қай мағынада?

— Айталық, коньяк немесе Нежинакидің жеміс шарабы деген мағынада. Мына сұмдық түннен кейін.

— Солай ма? Жеміс шарабы дейсіз бе?.. Жоқ. Мәлімқат жазуым керек. Рагозинді алмағандарыңызға өкінем.

— Айтқан шығар. Сіз сол туралы не ойлайсыз?

— Біле алмаймын. Күдік тудырған жоқ еді. Тек арақ ішпегені болмаса. Мұнысы бір ғажап. Былайынша ұқыпты кісі болатұғын. Ондай деп ойға келер ме?

— Ол бақылаудағы адам ғой! — деді ротмистр зекіп.

— Естігем. Алайда түзелер деп ойлап ем.

— Түзелер деймісің? — деп ротмистр әкімсіп оның ауызын бір қарып тастады.— Естігенім жоқ. Ондай көнбісті, әккі сабаздардың түзелгенін естігенім жоқ!.. Болды ма?

— Болды. Жеңнің қайырмасында азғана қалды. Міне енді тазарды.

— Ал, мынау іс турасында... түсінесіз бе? Дым-дым!

— Неге түсінбейін! Бірақ мен туралы қалай болар екен?

— Шақырады.

— Маған айғақ ретінде, тақсыр, қазір қол қоюға болмас па екен... кейін барып жүрмеу үшін?

— Жоқ, әкетайым! Бармауға болмайды. Шақырады. Сіздің ісіңіз, мен айтсам, үндемеу. Сонан кейін әлгі... кім еді? — Глаша ауызына берік болсын. Ешнәрсе көрген жоқ, ешнәрсе естіген жоқ. Түсіндіңіз бе? Әйтпесе...

Ол саусағын шошайтып күш көрсетті, сол бойы күн қаққышын бір қағып, әскерше жалт бұрылып, шығып кетті, артында шпордың хрустальдай сыңғырлаған шұбалаңқы дауысы қалды.

Меркурий Авдеевич жоғары шықты. Жүрісі сылбыр, салмақты, жауырыны бүкірейген. Валерия Ивановна оған үрейлене қарады. Түні бойы пристаньда жүк тасып жұмыс істеп келгендей көрінді. Ол өзінің жататын бөлмесіне барып, басын үш рет сәждеге ұрып шоқынды, креслосында ұзақ сапарға жүретін адамдай үн-түн жоқ отырып, бір кезде қайғылы үнмен:

— Пәле келді, Валюша, — деді.

— Жасаған ием-ау, — деді ақырын дыбдырлап Валерия Ивановна, — немене, ұры ма екен өздері?

— Ах, ұры болсашы!

— Құдай-ау сақтай гөр! Кісі өлтіріп пе?

— Мүмкін өлтірген де шығар, кім білсін. Ал, жалған ақша жасағанын өзім көрдім.

Екеуі бірден шоқынып, мелшиді де қалды. Сонан кейін Меркурий Авдеевич:

— Ксенияны алып кетті, — деді.

— Сұмдық-ау, аяғы ауыр еді ғой! — деді зәресі қалмай Валерия Ивановна.

— Түрме кісі таңдамайды... Лиза оянған жоқ па?

— Түс көріп дөңбекшіп жатыр.

— Тінту болды деп құдай сақтасын айта көрме! — ;деп Меркурий Авдеевич Қорқытып қойды. Екеуі тағы да мелшиіп қалды.





18


Таң әлдеқашан атса да, түтеген әлсіз шам әлі жанып тұр. Вера Никандровна көл-көсір төсегінің үстінде алақанын тізесінің үстіне жайып салып отыр. Ол анда-санда бөлменің ішіне таңдана қарайды, бір минутке серігіп кеткендей болады да, қайтадан баяу сенеді. Нәрселердің бәрі де көз үйренбеген екінші жағымен қарап, жат сияқты көрінеді. Суреттер қисайған лароходтың көк чертежы жалғыз бастырмаға ілініп тұр. Сөгілген матрацтың ала тысы кереуеттен салбырап кешен. Еденде шашылған жөкенің қиқымы, оның үстінде етіктің ізі көрінеді. Оқу кітаптары, дәптерлер әр бұрышта шашылып жатыр. Аспасынан алған жасыл-қара «юдифь» аяғын аспанға қаратып босағаға сүйеніп тұр. Бөлменің ортасында стол жатыр.

Бір кезде осы нәрселердің бәрі Кириллдікі еді. Бір кезде мынау дәптерлерге ол жазу жазатын. Бір кезде оқу кітаптары этажеркада тұрушы еді, көк чертеж стенада тап-тұйнақтай қағулы тұратын, матрац ақ одеялмен жабулы болатын-ды. Бір кезде... Жоқ, жап-жаңа Кирилл мынау столда, бөлменің ортасында отырды, ол Вера Никандровнадан шегінемін деп жаңа ғана анау жатқан столды құлатып алды, қоштасып қолын бетіне алара бергенде ол әжімденіп көзді ашып-жұмғанша қартайып кетті. Жаңа ғана оның басын иығына қысып басқанда, ол алқынып құшақтатпай, бір жағынан қолдарын қатты уқалап сипай берген-ді. Құлаған столдың дауысы құлағынан әлі кеткен жоқ, бірақ бәрі де кері шегініп алыс , он бес жыл бұрын болған уақиғаға ұласты, ол біреулер келіп, Еділ өзені күйеуіңді құмға шығарып тастапты, барып өлігін танып алуың керек, деп хабарлаған-ды. Ол кезде де тап бүгінгісіндей екі қолын алдына жиып, қалшиып, кірпік қақпастан көрелі таңды көзінен атқарған еді. Бірақ ол кезде қасында, ақ одеялдың астында, төрт жасар Кирюшасы ұйқтап жатқан, сондықтан ажал келіп өткен өмірін бүлдіріп кеткенінде жанға сеп жалғыз аралы бар еді, ол аралда бал ағашына құжынаған бал арасы, аспанда шырылдаған бозторғайлары, салқын тоғайда сылдырлап аққан бұлақтары бар-ды. Арал гүлденіп, кеңейіп, бүкіл жерді, күллі әлемді қоршап алған еді, >ал бүгін оны кенет түпсіз мибатпақ обып, шыңырау тартып әкетті. Адыра қалған ақ одеял жерде жатыр, үй бос, Вера Никандровна жападан жалғыз.

Өткен уақиға естен кетпей, ап-анық салқын елес болып көз алдынан өтіп жатты.

Жандармдар жаңа тінте бастаған кезде, театрдан Кирилл де келді. Олар есікті өздері ашып, лезде оны қоршап алды. Вера Никандровна бір қарағаннан-ақ баласының қабақтары, көздері, самайлары дереу қарауытып кеткенін, мұрты кенет өсе қалғандай ернінің үстіне тіке қара сызық түсе қойғанын көрді. Олар қалтасын айналдырып, өзін өкшесіне дейін сипалап қарады. Курткасының тігіс-тігісін бойлап саусақтарымен басып байқап көрді. Өзін столдың үстіне, бөлменің ортасына отырғызды. Биді төсегін, ішкиімге аралады. Столдың жәшіктерін, аяқтарын, есіктің жақтауларын тырнақтарымен шертіп қарады. Пештің күлін шығарды, сыпырындыны қопарды. Сонан кейін кітаптарға тиісті, талай оқып тозығы жеткенмен жуан «механиканы» аралап қарай бергенде арасынан алақанның аумағындай кішкене жеті бөлек қызғылт афишкалар ұшып түсіп, еденнің бетімен сырғанап барып шашылып кетті, сол кезде сұсты самай-сақалы бар шал жандарм көңіл тасып қуанып:

— Ага! —деді.

Кирилл балаша табандарын майыстырып столдың аяғына орап алып, екі қолы қалтасында тіп-тік отыр еді.

— Мынау қайдан келді, жас жігіт? — деп жандарм сылай сипап афишаларды көрсетті.

— Тауып алдым, — деді Кирилл.

— Есіңізде бар ма, қай жердей?

— Көшеден.

— Қай көшеден?

— Қашық.

— Қай жерден қашық?

— Техникалық училищеден қашық емес.

— Біресе қашық, біресе қашық емес. Түсінемін. Осылай бәрі бір жерде жатыр ма екен?

— Жай жатқан жоқ, аяқ астында жатыр екен.

— Жетеуі осылай бір десте болып жатқан ғой шамасы?

— Солай екен.

— Сіз теріп алдыңыз ба?

— Теріп алдым.

— Жерден алдыңыз ғой?

— Әрине, жерден.

— Бір жерінде дағы жоқ, жаңа, тап-таза күйі, демек, тап осылай жерде жатқан екен ғой?

Кирилл үндемеді.

— Ах, қымбатты балапан-ай, не айтатыныңызды күні бұрын қалайша ойлап алмағансыз, а?

— Менің сізге мүлде жауап бермеуіме де болады. Міндетті емеспін.

— Жауап бермеуге болады деп сізге біреу үйреткен, — деп жандарм жекіріп, кітапты тағы ақтара бастады.

Шәкірті өтірік айтатынын күні бұрын білетін тәрбиешідей-ақ ол қасақана зәрлі тілмен сыпайы кекетіп сөйледі. Вера Никандровна бұлай кісімсіне сөйлеме, балам, өлсе де өтірік айтпайды деп ақырғысы келді. Бірақ Кириллдің қасарысқан жайбарақат жауабын естіп, үндей алмады. Баласы өзін билеп басқарып тұрғандай, мінез-құлқын соның ыңғайына бейімдеу керек деген сезім пайда болды. Нәрселерін қопарып тіміскілеп жүрген ұрыларға қарсы әрекетке үнсіз шақырып тұрған тәрізді көрді. Баласына жаны ашу, қорқу сезімін насаттану сезімі жеңді. Ол өзін өңменінен итеріп, орынсыз қорлап тұрғанда өзін-өзі ұстай білді. Баласының өзгергенін енді өз көзімен көрді. О, рас, ол өзгерген, өзгергенде бұрынғысынан батар мақтан етуге боларлықтай. Қазір үйінде болып жатқан уақиғаның бәрі, әрине, қатеден болған ауыртпалық, оны мынау баласы сияқты көтеруі керек. Баланы анасын заңғарлыққа баулып тұр, оның тап осылай болуын өзі де арман еткен болатын,—басасау, тентек, дөрекі емес, ер мінезді тайсалмайтын, табанды болуын көксеп еді. Жасаған-ау, қалай өсіп, ержетіп қалған! Мұны Вера Никандровнаның тап қазір мына мейрімсіз мезетте түсінуі қалай?

— Бұл қалай, жас жігіт,—деді жандарм стенадан Прежевальскийдің портретін алып жатып,— өзіңіз революцияны жақтайсыз, ал тұсыңызға офицерді іліп қоя?

— Бұл офицер сіздің сыңарыңыз емес, жандарм мырза. Ол Россияның даңқын шығарған адам, — деді Кирилл.

Жандарм суретті жұлып алып, еденге лақтырып жіберді.

— Егер өз басыңызды шопақ құрлы көрмесеңіз, мынау шешеңіз туралы ойлауыңыз керек, — деді ол, ақырып кетпес үшін үнін өшіре сөйлегені байқалды.

Кирилл шешесін ойлау керек, жат біреудің осы салқын сөзі Вера Никандровнаның жүрегін отша қарыды. Рас-ау, Кирилл ол туралы ойламаған да! Ол ешнәрсені сезбей қинайды, қинағанын сезбейді. Ол оның басына жантүршігерлік бақытсыздық орнатты, өзін-өзі құртты ғой, сорлы болған қатал ұлым, қарашығым, құлыным!

— Кирилл, — деді ол жүйкесі құрып жүрексініп, — неге айтып түсіндірмейсің? Осының бәрі қатеден болған сұмдық қой!

— Қоштасыңыз, — деді жандарм, — біз кетеміз.

— Қалай? Алып кетесіздер ме? Сіздер алып әкетпексіздер ме... Менен бе? Жоқ...

Орнынан тұрып әрең бір аттады.

— Мен — анамын... Осы мүмкін бе? Ешнәрсенің байыбына бармай...

— Сіздің қоштасқыңыз келмей тұр ма?

Екі жандарм Кириллге төнді. Сол кезде ана селк етіп, екі қолын ілгері сыбап, тұра жармасты.

Баласының оттай ыстық басын құшқанына көп уақыт өтін, жоқ аз уақыт өтін білмейді. Бір кезде Кириллдің мүлкі болған, қазір көл-көсір шашылып жатқан нәрселердің ортасында, төсегінің үстінде отыр. Ол жоқ. Ол енді жоқ.

Терезенің кереге көз көлеңкесі түскен төрт бұрысты күн сәулесі қысқарып, барған сайын жарқырап, қорғасын түсті күлдің тозаңына, жөкенің қиқымы мен шиыршықтарына жарығын түсіріп еденнің бетімен ақырын жылжып барады. Жылыға масайраған шыбындар құжынай түсті. Терезенің сыртындағы көп жасаған теректер демалып сыбдыр қағады, беймаза бозторғайлар қай бұтаққа қайсымыз қонамыз деп біресе таласа, лезде қайта татуласып жатты.

Таңның дыбыстарына әбден үйреніп, құлаққа ұрған танадай болып отырған Вера Никандровна кенет біреудің тыныштықты бұзғанын байқады, көрші бөлмеде жасырынған біреу сескене жөтелгендей болды. Ол есін енді жинады.

Есік алдында Аночка тұр. Ауызын ашып, ол Вера Никандровнава адырайған көздерімен үңіле қарайды.

— Немене?—деді Вера Никандровна сыбырлап.

— Жай, — деді жалма-жан басын шайқап Аночка.— Сіз біреумен сөйлестіңіз бе?

— Сөйлескені несі? Сөйлескенім жоқ.

— Олай болса... жай әншейін. Мен біреумен сөйлесті ме деп ойлап ем.

— Сен мұнда қалай кірдің?

— Үйіңіз ашық қой.

— Есік ашық тұр ма?

— Міне, былай шалқасынан ашулы тұр. Кіріп келсем сіз ақырын сөйлесіп отыр екенсіз.

— Я, я, демек, ұмыт қалған ғой. Былай.

— Шам неге жанып тұр?

— Шам ба? Ах, я, я, — деді Вера Никандровна орнынан тұрғысы келіп.

Аночка столға жүгіріп барып, шамның білтесін басып, мұржасына үрлеп қалғанда, ішінен қарақұрым бұрқ етті. Ол бетін тыржитып, кінәлі адамша Вера Никандровнаға қарады, дереу қасына келіп, еңсеріле түсіп кеткен иығын ақырын қақты.

— Мынаның бәрін ойран қылған солдаттар ма? — деді ол әрі кейіп, әрі жаны ашып.

— Солдаты несі?

— Әлгі кімді алып кеткен солдаттар.

Вера Никандровна Аночканың қолынан ұстап алып, сол күйі оның жеңіл кішкене денесін сілкіп итеріп қалды.

— Қайдан білесің? Қайдан? Кім айтты? — деді оның қолын қысып, жұлқылап.

— Әжеме айтыпты.

— Не айтыпты? Кім, кім?

— Бізде түнеп жүрген бір ағай. Ол әжеме түнде, таң атарда келе жатыр едім, — деді. Училищенің қасында солдаттар бір оқушы баланы ұстап апара жатқанын көрдім, — деді. Әжем: «Қандай оқушы?» — деді. Ол: «Қандай екенін сайтан білсін. Әйтеуір басында формалы фуражкасы бар»,—деді. Сонда әжем: «Мүмкін мұғалиманың баласы шығар?» — деді. Сіз туралы. Ана кісі тағы да сайтанын аузына алып: «Мүмкін, соның баласы шығар»,—деді. Мен де солай шығар деп ойладым.

— Құдайым-ай, құдайым-ай!—деді Вера Никандровна, Аночканың қолын босатып.

— Біздің Павлик түнде ұйықтаған жоқ еді, қаш ұйықтады, мен оны жатқызып, көрейін деп сіздікіне жүгіріп кеттім.

— Жұрттың бәрі біле ме? Бәрі де біліп қалғаны ма?

Вера Никандровна тағы да Аночканы ұстап алды, асасына кереуетке отырғызды, дударланған кішкентай бұрымдарын сипап, кеудесіне қысты.

— Жоқ, жоқ, әжең екеуіңнен басқа ешкім де білмейді. Рас па? Сен ешкімге айтпа. Айтуға болмайды. Түсіндің бе? Осының бәрі кездейсоқ уақиға, оны әлі босатады, тез күннің ішінде қайтып келеді. Қайтып келеді, түсінесің бе?

— Я, түсінем. Ол жақсы еді ғой.

— Ол өте, өте жақсы еді! — деп Вера Никандровна құшырланып Аночканың бетінен сүйді, лезде оның сөздері тұжырымды салмақты (бола бастады. — Былай, қызым. Лиза Мешкова есінде ме? Есінде ғой? Олай болса, қазір оған барын айт, маған келіп кетсін деп өтінді де. Бірақ Кирилл туралы ештеңе айтушы болма, жақсы ма? Түсіндің бе? Маған осы қазір келсін. Бар. Мен үйдің ішін жинап сыпырайын.

— Керегі жоқ, — деді Аночка, — сыпырып керегі жоқ! Мен қазір жүгіріп барамын да, қайтып келгесін бәрін тап-тұйнақтай қылып өзім сыпырам. Вера Никандровна оны тағы бір сүйіп, шығарып салды да, артынан есікті жапты, үй жинауға кірісті. Көптен бері құрысып қозғалмай отырған есесін енді қайтарайын дегендей қозғалыстары шапшаң көрінді. Түні бойы іркіліп жиналған, бірақ, салқын санамен мұз болған ақыл-ойы, енді жібіп, ерігендей, жанданын, бөгеттерді бұзды. Әрекеттену жоспары даяр болды, бәрі де өзінің ойлағанындай орындалу керек деп өзіне-өзі сенді.

Бірақ Вера Никандровнаның алғашқы адымы сәтсіздікке ұшырады: Аночка қайтып келіп: Меркурий Авдеевичке кез болғанын, ол не себепті келгенін тәпіштеп сұрап алып, егер мұғалима Извекова ханым Мешковтың семьясынан біреу-міреумен сөйлескісі келсе, өзі келсін, ал Лизаның онда баратын түк шаруасы жоқ дегенін айтты. Аночка есінде қалған оның сөздерінен ең маңыздыларын ғана іріктеп алып:

— Өзі келсін, Лизаны жібермеймін деп айтты, — деді.

Вера Никандровна аз ойланып, айнаға барды, екі жағына айырып тараған шашын сипады, құрғақ сүлгімен бетін сүртіп, қаранды: жоқ, ешнәрсе ұмыт қалуға мүмкін емес, керегінің бәрі өз бойында — әрекеттену жоспары, қайрат-жігері, найзаның ұшындай өткірленген ақыл-ойы. Аночкаға көзі түсті, басынан кешкен осы ауыр сағаттардың өн бойында тұңғыш рет егіліп, дуылдап көзіне жас келді; Аночка тар жеңдерін түріп алып, шегіншектеп, аттаған сайын басын төмен бір сілкіп, сыпырғының сырт-сырт еткізіп, жерінің қиқымын ыждағатпен бір жерге жинап жүр екен. Тозаң оны басынан аяғына дейін қырнап, жылы қызғылт-сары жайбарақат күн сәулесінде құйынша құбылып ойнайды.

— Қызым, бауырым туған...—деді Вера Никандровна ақырын.

— Сіз барыңыз, — деді Аночка бойын жазып, мен мұнда қожалық етейін. Ойламаңыз: менің қолымнан бәрі де келеді.

Вера Никандровна үйден жүгіре шықты.

Училище мен Мешковтың үйінің арасындағы кварталды бөлмеден-бөлмеге шыққан адамдай тез өтті. Көкшіл қора таңертеңгі маужыраған тыныштықта мүлгіп тұр, жүк тиеуге әзір, жолы болып пристаньда тұрған кеме тәрізді, — қақпаның үстінде ту байлайтын ұзын сырық, терезелері күнге шағылысып жымыңдайды, баспалдақтары тап-таза, жуылған.

Мешковтар Вера Никандровнаны маңғаз сыпайы қабылдады. Меркурий Авдеевич оны әйеліне таныстырды, Валерия Ивановна киімім нашарлау, келетініңізді білмей қалдым, — деп тіпті аздап ибалық та жасады.

— Сіз ғапу етіңіз, — деді Мешков, — мен сізді зорлап келтіргендей болдым: жіберген қыз баланың не айтып барғанын білмеймін. Бірақ менің ойымша, егер жастар ата -анасынан аулақ өзді-өзі танысқан болса, біз балаларымыздан үлгі алмаспыз деймін. Біздің жасыратын түгіміз жоқ.

— Олар жасырынып жүр ме? Мен Лизаларыңызды танимын ғой.

— Демек, қызым сіздің балаңыз сияқты құпия адам болмағаны ғой, — деп күлді Мешков. — Мен олардың құпия таныстығын әшкере еткеніміз орынды деген ойға келдім.

— Рас, — деді Валерия Ивановна, — біздің Лизамыз ешуақытта бізден сырын жасырмайды. Бала жасынан солай тәрбиеленген... Ал, шайға жүріңіз. Бірақ сөге жамандамаңыз, ешқандай дайындығымыз жақ. Егер білген болсақ... Әйтпесе құрғақ шай деген сияқты болды...

Лиза таңертеңгі асқа шыққан кезде олар стол басына жаңа отырып жатыр еді. Сергек те болса азын-аулақ ұйқтап, беті-қолын жуғасын, оның үстіне қыздың құдіреті күшті жаратылысы қосылып, осының бәрі оны мынау таңертеңгі тамаша ырайға бола ғана жаратқандай. Қонақты көргендегі сасқаны тіпті көріктендіре түсті, оның амандасқанына, отырғанына, абыржыған көңіліне демеу бола ма дегендей шыныаяққа, майлыққа қол тигізгеніне, нан алғанына қарап, үшеуі бірдей үн-түнсіз керемет сұқтанды.

— Мен сізді гимназия бітіргеннен кейін көргенім жоқ, Лиза, — деп сөз бастады Вера Никандровна.

— Я,—деді Лиза.

— Сіз курсқа баруға ұйғарғансыз ба?

— Бұл сияқты келелі істің қандайы болса да менсіз шешілмейді, —деді Меркурий Авдеевич, — сондықтан бұл туралы да менің ұйғарындымды күтіп отыр.

— Әрине, — деді оның сөзін қостап Извекова, — бұл сияқты маңызды нәрселер ата-анасыз шешілмейді.

— Мұндай ұйғарындыға келу тек қана ата-ананың билігінде, — деп Мешков сөзін салмақтай түсті.

— Кеше қалай театр ұнады ма, Лиза?

— Өте ұнады.

— Артистердің өте-мөте қайсысы ұнады?

— Цветухин.

— Атақты адам, — деді Меркурий Авдеевич.

— Кириллге ол ұнады ма?—деді Вера Никандровна.

Лизаның аузынан — жоқ! — деген сөз атып шыққандай болды, бірақ жөтеліп қалды.

Сонымен, Вера Никандровна кешегі театрда болған уақиғаны біледі екен. Ол Цветухинде болған масқара уақиға жайында, Лизаның түнде қала кезіп жападан-жалғыз қашып келгені туралы айтпақ болып келген шығар,— тағы не айтар екен? Лизаға мәлімсіз, бірақ ол үшін қазір бәрінен маңызы зор мәселе жайында, — Кириллдің неге ұшырағаны туралы айтатын шығар. Лиза оны кейіген кісілердің арасына жалғыз тастап кетіп еді. Мүмкін өкінішті іске ұшыраған болар. Цветухинмен таныстығы — неткен бақытсыздық! Лиза оны іздеп сахнаның сыртына баруға неге ғана ризалық білдірді екен? Егер Кириллмен ұрыспаса, қазір жеңіл болар еді. Әрине, жүрексінер еді, бірақ тап қазіргідей болмас еді. Лиза әкесі мен Вера Никандровнаның түбінде бір кездесетінін көптен күткен-ді. Оның шешуші, қатерлі кезең екенін де сезетін. Бірақ сол кезеңде Кириллмен ажырап кетемін деп — шынымен-ақ ажырағаны ма? — Оның не күйге ұшырағаны белгісіз болады деп кім ойлаған?

— Ах, сонша жөтелгенін не!—деді Валерия Ивановна. Театрдан болу керек, онда ылғи жел азынап тұрады.

— Я, театр, — деді Меркурий Авдеевич қасығымен стаканын бұлғап.— Театрдың жасамайтыны бар ма? Түнеу үйін паналайтын адамдарды көрсетеді.

— Я, тұрмыстың барлық жағын көрсетеді, — деді түсінбеген адамша Вера Никандровна.

— Барлық жағын көрсетіп керегі не? Адамға үлгі боларлықтай өнеге көрсету керек. Айсаның шіркеуі осылай үйретеді. Ал бұлар әлдебір жұпыны нәрселерді көрсетеді — мә, көріңдер адамның жексұрындығын, деген кісіше.

— Я, әрине, шіркеу мен театр — екеуі екі басқа нәрсе,—деді Вера Никандровна.

Меркурий Авдеевич: абзалында адам баласы аузына келгенін айта береді екен ғой! — деп тәкәппарсынып, оның айыбын бетіне басқандай мұртын қимылдатты.

— Шынында да екеуі екі басқа нәрселер! — деді ол күлімсіреп. — Балаңыз өзіңізбен пікірлес шығар? Кешегі ойын туралы ол не дейді екен?

— Ол маған кешегі туралы ешнәрсе айта алмады, — деді ақырын Вера Никандровна.

— Әлі сөйлескеніңіз жоқ па?

— Жоқ, — деді көзін төмен салып. — Мен Лизамен оңаша сөйлессем бе деп едім,—деп рұқсат сұрады.

Бәрі де сәл тоқырап қалды, аздан кейін Меркурий Авдеевич креслоның арқалығына абаймен сүйеніп, қарсылық білдірді:

— О неге? Мен құпия атаулыны болдырмау үшін кездесіп отырмыз, деп ойлаған едім. Сіздің мұныңыз қалай? — Әлде сіз жастардың астыртын әдеттерін қостайсыз ба?

— Жақсы,—деді Вера Никандровна бұрынғысынан да сулық, майлықты алып асықпай жазды, қайтадан бұрынғы бүктесіні бойынша текшелеп бүктеді. — Менің сізге айтайын дегенім, Лиза,... Кирилл... қатеден бір сұмдыққа ұшырады. Оны түнде әлденеге... ол тұтқынға алынды.

Лиза кеудесін көтеріп алып, саусақтарының ұшымен столға сүйеніп түрегелді.

— Менің сізден өтінішім, — деді Вера Никандровна, — бір қалыпта, дауысын өзгертпей, сезімсіз жандай. — Сіз Цветухинмен жақсы таныссыз ғой. Егер сіз сол кісіге барсаңыз... жалғыз емес, мүмкін, менімен бірге барсаңыз. Ол, әрине, сіз үшін аянбас еді. Егер сіз онан Кирилл туралы ізденіп көруін өтінсеңіз, мен кәміл сенем... Ол сондай беделді кісі ғой. Сөйтсек мына уақиғаның бәрі тез арада анықталар еді. Сіз Кириллді білесіз ғой... Осының бәрі жазықсыз кездейсоқ нәрсе, сондықтан, әрине, Кириллдің басы ашылар еді... Оның үстіне Цветухин Пастуховпен дос, бұл да жұртқа әбден белгілі адам ғой... Мен кәміл сенем...

Лиза еденнен бір нәрсе көтерейін деген адамша ақырын төмендей бастады. Басы жайымен тұқырып барып сылқ етіп столға тиді, шынаяқты қағып жіберді. Бір шүйке биязы шашы шай төгіліп, сарғайған асжаулыққа жабысты, беті сүйектей қуарды.

— Лизажан! — дап Валерия Ивановна дауыстап, қызына ұмтылды.

Меркурий Авдеевич жандәрмен күйі Лизаны қолтығынан ұстап, қанбақтай көтеріп бөлмесіне апарды. Үй әбігер болды, Валерия Ивановна баспалдаққа жүгіріп барып, кермесін сабалап Глашаны шақырды: су құйған графин ас үйде екен, дәрі-дәрмек қоятын шкаф жабық, кілт жоқ. Лизаның омырауын ағытып, маңдайына одеколон жақты. Қыз көп ұзамай есін жыйды. Бірақ әжесі қолына түскен, қатырғысына патшаның семьясының суретін салған календарьмен қызын желпінтуін қоймады.

Мешков Лизаның бөлмесін жауып, Вера Никандровнаға келді. Ол екі терезенің енсіз аралығына сүйеніп тұр еді. Оның иығы тиіп кеткен биік филодендр14 үйдің төбесіне дейін өскен зілді жапырақтарын шайқайды, оның мәнерлі бозғылт көлеңкесі бетіне, кеудесіне басқан қолдарына түсіп қозғалады. Мешковқа ол сескене қарады, бірақ біркелкі теңселген көлеңке дерексіз алысқа қараған тәрізді көрсетеді.

Мешков оның қарсы алдында екі аяғын нығыздан кере басып, сағатының кілтін таққан омырауындағы шынжырын тартқылап, шартиып тұрды. Едірейген мұрты ентігімен ысқырды, сақалы бір жағына қисайған.

— Сізге мәлімдеуге рұқсат етіңіз, бикеш, — деді ол күмілжіген күңгірт дауысымен, ашуын басқысы келгенде ол осылай сөйлейтұғын, — менің қызым сіздің балаңызбен ешқандай қатынаста болған да жоқ, ешуақытта болуға мүмкін де емес. Қызыма қол сұғуға рұқсатым жоқ. Сіз шаруаңызды бізге қате айтасыз. Менің үйімде ешкім қылмысты адамдарды қорғамайды. Мен өз қызымды сенімсіздіктен арашалау борышым деп білемін. Сіз не ексеңіз соны орыңыз. Біз сізге жәрдемші емеспіз. Сый-құрметіміз осы.

Ол Вера Никандровнаға есікке қарай жол беріп, бұрылды.

— Қайтейін, — деді Вера Никандровна басын иіп, — шара жоқ. Тек Лизаңызды өте аяймын.

— Ықтыярыңыз білсін. Сіздіңше емес, өздеріңше аяйтын оның ата-анасы бар. Тәңіріңіз анау, жолыңыз мынау... — деп ол үсік қолын созып баспалдақты көрсетті.

Басын көтерместен Вера Никандровна темен түсіп, қораға шықты. Мешков ере шықты. Өзінің бекініс қорғаны сияқты қорасынан шығып кеткенін өз көзімен көру үшін сыртқы есікке дейін оны шығарын салмақ болды.

Бірақ, ол үйінің табалдырығынан аттап өтпей жатын, тоқтай қалды: жоқ, сәтсіз күннің сандалы әлі түгесілмеген екен. Үстіне жағасы мен жеңіне қызғылт-сары қант ұстаған жазғы ақ мундир киген, иығында қызғылт-сары погоны бар, тараған қызғылт-сары мұрты едірейген, фуражкасына қадаған үржаңа тажы жарқырап, қылышының тұтқасын аршыған, толық. денелі беттері апельсин сияқты городовой кекірейіп кердең-кердең басып қарсы жолықты. Түннің әзірейіл елестері әлі күнге қалмағаны ма? Меркурий Авдеевичтің осылай тыныштық көрмей-ақ кеткені ме? Жандармдар мен полицияның мундирлері осылай қыр соңынан қалмай-ақ қойғаны ма? Қарашы, мына қарашы сұмдықтың тағы кез келуін, Меркурий Авдеевичтің көргісі де, білгісі де келмейтін қырсық әйел мен мынау маңдайына таж таққан тажалдың кез болуын қарашы!...

Бірақ, жоқ, полицей Вера Никандровнаны елемеген тәрізді. Керек десе қараған да жоқ. Ол тұп-тура Мешковқа келеді, екеуінің арасы жақындаған сайын, қызғылт-сары мұртының жебелері көздеріне қарай жылжып жақындай түсті, еті ісінген көздерінің өп-өткір ноқаттай қос қарашығы шүңірейе түсті.

— Аман саумысыз, Меркурий Авдеевич, — деді городовой күрілдеп, Мешков оның, өз учаскесіндегі кварталшы екенін енді таныды.

— Аман ба, шырағым,—деді ол рақаттанып, тек ерекше құрмет ететін адамдармен сөйленкендегісіндей дауысымен тәжім етіп. — Мен не ғып сені танымай қалдым?

— Көрмегелі көп болды, Меркурий Авдеевич. Наурыздан бері келгем жоқ. Деревняда демалыста болдым.

— А-я жақсы. Деревня қалай екен?

— Аллаға шүкір. Үй ішіміз әбден риза. Шаруалар тәртіп сақтайды.

— Я, әрине. Мұжықтар қаланың қуаяқтары сияқты емес қой.

— Дұп-дұрыс.

— Неге келдің, жай ма?

— Есіңізге салуға келдім, Меркурий Авдеевич: ертең патша ағзамның күні, ту көтеруді ұмыта көрмеңіз. Түнеу үйіне де айтыңыз қалайда ту тіксін.

— Жақсы, шырағым, рақмет.

Мешков жилетінің қалтасын ақтарып отыз тиын санап алып городовойға берді.

— Алла риза болсын,—деп городовой жалт бұрылды. «Мүмкін, бірте-бірте бәрі де жөнделер», — деп ойлады Мешков, сұлқын басқан балаша күрсініп.





19


Пастухов пен Егор Павлович ертеңгі асты пароходта ішуге уәделескен-ді. Сағат он бірлерде жоғарыдан пассажирлік «Самолет» келіп, пристаньда жүк тиеп ұзақ тұратын, сол уақытта тамақсау жандар палубада біраз уақыт өткізуді жақсы көруші еді.

Күн көңілсіз, тұмандау. Еділ тіпті сәскеге дейін бұлыңғыр тұманнан арыла алмай, бозғылт сумен о да бірге ағып кетіп жатты. Ауада ақтарылған көңілсіз қалтырақ ақбоз мұнар, одан пароходтың гудоктары да өте алмайды, бүкіл қала құлаққа ұрған танадай. Өрге тырмысқан жолдарда үні өшкен тағалар тоқ-тоқ етеді.

Цветухиннін, келе жатқандағы халін ойсыздық деп атауға болады: оның ойы ағаштың бұтағындай әр жаққа бытырады. Басын көтеріп, жоғарыда телефон станциясының төбесінде айқасқан сымдардың шым-шытырық торын көріп, өзінің бір нәрсе ойлап шығарумен шұғылданатыны есіне түсті. Ол ешуақытта ешнәрсе ойлап шығарған емес, ешнәрсенің тетігін талдап шеше алмас та еді, дегенмен оның ойына әр түрлі техникалық идеялар келеді, мәселен, электроаккумулятор туралы, ол кішкене, жеңіл, күшті болу керек. Егер Цветухин изоляцияның мүлде белгісіз түрін тапса, іс бітер еді. Қандай жаңалық ашарда болмасын, ізденгенде кездейсоқ нәрсе көмектесу керек, бірақ ол көмектеспей қойды.

«Еділ вокзалының» қасындағы ағаш тротуарда Егор Павловичті үржаңа өкшелері тықылдаған бір қыз басып озды. Оның құмырысқадай беліне түсіп шайқалған бұрымының көк бантына қарап, Лизаны ойлады. Лизаның елеурегені өзіне ұнап, кешегі бөлмеде болған уақиға үміттендіргендей: ол үшін қатты зәбірленіп, әбігер болып қашып кетті, енді өзін азаптаған Кириллмен ешуақытта табыса қоймас. Кім білсін, мүмкін қазір, мынау сары күнде, оларға Егор Павловичті ойлап, көңіліне орнаған сезім шешек атты ма, оған өз көңілі үн қосып, бара-бара екеуінің тілегі табысып, мүмкін Егор Павлович үйленер, бақытты болар.

Жұрттың бәрі актер Цветухиннің тұрмыста таланты бар деп ойлауы мүмкін. Атаққа жеткен соң сүйісу, тәтті сыйласу мұқтаж болмайды, махаббат пен қуаныш атаққа ере жүреді деп санаулары мүмкін. Тек Цветухиннің өз басы және мүмкін Мефодий ғана мұның ақиқаттан аулақ екенін біледі.

Егор Павлович актриса Агния Львовна Перевощиковаға үйленген еді, бірақ ажырасқанына үш жыл болды, әйел енді театрларды бір өзі аралап жүреді. Тілі ащы, көрікті таланты жоқ, ақылы аздау әйел Цветухинді жетістіктің жазығына алып шығатын желкен деп бағалады, бірақ оны желкен орнына қозғай алмады, бұл бір артель бурлактардың да қолынан келмес еді. Ол күйеуін маған жаның ашымайды деп айыптады, көмектесейін десе шаншу көрді, өйткені ол үйрену үшін емес, тек бірыңғай мән айту үшін ғана жаралған жан еді. Аз күн отасқанда Цветухинге үнемі айып тағылды. Ол неке емес, сот тергеуі болды, төк ажырасқаннан кейін мәңгі айыпкер ақталғанын сезді.

Жасы отызға келгесін қайырымды достар да жалғыздың көңілін жұбата алмайды. Сондай-ақ, ара-тұра Егор Павлович айыпкер кезін есіне түсіріп күлетін де сұрайтын: сондай-ақ нашар ма еді? Егер алғашында нашар болса, екіншіде тәуір болмас па? Жағалауға еңкеумен түсіп келе жатып, ол үржаңа өкшенің ағаш басқыштарға тық-тық тигенін тыңдайды, құмырсқа белде бұлаңдаған көп банттан көзін ала алмай қарайды. Қыз қашан пристань қоймаларының бір жеріне, жөкемен байлаған тау-тау тендердің қалтарысына жылт етіп жоқ болғанша қарай берді, қарай берді. Япырай, неке айырысу керек еді, басқа жұмыс ырық бермейді, деп ойлады.

Театр жұмысы көпшілдігімен, қышқыл-тәтті қуанышымен Егор Павловичті біресе толықсытады, біресе солдырады. Бұл безгекке ол үйренген, сондықтан Баронды өзі сонша жақсы ойнаған пьесаға мүмкін тыйым салынып, ұзарған маусым осымен аяқталар да, октябрьге дейін оңаша қалармын,— деп аздап қорқатын-ды.

Осылай бір ананы, бір мынаны ойлап, Егор Павлович пристаньға жетті, теңселген тақтай көпірмен бірқалыпты өтіп жатқан екі тізбек жүргіншілерге жол бере жүріп келеді, жүкшілердің бір тізбегі мықшиып жүк көтеріп пароходқа, бір тізбегі жауырындығы бос жауырындарын жазып, жағаға өтіп жатыр. Пароходтың төменгі палубасына кіргесін Цветухин тоқтады.

Солда кеменің тұмсық жақтағы трюмінің15 есігі ашық, жүкті жылмағай тақтай арқылы жылжытып, сонда кіргізіп жатыр, электр жарығы түскен боцман16 фуражкасын шешіп, желкесін сипап, жүкшілерге енжар дауыстайды. Оң жақта, машина бөлімінің алдында, мейлінше ебедейсіз, бірақ жеп-жеңіл бір нәрсе тұр, ол аса зор жайпақ, жұқа тақтайлардан, тартпа сымдардан, құрсаулардан құрастырған бірдеме. Цветухин оның бұзып тиеген биплан екенін біле қойды, сол арада авиатор Васильев өзінің ұшқыш аппаратын апара жатқандығын сұрастырып білді. Машина сұрапыл көп орын алғанымен, бір есептен ешбір орын алмағандай көрінеді: өйткені кез келген жерінен өтуге болады, өзі астынан да, үстінен де, тұсынан да көктей көрінеді, бәрі айқын, жабайы, бірақ жабайылығында, әрбір сымында жасырын жұмбақ бар, оның қанаттарына барабанша шыңдап тартқан лактаған кенепте де терең сыр жатыр. Цветухин шапанының етегін жинап, бипланды, айнала жүріп, қанаттарының астын қарады, сипады, кенепті шертті, лагін иіскеді, ағаш шеберлерінше қарыстап жайпақтардың ұзынын, енін өлшеді. Әлденеге жүрегі соқты, оны өзі сезеді. Панамасы аяғының астына ұшып түсті, басып та кетті, оны жерден көтеріп, тез-тез шиыршықтап алды да, бір жүрді, бір отырды, аппараттың арқасын зерттемек болып аяғының ұшынан басты. Ол жүкшілердің люкке оңтайлануына бөгет жасады, олар: — Жол бер! Жол бер! — деп оған жекіруімен болды.

Ақырында тасушының бірі теңімен иығын оқсата қағып жіберіп:

— От, сайтан! Байбатша, оңдырмаймын!— деп айғайлады.

Сол кезде ол бипланнан ақырын алыстан жарқырауық жез пластина тік баспалдақпен -пассажир палубасына көтеріле бастады.

Пастухов бетін өзенге беріп, кішкене столда жигули сырасын ішіп, шаян жеп отыр еді.

— Сені келмесе деп едім, —деп ол официантка қоңырау қақты.

— Бір тарақ почта қағазың бар ма? — деді төзімсізденіп Цветухин.— Немесе қойын дәптеріңнен жыртып берші.

Пастухов саусақтарын майлықпен ұзақ сүртіп, қалталарын қарады, содан кейін ескірген бір хатты столға астады. Егор Павлович қағаздан бір фигура жасады, баптап бұрыштарын бүктеді, қабырғаларын өлшеп, артынан жыртып тастады. Пастухов оның не жасағанына қарап, шаянның желкесін сорып отырды. Официант та келді.

— Тағы бір дюжина шаян,— деді Пастухов,—жақсы шоқыр балық әкел.

— Буға пісіргенін бе?

— Буға пісіргенін.

— Дөңгелек жасасын ба?

— Сөйтсін.

— Цветухин фигурасын жасап болып, түрегелді, Пастуховқа:

— Бері кел, қара, — деді.

Екеуі де палубаның кермесіне барды, Цветухин фигураны лақтырды. Ол ақырын, біркелкі ұшып, пароходтан алыстап «ете берді, бір кезде қалықтап барып, қанатын жайып сұра қонды. - Пастухов ағыстың оны ала жөнелгеніне қарап аз-кем тұрды да жолдасына селқос бір қарап, столға «айтып келді, майлықты жилетіне қыстырып:

— Қызық түс екен, — деп, шаянның қысқашын жұлып алып, пытырлатып кеміре түсті.

— Бұл ешқандай ой туғызбады ма? — деді Цветухин.

— Ешқандай.

— Реніш екен.

— Мен топаспын.

— Жалқаусың. Мұнда ми ашып кеп ойлайтын түк жоқ. Құс үшбұрыштың гипотенузасы бойынша ұшты, ол биіктігінен үш есе артық. Демек егер менің осындай қанатым болып, бір шақырым биіктіктен ұшсам, үш шақырымға барар едім.

— Ондай биіктен қарасаң, менің тісіме түскен шаянша пытырлар едің.

— Есіңде болсын, — деді шынымен Цветухин, — құс қозғаушы машинасыз ұшты. Егер оған жеңіл, күшті аккумуляторы бар қозғаушы машина орнатса, ұшу сапарын анағұрлым арттыруға болады.

— Немене, астағы бипланды көрдің бе?

— Я, меніңше, Александр, біздің авиаторларымыз теріс жолда тұр. Құс ұшу үшін -әуелі жер тіреп шапшуы керек дейді. Дұрыс емес. Құсты аяғынан ұстап тұрсаң да ұшады. Оған тіректің, екпіннің керегі жоқ. Ол тек қанатының күшімен ғана жерге байлаған жіпті үзеді, салмақ көтере алады. Екі нәрсе ойлап табу керек: әуеге екпінсіз «алай көтерілу керек және аса жеңіл қозғаушы машинаны қалай жасау керек.

— Салқында, ой иесі, — деп Пастухов кеңес берді, сыра құйды. — Сенің ойлап тапқан ермегің туралы айтайын ба? Сән кеше тамаша ойнадың. Ол сенің ісің. Сонымен шұғылдан. Леонардо қанат ойлап тапты. Алайда біз оны тек суретші деп білеміз.

— Ол біздің кінәміз.

— Жоқ оның «Кодексін»17 оқып қара. Ол өзінің «Топан суы» туралы жазғанда тілі адамды тебірентеді.«Қараңғы ауа көрінісін»,—дейді ол. Бұл — дүние жаралғанда: жарық болсын,—деген тәңірі. Ал оның машиналарының чертежі — қадірлі мұра ғана.

— Ұшқың келе ме? — деді Цветухин сөзін бөліп.

— Мен үнемі ұшумен келем.

— Бірақ сен ұшып бара жатқан аэропланды әлі көрген жоқсың.

— Көрдім. Гипподрамның үстіне шырылдауық ұшып шықты да, үйдің төбелерінен бір айналып, телеграф сымына қонды. Авиатордың жағы сынды.

— Балапан әуелі ұясынан құлап түседі, Александр.

— Түсінемін. Балапан түбінде құс болады. Бірақ онан қашанда болса мен жақсы ұшамын. Мен қазір шаян жеп отырмын, сенің құсың суға малмандай болып, сілімтірі былжырап қайықшының ескегіне жабысқанын көрем. Қайықшы аузын ашып жағалауға қарайды. Жағалауды көрем. Онда жыпырлаған тең-тең товар, оларды арасындағы траншеямен қыбырлап жүрген жандар. Әнекей екеуі үйген қаракөз балықтың қасына тоқтады, кенептің жиегін ашып тастап, ірісінен тандап бір балық алды, енді оны жәшікке ұрып-ұрып, басын жұлып алып, тазартып жатыр. Жотасынан сыдырған қабығының шытырын естимісің? Қабығынан құйылған күміс қабыршықтарын көресің бе? Ал менің тап алдымда бәз-баяғы шаян әлі тұр.

— Сен телеграф сымына қонамын деп сескенбейсің ба? —деді Цветухин.

— Әбден мүмкін, тіпті тұмсығыммен лай суға жалп етермін. Бірақ осылай ұшу — менің мамандығым, өзгені тілемеймін.

Цветухин үндемеді. Көз алдында қағаз моделі әлі елестейді, оның ұшқан жолын қиялымен көреді, ал көздері Пастухов түсірген жолмен кеткен тәрізді: сарғылт тұман арқылы кенеп жапқан тау-тау, ұңқыр-шұңқыр товаларды көреді.

Осы мезгілде жүкшілер ауысты — бір артель босап, оның орнына екіншісі даярланып, жұмыс алдында әлдену үшін ас ішіп жатты. Көктем суынан жуырда арылған зор пакгауздың18 діңгектері арасында, жерде, тізерлеп алқақотан отырған жүкшілер қазаннан көже ішеді. Олардың отағасысы Тихон Парабукин көйлексіз, емшектерінің арасында крест сияқты алтын түгі бар зор денесі күнгірт жерден ағараңдап көрінеді. Ол жолдастарымен кезектесіп қасығын қазанға салды да, жерге, тамызбас үшін бір үзім нанын астына тосып, қасығын еппен аузына апарады.

— Жарыққа жақын, бөренеге сүйеніп, жалаңаяқтарын жайып, Аночка әкесінің көйлегіне түйме қадап отыр. Ольга Ивановна қызын пирог және балауыздаған жібі мен ине беріп жағалауға жұмсаған-ды, өйткені, өзі күйеуіне ашулы болатын: Тихонның үздіксіз арақ ішкеніне бір жеті болды, сенделіп жағалауда жүреді, егер түнеуге үйіне келе қалса, жанжал шығарады, жұдырығымен жүрегінің астын нұқып: «Ішімдегі айуанды оятпа!» — деп ақырады да, жалма-жан қалтасынан сорайып шығып тұрған бөтелкесіне жармасады. Бірде іздеп шарапханадан, екінші жолы далада қалған төңкерулі қайықтың астынан тапты. Үсті-басы жыртылды, жауырындығын араққа салып жіберді, жұмысқа қайта кіріскенде Ольга Ивановнаның көзіне көрінуге ұялып, түнеушілерден Аночка келіп, үстімді жамап берсін деп айтып жіберді. Аночка әкесіне жақсы көретін асы — өкпе-бауыр салған пирог беріп, өзі жамауға отырды. Түймені мықтал, еркектерше, әкесінің үйреткеніндей етіп қадады: жібін босандау қылып қадап, түбін айнала жіппен орап, шәукитіп қойды; жамауды жыртыққа артығымен салды. Жағалауда жүкшілердің үстін жамаған барлық әйелдер сияқты оның да бет әлпетінде шұғыл іскерлік бар.

Парабукин үңіліп қазанға қарап, ернеуіне қасықпен қойып қалып:

— Алыңдар қоюын! — деп бұйырды.

Жұрт көженің түбіндегі ұзақ етті сүзіп ала бастады, ешкімнің артық алмауын қадағаласты. Көп ұзамай қазанның түбі де көрінді, қасықтарымен сиырып қазанды құрғатып, шоқынысып орындарынан тұра бастады. Жауырындықтарын киіп, ырғақтарын ырғалтып, пакгауздың астынан маң-маң басып жарыққа шықты. Парабукин жамаған көйлекті киіп, алақанымен ақырын, абайлаған адамдай, Аночканың шашын сипады. Қызбала қатарласып, әкесінің ұнатқанына риза болып, жалықтырған Павликті жұбатудан мойны босап, аз-кем жағалауда болатындығына қуанды.

Aртель пароходқа жүз пұттық үлкен тұрғы-якорь19 тиеуге кірісті. Парабукин оны айнала қарап шықты, қалғандары үн-түн жоқ қарап тұрды. Қиын іске қалай кірісу екенін бәрі түсінеді, бірақ соңғы сөз отағасінікі.

— Ал астан, — деді Тихон саспай.

Бес кісі якорьдің бір жақ айыр табанын көтеріп жуан арқанның бір ұшын астынан өткізді, екінші жағына барып, тағы солай жасады. Арқанның ұшын якорьдің сап жағынан байлап, бүкіл артель арқанның екі жағына шығып қаз-қатар тұрды.

— Алыңдар,—деді Парабукин.

Жұрт арқанды ұстады.

— Міне тұрды, міне тұрды!—деп Парабукин шиқылдаған дауысымен әндетті, қалғандары сол сөзді жуан дауыспен керенау, әндетпей қара сөзбен қайталады, — жерге батып, өліктей сулап жатқан якорьге тіл қатқандай. Сол мезетте жуан дауыстарға жоғары дауыстар жауап қайырды, оның үні бүкіл артельді біріктірді, бәрі ілгері еңкейіп, арқанды тартып, бірыңғай шабата киген аяқтармен жер тіреп шірене түсті.

— Міне жүрді, міне жүрді! — деді әндетіп жоғары дауыстар.

— Міне тұрды, міне тұрды!—деді арбасып жуан дауыстар.

— Міне кетті, кетті, кетті!— деп жоғары дауыстар кенет саңғырап қоя берді, сол кезде якорь орнынан ауыр қозғалып құлықсыз жылжыды, өкшесінен жердің құмдай сары ылғалын сығып жатыр. Енді барлық дауыстар қосылып, еркін тұтасты, еділдіктердің жан жүйесін әрі қуантып, әрі жұбататын қос дауысты ән тамаша бір толқындай жағалаудың үстінде қалықтады, оның қарапайым сөздері айтысып, арқа қоздырады, лебізі адамдарды біріктіріп, бәрін бір бастырып, жылдан жылға, ғасырдан ғасырға бастап келеді. Якорь сүйретіліп жылжиды, бұдыр сайын мелшиіп бір тоқтайды, бірақ құдіретті ән шойын денесіне жан бергендей тағы да селқос қозғалады.

Пастухов пен Цветухин тамақтарын ішіп болып, ұзақ уақыт үндемей ән тыңдап отырды, жағалаудан суға қарай қалқыған ән пароходтың біресе ана жағынан, бірге мына жағынан естіледі, біресе күшейін қоңыраудай бірлейді, біресе сонау өзеннің арғы бетіндегі бұлыңғыр тұманға шөгіп, әлсірейді.

— Жүр көрейік,— деді кенет елеріп Пастухов.

Олар салон арқылы жүріп барып, палубаның арғы шетіне, пристань мен пароходты ұштастырған өткерменің (тақтай көпірдің) дәл үстіне барып тұрды. Олар кермеге шынтақтап, алдыңғы жүкшілердің өткермеге шыққанын көрді, бүкіл артель аршаның бұтағындай болып арқанға жабысып, пароходқа уласа бастады, бірте-бірте палубаның астына ене түсті.

— Әне қара, —деді Цветухин, — танимысың?

Парабукин еңкейіп артта келеді. Ол тек ырым үшін бір қолымен арқанды ұстағаны болмаса, бар ықласы якорьда, оның айыртабандарының ол шеті мен бұл шеті өткерменің еніне тең. Дударланған бұйра шашы жалбырап бетіне, мойнына түскен, денесі салмақпен шіренген сайын селк-селк етеді.

— Түріңе болайын! — деді Пастухов күліп. — Мынау кеңірдегіңнен ала түссе, зәрең қалмас.

— Неге алсын?

— Жай әшейін. Көңілі қалған өмірдің ызасына шыдай алмай.

— Көңілі қала қойды ма екен. Қарашы, қызы да қасында жүр... Аночка! — деп Цветухин айқайлады.

— Аночка кібіртіңдеп, сүйретілген якорьға еріп, өзі сияқты жүк тиеске жүгіріп келген және оның соғыс оркестр ойнаған марш сияқты қызығына еліккен бір топ жалаңаяқ балалардың арасында келеді. Осы кезде ән тоқтады. Жұмыстың ең ауыр кезеңі басталды: якорьды сылдырмағын үске келтіріп, тік қойып, сол күйі борттың20 өн бойымен кеменің тұмсығына жылжытып апару керек болды. Аночка Цветухинге жалт қарады, ескі досындай оған басын изеді де, кідіріспен пайдаланып, лып етіп пароходқа шықты. Пассажир палубасына ол тез жеткен жоқ, коридорларда шырмалып каюталардың бір түстес есіктерін түрткілеп біраз адасып жүрді. Бірақ Цветухинмен именбей амандасып: күндізгі репетиция кезінде талай-талай бара жүріп, театрдың басқа артистері сияқты онымен де бұрын істес болған-ды, театрда жұрт Аночкаға да үйрене бастаған. Ол бұл жолы да жұмсайтын шығар деп ойланбастан:

— Бір нәрсе әкелейін бе? — деді.

— Жоқ, ешнәрсе керек емес. Сен немене, әкеңе көмектесейін дөп келдің бе? — деді Цветухин жүк тиеу туралы ойлап.

— Я,—деді Аночка өте салуалы пішінмен.

Пастухов оның бұрымдарын қозғап күлді. Аночка бойын одан аулақ салып, мейлінше тәуелсіз пішінмен, жібін шиыршықтап кеудесіне қадалған инесін көрсетіп:

— Мен оның түймелерін түгел қадап бердім. Көп ұзамай үсті-басын да жамайсың, дейді әжем. Ол маған көйлек тігіп үйретпекші. Өзі пішеді, мен тігемін, — деді.

— Мүмкін маған да тігерсің? — деді Цветухин.

— Білмеймін. Мен әуелі өз әжеме, сонан кейін Вера Никандровнаға көмектесем. Вера Никандровна маған хат танытады, мен оған қолғабыс етем.

Аночка жылтыңдап Пастухов пен Цветухинге кезек-кезек қарады, аяғының ұшынан басып созылып, екеуі де естісін дегендей ентіге қатты сыбырлап:

— Вера Никандровнаның баласын ұстап алып кетті, - деді.

— Қай Вера Никандровна?—деді Цветухин. Дереу кілт бұрылып:—Александр, Кирилл емес пе? — деді...

— Кирилл емес пе?—деп тағы да Аночкаға қарады.— Кирилл Извеков па, әлгі техник қой, солай ма? — деді.

— Солай, — я, — деді Аночка. — Вера Никандровнаның онан басқа баласы бар ма еді?

— Не көкіп тұрсың? Қалай әкетті?

— Түк көкігенім жоқ. Мен Вера Никандровнаның үйінде кеше күні бойы болдым. Соның алдында, түнде, ұстап әкеткенін біздің бір ағай көріпті.

— Кім әкетіпті? Қайда әкетіпті?—деді қазбалап Цветухин, кенет оның рас айтып тұрғанын түсінді де, үндемей, қастарын көтеріп, Пастуховқа қарады.

Александр Владимирович қалшиып тұр. Жалпақ бетінің төменгі жағы ауырлап, көздері сықсиып, тез-тез жыпылықтады. Әрбір кескіні өз әлінше торыққанын сездіргендей. Ол алыстап барып, көрі оралып, күдікті қиял еңсесін басып, қайта кетіп бара жатқан адам тәрізді. Цветухинге Пастухов ұнамсыз қатенің үстінен шығып, енді қателескеніне сене алмай тұрған сияқты көрінді.

— Бұл қалай, Егор, бала-шағаға жармасқандары ма?—деді, ол ақырында.

Ол Аночканы иегінен ұстап, басын шалқайта көтерiп, бақырайған батыл «өздеріне тесіле сынай қарады.

Аста егескен ән тағы түзеле бастады.

— Міне жүрді, міне жүрді!

Бірақ ән дереу бұзылды, оны бөліп, біреу: «Тоқта!» — деп, артынша: «Абайла!» — деп команда берді, сонан кейін көп кісі әртүрлі дауыспен, күңкілдесіп реніш білдірді, сөгінді, Аночка бір түрлі аянышпен қыңқ етіп, кермеден бір-ақ қарғып, пристаньның таянышына секіріп түсті, онан ышқынып, тышқандай бұлтаңдап, өткерменің үстіне жиналған жұрттың аяғының арасымен ілгері ұмтылды.

— Оқыс қаза! — деді Цветухин кермеден асылып, аста не болып қалғанын көру үшін.

— Парабукин оқыс қазаға ұшырады, — деді ол жып-жылдам, бір қолымен шапанын аласала, тұра жөнелді.

Парабукин жерде сулап шалқасынан жатыр, екі көзі жұмулы, сұлқын басқан адамдай өксіп дем алады. Маңдай тері жылтырайды. Айналасында иінтіресіп тұрған жүкшілер: Тихон шалқасынан құлады ма, жоқ жанбасынан құлады ма, деп өзара көріседі.

— Бұл қалай? — деп Цветухин жұрттың арасымен сығылысып, әрбір жол берген кісіден сұрап келеді.

— Ұршық қағып жіберді, — деді біреу.

— Қайдағы ұршық?

— Якорьмен қағып жіберді. Асығыс тартып қаламыз,—деді екінші біреу.— Жер тар.

— Біз оңтайласып үлгіретін едік, — деді үшіншісі, — бірақ тап осы араға мынау шалжиған немесін қоя қойған екен, — деп жұдырығымен бипланның қанатын қойып жібергенде, сымдары бал арадай гуілдеді.

— Доктор керек. Докторға немесе фельдшерге кісі жіберіңдер. Есін жисын, — деді асығып Цветухин, әкесінің бас жағында жүресінен отырған Аночканың қасына барын еңкейді.

— Оқа емес, жаны сіpi адамдар ғой, — деді жайбарақат пристань агенті құлағына қыстырған қарындашын түзетіп.

— Аптека, аптека болу керек қой пароходта!—деді безектеп Цветухин.

— Араласпа, байбатша. Бір бұл емес,— деді тікенек сақалды арық жүкші.— Алыңдар, інішектер, кормадағы21 конторға апарайық.

Жүкшілер еңкейіп, Тихонды көтерді.

— Отағасы босап кетіпті,— деді біреуі күрсініп.

Олар кібіртіктеп, аяқтарын алжас басып, көтеріп келеді. Аночка жұдырықтарын түйгіштеп, ере жүгірді. Оның соңында Цветухин.

Комада Тихонды жерге қойып, жауырындығын басына жастады. Шабдар сақалды жүкші шүйдеден өрт шелегін алып, жіп байлап, борттың сыртынан су тартып алды.

— Ал, қызым, былай тұр!—деп ол Тихонға су шашты.

Парабукиннің бұйра шашы қарауытып, басына тығыз жабысты, сондықтан қауқиған басы кішірейіп, бұдыр-бұдыр ақ маңдайы өлген адамдай шодырайып кетті. Бірақ сол сәтте қыбыр етіп қарауытқан қабағы ашылды да, әлі су қараңғы қарашықтары бозарып көрінді кеудесі соқты, ыңқылдады. Парабукин шынтағын астына алып, тұрмақ болды, бірақ, шамасы келмеді.

Станция... — деді даусы шиқылдап. Аночка әкесінің қолын ұстай алып: Қай жерің ауырады, әке? — деп баж ете «алды Қарлы дауыспен, тағы да шыдамсызданып жұдырықтарын түйді. Ол сәл жаны кірген бозарған көздерімен қарады, беті қыбырлады.

— Әжеңе... айтпа, — деді әрең, ентігіп, бірінші рет шуылдатып, кең дем алды.

Шабдар сақал судың қалғанын борттың сыртына серпіп жіберді, шелекті оз орнына, әрқайсысының бүйіріне «самолет» деген сөздің бір-бір әрпі жазылған көп шелектің қатарына ілді де, қолын сермеп:

— Әйда, жігіттер! Отағасы бері қарады, тынысы ашылды— деді.

Олар темекі салған кисеттерін алып жазып бет-бетіне тарқай бастады.

Цветухин жоғары қарады. Пароходтың кормасында, уақиғаға жоғарыдан қарап тұрған бір топ пассажирден бөлек, Пастухов тұр. Ол папирос тартып, дөңгелек көк түтінді құшырлана тез-тез ытқытып тұр. Цветухин гримі кетпесін дегендей орамалмен шекесін, маңдайын, иегін басты, орамалына қарады. Орамалы су болыпты. Бір минут қозғалмай тұрды да, кенет жалт бұрылып, Аночкаға барды.

— Мә, бетті сүрт, — деді.

Аночка түсінбеген адамдай орамалды алмады да, дереу өзінің жамаулы жіңішке жеңімен әкесінің басын еппен әдемілеп сүрте бастады.

Сембі күні, түнгі сағат 12 де, сот палатасы прокурорының үйінде, үй адамдары екі стол басына отырып карта ойнады. Роберлар22 арасында еркектер террасаға шығып, бой жазады. Террасаның айналасын қоршаған жабайы жүзім ағашының тым-тырыс қалың жапырағына электр шамдарының алтын сәулесі түсіп тұр, жарықта жалпылдап ұшып жүрген түн көбелектері. Олардың бір жанып, бір сөнген қанаттарының жан таласқан дірілі тамылжыған түннің үнсіздігін ерекше сездіреді.

Прокурор жүзімнің күлтеленген қалқасының астында ілгері-кейін жүр, бұрылыс сайын кідіріп, көбелектерге қызық көріп қарайды. Қасында ол жүрсе жүріп, тоқтаса тоқтап, үйдің үнемі қонағы, қарамағындағы қызметкерлерінің ең кішісі, сот қызметінің кандидаты Анатолий Михайлович Ознобишин жүр. Оның сырт пішіні аздап кенгураға ұқсайды — қолдары сәл қысқарақ, қолының басы еркектердікіндей емес кішкентай, биік аяқтарының түп жағы жуантық, жүргенде кеудесі сәл кейінірек қалады. Аңқаусымақ, мінезі жатық болғандықтан ол прокурорға ғана емес, әсіресе оның әйеліне, жалпы алғанда үйдің барша әйелдер жағына — апайларға, жас немере қарындасқа ұнайтын, немере қарындас онан үміткер де. Қызметтестері оны жылпос көретін-ді, сондықтан аз-кем жуас сияқты көрінгенімен, қызметтегі өте пысық серіктерін басып озады деп сенетін.

— Ғажап нәрсе!— деді прокурор. — Мені мынау түн көбелектерінің жалпылдағаны әрдайым жайбарақаттандырады. Преферанстан23 да артық көрем.

— Преферанс қайта қызындырады ғой, — деді қонақтардың біреуі.

— Құстаңбасы бола тұрып, төрт взяткасыз қалған кісіге әлбетте солай, — деді прокурор миығынан күліп. Мен тәуекел деп кете бермеймін, сондықтан демаламын.

— Көрерміз, көрерміз, келесі пулька24 әлі не көрсетер деді қонақ бөлмеге кіріп бара жатып.

— Шынында да, мәртебелі мырза, — деді Ознобишин бастығымен оңаша қалғасын,— мынау көбелектерден далаға жаққан от сияқты көз алу қиын екен.

— От ұшқыны ұшып жүріп сөнеді, — деді қиялданып прокурор.

— Ұшқынға ұқсайды, дұп-дұрыс айтасыз. Және қармаққа көз тартады.

— Болмыстың әрекетін ойлайсың, — деді күрсініп прокурор.

— Не жаңалық естіледі?

— Ерекше ешнәрсе естілмейді. Қалада үндеу хаттар туралы әңгіме әлі басылған жоқ.

— Ах, әлгі балалар туралы ма? Тергеу қалай?

— Анық айта алмаймын. Өзіңіз білесіз ғой, мәртебелі мырза, прокурордың серігі мені жаратпайды. Мен онан тергеуге өзіңізбен ере барайын деп екі рет өтіндім уәде қылады, бірақ...

— Гм-м... Немене, менің ұсыныс айтуымды қалайсыз ба?

— Егер қиынсынбасаңыз айтқаныңыз дұрыс болар еді. Мен үшін болар еді, және, мүмкін, пайдам да тиер еді. Іс төтенше қызық болатын сияқты. Мысалы, біздің камерада бұл іске Цветухиннің қатынасы бар деген тосын әңгіме естілді. - Актер ма?

— Дұп-дұрыс айтасыз.

— Жанжал! Немене, үндеу хаттарды қожалардың астына тастай бергеннен сау ма?

— Басқа іс бойынша — типография туралы өтетін сияқты.

— Бәрінің сабағы бір, мен бұған кәміл сенем.

— Жоқ, мәртебелі мырза, сабақтастығы әлі анықталмапты... Ұштастыруға келмейтін сияқты... Екеуі екі басқа деседі.

— Ах, шырағым-ай, кімнің қолынан келмейді? Подполковниктің бе? Подполковник не де болса жымдастырып жібереді. Ол аспапшы сияқты: сірке суы мен майдан правансаль тұздығын жасап шығарады.

Анатолий Михайлович күліп, оның, ұстамды күлкісі бәсеңдеп барып, мәртебелі мырза езуін жыйғанда, басыла қалды. Сонан кейін төтенше жасырын сыр қылып:

— Пастуховты да атайды, — деді.

— Пастуховты дейсің бе?

— Я, Пастухов та бар сияқты.

Олар үн-түн жоқ біраз тұрды. Қоңыр көбелектердің кішкене көлеңкелері шарқ ұрған ойдай жүздерінен сырғанап өтіп жатыр. Бөлмелерден «күлкі естілді.

— Ешқандай жаңалық жоқ, деп айтуыңыз қалай, — деді прокурор наразы ренішпен, әрі күлкіге құлағын салып.

— Мен ешнәрсені ақиқат білмеймін, мәртебелі мырза. Айтуын айтып, артынан бекер болса, баяғы Ознобишин пәтуасыз болып шығады. Күні бүгінге дейін тергеуі протоколдарын маған танысуға берген емес.

— Я, я. Ертеңнен қалмай маған мәлімдесін деп айтайын.

Прокурор жаратпаған адамдай басын шайқап, бөлменің ашық тұрған есігінен күліп жатқандарға қарады.

— Сізге де іспен танысуға рұқсат етсін деп айтайын. Тәжрибе молайту керек қой. Ойыңызды біліп тұрмын. Танысыңыз, кейін маған да айтып тұрарсыз. Көзілдірік киюге қосқаннан бері, қымбаттым, маған іс оқу анағұрлым қиын болды. Көзілдірік кисем, ұйқым келеді, міне қараңызшы. Ал кимесем, түк көрмеймін.

— Көз ғой, мәртебелі мырза, — деді Ознобишин шын ықыласымен сендіріп.

— Я, — деп прокурор оның сөзін қостады. — Анау модернист25 болу керек.

— Постухов па? — деп Ознобишин түсіне қалды. Әрине, модернист.

— Газеттерде мақтайды өзін. Ал әкесі берекесіз адам еді. Аузымен орақ, оратын. Борышы көп болды... Егер баласы оған ұсаса шатасқан біреу деп ойлауға болады. Оның үстіне әдебиетшілерден ондайды күту әбден табиғи нәрсе. Сіз қалай, модернистерді оқисыз ба?

— Байқап көрдім, мәртебелі мырза. Бәрі де біртүрлі.. тұрлаусыз оспақ сияқты. Кейде тіпті лайықсыз көрінеді.

— Я, олардың ондайы бар... Бірақ, білемісіз, кейбіреуінікі қызықты, көркем болып шығады. Мен көзілдірік алмастан бұрын бір роман оқыдым... авторы жадымда қалмапты. Жаңадан шыққандардың бірі. Бірақ кітаптың аты әлі есімде: «Беті ашылмаған», дейді, білемісіз. Өте батыл айтылған. Оқуға жеңіл, қызық. Онда көремісіз бір қыз...

Дәл осы кезде прокурордың немере қарындасы жарқылдап террасаға шыға келді де, асқа шақырды, прокурор үйге кіріп, жұрттың бәрі неменеге, мәз-мәйрам болып жатқанын сұрады.

Әдеттегісінше әйелдердің «асына отырып, кішкене қолдарымен оларға сыпайы, сәл икемсіз ас ұсынып, қалтқысыз орынды сөздер айтып, Ознобишин рақаттанып отырды. Жаңағы террасадағы сәті түскен сөздерден кейін саяси істерді бақылайтын прокурордың серігімен енді ашына болмақ, көптен бері қолы жетпей жүргені осы еді. Прокурордың серігі жас кандидаттың пысықтығын жаратпайтын. Ознобишинді ол жиі-жиі тежеп тастаушы еді, қызметті жақсы атқару үшін сұғанақтығының алдында ұстамдылық жүру керек деп ақыл айтып, маңызы аз материал жиыстырудан басқа да жұмыс бермейтін-ді. Енді, палата, прокурорының камерасы бүкіл қаланы шулатқан істі өзі жүргізуге алғалы тұранда, Ознобишин тергеу тәжірибесіне жұмсауда да, айыптау актысын бірге жасасуды да неғұрлым табысты болсам керек деп ұйғарды. Бұл іске қатысу оған мансап көру жолындағы айта қалғандай елеулі, мүмкін тіпті шешуші қимыл сияқты көрінді, прокурормен бұрынырақ сөйлесуге сылтау таппағанына өкініп, бірақ сәті түсіп ақырында сөйлескеніне қуанып отырды. Жас жігіттердің көпшілігі сияқты ол да әлдебір нәрсені өзгерту, жетілдіру талабы орындалмағанына көңілі толмағандай болады, ол бұрын ешкім елемей келген көп жаңалықтар ашқанын күндердің күнінде білген кезде, жұрттың бәрі маған хайран қалады деп ойлайтын. Сот жұмысының машинасын өзгертем деп ол ойламайды, бірақ оған жақын жібере қалатын күн болса, оның айлашыл аспаптары өзгеше ойнар еді, сөйтіп қарт чиновиктердің өздері-ақ аһ ұрып, мені төбелеріне көтерер деп ойлады. Оның ең күшті арманы — тірі айыпкерлерді көру, бірақ прокурордың серігі оның тергеу ісіне өте қулықты екенін елегісі келмей қатты ренжітеді.

Тергеу екінші айға созылды. Жандарм подполковнигі Полотенцевтің қолынан талай адам өтті, кеменің түбіне жабысқан ұлудың қабықтары сияқты, тергеу ісіне анықтаулар жамала берді.

Жандармдық полиция басқармасына Меркурий Авдеевич Мешков та шақырылды.

Ол ертеңгі дуға тыңдауға баратындағысындай таранып, тәуір киініп келді. Өз басының кім екенін анықтау үшін қойылған алғашқы сұрақтар қиын емес екен. Ол ықыласпен жауап берді, сұрақтардың үйлесімді, жайлы болуына қарап, жүрегі орнына түсті, оның үстіне Полотенцевте амалсыз мазалағанына үнемі кешірім сұрап отырған сияқты.

Ол жалтыратып шашын алған шақша бас адам екен, желкесінде математикалық томпағы бар, қысқа кірпіктері көзілдірігінің жіңішке алтын сабы сияқты ақсары. Тырнақтарын алмай кіршіксіз, ұп-ұзын қылып қоя берген, жазғанда тырнағы өте-мөте ұзын, өте-мөте аппақ шынашағын қағазға тіреп жазады. Жұмысқа аксельбантсыз китель киеді екен, сондықтан оның қалпы жолаушы адам сияқты, подполковник жұмсақ купеде жол жүріп бара жатқан адамдай еркін отыр, жол ұзақ, орын жайлы, әңгімелесіп отырған серіктері оңды адамдар, ол қазір шамаданға ашып жіберіп: «Ал, қарайықшы, қымбатты бәйбішеміз алыс жолға арнап не салды екен», —дейтін тәрізденеді.

Осындай ақпейіл-ақжарқын тонмен Полотенцев Мешковқа ескерту айтты: егер қасақана қылмысты жасырып немесе біреуге жала жапқаны расталса, куәлар жалған жауап бергені үшін қылмыс жазасына тартылады, деді.

— Түсінем, түсінем,— деді Мешков жайлы сұрақтардың біткенін бірден сезіп.

Полотенцев Мешковтан пәтершіңіз Рагозин туралы, ол қашып кеткеннен кейін, қандай хабарыңыз бар, — деп сұрады.

Қашып жүрген адам туралы менің қандай хабарым болушы еді?—деді тықыршып Мешков.

— Сұрайтұғын сізден мен, ал сіз маған — жауап бересіз, — деді Полотенцев оның бетін түзеп.

Сонан соң ол қажымай-талмай, Мешковтың ойынша, бір нәрсені неше саққа жүгіртіп сұрай берді. Рагозинге кім келуші еді, Рагозиннің үйінде Мешков кімді көрді, Рагозин кімге барып жүруші еді, онан кейін Рагозиннің әйеліне кім келуші еді, Рагозиннің әйелі кімдерге барушы еді, Рагозиннің үйінде Мешков кімдерді көрді.

Меркурий Авдеевич қыр соңынан қалмай қайта-қайта қойылған мүлде мағынасыз сұрақтарды тоқтату үшін, «білмеймін» деудің орнына басқа бір сөз іздеп ақылын қинай-қинай әбден шаршады, өзінің өмірін Рагозиндердей пәтерішілерің, бақылау сияқты осындай ерекше маңызды іске жұмсамай, әлденеге жұмсап келген айыбын енді сезіп, өзінен-өзі шошынып, жабыға түсті, ал енді қазір, сол кешірілмес қатенің салдарынан, подполковник Полотенцев сорлап отыр, онымен бірге өзі де жауапсыз қалған сұрақтарды ойлай-ойлай әбден қиналды. Меркурий Авдеевич Рагозин туралы оңды сөз айтса болғаны, мәселен, пәтер ақыны уақытында төлеп тұрған еді десе-ақ, Полотендев дереу қазбалай бастайды Рагозиннің ақшаны көп жұмсағанын аңғармадыңыз ба, Рагозин үй тіршілігіне небәрі қанша қаражат жұмсаушы еді, Рагозиннің жасырын ысырап жұмсайтын әдеттері жоқ па еді, немесе мүмкін Рагозин ақшаға көзі тоймайтын, ақша жинап жүрген адам ба, деп сұрай бастайды.

Мешков қасарысып, бұқпантайлап, бір өзіне мәлім құпияларды жасырған адам болып шықты, сондықтан, әрине, егер подполковник Полотенцев жақын тартпай, сенімсіздік жасаса, өз обалы өзіне тағы.

— Бүкіл қора-азбарларымен жеке флигеліңізді жалға берген және онда жасырын баспахана орнатөан мемлекет алдында қылмысты адамның ісі туралы тергеу орындарына сіздің көмектескіңіз келмейді, деп мен сізді тап осылай түсінуім керек пе? — деді Полотенцев, шынашағының тырнағын таза қағазға тақап, Мешковтың жауабын жазуға әзірленді.

— Рұқсат етіңіз, алдияр тақсыр, — деп Меркурий Авдеевич ыршып түсті, жауапты жазбай тұра тұрыңыз деп жалынған адамша бір қолын подполковниюке созып, екінші қолымен маңдай терін сүртті.— Заңды тергеуге қуана-қуана көмектесер едім, егер шамам келсе?

— Бұл не дегеніңіз—шамаңыз келмеуші ме еді! — деп Полотенцев оны сыпайы қағытты да, қағазды ысырып қойды.—Жарар, басқа пәтершілеріңіз туралы не білесіз, айтыңыз.

— Басқасы кім? Менде тағы әлгі актер ғана бар.

— Я, я, я, тап сол актер туралы!—деп Полотенцев қуанды. — Аты кім ол актердің?

— Мефодий...—деді Меркурий Авдеевич; Рагозин туралы тергеуде тұйыққа қамалған ақылы енді босағанын сезіп, көңілі орнына түскендей болды. — Ғапу етіңіз, сол Мефодийдің фамилиясы жадымнан шығып кетіпті...

— Кейін есіңізге түсер, — деді оны жұбатып Полотенцев,— сол актердің Рагозинмен қатынастары туралы не білесіз? — соны айтыңыз.

— Менің айтайын дегенім...

— Фамилиясын ұмытқан актермен Рагозиннің қатыстары туралы не айтайын деп едіңіз?

— Рагозин туралы емес, — деді күдер үзген күңгірт дауыспен Мешков, — Рагозин туралы емес, қой...

— Я, я, я,— деді Полотенцев есіне енді түсе қалғандай, көзілдірігін жап-жалтыр төбесіне көтеріп, сығырайған көздерін жұдырықтарымен уқалады. — Менің, білемісіз, үздіксіз күндіз-түні — Рагозин, Рагозин! —деуменен оған аузым әбден үйреніп кетіпті. Рагозин туралы емес, оның қатынастары туралы... кіммен қатынасы бар деп айтпақ едіңіз?

— Яғни Мефодий туралы...—деді батылымсынып Мешков.

— Я, я, я, дәл өзі. Демек, ол кіммен?

— Оның семинарияда бірге оқыған көптен бері досы бар, ол да актер, Цветухин.

— Цветухин,—деді оның сөзін қостап Полотенцев, өзі дереу қағазға жармасты. — Ғашық жар әрі ер Цветухин. Ан-ай-ай!

— Жазасыз ба? — деп - сұрады Меркурий Авдеевич.

— Жоқ, жоқ, айта беріңіз. Кейін жазармыз, жазып үлгіреріміз. Тек ептеп қарындашпен ғана. Демек, Цветухин өзінің досы Мефодийдікінде болды, онда Рагозинмен кездесті, дедіңіз ғой сіз, — осылай түсінуім керек пе?

— Жоқ, деді Мешков неғұрлым батыл жауап қайтаруға тырысып. — Білмейтін нәрсені айта алмаймын. Мефодийге актер Цветухин бір рет келді. Соның үйінде бір рет, пасхада, Пастуховты да көрдім. Марқұм Владимир Александровичтің баласын.

— Е-е-е. Демек, Мефодийдікіне жиналғандар... жиналғандар... кәне кімдерді айтасыз?

— Мен дәл солай дегенім жоқ, алдияр тақсыр. Пәтершім мені пасхада мейраммен құттықтау үшін үйіне шақырды. Сонда Цветухин мен Пастуховты кездестірдім.

— Цветухин, Пастухов...—деді қайталап подполковник, жазылған фамилияларды айнала дөңгелетіп сызды. Пәтершіңізбен кездескенде тағы кімдер болды?

— Кездескенде бірге болған жоқ, бірақ флигельге келіп, қораның ішін қарап жүрген түнеу үйінің бір жарлысын көрдім.

— Сіздің түнеу үйіңізден бе?

— Я, түнеу үйінің бір бұрышын жалдап алған семьялы біреу, маскүнем.

— Оның фамилиясын сіз, әрине, ұмытқан боларсыз, деді тұжырымды түрде Полотенцев.

— Фамилиясы Рубакин, немесе... кешіріңіз, оған теріс: Буракин.

— Оқа емес, оқа емес, еске түсіруге уақытыңыз әлі жетеді. Демек, жиналған пәтершілеріңіз... — деп подполковник асықпай дөңгелектер сызып, ішіне сұрақ белгілерін жазды.

— Парабукин! — деді жұлып алғандай Мешков, орнынан секіріп түсті, дереу арқасы кеңейіп әңгімеге көшті.

Шынында да, әдептен безген әлдеқайдағы артистер мен шимайшылардың өзініі шамына тиген сөздерін толық айтып беруден Меркурий Авдеевичтің тайсақтайтын не жөні бар? Ол бір ауыз сөз қоспай, не бір ауыз сөз кемітпей болғанын барынша айтып береді. Рас, Мефодий туралы да, оның досы Цветухин туралы да жөндеп өз айтуға болмайды. Сахна мен сауық үшін діни семинарияны тастап кеткен адамдар ғой, — осылары лайық па? Ал Пастухов деген кім? Ол театрлар үшін әлдене жазып жүр? Өзінің достарын пасха стихирін жаратасың деп күлкі қылған құдайға қарсы біреу ғой. Әкесінің борышын елемей, сонысына қарағанда, алған мирасты жасырып жүрген адам шығар. Ал, ішкілікке салынған алааяқ Парабукин туралы оңды сөз айтуға бола ма? Олардың бәріне Меркурий Авдеевичтің жаны ашып қабырғасы қайысады. Әркімге бір құдай қазы!

— Я, — деп Полотенцев қайғылы әңгімені қостап, тіпті ренжігендей де болды. Әрі ойлап, бері ойлап келгенде, Меркурий Авдеевич, қораңызға күдікті адамдарды қоныстандырамын деп қаншама бәлеге ұшырағаныңызды айтсаңызшы. Сіз оларға бір құдай қазы,— дейсіз. Құдай-құдай болсын, ал өзін де сорлы болма. Бұл дүниеде біз қазымыз. Аспапда бізсіз-ақ соттар. Қораңызға, өзіңіздің сөзіңізбен айтқанда, күдікті адамдар не мақсатпен жиналып, оған Парабукин тәрізді тексіз немелерді неге қатыстырып жүр? — деп сіз өзіңізге сұрақ та қойып көрмегенсіз.

— Мен күдікті демеймін, адамгершілік жағын айтамын... —деп мақта білтеледі Мешков. — Әдепсіз адамдар тәрізді.

— Сіз сияқты діншіл адамның тілімен айтқанда, әдепсіз болса, біздің заң тілінде сенімсіз деген сөз. Ақыры не болып шықты? Үш пәтершіңіздің біреуі бақылаудағы адам, Рагозин, екінші қаңғыбас, Парабукин...

— Ол менің пәтершім бе екен? — деді жалынып Мешков.

— Е, ол менің түнеу үйімде емес, сіздікінде тұрып жатыр ғой?

Подполковник алақандарымен столды қойып қалып, орнынан атып тұрып, ауыр креслоны дүрілдетіп аяғымен кейін итерді.

— Жоқ, жоқ, құрметті Мешков мырза, сіз өзіңіз қалай, қалай сөйлейсіз...

Ол көрер көзге күйгелектігін қалайда басқысы келіп, кабинетте ерсілі-қарсылы жүрді. Аздан кейін Мешковқа таянып келіп, тесіле қарады, көзілдірігін шешіп, көзіне ұйлыққан ұйқысын ашайын дегендей, жұдырықтарымен тағы да көздерін уқалады.

— Сізге шынымды айтсам: куә туралы қателескеніңе күтпеген жерде көзің жетсе, сонан өкінішті нәрсе жоқ. Іс бойынша куә болып жүрген адамның өзі расында сол істегі қылмысқа қатынасты адам болып шықса тіпті шатақ, а!

Ол жалт бұрылды.

— Алдияр тақсыр, — деді ақырын мойын ұсынып Мешков,— су сұрауға рұқсат етіңіз.

— Ах, су дейсіз бе! — деді Полотенцев. — Қазір айтайын! — Шпорларын көңілді сыңғырлатып, шығып кетті.

Столдың арқалығына шалқайып, Мешков екі қолымен бетін басты. Екі өкшесін еденге қатты тіремек болды, бірақ өкшелері жай таппай дір-дір қағып төсенішке тиді.

Кенет есік ашылды. Күтпеген жерде қап-қара ротмистр кіріп келді, Меркурий Авдеевич қайыршы сияқты Рагозиннің босағасына сүйеніп тұрғанда жандармдардың үйдің төбесі мен қабырғасына ойнақтаған үрейлі көлеңкелері мен сол түннің ызғарын ол өзімен ала кіргендей болды.

— Подполковник шығып кетті ме? — деді ротмистр.

— Тап солай, — деп селк етіп дауыстады Мешков.

— А-а-а—деді ротмистр дауысын созып қуанғандай. — Ескі таныс екенсіз ғой!

Ол Мешковтың қолын алғысы келгендей екі адым ілгері басты, бірақ анау орнынан ұшып тұрып екі жарым жолда тоқтай қалып, түңілген адамдай:

— Әнеугі іс бойынша ма? Я, әкетайым, былыққа кездестіңіз. Енді кетеді!

— Тақсыp... — деп Мешков сөйлей бастады.

— Жоқ енді, керегі не, керегі не! — деп ротмистр ат-тонын ала қашты. — Біздің подполковник қалай? А? Ақылды адам. Білесіз бе, ол қалжыңнан аулақ жүреді, қалжыңды жаратпайды. Үзілді-кесілді жаратпайды, жоқ.

Ол әскери адамша жалт бұрылып, келгендегісіндей кенет жоқ болды.

Меркурий Авдеевич тағы да жалғыз қалды, тағы да аяғының тоңазып дірілдегенін, тула бойы дел-сал болып жүрегі айнығанын сезіп отырды.

Подполковник келуге асықпады. Келгеннен кейін өзімен ала келген көк тысты істерді қастерленіп столдың үстіне жайып салды, тырнағымен бір десте қағазды бөліп алып, қара сауытты жақындатты.

— Мен сізден су ішуге рұқсат сұраған едім, — деді Мешков.

— Су берген жоқ па? Мен айтқанмын, — деп Полотенцев қаламұшын қолына алды.— Сонымен, протоколға кірісейік. Сіздің Рагозин туралы берген бағалы жауабыңыздан бастаймыз...

Полотенцевтің үсті-үстіне толтыруына қарамастан, тесік ыдысқа құйған су сияқты санаға тоқтамай қойған нәрсе туралы стол үстінде сарылып отырып, сөйлей беруге жігері қалай жеткенін Мешков түсінбей қойды. Ол таңертең үйінен шығып, жандарм басқармасына келгеніне қанша уақыт өткенін білмейді. Папканың тысынан жасаған жасыл қалпағы бар шам әлде қашаннан бері жанып тұрғандай көрінеді, қағаздың үстінде иреңдеген шынашақтың сезіксіз ақ тырнағы кәріліктен сарғайған сияқты. Таңертең Валерия Ивановна құйған бір стакан шай үстіндегі тілше созылған шабан буымен көз алдына елестеді. Әйелінің— тым болмаса бір жұтсайшы, деп жалынғанын естіді, бұл сандырақты сапасынан біресе қуып, біресе жанталаса қайта есіне түсірді. Сөз ол үшін өзінің мән-мағынасын жойды, сондықтан тергеу біткеннен кейін де, ол әлденені күбірлеп айта берді.

Ол теңселіп, коридордың бойымен алдыңғы бөлменің әйнекті үйшігіне әрең жетіп, есіктің тұтқасынан енді ұстай бергенде, арт жағынан біреу ақырып:

— Айыпкер Мешков! — деді.

Жандарм унтері26 коридордың бойымен жүгіре басып қуып келеді.

— Мешковпысың?

— Мешков менмін, бірақ мен айыпкер емеспін, куәмін, — деді күбірлеп Меркурий Авдеевич.

— Подполковник келсін дейді.

Меркурий Авдеевич кері бұрылып, стенаға таяу жұрт келеді. Полотенцев столдан тұрып, қарсы шықты.

— Ғапу етіңіз, мен сізді бір минутке кідіртемін, — деді ол шынымен өкінген адамдай абыржығансып. — Кейбір қосалқы сұрақтар есіме түскені. Менің білуімше, сіздің қызыңыз Кирилл Извеков деген жас жігітпен өте дос болу керек. Қате ме? Жоқ па? Менің білейін дегенім — сол жас жігіт үйіңізде болды ма, жоқ па?

Меркурий Авдеевичтің көз алдында ап-айқын болып сайрап, ымырт қараңғысында тужурканың төртпақ жауырыны мен ағараңдаған ақ жаға көрінді, ол жылт етіп есіктің аржағына жоқ болды. Жалма-жан сол ақ жарамен қабат Лизаның үйде киетін көйлегінің көк жолақтары ой-санасы алдында бұлдырап өтіп жатты. Сонан кейін Рагозин флигелінің терезесіндегі жарық түскен қызыл-қоңыр перде мен жоғарғы галереядан тым-тырыс қораға үңіле қарап тұрған Меркурий Авдеевичтің өзі елестеді.

Ол мең-зең болып подполковникке қарады.

Полотенцев үндеген жоқ. Бір кезде ол есіне бірдеме түсе қалғандай сыпайы сөйлей бастады:

— Мен сіздің қатты шаршағаныңызды көріп тұрмын, қыр соңымнан қалмады деп сөге-жамандамаңыз. Оның үстіне менің сұрағанымды келесі жолға қалдыруға әбден болады. Менің сізге айтпағым бір ғана нәрсе: әлгі қызыңыздың жас досы да мемлекет алдында қылмыс жасағаны үшін жауапқа тартылып отыр. Сондықтан сізден өтінішім келесі жолы сол жігіттің үйіңізде болған-болмағанын қалай да есіңізге түсіріңіз. Ол туралы да, қызыңыз туралы да мәселені түпкілікті ашып алу керек. Ал енді сау болыңыз. Соншама қиналыпсыз! Кешіріңіз кінәмді, кешіріңіз! Қызмет қарызы ғой!

Кешеде Меркурий Авдеевич есін жаңа жинаған мас адамша аяғын әрең басып келеді. Кербездігінен түк қалмапты. Пенжагі біртүрлі солбырап, шалбарының тізелері делдиіп кеткен. Ұйпаланған жат мұртының астында еріндерін әрдайым сезеді. Ол көпке дейін көз алдында қалтыраған тұманның не екенін түсіне алмады. Тек бірнеше квартал өткеннен кейін қыр соңынан қалмай келе жатқан шіркейлер екенін аңғарды, көшедегі фонарьлардың қасынан өткенде шіркейлер бронза сияқты көрінеді. Шіркейлерді ол қуалай бастады. Бірақ сықақ қой сағымдай орағытып олар алдына түсті де отырды.

Кенет Меркурий Авдеевич тақтай қалды. Ұзақты күн есіне келмеген жұбаныш санасына сайрап түсе кетті.

«Мейлі қасақана жасырған-ақ болайын, мейлі! Бірақ Лизаветаны ұстап бермеймін, Лизаветаны аман алып қаламын...»

Ол сақалын сипады, қатырғы қалпағын жөндеңкіреп киді, аяғының ұшынан болар-болмас сылтып басатын әдеттегі алып қалпына түскендей. болды.





21


Бір күні, Ит Липкасында, Лиза философиялық, әңгіме дейтін бір әңгімеде тағдыр не деген мәселе сөз болды.

Кирилл адамның уақиғалардан тәуелділігін осы сөзбен атайтын болу керек деді. Бұл түсінік Лизаға ұнамады.

— Егер ешқандай уақиға болмаса ше? — деп ол қарсы болды. — Егер ешнәрсе болмаса, әншейін кәдімгі уақыт өтіп жатса, немесе ол өтпей тоқтап тұрса, жалпы айтқанда — зерігуден басқа түк болмаса ше? Сонда қалай, тағдыр жоқ болып кете ме?

Жоқ, Кирилл уақиғасыз уақыт болмайды, зерігу дегеніміздің әзі — уақиға деп санайды. — Жақсы, — деді Лиза, — мейлі, уақиға алуан түрлі болады дейік. Бірақ олардың ешнәрсені елең қылмай тоқтаусыз өтіп жататынын түсінесің бе? Адамның оған еті үйреніп, мүмкін ол бақытты да болған болар. Бірақ бір күні ойламаған жерде соның бәрі астан-кестен болады. Бұл қалай?

— Не айтып отырсың? — деп сұрады Кирилл. — Жеке бастың бақыты туралы ма? Адам өз бақытының ұстасы екенін сен білесің ғой.

Бірақ Лиза көнгісі келмеді.

— Ұста өзінің дүкенінде темір соғып, бәрі де жақсы деп жүргенде, дүкені жанып кетіп, өзі құр алақан қалса, не болғаны?

— Өрт болғаны, — деді Кирилл күліп.

Ол бір нәрсені түсіндіре алмаса, әзілге айналдыруды жақсы көруші еді. Сонымен бірге ол — болашақтан үнемі бақыт іздейтін. Ал Лиза көбінесе күні бұрын әлдене сезеді, тап қазір де ол бір пәлені сезіп, сезімі алдамайтындығына көзі жетіп отыр, тағдыр туралы күндіз сөз қылғанда ол дұрысын айттым деп біледі: бұрын бәрі де әдеттегідей-ақ еді, ол бақытты еді, ойламаған жерде оның өмірінен біреу Кириллді жұлып алды. Бәрі де әдеттегідей еді, ол бақытты еді, ойламаған жерде оның үйінде бұрын түн ұйықтаса түсіне кірмеген бір есім пайда болды, ол Виктор Семенович Шубников. Тағдыр дегеніміз осы.

Қара әйнекке алтынмен — Шубников, — деп жазылған екі маңдайша қалаға әбден әйгілі болатын. Біреуі— жоғарғы базардың қарсысындағы магазинде екіншісі — базардың қатарында, оның ең қалың ортасында тұрған үлкен дүкеннің маңдайында еді. Екеуінде де қызыл матамен сауда жасайды. Магазинде қымбатты мата-шуға, барқыт, жібек; дүкенде—көп қолды сарпинка, сатен сатылады. Сауданы жүргізетін жесір әйел Шубникова, Дарья Антоновна, көмекшісі Витенька деген жиені, оны бала жасынан ерке өсіріп, түбінде осы мирасқор болар деп жүретін.

Ол жақсы киінуді жаратады, сыпайы шаштараз зығыр түстес шашын қыздырған қышқашпен жөндеп жатқанда, креслода аузына келгенін көкіп отыруды дәреже көретін, газеттегі құлақтандырулар бойынша Варшавадан мұртшияр алдырып немесе Лодзидағы гигиена фирмасы ойлап шығарған бет сылайтын гуттаперча27 құрал алдырып ойына келгенін жасайтын жиырма жастағы Виктор Семенович жанын қинап үлкен еңбек сіңіруді жықтырмайтын, жастардың арасында аты шыққан жігіт еді. Ол спортқұмар, әрі шыдамсыз жан болғандықтан толық білім ала алмады, бірақ обалына не керек, ғылымның соңына түсіп талай талпынып қарады, бір гимназияны тастап, екінші гимназияға да ауысты, сауда оқуын, орта мектепті де байқап көрді, сөйтіп жүргенде өз магазинінен таңдаулы шуға алдырып, әр мектебіне лайықты киім тіктіре беретін болды, ақыр соңында сол толып жатқан формалы фуражкаларының бәрін былай тастап, велосипетшілердің әсем кепкасын киіп алды.

Велосипедті ол өте жақсы жүргізеді, нағыз ұшқыр велосипедшілерше биік ерден иіліп, алдындағы буйволдың мүйізі сияқты имиген резинкалы тұтқаны құшып жатып алады. Ол бәйгі аламын деп трек28 бойынша жүріп те әдіс алды, бірақ бұрылыста ұшып түсіп, тізесін жаралады, жарыста жолы болған басқа адамдарды ішінен көре алмай күндегендей де болды.

Ал салт жүргенде оған ешкім ере алмайды. Арқадан, Бұқар жағынан, бір шабдар жорға алдырды. Жорғасының жүні ұйпаланған, құйрық-жалы ағараңдаған қораш мал еді. Наурыз күндері ол бір кісі әрең сыйып отыратын кішкентай жеңіл шанаға жорғасын жегіп алып, атсейстердің алдында ойқастап бөсіп жүретін. Үлкен шанаға жуас тройка немесе пар ат жегіп шыққандар бұрылуға қорқатын, тек таза арғымақтар ғана жүретін. Үлкен Кострижная көшесінде Виктор Семенович өзінің кішкене перісімен нелер керемет көрсетті. Өжеттеніп, ойнатқан, пәрменімен ұшқан аттың жүрісі әрі сұлу, әрі көңілді, бірақ онан гөрі ат айдаушының көшірлік өнері жұрттың бәріне өте-мөте ұнайды. Ол жай жүрмейді, шаппайды, ұшпайды да: даңғыл жолды былай тастап, жер әлемінен мүлде қол үзіп, ұн сияқты ақша қарға бөленген бір кереметтей жұлдыз құртша ағады, оны шанада отыр деуге болмайды, ол домбыраның шегі сияқты қос делбеге байлаған сақпан тәрізді аязды ауаға лақтырған тастай. Шананың бір жағына ойысып отырып алып, оны жанбастатып бір табанымен жүргізеді, сығырайған көздерін тігіп, жалындай сүйреңдеген аттың ұзын құйрығы мен тұяғынан ұшқан мұздан жалтарып, ол метеор-аттың артында құстай ағады, тек ара-тұра:

— Эй! Эй! Эй! — деп атты көтермелеп қояды.

— Витюша! Бас, бас!—деп достары тротуардан айқай салады.

Ол басқан үстіне баса түседі. Орелдің талай желгіштерінен озып, тек желдің ысқырығы мен жентек қардың шанаға сатырлап тигені болмаса, басқа түк естімейді.

Құмар болушылықтың қандайы болмасын, оның ішінде ат шаптыру қызығы да, қазасыз болмайды, сол сияқты Виктор Семенович ынсапсыз әуесқойлығы үшін жазатайым бола жаздады. Бір абройлы сот чиновнигі, палата прокурорының серігі, оразадағы атшабыс кезінде көшеден өтіп бара жатып тайып құлап, аяғы зақым болды, дәл сол кезде Шубников жорғасымен құлап жатқан чиновниктің қасынан заулатып өте шыққан , болатын. Егер ол басқа жерде істейтін адам болса, уақиға аяқсыз қалар еді, бірақ заң орны іске өзгеше бағыт беріп, төре әзі қулаған жоқ, аттық екпіні қағып құлатты, тек әлдеқалай өлімнен аман қалыпты, — деп лақап жайды. Іс бір жылға созылды. Дарья Антоновна жиенін құтқарамын деп сот кеңселерінің бірі аласа, бірі биік — талай табалдырығын аттады, ақырында дау қазаға ұшыраған кісінің емделуге жұмсаған қаражатын өтеумен тынды. Витеньканың ер атағы осы уақиғадан кейін арта түсті, сондықтан атышулы уақиғаның бас геройы көшедегі жұрттың көзіне ерекше белок түсу үшін әдейі крем түсті шевиоттан бүрмелі шекпен тіктіріп киіп жүретін болды.

Дарья Антоновна жиенін күтіп, еркелетіп өсірді, тілегінің бәрін дерлік орындады, бірақ жанына батырып жұмыс істеткен жоқ: мен өлсем өзі-ақ тырбанар, деп ойлады. Үйдің бір жағын соған беріп қойған-ды. Ол үйіне ат туралы, коньки, велосипед, қайық спорты туралы кітаптар мен майда ақшаның, медальдардың тізімін көп жинады, шкафтарына костюмдарын ағаш иыққа асып қаз-қатар іле берді, рупоры тромбондай жарқыраған грамофон сатып алып Вяльцева мен Вера Панинаның әніне қосылып, ванна бөлмесінде фотография жасап, бетін сылап, безеуімен арпалысып жүрді.

Биыл жаз ол өз жағын өңдетемін деп әлек салып, Дарья Антоновна екеуі Мешковтың дүкеніне обой алуға барды. Меркурий Авдеевич оларға отыратын стол қойып, товарын өз қолымен жайып көрсетті, приказчик шиыршықтаған әртүрлі обойларды өреден алып, жазып, рет-ретімен иесіне беріп тұрды. Товар алушылар тым тыңдағыш екен, бірақ. Меркурий Авдеевичке бұл тек қамшы болды. Шубниковтардың бағасын, төрде отырып таңдауға правосы бар екенін ол әбден біледі, сондықтан өзінің саудагерлік өнерін тоты құстың құйрығындай күлтелендіріп жайнатып жіберді.

— Немесе, мінеки, мынаны көріңіз, кабинетке өте лайықты, бұдыр суреттің бір түрі, — деді ол тамсанып. — Егер мынадан гөрі сәл күңгірттеу келген бозғылт түстісінен белдеулікке дейін айнала ұстап, жоғарғы жиегін мынау сияқты ақшылдауымен көмкерсеңіз өте жарасымды болады. Тым күңгірт дейсіз бе? Әрине, бұдан гөрі ақшылдауын табуға болады. Бірақ қай уақытта болса да әр бөлменің көркі бояуы жағынан өзгеше болғаны жөн, бір-бірінен айырмасы болу керек. Болмаса мына ең соңғы шыққан мәнерден алыңыз — уқалаған атлас сияқты. Егер бөлменің жасауы жақсы болса, мәселен, жаңа заманға лайықты модерн болса... Қонақ үйдегі мебельдеріңіз қандай? Модерн емес пе?

— Менің мебелім Венада иіп жасаған,— деді Виктор Семенович.

— Ендеше Вена мебеліне мынау өте лайықты. Қараңызшы, мынадай түсі тамаша обойға айнала биік белдеу салса, қайтер еді.

— Үйдің төбесі туралы пікіріңіз қандай? — деді Шубников.

— Мен жаңа ғана айтқалы тұр ем. Сіздер карнизді бояйсыздар ма? Жоқ па? Олай болса, жиек салмай болмайды. Егер үйдің төбесі тегіс ақ болып, обоймен екеуінің арасына, айталық, мынадай жасыл түсті жиек ұстаса, керемет көз тартар еді. Немесе ең, тәуірі... Петя, есімдік түсті өрнектің барлығын әкелші.

Таңдаудың қызығына әбден түсіп, көз алдында кемпірқосақша теңселген ала қағаздан адамның басы айнала бастаған кезде, магазинге Лиза кіріп келді. Шешесі оны Меркурий Авдеевичке жұмсап жіберген екен, ол кісілерді жөнелткенше тұра тұр деп, күттірін қойды. Қыз кассаға барып, прилавканың үстіне газетін жайды. Оған не оқыса да, — балық өндірісі иелерінің әрекеті туралы фельетон ба, қалалық басқармадағы айтыс па, кеме жолының хроникасы ма, —бәрібір, ол үшін барлық сөздің мағынасы біреу-ақ. Олар не айтпасын, оның көңіліндегісі өзінің бақытсыздығы ғана. Көзі жол аяғына дейін оқып үлгірмесе де, қолы газеттің бетін аудара бастайды, әлден уақытта бір оқығанын жаңадан қайта оқиды.

Қыз келгеннен кейін көңілі бөлінген тағы бір адам табылды. Шиыршықтаған қағаз судырап жазылады, приказчик баспалдақ қойып жоғары шығып, өрелерді аралайды, Меркурий Авдеевич өзінің шешендігіне насаттанады, бірақ Виктор Семенович үшін белдеу, жиек, көмкеру дегендер атымен жоғалып кетті: қағаз атаулының ішінде оның есін кетіргені прилавкадағы қыздың нәзік саусақтары мен асықпай аударған газет. Лизаны анықтап көру үшін орнынан тұрып, ол Меркурий Авдеевичтің айтқанын аты-жөні жоқ мақұлдай берді. Мұртын шиырып (екі езуінің үстіндегі болар-болмас ақ шиыршығы болмаса мұрнының асты әлі аман болатын), иықтарын қағып, тыпыршып, Лиза көзін көтеріп тым болмаса бір қарар ма екен деп күтіп тұрды, өйткені қыз мана әкесімен сөйлесіп тұрғанда оның көздеріне бір шомып үлгірген-ді. Бірақ қыз газеттен көзін алмады, кейін осы кездейсоқ, ұшырасуы есіне түскенде Виктор Семенович таң қалып, Лиза бірден өнегелі сұлу қыз болып көрінсе де, газет қарау сияқты еркекке лайықты табиғатына қайшы іспен шұғылданғаны қалай деп ойлады. Егер ол сөйлесе қалса, ең, алдымен әрине, газеттен не қызық тапқанын сұрар еді. Ал Лиза бұл сұрақты естісе, мүмкін, қайран қалып: «Мен газет оқыдым ба?» — дер еді. Егер қызыл тілдің майын тамызған Меркурий Авдеевичтің орнында Лиза болып: «Мынау тым жақсы обой», — дей салса болғаны, Виктор Семенович сол обоймен барлық бөлмелерін желімдеуге әзір. Бірақ қыз кісілерге қарамай-ақ қойды, әбден жалыққанша күттіріп, ақырында дүкеннің екінші жағына барып жоқ болды.

Виктор Семеновичтің тума мінезінің бір қасиеті — шыдамсыздық Нянькалары оған «бір айтар» деп ат қойды. Бір нәрсеге көңілі ауса, қашан тілегі орындалғанша, кірпік қақпайтын-ды. Сәби кезінде ең әуелі еркін тілі келген сөзі «әже» де емес, «тәте» де емес, «жібер» деген сөз еді. Бір жерге барғысы келсе титтей қолдарымен нянькаларын, басқа балаларды итермелеп: «Жібер, жібер!» — дейтұғын. Дарья Антоновна жиенінің үй жөндетуге кенет құлқы болмай, мұңайып, бұрынғысынан да жақсы киініп, үйге не себепті тұрмай жүргенін түсініп басын изеді, ол Настенька деген бір әйелге Лиза Мешкованың суретін тауып бер деп тапсырып, барлық сырын ашып алды. Бәрі де таң жарығындай ап-айқын болды.

Настенька өзін осы үйдің жақынының деп санайды, ол мұнда бірер жұма болып, ара-тұра басқа таныстарына немесе монастырьға намаз оқуға кетіп қалып жүреді. Майда тілімен, кісіге жақсы тілектестігімен, еңбексіз қызмет көрсетуге әзірлігімен кісінің көңілін аулауға епті адам. Беті қара ерікке сәл ұқсайды — жылтырап тоқмейілсіп тұрады, жас қара көздерінде өмір қуанышы ойнақшиды, бірақ солай болса да жұрт оны намазын тастамайтын орнықты әйел деп біледі, тәтті тамаққа өте құмар болса да, оны оразасын тастамайтын тақуа ден біледі. Біреуден ебін тауып сый-сыбаға алуға, қабылдауға да енері асқан адам, берген адам сыйлық беріп тұрған өзі емес, қайта мынау қамқоршы әйел деп ойлап қалады.

Көктемде оқу бітірген гимназисткалардың суретін түсірген фотографтың бабын табу оған оп-оңай болды. Настенька Лиза Мешкованың суреті өте ізгі мақсатқа керек болып тұрғанын оған жете ұғындырды, сондықтан фотограф кәсібінің дәрежесі артқанын көріп, төбесі көкке жеткендей болды.

Лиза суретте көңілсіз көрінеді, дөңгелек жүзі ұйпаланып қауқиған үлпек шашының қоршауына қалай жараса қалғанын көз ажырата алмайды. Әлде бір қиял көзінен ғана емес, қолына алсаң, бүкіл суретінен сезіледі. Суретті қолына алғанда Виктор Семенович өткен өмірі мынау жұпар иісі аңқыған орданың алдындағы қара баспалдағынан артық емес екенін сезді, сол үйдің терезесіне сұқтана қарап, енді ішіне қалай кірем деген арман сабырын әбден кетірді. Оның әлденеге жүрегі елжірейді, біресе жылан, біресе ұзақты күн ұйқылы-ояу диванда аунап жатады, бал аштырады, өз атынан біреуге дуға оқытады, ұйқым қашты деп доктор шақыртады, біресе жаңа костюм піштіремін деп тігінші шақыртады.

Настенька мен Дарья Антоновна қызу әзірлік жұмыстарын жүргізіп, Мешковтардікі«де Шубниковтардың есімі жиі естіле бастайтын болды. Алыстан бастаған астыртын жұмыс ақыр соңында Меркурий Авдеевичтің, бір күні Дарья Антоновна шай ішуге келеді деген хабарына апарып соқты.

— Біздің үйдің шайына неге қызығады? — деді Лиза әкесіне одырая қарап.

— Көп жылдан бөрі магазиніміз көрші болғанымен, үй іші бірін-бірі танымайды,— деді Меркурий Авдеевич.

— Енді қандай өзгеріс бола қалды?

— Я, кейбір жағдай өзгерді, жаным. Мен кеше қарыз қағаздарымды өтеу үшін банкке барып, кассаның алдында күтіп тұр едім. Банктің директоры қасымнан өтіп бара жатып мені көрді де тоқтай қалды: «Мешков мырза, күтіп әуре болмауыңызды өтінем, тұп-тура менің кабинетіме барыңыз. Мен өзім айтып ісіңізді жөндеттіріп берейін, қызметкерлер дереу бәрін өздері үлгіртеді!» — деді, қолымды алып амандасты. Бұрын банктің директоры Мешковты елемес те еді...

Сонымен августың бір ыссы күнінде, түс ауа Шубниковтар Настеньканы ертіп, Мешковтікіне жексенбі пирогін жеуге келді.

Виктор Семенович баршын түсті костюмы мен жағасы биік мәнерлі жилетін киді. Жилеттің жанқалтасынан сағаттың бауы — шынжыр емес, қысқа қара жібек сағатының бауы лента көрінеді, баудың шетінде бір бұрышын конверт сияқты қылып бүктеген алтын пластинка бар. Бұрышында қызыл гауһар тас.

Күн тымырсық ыссы болғандықтан пенжагін ағытқан. Жилетіндегі сағаттың сылдырмағы дем алған сайын жарқ-жұрқ етеді. Виктор Семенович жиі-жиі дем алады. Талай рет сөз бастап-ақ еді, Лиза үндемей қойды. Оның кез келген сөзге сүрініп, сасқалақтап, жалынышты көзімен қарағаны Лизаға ұнады. Ақырында оны аяп:

— Сағатыңыздың сылдырмағында бір жаяу бар ғой деймін? — деді.

— Я, — деді ол дереу сағатын шығарып. — Ескерткішті. Қараңызшы.

Әшекейлеп ойып жазған: «Виктор Семенович Шубинковқа құрмет белгісі. Достары», — деген жазуды оқыды. Екінші жағына: «Бас, Витюша, бас!» — деп жазыпты.

— Бір сылтауға арналған нәрсе ғой деймін?

— Жарыстан қалған ескерткіш еді. Өткен қыста. Ат жарысы болған-ды.

— Олай болса, бәйгіге берген нәрсе ме?

— Бәйгі десе де болады. Жолдастарымнан. Менің атым озып келіп еді.

— «Бас» дегені несі?

— Жай қалжың сөз.

— Жарысқа түсіп жүргеніңізге көп болды ма?

— Мен бәйгі құмар адам емеспін. Жай қызық көрем.

Настенька кішкене шымыр денесін Лизаға қарай түгел бұрып, қол ұшын беріп жәрдемдесуге асыққан адамдай аптығып:

— Витенька велосипед те жүргізеді, коньки де тебеді, — деді.

— Қазір конькидің уақыты емес,— деді Виктор Семенович қынжылып. — Қазір желкен қайықтың мезгілі.

— Витенька — қайық клубының мүшесі, — деді Настенька. — Қайығы нағыз қуыршақ сияқты, көрсеңіз қайтеді.

Сөз арасы бөлінбес үшін Настенька айтылмай қалған сөздердің орнын өзі толтырып жұрт үшін сөйлейді, сондықтан біресе онға, біресе солға бұрылады, өйткені жұрттың бәрін көріп отыруға қонақтар мен үй адамдары отырған дөңгелек столдың үстіндегі аспалы фарфор шам бөгет болды.

Виктор Семеновичті қоспағанда, сөз таба алмай бәрінен қатты қиналған Валерия Ивановна. Дарья Антоновна маңғаз, кең пейілді, үстіндегі күлді балам көйлегінің жылтыраған бүктесіндері еденге тіреліп тізесіне дейін тік тұр, тізесінен сіресіп беліне барады, ол бүкіл креслоны көміп маңқиып отыр, тастан соққан ескерткіш сияқты. Әңгімені ол жабайы нәрселерден бастағанымен бара-бара халық шаруашылық бағытта ма немесе экономикалық, бағытта ма, әйтеуір асқақтатып ала жөнелді. Валерия Ивановна мұнан шошынайын деді. Оның түсінігінше экономиканың мәнісі — бүгің базарға не түсіпті —түссе көп түсіп пе, аз түсіп пе, Деген мәселе ғана, ал зат неге түсіп жатыр, қайдан келіп жатыр оның анығын кім білген! Әрине, базарға түскен заттар да басқа күллі дүниеге тіреу болған белгілі діңгектерге сүйенеді. Мысалы ол аязға, дін мейрамына, немесе аласапыранға, қысқы не жазғы Николаға байланысты. Бірақ, бұл тым дерексіз нәрселер. Ал Дарья Антоновна базарға түскен заттан бастап, қауырт дала жұмыстарын сөз қылып қана қоймай, бүкіл селолық ел тұрмысына, өзінің сөзімен айтсақ, шаруа мәселесіне көшті.

— Біз қала халқы болсақ та, — деді ол, — шаруа мәселесіне берік байланыстымыз. Біздің кәсібімізді — Қызыл матаны алып қараңыз. Кейде мұжық сарпинканы да алмай қояды, ал кейде шыттың тәуірін сұрайды. Қазір нәрсені көп алатын деревня.

Бұл Меркурий Авдеевичтің ғана ақылы жететін әңгіме, бірақ ол теорияның қызығына түсіп, аты-жөні жоқ абайсыз сөйлей алмайды.

— Я, — деді ол аз ойланып, — деревня қазіргі кезеңде жақсарып келеді. Бірақ кәсіп атаулының бәрі деревняның жандануынан пайда келтіре алмайды. Мәселен, біздің сыр-бояу саттығымыз бұрын да өте қоймаушы еді, қазір де солай.

— Бұл қалай, — деп Настенька да сөзге араласты,— бұл не дегеніңіз! Менің олай-бұлай жүргенде — көше сайын салынып жатқан кілең жаңа үйлер көзіме түседі, таң қалам. Кермекке сондай әдемі! Кіреберістегі кең баспалдақтарында жоғары көтеріп шығаратын машиналары бар, тіпті аяқтың керегі жоқ. Еденнің орнына тас паркет, төсеген үй емес собор дерсің. Бір ғана банктың талайы салынды, қайда қарасаң да қаптаған банктарды көресің. Соның бәрі ақшасыз тегін салынып жатпаған шығар? Әйтеуір толып жатқан құрылыс...

— Я, — деді Дарья Антоновна, — құрылыстың үлкені де, кішкенесі де сіздің көмегіңізсіз салынбайды, Меркурий Авдеевич, әйтеуір сізге бір соқпай кете алмайды ғой.

— Бұл қалалы жер ғой, әігіме деревняда.

— Қалада да, деревняда да ақшаның аты ақша емес пе.

— Жоқ, Дарья Антоновна, бәрі бір емес. Мұжық ақшаға өте мығым.

— Қанша мығым болғанымен, мұжық терезесін сырламай, қонақ үйін қағаздамай тұрмас. Оның үстіне арақ дүкені ашылып, мектеп салынып, шіркеу өңделіп жатады солардың бәрі тоғытылып сізге келіп жатады ғой.

— Мен жергілікті әкімшілік орындарына товар өткізбеймін, сондықтан маған мектептен келетұғын пайда жоқ, — деді Мешков. — Салынып жатқан шіркеулердің де ықтыяры өзінде емес, спархия басқармасы қайдан ал десе, сонан ғана алады. Ал мұжыққа келетін болсақ, ол терезесіне кендір май жаққанша қатынына мата алғанын артық көреді. Олай болса, деревняның қалтасын қағып жатқан мен емес, өзіңіз боларсыз, Дарья Антоновна.

«Шық бермес шығайбай екеніңді көріп отырмын, көріп отырмын», — дегендей болды Шубникованың есті, кекесін көздері. Үйге кіргеннен-ақ ол стенадағы обойлар нашар екенін, еденнің көптен бері сырланбағанын аңғарып: «Өз товарын өзінен аяйды», — деп топшылаған-ды.

— Мен бекер дей алмаймын, — деді ол көздерін сүзіп жерге қарап, — құдайға шүкір саудамыз жаман емес. Бірақ сіздің кәсібіңіз де пайдасыз емес, товарыңыз өтімді, Меркурий Авдеевич.

— Товар өтімді-ау, бірақ алушы аз ғой.

— Қолында бар адам батыл келеді, Меркурий Авдеевич. Мұжықтар қазір кәдімгідей қатарға қосылып қалды деген өзіңіз емес пе?

Әңгімені басқа мәселеге айналдыру керек болды. Өйткені Настенька тым көп түсініп күле бастады: Меркурий Авдеевич сұлу қызына үстеп ешнәрсе алам деп дәметпесін дегендей аузын қу шөппен сүрте береді, ал Дарья Антоновна сұңқарым алтын таудың үстінде еркін қалықтап жүргенін сезсін дегендей байлық айтады.

— Я,—деді Меркурий Авдеевич тыпыршып, — мұжықтардың әуселесі әбден басылды, енді байдың жұртын өртегеннен де, бейнетпен тапқаны олжалы екенін түсінерліктей болды. Халық қатал ұстауды керек қылады.

— Деревняны шашау шығармай ұстау қалаға қарағанда оңай, — деді Дарья Антоновна, — өйткені мұжық қаладағылардан анағұрлым қорқақ.

— Әділ сөз, — деді Мешков сақ құлағын тігіп.

— Қалада қайда барсаң да көре алмаушылықтан көз ашпайсың, — деді Шубникова.

— Көре алмаушылықтың қайнаған жері ғой, — деді Мешков сәл құлықсызданып.

— Айналаң қаптаған қастастық, біреумен бірге тұрып, тілектестігіңді білдіріп, пәледен құтқарып жүрсең кейін...

Дарья Антоновна кенет Мешковқа төніп:

— Кейін — мәссаған: өзіңнің жомарт қолыңмен, былайынша айтқанда, улы жыланның ұясын паналатқан адам болып шығасын.

— Яғни, қай мағынада ұлы ұяны айтып отырсыз? — деді күдіктеніп Мешков.

— Тіпті сіздің әлгі жаманатқа ұшырағаныңызды-ақ айтайықшы. Мен сізді сонша аяп, Меркурий Авдеевич, түні бойы ұйықтай алмады. Құдайдан қорқатын, жұрт сыйлаған адам еді, ұзатқалы отырған қызы да бар еді, мынау кесірдің кездесе кеткенін қарашы, бұл не деген сұмдық! — деп қынжылдым да қойдым.

— Сіздің айтқалы отырғаныңыз әлігі... — деп сөз бастап Мешков әлденеге мазасызданып, дегенмен көмескі жағдайдың бәріне тойтарыс бермек болып келе жатыр еді.

— Я, әлгі сіздің астыртын адамыңызды айтамын, — деді аңқаусып Шубникова.

Ол қатты қайғырып, екі қолын Мешковка қарай созып, алақандарын жайып, басын бір жағына қисайтып, әттегене-ай деп әбден өкінген адамдай мелшиді де қалды. Настенька енді естігелі тұрған сөздің мәніне лайық бет әлпетін дереу өзгерте қою үшін шыдамсызданып, бойы-басы бүрісіп бәйек болып бағып отыр. Лиза мен шешесі және Виктор Семенович Мешковқа үрейлене қарап, көздерінен жеп барады.

Басына қан құйылған Мешков қарайып, бірнеше секунд қозғалмай, кірпік қақпай отырды. Сонан кейін ерніне түскен мұртын басбармағымен ысырып, айыр сақалын сипады. Сондықтан өңіне аз-кем ажар кіріп, қабағы ашыла түсті.

— Meнің астыртын адамым дейсіз бе? — деп ол даусын бәсеңдетті. — Менің ешқандай астыртын адамым жоқ, болуға мүмкін де емес.

— Әлгі сіздің үйден ұсталған адамды айтамын, — деді қолын жая түсіп Дарья Антоновна.

— Ұсталуға жататын адамнан үйімді құдай сақтаған. Айта көрмеңіз!

— Немесе сіздің учаскеде ұсталған ба, — әйтеуір бүкіл қала шулап жүр ғой.

— Қалада тарап жүрген өсек аз ба? Көрші флигельден бір бұзақының әйелі ұсталғаны рас. Бірақ мен ол үшін жауаптымын ба?

— Сізді жауапты қылайын деп отырған кім бар, Меркурий Авдеевич? Тек сіздің жоқ жерде жаманатқа ұшырағаныңызды айтамын.

— Егер маған түк қатынасы болмаса, оның жаманаты маған қалай жұғады? — деп сылтау тапқан Мешков табан тіреп тайталаса бастады.

— Ел аузына бір ілеккесін жаманатыңыз шығады ғой.

— Сіз менің жақсы танысым болып, ал қазір менің кіршіксіз күллі семьямның танысы болып, сіз Дарья Антоновна, жұрттың сөзіне ермей, қайта өсек таратқан адамға тиым салуыңыз керек еді.

— Сіздің мұныңыз қалай, Меркурий Авдеевич. — деді баса-көктеп Шубникова, сусылдаған көйлегінің қатпарларын қапыл-құпыл түзеп, мен тұрғанда сізге кім де болса кір келтіретін күмәнді сөз айта алмас, не дегеніңіз! Мен - әлгі бұзақы әйелді ұстағанда абыржыған шығарсыздар деп ойлаймын.

— Қудай алдында да, адам алдында да өзімнің көңілім ақ болса, неге абыржыйын?

— Сіз жалғыз емессіз, қызықсыз бар ғой. Лизажан қауіпті адамдарға әлдеқалай жұғыспады ма екен деп Малерия Ивановианың аналық жүрегі ауырып, қан қақсаған шығар.

— Ах, айта көрмеңіз — деді шын жүрегінен Валерия Ивановна.

— Менің қызым қауіпті адамдарға неге жоласын? — деді Мешков қабағын көтеріп, қастерін тікті.

— Қорамнан бұзақы әйел ұсталды деген өзіңіз ғой, Меркурий Авдеевич, — деді тағы да - аңқау жабайы адамсып Шубникова.

— Қорамнан ұсталса ше, — деді кейіп Мешков, — бірақ менің қызым қорада тұрмайды, құдайға шүкір, — өз үйінде тұрады, әке-шешесімен бірге тұрады,. Дарья Антоновна.

— Рұқсат етіңіздер, уақиғаның қалай болғанын мен айтайын,—деді Виктор Семенович үрейленіп, бір жағынан жұрттың бәрін келісімге келтірмек болды, ол манадан бері үндемей ішінен аласұрып, қайратын жинап отыр еді. — Сіздің қораңызда астыртын әрекет жүргізген адамдар табылыпты дегенді естігенде апатайым қатты кейіді. Яғни, Меркурий Авдеевич, әлгі өзіңіз айтқан мағынада: дереу тиым салмақ болды. «Сөйлеме... егер өзің, анық білмесең, ауызыңа не бол... деді». Яғни, өйткені бұл уақиғаны айтқан мен едім. Ал менің естігенім расында да жұрттың сандырағы. Біздің әлгі приказчиктер ауыздарына келгенін ботап жүрді, Мешковтардың үйіне революционер жасырыныпты, аты-шулы адам екен... дөп, осы күні ондайларды тоғыз жүз бесінші жылы аты шыққандар деп атайтын көрінеді ғой. Яғни бұл менің өз сөзім емес: егер бүлікшіл біреу болса, оған атақ қайдан келсін? Сонымен ол қолға түседі. Болғаны сол. Бұл арада Лизаның кінәсі бар ма? (Ол қызға қарап күллі денесімен бурылды). Егер сізге, ғафу етіңіз, сенімсіздік білдіре қалса, қатынасы болыпты... айталық, жастармен араласып жүріпті деуі мүмкін. Онда кімге болса да... тіпті менің өзіме де сенбеуге болады. (Лизаны ақтау үшін қандай айып қойылса да өзім көтеруге даярмын дегендей бір түрлі қимылдар жасады).

— Ол не дегеніңіз, Витенька! — деп Настенька қас пен көздің арасында бауырын жазып, созылып сала берді. — Сіздің сөзіңізге қарағанда өзіңіз айтқан әлгі сандырақ сөздерде Лизаның да аты аталыпты деп ойлауға болады.

— Атай көрмеңіз!—деп Виктор Семенович ыршып түсті.

— Әрине солай, — деді әндетіп Настенька теріс бұрылған Лизаның жүзіне тесіле қарап. — Періштедей таза баланы бұл жалғанның сұмдығына қалай қиярсың? Витенька апатайымен сөйлескенде ішінде мен де бар едім. Есіңізде бар ма, Дарья Антоновна, сіз мені өз жағыңызға апарып, кофе құйып бердіңіз. Витенька әлгі астыртын адам туралы естіген қауесетін айтып үлгірген де жоқ еді, Дарья Антоновна: жетер! — деді.

— Менің қазір бұл әңгімені айтып. отырған себебім, өз аузыңыздан бекер деген бірауыз сөз есту еді, Меркурий Авдеевич, — деді өкпелеп Дарья Антоновна.

— Мен қайтейін, — деді ақырын Мешков, — мен болған істі болғанынша айттым.

— Бәрекелді, өте жақсы, бәрі де аяқталып келеді,— деді Настенька бұрынғысынша бой бермей. — Сол арада Нитенька— қалада гимназистер мен техниктер тұтқынға алыныпты, ол-ол ма, патша үкіметіне қарсы астыртын қалаға үндеу таратушылар рухани семинариядан да табылыпты, — деді. Қысқасын айтқанда, жастар бұзылған. Сол кезде Дарья Антоновна шоқынып, былай деді: «Тәңіріге рақмет, сен, Витенька қарағым, — әйтеуір оларға ұсамайсың. Бірақ, құдай үшін сақ бол, тұтқынға алынғандардың арасында сенің серіктеріңнің таныстары болып жүрмесін, деді». Міне, бар әңгіме осы, бір ауыз өтірік болса бұйырмасын, Меркурий Авдеевич. Сіздер туралы өсек терген ешкім жоқ, ал Лизаньканың атын ешкім атаған да жоқ.

Настенька осы араға келгенде судыраған сөзін кілт тоқтатты. Көзін бір қағып елжіреп Лизаға қарады, мүлде өзгеше, еркелеткен әдемі дауыспен әзілден:

Өтірік айтып қайтейін: асыл есімің, әрине, аталып жүр ғой, бірақ мүлде, мүлде ерекше жағдайда. Ол тұрады мен емес, басқа біреу-ақ айтар, — деді.

Виктор Семенович алжасқан адамдай теңселіп, енді тілеймін дей бергенде, Валерия Ивановна жалма-жан Лизаға таянып, жұрттың бәріне естірте сыбырлап:

— Қиналып әрең отырған жоқсың ба? — деді.

Лиза боп-боз. Өзін-өзі құрсап, қозғалмай әрең отыр, бір кезде тула бойын сірестірген зілді сілкін тастап түрегелді.

— Кісілерді, мүмкін, мама столға шақырарсың,— деді.

— Шақыр, Валерия Ивановна, — деп Меркурий Авдеевич керіліп, демін ішіне тартқан кезде сыпайыгершілік тағы оянғандай болды. Бәрі де бір-біріне бас изеп, алғыс айтып, орындарынан тұрып, жабулы тұрған столға барды.

Бірақ тәтті пирогтың мұрынды қытықтаған иісі де, әртүрлі варенье де, шанышқы мен пышақтардың жұлдыз-ай сәулесі түскен самаурынның жарқырауығы да сыпайы әңгіменің көңілсіз әсерін тарқата алмады. Әңгіме сыйқырлап қойғандай тек Валерия Иванованың «Алыңыз, алыңызшы!» деген жалбарынуымен басталады да, Настеньканың: «Ах, керемет асбасшы екенсіз!» деген немесе Дарья Антоновнаның: «Мен мынадай үлпілдеген үгімтал нанды бұрын-соңды жемеген болармын!» деген мақтауларымен аяқталады.

Виктор Семенович Нежинскийдің жеміс шарабын Меркурий Авдеөвичпен соғыстырып, батылсынып, Лизаға балбұлақтан дәм татыңыз деп айтпақ болып еді, қыздың көз қарасынан зәресі ұшып кетті.

Сол күйі ас ішіп болғанша үндемей отырып қалды, тек анда-санда амалсыз «рақмет» деген бірауыз сөз айтады, орнынан тұрғанда жұрттың бәріне жол беремін деп сыпайы қынжылып, ыржия күліп, семендеп, шегіншектей жүреді. Лиза шыдай алмай күліп жіберді. Ол онан жаман сасқалақтап, бұрылайын дегенде үстінде шам тұрған дөңгелек столды қағып жіберді, дереу шамды ұстаймын деп столға қарай тағы ұмтылып, шамды құлағын алды. Дөңгелек шыны абажур жылжып барып кілем үстіне дық етіп түсті де қарбызша екіге қақ айырылды.

Виктор Семенович алақанымен мандайын басты. «Төлеймін» немесе «өтеймін» деген сияқты бір сөз атып шығып, көмескіленіп көмекейіне тіреліп қалды. Лизаға қарауға жүзі шыдамай, Меркурий Авдеевич пен Валерия Ивановнаға қарап, өкшесін тық еткізіп, бас не берді.

— Бақытты болуға жазсын, бақытты болуға жазсын! — деп Настенька қуанып шынының сынығын жинай бастады, үй иесі күліп, қынжылған сорлыны жұбатып бірдемелер айтып жатыр.

Дарья Антоновна айылын да жыйған жоқ, қайта Лизаның қолынан ұстап, шын қамқоршы адамдай:

— Шырағым, Витенька шынында да сондай қолапайсыз екен деп ойламаңыз, әншейін сізден ұялғаны ғой, — деді.

— Ол сондай епті, сондай епті-ақ өзі! — деп Настенька тағы сумаңдады, жұрттың, бәрін көзімен бір шолып, бәрін өзі реттеуге, бәрінің де көңілін табуға әзір екендігін сездіргендей болды.

Бұл болмашы уақиға зерігіп отырған жұртты бір көтеріп тастайтын күлдіргі әзіл сияқты, Виктор Семеновичтен басқаларын ойламаған жерде сергітіп, тарағанда бәрі де шын ниетпен тату қоштасты.

Мешковтар үйде оңаша қалған соң араларына әлдебір зілдей қараңғылық орнады. Лиза терезенің алдында тұр әке шешесінің телмірген көзқарасын ту сыртымен сезеді. Столдың үстіндегі бос шынаяқтар, мелшиген филодендр, әрқайсысы әр жерде қалған мебель, асжаулықтың үстіндегі абажурдың сынығы— бәрі де болған істің даусыз қорытындысын күткендей.

Лиза кеудесіне көтерген қолының саусақтарын қысып шешесіне қарай ақырын бұрылды.

— Бұл қыз таңдау емес пе, әже? — деді.

Валерия Ивановна жеңінен мұрын орамалын алды, Мерркурий Авдеевич шатынап:

— Қыз таңдау болса ше? Оның не айыбы бар? Оны ойлап шығарған біз емес. Аталарымыздың ғұрпы. Шіркеу де рұқсат етеді. Біз құдайдан безген адамдар емеспіз ғой? — деді.

— Мен жай сұраймын.

— Жай сұрап тұрған жоқсың. Кекірелеп тұрсың. Кекірелейтін түгің де жоқ. Қалада қандай қауесет тарап жүргенін көресің бе?

— Қауесет дейсіз бе?

— Сені жұрт астыртын адамдармен бірлес деп өсектейді.

— Әке!

— Не қылған — әке? Шубниковтар соншама неге қазбалап сұрады деп білесің? Сенің түрмеге түскен жігітпен қыдырып жүргеніңді біз ғана біледі ғой деймісің? Кешікпей тұрып сені пәледен құтқару керек, құтқару «ерек! Түсіндің бе?

— Түсіндім. Түсініп келемін, — деді Лиза.

— Әкеңмен қалай сөйлесуді ұмытқансың ба? Білімді болып кеттің бе? Білім сені қайда апарды білемісің? Жандарм басқармасында менен: «Қызыңыз не нәрсеге неге құмар, соны айтыңыз?»— дейді. Мен не айтам? Бүлікшілерге құмар деймін бе? Сен шешен, екеуің көртышқан сияқты түкке түсінбейсіңдер. Сендерді түнде келіп ұстап әкетуі де мүмкін. Сонда қайтеміз?

— Ұстайтын соншама не жазығымыз бар? — деді Валерия Ивановна сасқалақтап.

— Извековпен театрға барды ма? Сол болды. Ешкім до тексеріп жатпайды. Өміріне қауіп төніп тұр, Лизаветаны пәледен арашалап алып қалу керек деймін.

— Арашашы Шубников деп біледі екенсіз ғой, — деді Лиза осы пікірге бекем бел байлаған адамша.

— Кімнің арашашы болатынын сен үшін мен-ақ ойлармын, сенің оған басын. ауырмасын, — деп Мешков ақырып жіберді.

Ол екі қолын сыртына ұстап, үй ішінде ерсілі-қарсылы екпіндеп жүрді, бұрылған сайын аяғының ұшымен басып, сәл ойнақшығандай болады. Семья тұрмысының негізгі тіреуінің бірі болған ұзын-сонар ақылдарын ұрсып айта бастады, — құдайға шүкір! — Мешков өлі тұғырдан тайған жоқ!

— Пәледен құтылудың бір ғана амалы — айтқан тілді алу, басқа ештеме керек емес. Мен сені қалай тәрбиелеп өсірдім? Кісінің бетіне келмеуге баулыдым. Егер әкеңнің бетінен алып жатсаң өмірде бақытсыздықтан басқа түк көрмес едің. Тіл алу деген не? Шіркеу тіл алу дегенді қалай түсінеді? Бір әулие шәкіртінің тіл алғыштығын сылтау үшін, бір биік таудың басына қазық қағып, күн сайын оған таудың етегінен су әкеліп құйып тұр депті. Шәкіртте ләм-лим жоқ, ұстазының айтқанын мүлтіксіз орындай береді, жабайы қазыққа су құйып, мағнасыз зая еңбек еттім деген ой ақылына келмейді. Күндердің күнінде тағатшыл құлға құдайдың мейірімі түсіп: бес жылдай су құйған қазық ақырында тамыр шашып, жапырақ жарған екен... Әрине, ол нағыз сопылардың тағатшылдығы ғой, мен сенен оны талап етпеймін. Бірақ, қызбала болған соң, әкенің бетіне келмеу дегенді сенен үміт етуге правом бар. Обалыңа не керек, сен көңілімді қайтарып жергенің жоқ, оныңды бағалаймын. Не жасасам да әйтеуір бір сенің тілегің екенін түсіне білдің. Шубниковтардың келуі сияқты уақиғаның сәті түсе береді деп ойлайсың ба? Ол бекер. Банкта маған Дарья Антоновна туралы жұрттың не айтқанын білемісің? Оның қаражатындай қаражатты мен түсімде де көре алмаймын. Ал, мирасқор жалғыз. Мен сені жаман адамға беремін бе? Туған қызымсың. Мен бір сенің бақытыңа бола күн демей, түн демей...

Лиза әкесінің сөзіне құлақ аспай кенет үйден шыға жөнелді. Оның қимылынан бір сұмдықты сезіп, Меркурий Авдеевич соғып отырған сөзін пышақ, кескендей доғара қойды, ол-ол ма тіпті қызын не сұрақпен, не ишаратпен тоқтатуға батылы бармады.

Қыз астыңғы үйге түсіп, кешеге шықты. Күн ашық, тымырсық ыстық әлі кемеліне келмесе де, қайнаған жердің ыссы лебі қарыған күллі өмір тым-тырыс мең-зең. Осындай күндері ауыртпалықтан құтқаратын бір қауырт өзгеріс күткендей уақыт келе қалатын бір минуті болады, бір жақтан кенет ащы дауыс, немесе айғай естіліп немесе бірдеме жарылып, тұншыққан шала-жансар табиғатты қайта тірілтетіндей көрінеді.

Ағараңдаған мектептің үйі көгерген аспанға жапсырған извест жамау сияқты, теректер өлшеп шапқан тіреудей қозғалмай қарауытады. Қыртысы жарылған жер өкше тисе дүбір қағады. Лиза асықпай, абыржымай аяңдап келеді, ой, қобалжу дегендер артында қалған тәрізді.

Лиза қиялы талай тербеп арман еткен өмірдің есігіне - тұңғыш рет келіп тірелді. Ол шегенің қалпақтары жыпырлаған, үлкен бұрама тұтқалары мен тот басқан ауыр топсасы бар, бір жағына ашылатын есіктің алдына тоқтады. Осы жерде, еденіне кірпіш төсеген қаракүңгірт шоланның ішінде, қысы ауа салқындай түсіп қоңыр салқын дымқыл леп денесіне тигенде Лиза әрбір кірпіші тағдыр туралы үнсіз мәлімдейтін тұнжыраған үлкен ескі ас үйде тұрғандай болды. Оған есік алдында емес, қақпа алдында тұрғандай көрінді, егер сол қақпаны қақса өткендегілердің бәрі мәңгіге кететін сияқты.

Ол қозғалмай біраз тұрды. Бір кезде ептеп тұтқаны ұстады. Есікті Аночка ашты.

— Сен мұнда қалай келдің?

— Мен Вера Никандровнаның үйін жинасуға келіп жүрем, — деді Аночка көйлегін қағып. — Сол кісіге келдіңіз бе?

— Үйде ме?

— Я. Жүріңіз, ертіп апарайын.

Вера Никандровна Лизаны Кириллдің бөлмесінің тап алдында қабылдады. Олар үн-түн жоқ, бір-бірінің ойындағысын оқып, біраз тұрды. Екеуінің келбеті өзара мүлде ұсамайды, тұлғалары мен бойынан, көзі мен шашының түстерінен бастап ең аяғы кескіндерінің ұсақ-түйегіне дейін бір-бірінен мүлде өзгеше, алайда олар өте манызды, елеусіз ұқсастық іздегендей, сол ұқсастықты іздеп табам деген ынтызар тілек екеуіне де бірдей біртұтас, ауыр азап сезім тудырғандығын сездіреді. Кенет әлсіреген қолын әрең созып, Лиза дауыстап ілгері ұмтыла:

— Кириллге не болды? — деді.

Егер Вера Никандровна ұстамағанда, Лиза аяғынан басып тұра алмайтын еді.

Екеуі құшақтасып, кереуетке барып, отырды. Ауыр қасіреттен өңі бұзылып, Лиза Вера Никандровнаның тізесіне басын қойып жантайды. Иықтары әуелі ақырын, бірте-бірте қаттырақ жиірек қалтырап, бүкіл денесі солқылдайды.

Вера Никандровна оның ұйпаланған шашын, жауырынын, көзінің жасы тамып су болған қолдарын сипап, көзін жұмып, ақырын ілгерілі-кейін теңселіп отырды.

Өксігі басылғаннан кейін Лизаның басын көтеріп, әрірек отырғызып, өзінің орамалымен бетін құрғатып сүртті. Сүйемелдеп, құшақтап орнынан тұрғызды.

— Барайық, — деді ақырын.— Тап қазір барайық.

Бір секунд кідіріп, Лизаның көзіне сұстана қарады.

— Білуші ме едің? — деді ақырын.

— Нені?

— Кириллдің жасырын үндеу сақтап жүргенін.

— Ол маған түк айтқан жоқ.

— Мен де солай шығар деп ойлап ем, — деді шапшаңдатып Вера Никандровна.

Лизаны қысып қолтығынан ұстап, үйден сүйемелдеп шығарды. Лиза оның көндіргіш, жайбарақат өктем ықтыярына бағына жүріп келеді.

Аночка есіктен басын шығарып, адырайған үлкен көздерімен үн-түн жоқ арттарынан бедірейіп қарап қалды.





23


Түрменің жасыл қақпасындағы елеусіз кішкене есік алдынан ашылған уақыттан бастап, Кирилл күнін санауға кірісті. Таңертеңгі сағат төрт, күзетшілердің ауысатын мезгілі екен, — сондықтан күзетшінің буткасының қасында азғана кідіріс болды: босаған адам енді кіріскелі тұрған серігіне кілттерді тапсырып, әлдебір көлік туралы сөйлесіп жатты.

Бутканың қасында сорайып жалғыз қара терек тұр. Оның астыңғы бұтақтарын қою жапырақ көмген, ал жел қағып сынған үстіңгі бұтақтары қуарып кетіпті, оның үстіне торғайлар қонып, секіріп, тұмсықтарын тазартып әбден әбігер болады. Өздерінің таңертеңгі төтенше жұмыстары жайында думан құрып, шыр-шыр етеді. Түрменің сопақ шатырының аржағынан күн де көрініп, жерді жылыта бастады. Түрменің қорасы тап-тақыр, етіктердің табаны, арбаның доңғалақтары жерді әбден жалап тастаған, тек стенаның өн бойында ғана жалтыраған қоңыр тақырды болар-болмас жасыл түк басқан.

Кириллді осы пәлен жылдар бойы тапалаумен шыңдалған тақыр жер арқылы екінші қораға апарды, онан таңертеңгі салқын самалдың лебімен бірге нәжіс ұрасының сасық исі келеді. Үстерінде шолақ бешпеттері, бастарында солдат шұғасынан тіккен дөңгелек беріктері пар бірнеше каторгада жүргендер бөшке тиеген көліктің қасында әуреленіп жүр. Кирилл бергі шетіндегісінің кісенін көрді: беліндегі темір белбеуден екі аяғының аралығымен төмен салбыраған шынжыр тізеліктен әрі екі айырылып, тобықтың үстінен екі аяғына салған құрсауға барып қабысады. Каторжан аттың кекілін жұлқылайды. Танауында қызарған үлкен жұлдызы бар ат басын шайқайды, басындағы жүгенінің сылдыры кісеннің баяу сылдырына қосылады.

Кирилл аяғын сәл бәсең басып еді, айдаушы ақырын жауырынына нұқып қалып, көлікшілерше: «Абайла!» деп күңк етті. Кирилл үндемей жалт бұрылып еді, қасындағы стенаға көзі түсті: биіктігі төрт кісінің бойындай, сылауы түскен жерінен теміреткі сыяқтанып үлкен кірпіштері күннің жарығымен қызарып көрінеді. Спектакльдің үшінші пердесіндегі тап осы сияқты брандмауэр29 есіне түсе кетті, сонан кейін бүкіл спектакль, Лиза, оның Цветухннге жаны ашып, әлденеге: «Кешіріңіз бізге!» деп қаша жөнелгені есіне түсті.

Оның неге кешірім сұрағанын түсіну мүмкін емес: жазығы Цветухинге өзінің пікірін айтқаны, онан өзге і үк болған жоқ. Ғажап: тап осындай стенаны Кирилл жаңа ғана спектакльде көріп еді, міне, ол соңынан еріп енді түрменің қорасына келген, өзі енді ойын көруші емес, орындаушы. Онан бетер ғажап бір нәрсе — спектакльдің біткеніне не бәрі төрт сағат (дұрысында бірнеше минут) болса да, сол аз уақыттың ішінде сонша көп уақиға өткен, олар сезімін соншалықты қуалап, соншама қинап тастапты, сондықтан Кириллге Лизамен театрда баяғыда болған сияқты көрінеді, ол өткен өмірдің бұлдыр сағымына бөленген өзге өмірдегі уақиға тәрізденеді.

Ол уақыттың есебін осы төрт сағаттан бастады, алғашында күнін бір бөлек, түнін бір бөлек есептеп жүрді, кейін күн тәулігін бір есептеді, ақырында апталап есептей бастады. Уақыттың есебі ірілене берген сайын, оның қалай өткенін, кейде болмашы ұсақ бөлшегіне тоқырап тоқтап қалатынын қадағалап тыңдап отыратын болды, сандықтан күн тәулігінің тап қазір қай уақыты екенін сағаттың соққанын естіген адамдай дәлме-дәл айтып беретін болды.

Ол үшін сағаттың бірінші соғуы алыстағы тозаң, басқан жұмсақ жолда дүбірлеген тұяқтардың дыбысы. Дүбір құрсаулы титтей терезе арқылы және сол терезені сырттан тұмшалап тұрған сүзгілі воронка тәрізді үсті жазық, асты жіңішке темір қоржын арқылы келеді. Еркін даладан камераға өткен дыбыстың бәрі сол жарықты жасырып тұратын тот басқан қара қоржын арқылы сүзіліп, әлсіреп әрең жетеді. Бірақ Кирилл сағат сайын әртүрлі жаңа дыбыстар естіп, терезенің қайда шығатынын аңғарды. Дыбысына қарай, ол желді, оның бағытын, күшін ажырататын болды. Батыстан соққан жел солдат взводтарының жерді дүрс-дүрс басқан дүбірін жеткізеді, солтүстіктен машина трайсмиосияларының30 әндеткен, дырылдаған дыбысы келеді. Оңтүстіктің ыстық лебі трамвайлардың қоңырауын, кейде аптыққан велосипедшінің кернайын жеткізеді. Соқыр адам сияқты көз орнына құлағы жүрді. Ол құлағымен көреді. Камераның терезесіне тұспа-тұс казармалар тұр, оның оң жағында ұзын-шұбақ созылған махорка фабрикасы, сол жағында салынып жатқан университеттің жаңа үйлері. Терезесінің қарсы алдында, темір қоржынның аржағында шаң басқан алаң бар, ол бір кезде әкесімен, соңғы жолы Лизамен сол аландағы балағандарда болды. Лиза екеуі кішкене сүйек қасықпен балмұздақ жеді, серуендеп жүрген көптің арасында тұрып, түрмеге, жарықтан жасырулы жабық терезелерге қарады, түрме атаулы болмайтұғын сонау алыстағы болашақ, туралы әңгімелесті. Ара-тұра терезенің қасынан құстар ұшып етеді. Көбінесе топ-топ торғайлар ұшады. Олардың сыртылдап, зуылдаған қанаттарының желді ескенін естігенде жүрегі лүпілдейді. Қара теректің бұтағына қонған торғайлар есіне түседі. Кейде қауырсын қанаттарының ысқырған әлді екпініне қарай көгершін екенін таниды.

Түнде еркін даланың дыбыстары өшіп, түрменің өз дыбыстары күшейе түседі. Түрменің дыбысы дегеніміз — есіктің аржағында коридорда жүрген күзетшінің жүрісі, стеналардың әңгімесі. Кереуетте жатып, Кирилл көршісінің стенаны тоқылдатқанын естиді. Ол ештеме түсінбейді. Әйтеуір өзімен біреудің сөйлесіп жатқанын ғана біледі. Бірақ өзінің қайтарған жауабында түк мағына жоқ. Кейін ол көршісінің сөйлеуге үйретіп жатқанын аңғарды. Бірақ қалай үйрену керек екенін түсінбеді. Оның қуанышты мейрамдаған кезі де болды— бұл әлденеге үйретіп жүр екен ғой деген ой кенет жарқ етіп, оны салтанатпен мейрамдады. Өп-өтірік ұйықтаған адам сыяқтанып жату керек, солай қозғалуға қорқып жатып, қуанғанынан жылады. Келесі түні ол әліппені топ-топ әріптерге бөле білуді, үзілістердің мәнін, сирек және жиі тоқылдатудың мәністерін үйренді, бұл тақ құлағымен күнелтетін қапастағылардың ойлап тапқан өнері ғой. Коридордағы аяқ алыс сәл алыстаса-ақ, одеялын тұйықтап тұмшалап алып, тоқылдата бастайды. Сол сағаттан бастап ол өзінің тас қобдиында жалғыз жатпай кісімен сөйлесе алатын болды. Оның аузынан шыққан алғашқы сөз: «Мен түсіндім», деген сөз еді.

Күндіз ол ерсілі-қарсылы жүреді, сегіз цифр сияқты бір бұрышқа барғанда оң иығы арқылы, екінші бұрышқа барғанда сол иығы арқылы бұрылады. Диагональ бойынша камера бес адым. Адымдарын ол жүздеп, мыңдап санайды. Жүріп-жүріп, кейде аз уақытқа, кейде ұзақ үзіліс жасайды. Осының бәрі ірілі-ұсақты моншақ тізген сопының таспыйығы сияқты. Күніне талай рет гимнастика жасайды. Ол өзін-өзі механизм сияқты күтіп, бақылауға ұйғарды. Таспыйық тартқан адамдай тез-тез аттап жүріп, бұрын-соңды білгендерінің бәрін есіне қайта түсіру арқылы ақыл-ойын пысықтайды.Оймен чертеж сызуға, жатқа физика формулаларын шығаруға, теорема дәлелдеуге, саяхат карталарын сызуға жаттықты.

Мұнан сегіз жыл бұрын, бала кезінде, ол училищеде тұңғыш рет синематографты31 көрді. Залдың ортасына үш тағанға орнатқан кішкене аппарат тырсылдап, экранға газ сәулесін түсіріп тұрды. Газ баллоннан келіп тұрады, оның үстіне салмақ болсын деп екі пұттық гір қойған. Суреттің біреуі күлдіргі ойын деп аталады. Бояулы бақшаның керегекөз скамьясын бояп, «Абайлаңыз. Боялған» деп қағаз іліп кетіп қалады. Артынша бақшаға қолында газеті бар бір жуан адам келіп, скамьяға отырып, қызық мақаласын үңіліп оқуға кіріседі. Бір кезде жуан адам газетінен көзін алмай орнынан түрегеліп, жұртқа керегекөз скамьяның толық таңбасы түскен арқасын көрсеткенде, залдағылар өлгенше күледі. Бірақ, бұл қызықтың басы ғана. Екінші сурет суға жүзген адамдардың жарысын көрсетеді. Олар биіктегі трамплиннен бастарын төмен беріп қулайды. Судың шашырандылары мен толқыны кәдімгі тұрмыстағыдан айнымайды. Жүзушілер пысқырынып жүзіп келеді. Кейін лентаны соңғы жағынан бас жағына қарай кері айналдырып көрсетеді. Енді залдағылар бұрын болмаған кереметті кһреді. Адамдар судан шығып өкшелерін жоғары қаратып әуеге қарай ұшады. Трамплиннің бойымен шегіншектеп кері жүгіреді — бәрі де теріс айналып шатысып кеткен. Жұрттың күлкісінен сулаған ауыр экран теңселеді.

Күлдіргі сеанстың есіне түскен себебі Кирилл бүкіл өмірін, әсіресе өміріндегі күлдіргі уақиғаларды ойланып есіне түсірді. Өмірінде ондай қызық өте аз болғанын, қуанышты сирек көргенін біліп, таң қалды. Жастық өмірінің еншісіне тиген үлесі соншалықты көңілсіз болғаны ма? Мұны мойындағысы келмеді. Өмірден көп рақат көп қызық көріп, зерікпеген тәрізді. Бірақ, елеулі іске ерекше құлықты болып, күлкіге әуес болмағаны рас. Ал елеулі істің өзін ол ормандағы күмістей жарқыраған күн сәулесінің теңбілдеріндей қуаныш етті.

Өткен өмірін тексеруді Кирилл түрменің қақпасынан бастады, осы арадан қиялдың лентасын теріс тарқатып кері жүрді. Түрменің дыбыстары мен камерасынан гөрі, өзге құралы болмағандықтан тісімен алып жүрген тырнақтарынан гөрі .ой тізбегі өзіне анағұрлым таныс болатын. Кирилл жағалауға орнатқан тұрғы — якорь сияқты бір ойын көңіліне тастай берік бекітіп қойды: Ол Рашзииннің бұл әке қатынасы жайында ешнәрсе білмейді, сондықтан оның есіміне аз да болса байланысты болуға мүмкін нәрселердің бәрінен ешқандай қабары жоқ. Ешнәрсеге нанбауға, бәрін бекер деуге өзіне-өзі серт берді.

Тұтқынға алынғаннан кейін көп ұзамай камерада алғашқы тергеу жүрді, ол түрмені аралағанда айтылатын қысқа-қысқа сұрақтар сияқты болды, Кирилл бұл жолы да тінтерде айтқандарын, айтты: үндеухаттарды көшеден тауып алдым, бір десте қағаз аяқ астында жатыр екен, алдым да кітабының арасына сала салдым, тінтуде соны тауып алғаны рас, деді. Өзін оны оқыдың ба? Я, оқыдым. Неге жоймадың? Пеш жаққанда отқа салып жіберейін деп ойлап едім, бірақ қазір жазғы уақыт, өзім де онша асыға қойғаным жоқ, өйткені үндеухатқа соншалықты зор мағына бергенім жоқ. Алайда үндеухатта император патшаға тіл тиген — оны түсіндің бе? Я, түсіндім, бірақ, ескі үндеухат шығар деп ойладым, жұрттың айтуына қарағанда, ондай үндеухаттар тоғыз жүз бесінші жылы көп болыпты ғой, сол кезде біреу-міреу жоғалтқан болар деп ойладым. Бар болғаны осы. Тергеген жандарм офицері ол кіріп келіп, подполковник Полотенцевпін, іс бойынша алдын ала тергеу жүргіземін, егер Кириллдің арыз шағымы болса, палата прокурорының серігі мына мырзаның атына беруге болады, деп үндемей томаға тұйық тұрған қасымдағы біреуді көзімен көрсетті. Тергеуден кейін ол Кириллдің моншаға түсуіне, сырттан ішкиім алдыруына рұқсат етілгенін айтты, егер оқығысы келсе інжіл алуыңа болады, деді.

Кирилл артынан жандармның әрбір сөзін қайталап, сұрақтардың мәнісін егжейлеп ойлап қарады, бәрі де бекер деп бет бақтырмайтын берік бекінісінен айрылмаса, жабулы қазан жабулы күйі қалатын шығар деп сенім келтірді. Бірақ бірінің артынан бірі тізбектеліп апталар өтіп жатыр, анда-санда үн-түн демей нан, қайнаған су, көже әкеліп тұратын көңілсіз күзетші болмаса, камераға басқа ешкім келмей қойды.

Терезеден темір қоржын арқылы әлсіреп камераға түскен аянышты тілдей жарықпен бірге біреудің көзі түсе қалса, көйлегінің қолбыраған кең жағасынан қылдырықтай мойыны сорайған баланы көрер еді. Бала белбеусіз, иықтары шығыңқы. Ол қапастың бір бұрышынан екінші бұрышына теңселіп, жануар сияқты, біркелкі жүреді де отырады немесе ортасына тұрып, арықтықтан ебі қашқан қолдарын біресе төбесіне көтереді, біресе төмен түсіреді. Өсіп кеткен шаштары қарауытып, екі самайлығынан темен жалбырап тұр, бірақ майысқан қастары қабағымен бірге жоғары көтеріліп әлі күнге таң қалып жүргендігін көрсеткендей. Бет ажары шикі картоптың түсі сияқты, безеулері ізсіз жоғалып кеткен, беттері болжыраған. Көзі бұрынғысынан сарғая түскен тәрізді, бірақ күңгірттенбеген, қайта көмір сияқты, қуқыл тартқан. Кириллдің өзі бір-ақ нәрсені сезеді, еріндері жарылып мазасын алып жүр, бір жағынан қатты жүдегенін де байқайды, сондықтан ең болмаса киімім тозып қалмасын деп амалдайды.





Ақырында тұтқынға алынғанына жетпіс бір күн толғанда тергеу басталды.

Кириллді қора арқылы бір жұпыны үйге — түрменің бастығының кеңсесіне алып келді. Жап-жарық дүниеге шыққанда оның басы дыңылдады, тура жүру керек болса да, біресе оң жаққа, біресе сол жаққа ауытқып кете берді.

Есік, терезесіне темір құрсау салған кішкене бөлмеде Полотенцев екеуі оңаша қалды. Полотенцев оның бетіне жанашыр қатал адамша қарады.

— Ал, мінеки жігітім Извеков. Ісіңіз анықталып келеді. Шешеңіз ден саулығыңызға байланысты сіз үшін тыйым салу шарасы өзгертілсе екен деп прокурордан ізденіп жүр. Түріңіз шынында да ауру адамның түрі сияқты. Тыйым салу шар асы дегеннің не екенін білесіз бе? Білмейсіз бе? Сондай нәрселерді де білмейсіз. Бірақ сол әліңізге қарамай тіпті патшалықты тітіретпек болғансыз, а? Жарайды, егер медицина жағы ауру екеніңізді растап берсе, көрерміз... Бұрын ауырғаныңыз бар ма?

— Жоқ.

— Шешеңіз сізді мысқыл болып ауырған дейді ғой.

— Мүмкін бала кезімде болмаса, — деді Кирилл.

— Ах, бала кезімде дейсіз бе! Олай болса онша қашық емес екен, ім... Онша қашық емес екен деймін мен, солай ма? Көзі ауырған еді дейді, шешеңіз. Ол рас па?

— Ауырғаны рас.

— Мырыш улаған болу керек, солай ма?

— Ол қате диагноз.

— Ах, қате диагноз дейсіз бе! Алайда емделген көрінесіз. Ем қоныпты да. Демек, дәрігер жазатайым қателеспеген болу керек қой, а?

Кирилл үндеген жоқ. Полотенцев пен екеуінің арасындағы енсіз столдың үстінде арзан мрамордан жасаған сиясауыт жабдықтары тұр. Бронза стаканда өткірлеп ұштаған қарындаштар. Кирилл сыртын әр түсті бояумен әшекейлеген қарындаштың біреуін алды, — бұл сияқты күнделікті жабайы нәрсені ұстап саусақтары сүйсінбегелі көп болып еді.

— Оның үстіне мырыш бөлшектерді өңдеп едім деген өзіңіз емес пе? Ауру ақпарында бұл туралы бірдеме жазылыпты. Оның қандай бөлшектер екені есіңізде бар ма? Баспахана әріптері болып жүрмесін.

— Мұнда қандай ұқсастық бар? — деді Кирилл сәл күлімсіреп.

— Мен техника жағынан сауатсызбын ғой, — деп подполковник те күлімсіреді. — Бұл жағына сіз шебер боларсыз. Сондықтан да докторға қандай бөлшектер туралы айтқаныңызды анықтағалы сұрап отырмын.

— Есімде жоқ. Оған көп уақыт болды.

— Бала кезіңізде ме, солай шығар? Жолдастарыңызбен ойыншық ойнап жүрген кезіңізде болар, солай ма? Класта сіздің Рудербах деген серігіңіз болды. Онымен қандай ойыншық ойнағаныңызды айтпайсыз ба?

Кирилл қолындағы сырты жып-жылтыр қарындаштың кемпірқосақ сияқты жарқыраған бояуларынан көзін алмай, саусағымен айналдыра берді.

— Жарайды, олай болса, Рудербах деген жолдаспен не жасағандарыңызды сіз үшін мен өзім айтайын, — деді подполковник айбынды ашуменен. — Сіз оның әкесінің меншігіндегі баспаханаға барып жүрдіңіз, ол сізді астыртын әріп теруге үйретті. Біз бәрін білеміз. Рудербах қамауда, ол бізге бәрін айтқан. Тайсақтаудан пайда жоқ. Тек өзіңізге зиян. Сізге әріп теріп үйрену неге қажет болды?

Кирилл иықтарын қақты.

— Класта оқушы балалардың рефератын бастырып шығармақ болдық. Әуелі гектографқа32 басамыз ба деген едік. Рудербах, егер өздерің теріп берсеңдер, баспаханаға бастыруға болады, деді. Бірақ рефераттан ештеңе өнген жоқ.

— Басқа не өнді?—деді асықпай Полотенцев.

Ол Кириллге тікелеп тура қарағысы келген адамдай көзілдірігін жөндеп қойды, кербез әйелдеріне керіліп, коленкор папкасының бауларын ағытты. Папкасын ашып жіберіп, тырнағының ұшымен жеңіл қатырғы қаусырмаларын ытқытып-ытқытып тастады.

— Өндіргеніңіз мынау ғой, солай ма? — деді.

Извековтың үйін тінткенде табылған үндеулерді алып, алдына қарай ысырып қойды.

— Танисыз ба?

— Бұларды мен көшеден тауып алғанмын, — деді Кирилл үндеухаттың сөздерін оқып.

— Қайдан тауып алғаныңыз туралы ерекше сөйлесерміз. Әзірше Рудербахтың баспаханасында әріп теруге үйренгеніңізді мойындап отырсыз.

— Үйренгенім жоқ.

— Әріп терем деп жүріп, олақтық жасап, көзіңізге мырыш тозаңын жұқтырғаныңыз фактілермен және өз сөзіңізбен расталып отыр.

— Мен олай дегенім жоқ.

— Енді бір сұраққа ғана жауап беруіңіз керек, — деді тапжылмай Полотенцев, — әріп теруге үйренгеннен кейін бір жылдан артық уақыт өткен соң барып ауырғаныңыз қалай. Демек, Рудербахтың баспаханасынан басқа жерде де әріппен айналысқан болуыңыз керек. Бұл жағдай мына төмендегі дәлелдермен даусыз сипатталады.

Полотенцев үндеухаттардың қасына баспахана наборының33 бір тарақ оттискісін34 әдемілеп жайып қойды.

— Мынау әріптерді үндеудің әріптерімен салыстырып қараңыз.

— Мен сарапшы емеспін, — деді Кирилл,— жалпы алғанда бұлардың маған түк қатынасы жоқ.

— Сіз сарапшы емессіз. Рас. Сіздің пікіріңіздің тіпті керегі де жоқ. Өйткені мамандар үндеу мына оттискісі алынған набордан басылған деп отыр. Ал оттиск...

Полотенцев асықпай үндеухаттарды папкаға қайта салды, кербезденіп бауларын байлады, тағы да көзілдірігін түзеп, фокусын Кириллге қадай түсті.

— Ал оттиск Рагозиннің астыртын баспаханасының наборынан алынған, — деді ол ақырын.

Кириллдің қолындағы қарындаш түсіп кетті. Ол соны алмақ болып еңкейді. Қарындаш домалап столдың астына кетіп қалды. Полотенцев Кириллдің тізерлеп стол астын қарағанын, қайтадан қалай тұрғанын, орнына отырғанын, қарындашты ұшын төмен қаратып стаканға қойып қолдарын қалтасына салғанын асықпай-саспай бақылап қарап отырды.

— Айтыңыз,— деді Полотенцев біраз үндемей отырғаннан кейін ақырын ғана, — айтыңыз, сіз Рагозиндікінде үндеулерді қандай оригиналдан қарап тердіңіз?

— Мен сұрағыңызға түсінбеймін, деді Кирилл. — Ал мен ешуақытта ешнәрсе тергенім жоқ, тере алмаймын да. Ал Рагозиннің кім екенін білмеймін.

Полотенцев оның көзіне тура қарады. Сонан кейін стол арқылы ақырын қолын созып жаңа Кирилл ұстап отырған қарындашты стаканнан алды. Қарасы сынған екен.

— Қарындаш сынған ба? — деді Полотенцев көзін сығырайтып.

— Я, ғапу етіңіз, мен түсіріп алдым... Көрсетіңіз қолыңызды!.. деп подполковник кенет ақырды.

Кирилл қалтасынан қолын шығарды.

Жоқ, жоқ ана қолыңызды! Сіз қарындашты жерден оң қолыңызбен алдыңыз!

Полотенцев ұшып тұрып столды айнала жүгірді. Кириллдің қолын жұлқа тартып, саусақтарына үңіліп қарады. Басбармағы мен үсік қолына жұғып, жылтыраған қарындаштың қарасын көрді.

— Сен қарындаштың ұшын сындырып алдың. Сен оны қалтаңа тығып отырсың. Бері бер! Әйтпесе терінді сыдыртармын, балақай! Тұр! Түрегел!— дөп ақырды Полотенцев. — Айналдыр қалтаңды, дереу!

Ол бес саусағын салып жіберіп, Кириллдің қалтасын айналдырып, алақандарымен оның санын пәрменмен сабалап қақты. Жалтыраған төбесі терлеп қоя берді, көзілдірігі қисайып кетті. Көптен бері өзін-өзі әрең ұстап, енді соның есесін қайтарайын дегендей, бүкіл денесін селкілдетіп, ішін кернеген ашулы айғайын мылтықша атқылады:

— Сен өзің туралы сыртқа хабар бермек болдың ба? Бізді алдамақ болдың ба? Түрмені алдай алмайсың! Түрме талайдың әкесін көзіне көрсеткен, оның қасында сен әлі емшек сүті аузыңнан кетпеген шалағай емесің. Қайдан шыққан дәу едің! Күршектен бойың екі бүршік артпай жатып. Өзіңді әлі аз сыдырған болу керек. Асықпа, мұнда сүйреткіні көрерсің. Жырларсың! Билерсің!..

Кирилл қозғалмай, кезерген астыңғы ернін қапсыра тістеп қалшиып тұрды. Ол алыстан ұшып келе жатқан құс қасымнан қашан өтеді деп, болар-болмас сыбысқа құлағын тігіп, күтіп тұрған аңшыдай басын бір жағына қисайтып тұрды. Көйлегінің ағытулы кең жағасын кеудесі сәл қозғады, төмен салбырап тұрған қолының саусақтары анда-санда ақырын қыбыр-қыбыр етеді.

Айғайын басып, подполковник креслосына қайтып оралды. Үзіліс бірнеше минутке созылды. Терезенің сыртында біреу жер қазын жатыр, күрек тықыр етіп жерге батып, артынша топырақтың дүрс етіп жерге түскені естіледі. Әлдебіреудің егеумен шиқылдатып темір егегені естіледі.

— Былай, Извеков, — деді Полотенцев дүниенің тауқыметі жеңген адамдай. — Сізге қағаз әкеліп берер, сіз Рагозин туралы, онымен астыртын ұйымға қатысқаның туралы жауабыңызды жазып беріңіз. Шын ниетпен айыбыңызды мойындасаңыз, хәліңіз жеңілдейді.

— Мен ешқандай Рагозинді, ешқандай ұйымды білмеймін.

— Жарар, қысқарт, қысқарт!—деді Полотенцев сөзін бөліп.

Жалма-жан есікке жетіп барып, темір тор арқылы күзетшіге түрменің бастығының көмекшісін шақыр деп бұйрық берді. Ол үндемей темекісін пысқыра түтіндетіп, есік алдында теңселіп жүрді, бір кезде адам айтқысыз еңгезердей, күнге әбден қақтаған адам тәрізді, беті безеу-безеу, түрмешінің бозалаң киімдерін киінген, бойына қарағанда тым келте көрінген қылышы бар біреу келді.

— Жас жігіттің тілі ісіп кетіпті, — деді Полотенцев Кириллге бұрылмай, тек тырнағы сорайған шынашағын нұсқап көрсетіп. — Емдеу керек... Карцерге! — деп ол кенет ащы даусымен шыңғырып жіберді, айналасында сары кірпігі тікірейген көмескі көздерін көк түтін басқандай Кириллге қарады да қалды.

Түрмеші қылышын көтеріп, есікті нұсқады да, Кириллдің қыр-өкшесінен қалмай өріс шықты.

Кирилл өзінің жаңа мекенінің табалдырығын аттаған кезде ащы жұтқан адамдай тамағы дуылдады. Тастай қараңғыда қармалап стенаны тауып, жылжып жерге отыра кетті. Биік терезесіне темір қоржын асқан камерасы ап-айқын елестеді, терезесінен жанға рақат күндізгі бозғылт жарық түсіп, өмірден сонша көп үлес әкелетін қоңыр желі күбірлеген камерасы келмеске кеткен жерұйық сияқтанды.





24


Баласының ісін ізденгенде беделді біреуге арқа сүйеу керек деген ой Вера Никандровнаның есінен кетпеді. Бұл ой таңертең Кирилл тұтқынға алынарда туды, бірақ Вера Никандровна сол сәтте-ақ өзінің тіпті жалғыз екенін байқады, бірақ, баратын жері, өтініш айтатын кісісі болмады. Кирилл оның күллі санасын билеп, өзінің қасында жүргенде Вера Никандровна бүкіл қалада, бүкіл дүниеде мұң-мұқтажын айтатын жанашыры жоқ деп ойламапты да. Өзін біреу суға тастап кеткендей көрді. Цветухин немесе Пастухов жәрдемдесер деп жылт еткен үмітке жармаса түсті. Бірақ, ғажап, бұл үмітті өзі ойлап тауып, қоздыра түскенімен оны іс жүзіне асыру тұңғыш әрекет жасағанда-ақ қиялындағы жоспарды түк қалмайтындығына әбден сенді. Арман ұшып орнында түк қалмас деп ойлады. Үміттен мүлде күдер үзермін деген қауіп үміттің өзінен күшті болды.

— Сеніңше қалай, ол сөзімізге құлақ асар ма екен? — деді ойланып Вера Никандровна Лизаға, оны қолтығынан сүйеп екеуі Цветухинге бара жатқанда.

— Меніңше ол сезікті адам болу керек, — деді Лиза.

— Мен де әлденеге солай көрем,—деді Вера Никанровна күдіктеніп.

Лизаны ертіп үйден шыққандары қарқын мақсатқа жақындаған сайын құрып берді.

Цветухин Липканың қасында, қонақ үйде тұрады, қонақ үйдің бір этажды ақ корпустары қораның ішінде, қорада гүл егілген жолдарына асфальт төселген. Қасында төбесіне темір қалпақтар жапқан музыка училищесі тұр, онан аспаптардың кексіз өзара өтесі естіледі, олар Липкадағы әскери оркестрды кекетіп қалжыңдағандай болады. Үлкен қонақ үйлерден өзгешелігі мұнда отырықшылыққа бейім адамдар тұрады, жайбарақат дем алып рақат өмір сүреді.

Жіңішке сидаң ағаштардың аллеясымен қонақ үйдің қорасы арқылы келе жатқанда біреудің:

— Мені іздеп жүрген жоқсыздар ма?—деген кербез үні естілді.

Лиза тоқтай қалды. Ашулы тұрған терезеден гүл-гүл жайнап Цветухин қарап тұр екен. Үстінде жағасы бос крахмалды көйлек, Липканың кербездері оны «Робеспьер» деп атайды, көйлектің аппақ жағасынан ол әдеттегісінен қоңырлау сияқты көрінеді. Ол қолын көтеріп, қолындағы ашулы кітабын бұлғайды.

— Таптым емес не, рас қой? Ал келіңіздер, мен шығып қарсы алайын.

Олардың келгеніне Цветухин шын қуанды. Сөздері, сыпайыгершілігі, жылы ұшырап, кісіні өзіне тартады. Қонақтарға қалай да балмұздақ әперуге ұйғарып, ол қонақ үй қызметшісін қолына фарфор ыдыспен балмұздақтың қандай сорттарын алу керек екенін жазып, қағаз берді.

— Біз сізге бір жұмыспен, маңызды жұмыспен келдік, — деді Вера Никандровна күйбеңдеп.

— Кіріп қана шығайық деп келдік, — деді Лиза,— бірнеше минут қана боламыз.

— Дәлел айтып кешірім сұрамай-ақ қойыңыздар, — деді Цвехутин. — Менің кәсібімді көресіз бе? Өлең оқып жатырмын. Егер сіздер келмесеңіздер ішім пысып өлер едім. Сіздер мені аман алып қалдыңыздар, адал сөзім!

— Бірақ біздің, жұмысымыз сізге өте... не көрінуі мүмкін... Бұрынғыдан бетер зерігіп қаларсыз, — деді шыдамсызданып әрі жасқаншақтап Извекова.

— Ол не дегеніңіз! — деді Егор Павлович табиғаты тек жақындарына жәрдемдесу үшін жаралған адамдай көңілі босап, тан қалып.— Мен жобалап та отырмын: сіз балаңыз туралы бірдеме естіген боларсыз, солай ма? Жағдайы қалай екен?

— Япырай, —деді Вера Никандровна өте ақырын көзі нұрланып сала берді,— сіз менің ойымдағыны дәл таптыңыз. Менің басқа ойым болсын? Сорыма қарай күні бүгінге дейін ісі жүрмей жатыр ғой. Ісі бар деп те айта алмаймын. Яғни, мен іс болмас деп сенемін.

— Әрине, әрине! — деді — Цветухин оның сөзін «қызу қостап.

— Сіз Кириллдің не халде екенін жақсы түсінесіз. Оны не үшін ұстап отыр? Баладан бір қағаз табылды деп, ал ол қағаздың қайдан келгенін қудай білсін, — сол үшін оны осындай жағдайда ұстау керек пе, ұстай беру керек пе?

— Қалай,—деді Цветухин, — ол әлі түрмеде отыр ма? Менің, айтайын дегенім ешқандай өзгеріс жоқ па?

— Шатақ осында болып тұр! Болмашы нәрсені қылмыс көріп тергеуді созып келеді, созып келеді!

— Масқара ғой! — деді Цветухин Лизаға қарап әбден жаны ашып, жабыққан пішінмен.

— Рас, — деп Лиза естілер-естілмес күңк етті де, иығын қақты.

— Білесіз бе, — деді Извекова, — чиновниктердің немқұрайлы қарауынан-ақ адам ақылынан адасатын. Прокурорға өтініш жазғаныма алты апта болды, күні бүгінге дейін айтатындары бір-ақ сөз:дүйсенбі күні келіңіз, дейді.

— Өтініш не туралы еді? —деді Цветухин жете түсінбек болып.

— Мен Кириллді кепілге алғым келеді.

— А, ия, әрине! — деді ол мақұлдап, тағы да: — амал қанша, Гогольдің заманынан бері қарай чиновниктер жөнді өзгерген жоқ. Есіңізде ме? Хлестаков Растаковскийден «Өтініш бергеніңізге көп болды ма?» — деп сұрайды. Сонда Растаковский: «Егер расын айтсақ көп бола қойған жоқ, — 1801 жылы берілген еді; ал ешқандай бұрыштама соғылмағанына міне отыз жыл толады», деп жауап береді.

Цветухин мұны актерларша екі түрлі дауысқа салып айтты, жақсы шыққанына насаттанып күлді. Лиза да күлді, оның түрін көрін, қатты күліп жібермес үшін көзін төмен сала қойды. Бірақ Вера Никандровна үндеген жоқ, оның қайғылы қабағын шытқанын көріп, Егор Павлович аптыға сөйледі:

— Оны кепілге берер деп ойлаймын, — деді.

— Мен мүлде босайтындығына сенемін, — деді Извекова жалма-жан,— ол үшін менің өтінішімді беделді біреу қостау керек. Біз Лиза екеуміз өтінішімізді аяқсыз тастамас деп сізге келіп отырмыз

.

— Зор... яғни борышым деп білер ем... Бірақ, шынын айтқанда, мен қалайша... тіпті ақылым жетпейді, қалайша көмектесе алар екенмін?

— Сіздің есіміңіз де жетіп жатыр. Егер прокурорға айтсаңыз...

— Менің есімім!—деді жай Цветухин өзін-өзі аяп, көптен бері қажыған адамдай.

— Не дегеніңіз! — деді Извекова таң қалып. — Сіздің есіміңіз!

— Сіздің, есіміңіз!—деді Лиза да қосарланып, ілгері ұмтыла түсті де, дереу өзін-өзі тоқтатты.

— Сеніңіздер маған, қымбаттыларым, — деді Цветухин риза болып, — актердің есімінің керемет сиқыры бар деушілік соқыр сенімнің нағыз өзі. Бізге сахнада, рас, қандай жүрекке болса да жол ашық. Бірақ кеше театрда бізді көріп жылаған адамға келесі күні барып, әлдеқалай өтініш айта қалатын болсақ, — құдай сақтасын, оның үрейі қашар еді! Көркем өнерде жұрт бізге сұқтана қарайды. Ал тұрмыста бізден сақтанған жақсы. Біз дүдамал, тұрлаусыз, диуана адамдармыз. Қай уақытта болса да бізде реніш жағдай, ұрыс-қағыс, дау, жанжал болмай тұрмайды.

— Сіз өзіңізге-өзіңіз жала жабасыз, — деді Лиза намыстанып, осының бәрі бекер, бекер сөз...

— Сүйкімді дос! Сіз біз туралы жақсы пікірде екенсіз, бірақ біз оған татымаймыз. Әрине, бұл жастықтың бір қасиеті. Бірақ ойлап қараңызшы, мен прокурорға барайын, оған: «Актер келді!» деп хабарлайды. «Актер дейсіз бе? Актердің менде не шаруасы бар? — деп ол тап осылай қабағын майыстырады ғой».

— Жай актер келген жоқ, Цветухин келді! — деді Лиза асқан құрметпен.

— О,—деді Егор Павлович кішіпейілмен, — сіздің актерлермен таныстығыңыз аз болса, прокурорлардан хабарыңыз мүлдем аз ескен.

— Баланың тағдыры жұртшылыққа әйгі екенін түсінулері керек қой, — деді Вера Никандровна қалтыраған саусақтарын кеудесіне басып. — Ал егер мүлде бас тартпасаңыз...

— Тұра тұрыңыз,—деді жұлып алғандай Цветухин. — жұртшылық пікірі дейсіз! Пастуховтан артық не бар? Пастухов расында да жұртшылықтың пікірі ғой. Пастуховқа жалыну керек.

— Мен де ол туралы ойлап ем. Сіз туралы да, ол туралы да.

— Ах, мені қыстырып не қыласыз! Егер Александр Пастухов өкімет орындарына айта қалса, қандай әсер ететінін білесіз бе? Петербургке белгілі адам, ол туралы газеттер де жазып жатады! Ол актер емес, мүлде өзге адам.

— Мен бірақ көнбес деп қорқам.

— Әрине, көнеді! Оның негізгі талабы... Қалай деп айтсам екен?.. Қоғам қайраткері болу, сондықтан өзін көрсету үшін мына сылтауға қуанар еді деймін. Мен кәміл сенем. Тамаша болар еді!.. Мен соны күтіп отырмын. Ол осында келу керек, біз дереу...

Кенет ойға шомып, Егор Павлович Лизаға көз тоқтатты.

— Бірақ қалай жасасақ жақсы болар екен? Пастухов қашан келетінін айтқан жоқ, Егер сіз оның үйіне барсаңыз жолда ұшыраспауларыңыз да мүмкін. Білесіз бе,—деді ол кенет қуанып,—былай етейік. Сіз, Вера Никандровна, Пастуховтікіне барыңыз, ал Лиза осында қалсын. Егер сіздер ұшыраспай ажырап кетесіздер, — әйтеуір ол бізден кете алмайтын болады.

Вера Никандровнаның бір түрлі көзқарасы қартайып кеткенін көріп, Лиза шошынайын деді, сондықтан қарсы болған жоқ. Егор Пастуховты үйінен тапса (үйі алыс емес), Извекова қайтып келмейтін болды. Цветухин оны (бәйек болып сып-сыпайы шығарып салды.

Қызметші балмұздақ алып келді, аздан кейін қасық, табақшалар әкелді, Цветухин ыдыстарды салдырлатып, бөгет боларлық нәрсенің бәрін столдың үстінен алып, ықтият пен әрекеттеніп жатқанда, Лиза терезеге қарап тұрды.

Жер бұрынғысынша тұншығарлық ыстық лебін шашып тұр, біреуге жалбарынып мелшиіп қалған тәрізді көрінетін жас ағаштардың тозаң басқан жіңішке бұтақтарынан қалтыраған табиғаттың қозғалыс, өзгеріс аңсап асыға күткені байқалады. Мейрамның тоқмейіл дыбыстары, күлкінің үзіндісі, пышақтың ас үйде тақылдағаны, баланың айғайы терезелерден ара-тұра атып шығады. Күннің ыстығы дыбыстардың бәрі үн қосып шуға айналмасын дегендей әрқайсысын айнала мүжіп жұтып жатқандай көрінеді.

— Бәрі даяр, рақым етіңіз, — деді Цветухин.

— Біз өтініш айтып, сізге салмақ салған жоқпыз ба? — деп сұрады Лиза ойламаған жерде.

Терезеге ту сыртын беріп тұр, үстіне жылтыр көйлек киген Цветухин айқын көрінеді, белінде алақанның жалпақтығындай жалпақ белбеу, оның әшекейлі қапсырмасы, сағат салатын қалтасы бар. Көз алдында: «Бас, Витюша бас!» деген жазуы бар сағаттың сылдырмағы жарқ еткендей болды, қыз күлімсіреп қойды.

— Күлемісіз? — деді Цветухин елеңдеп. — Мен сізге шынын айтпаған кісі болып көріндім бе, солай ма?

— Сіз болмайды деген де жоқсыз... Ештеме жасамауыңызға да болады. Рас па?

— Қателесесіз, шын айтамын! Мұндай іске Пастухов анағұрлым пайдалы. Бұл оның кәсібі.

— Ашуланбаңыз, — деді Лиза оған қарай бір аттап, —сізге тағы бір өтініш айтуға бола ма?

— Болғанда қандай, Лиза.

— Пастуховты Кириллге көмектесетін етуге уәде беріңіз. Ол сізді театрда ренжітті. Ол өзін-өзі ұстай алмай ұят істеді. Бірақ, ол мүлде ондай емес, мүлде!

Цветухин қызды қолынан ұстап столға апарып отырғызып, өзі қасына отырды.

— Қабырғаңызға қатты бата ма?—деп сұрады ол, сәл еңкейіп қыздың көзіне қарап.

Қыз еріген балмұздақты табақшаға жақты. Жағасына жез түйме қадаған ләстек көйлек, оқушыларша қынай бұған белбеу, белбеудің жарқыраған доғасы лезде көз алдынан айқын елестеп өтті. Артынша «Бас, Витюша, бас!» деген сөз тағы есіне келді, көзі қалталы белбеуге түсті.

— Ол сіздің күйеуіңіз емес пе еді? :—деді Егор Павлович.

— Кім? — деді дереу қыз. — Мен оны ешуақытта бұлай атаған емеспін.

Ол дереу қып-қызыл болып, Цветухиннен әрірек, отырды.

— Мені айттырып жүрген мүлде басқа кісі,—деді күліп.

— Мүмкін емес? Кім ол? Құпия емес не?

— Бір спортсмен.

— Спортсмен дейсіз бе? Цирктің палуаны емес пе? Гимнаст ма? Атшабар ма? Ойнап айтқан шығарсыз!

— Неге?

— Жоқ, бұл түкке де ұқсамайды! Фамилиясы кім?

— Шубников.

— Шубников... — деді ізінше Егор Павлович. — Шубников... тұра қалыңыз, әлгі мата сатушы емес пе?

— Я.

— Құдай сақтасын!

Орнынан ұшып тұрып, терезеге барып, кері оралды.

Лизаның ақырын қасына келіп қыңырайған басына қарап тұрды.

— Құда түсті ме? Солай ғой?

Қыз үндеген жоқ Ол тағы да қасына отырып, шашын ұйпалап, өзінің ойындағысына жауап берген адамдардай тамағын кенеп, жиі-жиі жөтелді.

— Тыңдаңыз, Лиза. Мен жаңа түсініп келем. Бұл қыздың әдеттегі тағдыры. Біреуді жақсы көрсе, екінші біреуге күйеуге шығатұғын, солай емес пе? Бұлай етпеу керек. Бұлай етуге болмайды. Өзіңе-өзің қарсы жүрмеуін керек. Ол кейін білінеді, өмір бойы өзегіңнен кетпейді. Артынан болар іс болғаннан кейін өзіңді-өзің үнемі қинап, өмір бойы өкінбес үшін қазір ауыр, қауіпті нәрсені мойнына алып, азап шеккенін жөн. Сізді зорлай ма, солай ғой?

— Білмеймін, — деді қыз. — Мұнын, аты басқаша болатұғын.

— Мұның аты: сізге жақсылық, жасағылары келеді, дұрыс па? Аса құрметті Меркурий Авдеевич баласының бақытын көздейді. Солай ғой? О, — деп ызаланып күлді Цветухин,—о, мен сіздің әкеңіздің амалын әбден түсінемін, ол жан дегенде жалғыз қызының бақытты болуын көздегенсиді! Ол бақытсыздыққа, зор бақытсыздыққа бастайды! — деді ол дауыстап, Лизаның қолын қос қолдап ұстап.

— Ойланыңыз, сүйіктім! Бұлай болуға мүмкін емес.

— Олай болмайды, — деді Лиза қолын босатып алып, —егер сіз Кириллге көмектессеңіз! Көмектесіңіз оған, көмектесіңіз! Қыз шынтақтарын столға тіреп бетін басты.

— Уәде берем,—деді Цветухин көтеріңкі, шын көңілімен, — Пастухов екеуіміз қолымыздан келгенін аямайық деп уәде берем. Сіздағы өміріңізді жазатайым бүлдірмеуге уәде беріңіз.

Қыз шашын ондап, бойын түзеді.

— Өзіңе-өзің қарсы жүрмеуің керек дейсіз. Олай болса әкеге қарсы болу керек пе?

— Кирилл сізге не жәрдем жасайды? — деді кенет Цветухин.

Ол тағы орнынан тұрды, үн-түн жоқ, бөлмеде олай-бұлай жүрді, ашулы жатқан кітапқа қарады, бірнеше бетін аударды, иықтарын қақты.

— Кирилл әлі бала, оқушы, сізді менен қызғанғанын байқадыңыз ба? — деді Цветухин күліп.

Лиза төмен бұқты.

— Мен сізге Шубниковтың кім екенін айтайын ба? Ол көпестің ерке өскен мұрагері, тәтті құмар неме...

— Жоқ, жоқ!—деді Лиза. — Мен оны білмеймін, білгім де келмейді.

Цветухин кітаптың тағы бір бетін аударды.

— Өлеңді жақсы көресіз бе?

Қыз жауап берген жоқ.

Ол терезеге қарай шалқайып жібектей дауысымен сыңқылдатып оқыды:

— Жақсы ма? — деп ол дыбыссыз бір аттап Лизаға таянды.

— Мен еленнен қорқам, — деді қыз.

— Не себепті?

— Өлеңді түсінбеймін, әрі... жақсы көрем.

Ол қыздың бетіне үңіле сынай қарады.

— Білесіз бе? — деді ол зерттеуіне қанағаттанып, керекті қорытындыға келген адамдай, әкеңізге қарсы мені өзіңізге одақтас етіп алыңыз.

Қыз басын көтеруге бата алмаған адамдай тұқырып тұрды.

— Егер сіз Шубниковқа күйеуге шығудан бас тартсаңыз, үйден кетуіңіз керек. Менің сізге көмектескім келеді. Мен сізді орналастырар едім.

Қыз орнынан тұрып, оған қарамай:

— Бұл әкем ғана емес, менің өзіме де қарсы әрекет болар еді, — деді.

— Рахмет! Рахмет! — деді ол көңілді бейғам адамша, тек жақсы актерлердің қолынан келетін жайраңдаған еркін күлкісімен. Табақшадағы қойыртпақты қасығымен былғап, жарым көңіліне жұбаныш таппай күрсіңді.

— Сорлы балмұздақ, сорлаған балмұздақ! — деді.

— Мен кетем,— деді Лиза.

— Тұра тұрыңыз, мүмкін, Вера Никандровна келер.

Қайда асығасыз, Лиза?

— Жоқ, кетем. Уәдеңізге көп рахмет. Қош болыңыз. Қыз қолын берді, бірақ жұлқа тартқандай жалма жай босатып алды.

Үшінші рет ол Цветухиннен шығып кетіп барады, қашып барады. Қораның ішінде оны ыстық қарыды. Ып ыссы, тымырсық, өзгерісті аңсап, зарыға күткен мейрімсіз аптап тұншықтырып барады.





25


Мебель әлдеқашан жөнделіп, бұрынғы қалпына келтірілді, кітап шкафы, диван тақтаймен байлаулы тұр, кабинетті Петербурге жөнелту керек еді, бірақ Пастухов әлі күнге ескі жұртынан көтеріліп келе алмай жүр. Ол жаңа пьесасын бітіру керек. Москваның театры, телеграфтың көмегімен, бірде жылы, бірде қатты сөйлеп, тіпті жұмысты созбалаңға салма деп зекіп те қояды, өзі де күз таянып қалғанға абыржиды. Бірақ пьесаның екі-үш кейіпкері мойындарына автор тесіп ілген ойыннан шырмалып шыға алмай-ақ қойды, сондықтан ол шиеленіскен түйінді шешу үшін оларға таныстарының тұрпатын танудан әбден зерікті.

Ол мынау сарпинканың, әскери қызметтен босаған генералдардың, ұн королдарының қаласында шамадан артық тұрып қалғанын түсінеді. Бірақ сонымен бірге, әкесінің кабинетін көшіріп әкеткеннен кейін, мұнда балалық өмірінің панасына, қайта келетұғын шаруасы жоқ екенін де біледі.

Қырған исі әлі кетпеген стол басында, үлбіреген пердесі тыныс тартқан ашулы терезенің, алдында кітап оқып, қағаз жазып отырғанда, көрші бақшадан келген әртүрлі қош иісті ақылымен айырып отырады. Көктем сайын өзінің елтпе иісімен бүкіл кварталды қинайтын кәрі ақ акацияның жүрек айнитын тәтті исі есіне түседі. Қоңыр салқын клумбаларынан көшіп құшақ құшақ болып столына, терезесінің тегіне келген пиондардың35 жер-бал иісті лебі. Кешқұрым отарел дүкендерінің ашулы есігінен келетін иіс сияқты метколаның36 сіркесулардың исі. Жаңа бастаған шабындықтың алыстан әлсіреп жеткен лебі тәрізді резеданың37 қыздай сүйкімді хош иісі. Осының бәрі өтіп кетті, енді күні байысымен терезеден темекінің кісіні есеңгірететін зілдей ауыр исі келіп, баса-көктеп спирттен бетер мұрынды қуырып барады.

— Я, алғашқы кеш салқыны әлі жеңбей тұрғанда, жемісін төгіп маужыраған август жерді тілкім-тілкім қыалды, жанды жаратылыстың бәрі осы кездегі таусылмас жомарт бұлақтан болашаққа бал-шырын жыйнауға асығады.

Пастухов бақшаның ыстық лебін желбезегі қалтырап сіміре жұтып ойға шомды: ол георгин мен астра сияқты исі жоқ гүлдердің маусымы туысымен қалайда жүріп кетеді, пьесаның бір кейіпкеріне Цветухиннің кейбір аңқау мінездерін алса қайтер еді; Бальзак, асылында нашар жазғанымен, көркемөнердің жаратылысын ондай жақсы түсінген ешкім жоқ; ал көркемөнердің жаратылысы суретшінің шығармасына ықпал ету қасиетінде шығарманың өзін өңдеу сапасында емес. Қиял, әрине, Құдай, бірақ ол нақты тәжрибеге сүйене тұрса да басқа құдай атаулының бәрі сияқты, асылында өр зорлықтың бір түрі; қиялдың егіз туған серігі бар, ол ақылға дарыған өте-мөте асыл қасиет сәуегейлік болып табылады, бұл тек талдағыш адамдардың еншісіне тиген қасиет. Қиял айналаны тегіс көреді, оған қайда болса да жол ашық, ол таңдамайды. Сондықтан ол ешнәрсені болжай алмайды; ал сәуегейлік тура жүреді, себептен нәтижеге барады. Сондықтан ол үшін болашақ қазіргінің қорытындысы. Пастухов өмірдегі, әлі жазылып бітпеген пьесадағы стол үстінде ашулы жатқан кітаптағы әртүрлі адамдардың шоғырын сана көзімін шолып, тағы да ойлана түсті — мүмкін, деп ойлады ол,—мүмкін қыял өрісі тар замандастарымыздың арасында, қазірдің өзінде-ақ адамның, халықтардың, бүкіл жер дүниенің болашағын айқын білетін пайғамбарлар бар шығар. Болашақтың қай нұсқасын болса да қиялмен көз алдына елестетуге болады, бірақ соның ішінен қашсаң құтыла алмайтын біреуін танып қалап алу тек сәуегейліктің ғана қолынан келеді. Мейлі қиял сәуегейліктен шалағай-ақ болсын. Бірақ ол онан тәттірек. Ұшқыр қиял әлемнің барлық хош иісін сезеді, Логика — ең күштісін ғана сезеді.

Пастухов ой сағымын қуалап, пьеса жазып, Бальзакты қарап жата берді. Осының бәрі рақат. Бір кезде ол есейіп үлкейсем өмірім осылай тән рақаты мен еркін тайталасқан әртүрлі ойлардың қызығына бөленер деп ойлаушы еді. Көп ұзамай артында қалғалы тұрған мынау қала — мүмкін ұншылар қаласынан бір кезде университеттер қаласына айналар, сол уақытта Пастухов академик болып, мүмкін, мұнда тағы келер, акацияның, резеданың, кешкі темекінің ғашықтық тілін тыңдап, тап қазіргідей ой құйыны шарқ ұрса ғажап емес: жастықтың үміті, Москвада студент болып жүрген кезінде түнгі шайханаларды аралағаны, сахнаның сыртында жүрегінің тұңғыш рет тулағаны, жұрт шақырып құттықтағаннан кейін атаққұмарлығы қанағаттанғаны бәрі еске тағы түсер, ойына тек өлім ғана келмес. Жоқ, жоқ өлім туралы Пастухов еш уақытта ойламайды. Көркемөнерге өлім бар ма?

Шақырусыз келген уайымды жуғысы келген адамдай Пастухов екі алақанымен ыстық бетін қатты үйкеледі, сонан кейін Бальзактың шығармаларынан өзінің пікіріне үйлесімді жерлерін қызыл дәптершесіне көшіріп жаза бастады: «Көркемөнердің міндеті табиғаттың көшірмесін түсіруге емес, айтып беруде. Сен тоғышар көшірмеші емессің, ақынсың! Әйтпесе скульптор әйелдің тұлғасын қалыпқа түсіріп, қайта құйып шығара салар еді...» «Көп білушілік те надандық, сияқты қыңырлыққа апарып соғады...»

Кенет ол көп білушілік жайында ойға қалды. Расында да, көркемөнердің қалай жасалатынын білу керек пе?

Бальзак осыны білді ме екен Ол өзінің екі мыңдай кейіпкерінің кеудесіне жан бітіріп, бірақ сол кейіпкерлерін қандай заңға сүйеніп жасағанын өзі де білмесе болар ма, оның жеңіп шыққан себебі дәл осында емес пе екен. Көркемөнердің заңдарын іздеп арам тер болу керек пе? Ондай заң жоқ. Ол әрекетпен біте қайнап біріккен. Егер көркемөнер әрекетші ықпалшыл болса, заңды болғаны. Егер ол өлекседей сезімге жат болса, қандай заң оны жандандыра алады?

Пастуховты еліктірген осы өзімен өзінің әңгімесін ғажап нәрсе бөліп жіберді: бір бастың көлеңкесі терезенің пердесінен жылжып етті. Қорадан сірә, бойы өте ұзын біреу өтсе керек, өйткені терезе биік болатын. Пастухов құлағын тікті, әуелі сыңғырлаған шпораның дыбысын, артынан ауыз үйдегі қоңыраудың жаратпағандай шар ете қалғанын естіді. Ол есік ашуға барды.

Баспалдақтан бір қара жандарм қадала қарады, онан желімі ерін өртеген сургучтың исі аңқиды. Сорайған ұзын денесінің әрбір буынынан соқталдай сүйектері шодырайын шығып тұр. Ол козырегін бір қағып, үйде кім тұратынын сұрап білді де жеңінің қалтарысынан кәкір саусақтарымен шақыру қағаз алып берді.

Жандармның полиция басқармасы дворянин Александр Владимирович Пастуховты куә ретінде бүгінге шақырыпты. Ол көзін жыпылықтатып тұнжыраған елшіге қарап сыпайы түрде көңіліндегі орынды күмәнін білдіріп:

— Қате болып жүрмесін шырақ? — деді.

Жоқ, ешқашан қате емес-ті.

— Алайда, қандай іс бойынша екен?

Мұны білудің ешқандай керегі жоқ болып шықты.

— Мынау барып тұрған қате, шырақ, бүгін мейрам, төрелер орнында болмайтын күн.

— Олай емес,— деді тікіреңдеген хабаршы,— сізді шақырған кісі — орнында.

— Қалай сен мені... көшенің бойымен жетелеп апарасың ба? — деді Пастухов қатты сасқанын сездірмей күлкімен көлегейлеп.

— Олай емес мынаған қол қойып, өз бетіңізше барасыз.

Александр Владимирович қол қойды, өзі оңаша қалғасын сол араға, ескі кеусандықтың дөңес қақпағына, күнәлі жерге отырған адамдай, абайлап ақырын отырды. Жиіркеніп бет-ауызын тыржитты. Сургучтің исі әлі кеткен жоқ. Орнынан ұшып тұрып, ол беті-қол жуатын жерге барды, қақырынып түкірді, жандармның артында ашық қалған есікке жалт бұрылып түкіріп жіберді:

— Тфу лағанат, үйткен шайтан!— деді.

Көк пенжагын киіп, айнаға қарады, көкті шешіп, бұршах түстісін киді: түсі нәзігірек, әрі тәуелсіз. Портсыгарына толтырып папирос салды, бірақ оны стол үстіне тастады, темір сауытына неше түрлі герб, медаль, мәнер салған, әлі басталмаған шетел сигаретін алды. Таяғын алып, есікке дейін барды, бірақ тағы бір түкіріп кері оралды. Пенжагінің қайырма жағасына аузын басып, иіс судың сауытын бірнеше рет төңкерді. Дәптершесіне көзі түсіп, соңғы жазғандарын оқыды: «Көп білушілік те надандық сияқты қыңырлыққа апарып соғады» дауыстап:

— Рақат сіздердікі, Бальзак мырзалар!— деп дәптершені столдың тартпасына қағып түсірді.

Ширек тарақ қағаз жыртып алып, шимайлап жазды: «Егор, қарағым, егер мен шайтан алсын, жоқ болып кетсем, есінде болсын, мені шақырып әкетті...» Қолы тоқтай қалды да, қайтадан қатты басып. «Охранкаға» деп жазды. Қағазды столдың ортасына қойды, папканың арасынан қобыраған, бұрыштары бүктетілген, сыя тамға әр жеріне шимайлап сурет салған қолжазбасына қарап, қолын бір-ақ сілтеді, тамағының булыққанын сезіп, үйден шықты.

Көшеде ол тәкаппарланып, кербезденіп, таяғын үйіріп кетіп барады. Оны көзі түк көрмей, тек көкейкесті оймен арпалысып барады деп ешкім ойламас еді. Александр Пастухов бір атым темекіге татымайтын іс үшін құрып кетеді! Жер бетінен мүмкін жоқ болып кетпес, Шильон мен Бастилияның тұтқындары да басқа планетада болмағаны анық қой! Жер оларға қарғыс болды. Олар жерге құрсаумен бекіді. Олардың тағдырын кім білді? Біздің өлім үйлеріміз құпиясын Шильоннан кем сақтады ма? Александр Пастухов қандай патшалық мемлекетте тұратынын жақсы біледі. Александр Пастухов құриды.

Міне ол таяғын жеңіл сермеп келеді, жүрегі оған құрисың,—деп жауап береді. Міне ол жырадан тротуардан көшеге қарғып шығады, ал басынан: қарғы, қарғыма бәрібір құрисың деген ой кетпейді.

— Фу, тәңірі-ай, түкке тұрмайтын нәрсе ғой! — деді ол кейін, күбірлеп, сол секунтта өзіне-өзі қарсы: «Сорың қайнағанда сол түкке тұрмайтын нәрсеге бола құрып кетесің!» — дейді.

Бұл іргесі қозғалмайтын күші басым жаумен әлсіреген арпалыс, ол әбден қажып шақырған үйге келіп жетті. Шоқыну мейрамында мұздан ойған суатқа шомылғалы тұрған адамдай ол есік алдында аз кідірді — бұл теңеу жылт етіп есіне түсіп ойланды: мейрамда мұз суатқа рақаттанып түсер едім, өйткені онда мұжықтар белбеулерін байлап ұстап тұрады ғой, ал мұнда ешкім қармайтын тал да тастамас.

Медаль таққан лакей ашпағанына өкпелегендей ол ренжіп, есікті селсоқ итеріп қалды. Оны дереу сургуч сасыған коридордың бойымен біреу подполковниктің кабинетіне ертіп апарды. Сыпайы әсем жігіт кіріп келіп, табалдырықтан екі адым жерде, айнала қаран, таяқ пен панаманы бұл үйдің қай жеріне қояды екен деп білгісі келгендей күлімсіреп қарап тұрды.

— Міне, мына жерге, мына жерге, рақым етіңіз, — деді Полотенцев асығыс алдынан шығып. — Сіз кешіріңіз, біз жексембі күні мазаңызды алдық. Бірақ, білесіз ғой...

— Әбден түсінем, егер жұмыс болса... — деді Пастухов сыпайы сол менсініңкіремей.

— Дәл өзі, дәл өзі. Асығыс жұмыс бар. Сізбен ресми жағдайда болса да танысқаныма қуаныштымын. Өзге жағдайда сізге қолымыз жетпейді.

— Я, біз, білеміз, саяқ жүрген жандармыз ғой.

Крахмалдаған, ақ китель киген екі чиновник орындарынан тұрып қысқа сәлемдесті. Полотенцев прокурордың серігі мен сот қызметіне кандидаттың есімдерін атады. «Ознобишин» деген фамилия Пастуховқа ұнады, ол таңырқап өзіне қадала қараған жас жігітке көзін жыпылықтатты.

— Бұлар да іске құмар адамдар, — деді подполковник прокурордың серігіне қарап: — біз, меніңше, бөгет болмаспыз деймін? — деді.

Керісінше, — деді үзілді-кесілді прокурордың серігі, кандидат басын шайқады.

— Темекі тартпайсыз ба? — деді Полотенцев. Пастухов папиросқа қолын соза түсті де, подполковниктің қолын жай ғана итеріп, асықпай қалтасынан темекі сауытын алып, белбеу қағазын тырнағымен секті.

— Менің темекімді тартып көріңіз, — деді, дүние жүзіндегі ең жақсы сигарет. Заң министрлігінде істейтін менің бір досым (ол прокурордың серігі мен кандидатқа қарады). Шетелге барған соңғы сапарында әкеліп еді. Египет темекісі, Бельгияның монополиялық фирмасы. Өтінем.

Полотенцев сигареттің біреуін алды, екі чиновник бастарын изеп алмай қойды. Кандидат прокурордың серігі не істесе көріне-көзге соны қайталап тұр.

Валдай темекіні тартып, Полотенцев сөз бастады.

— Сіз көптен бері бізде қонақтап жүрсіз ғой?, Білеміз, білеміз. Шығарма жазасыз ба, солай ғой? Бізді немен қуантар екенсіз? Ах, жаңа пьеса! Не жайында екенін айтпайсыз ба? Ах, жоқ па? Көңіл серігетін қуанышты нәрсе болар?.. Ах, айтуға қиын дейсіз бе? Түсінікті, күні бұрын не айтуға болады... Шығарма әлі жазылу процесінде ғой. Өзінше бұл да құпия нәрсе. Сіздің өзіңізге де, сірә, әлгі не деуші еді? «Сыйқырлы кристалға қараса да, түбіне романның көзі жетпес» — деген сияқты шығар. Есімізде, бала жастан есіміз де..

.

Пастухов Ознобишиннің сыдыра қарағанын байқап, өте сүйкімді күлді.

— Мейлінше дұрыс пікір, — деді.

— Пікір Пушкиндікі, дұрыс болмасы бар ма?

— Пікір даусыз Пушкиндікі, — деді мақұлдап Пастухов.

— Ах, сөздері, сөздері ол емес!—деді подполковник тапқырлығына насаттанған адамсып. — Түсінемін, о, түсінемін - ақын үшін сөздің құны ерекше. Айтылған пікір Сіз ғафу етіңіз. Мектеп жасынан бұлжытпай бәрін есте сақтау қиын. Кейде есте қалғандарын қуана-қуана жаңғыртып, қайталар едім. Қайдан болсын! Қараңызшы

Ол қынжылып, қолын жайып, алды-артында тау-тау болып жатқан әр түсті папкаларды көрсетті.

Оның үстіне тағдырдың бұйрығы бойынша біз көбінесе формамен, былайынша айтқанда, формашылдықпен шұғылданбаймыз о, жоқ, олай деп ойласаңыз қателесесіз!

— Мен ешнәрсе ойлаған жоқпын,— деді көңілді дауыспен Пастухов.— Менің есіме бір анекдот түсіп отыр. Бір чиновникке бесінші дәрежелі шен беріпті. Екінші біреуі оны құттықтап: «Мен сізге қызығам жоғары дәрежелі мырза, енді шеніңізге лайықты сізге әсем форма тиесілі болады!» дейді. Сонда анау: «Э, форманы қойыңыз, достым, мазмұнын айтыңыз!» депті.

Бәрі де бір секунд сексиіп тұрып қалды, сонан кейін барып қозғалды, Ознобишин ақырын:

— Яғни мазмұн дегені жалақы дегені ғой?

— Тапқырлығыңызға болайын: жалақы деген мағынада, — деді Пастухов жазаға кесілген адамша күрсініп.

Сол кезде Полотенцев қуанған адамдай қарқылдап күлді.

— Форма — деген не, мазмұнын айтыңыз, ха-ха-ха! — деп қайталады.

— Сондай-ақ егер рұқсат етсеңіз, істің мазмұнына келсек, — деді күліп Пастухов. — Мен уақыттарыңызды босқа алмайын.

— Айтпақшы, я, — деді Полотенцев іс ойына жаңа ғана түскен адамдай,— бірақ күлкісін тыя алмағансып — сіздің, айталық, мазаңызды алған себебіміз бір ғана сұрақ еді... Әлгі Парабукиннің әңгімесін айтыңызшы, қалай болып еді өзі?

— Парабукин дейсіз бе? — деді таңырқап Пастухов.

— Қай Парабукин? Ах, әлгі... кім еді, пристаньда жазатайым болған жарлы емес пе?

— Я, я, я, бірақ ол жазатайым болардан кеп бұрын сіз оны іздеп түнеу үйіне бардыңыз ғой, солай емес пе?

— Жасаған ием-ау! — деді Пастухов болар-болмас Қолын сермеп, әрі өкініп, әрі күліп. — Ол Егордың ойлап тапқаны ғой! Әлгі Цветухиннің!

— Түсінемін, түсінемін! Бұл кейіпкерлерді зерттеу, былайынша айтқанда, болашақ шедеврдің бас кейіпкерлерін іздену ғой. Мұның артистен гөрі сізге де өнегесі кем емес шығар. Ал енді ойлап қараңыз, жағдай мынадай: жағалауда сол жексұрындардың арасына, білемісіз, ете батыл, — деп Полотенцев саусағын шошайтып, жалтыр төбесінен жоғары көтеріп, — өте батыл бағыттағы үндеу хаттар таратылды!

— Сол үндеу хаттарды менің мойныма тесіп ілгіңіз келе ме? — деді Пастухов.

— Тесіп ілу, әй сізден шығар-ау!—деді тағы да қарқылдап подполковник — Сіз, айталық, біздің формамызды қалай деп түсінесіз?

— Мені қызықтыратын форма емес, — деді сыпайы күліп Пастухов.— Форма деген не?

— Түсінемін, түсінемін! — деді қарқылдап Полотенцев.— Сіздіңше біз былай: бір-екіден бәрін бір жерге үйе береміз! Ғапу етіңіз. Біз сізге бір жол жалған сөз жазбаймыз, жазып отырғанымыз да жоқ, тек сіздің анығын айтып беруіңізді ғана сұраймыз.

— Нені?

— Парабукинді сізге таныс актердікіне, Цветухнннің досының үйіне шақырғанда, ішінде Рагозин де болғанын және сол арада Парабукинге революцияшыл үндеу хаттар берілгенін растай аласыз ба?

Пастухов бетін орамалымен ақырын сүртті, беті ісініп үлкейіп кеткендей көрінді. Ол солғын тартып:

— Былай, тақсыр подполковник,—деді. — Сіздің маған қойып отырған сұрақтарыңызға біреудің тағдыры және менің өз тағдырым байланысты болуы мүмкін. Мен сондықтан ресми тілге көшіп, маған... заңға сәйкес тергеу жүргізсеңіз екен деймін.

— Ах, жасаған-ау, нағыз формашыл адам өзіңіз екенсіз ғой! — деді Полотенцев зейілі қайтып қалған идамдай.

— Және түсінбеушілік болмас үшін, — деді Пастухов қасарып, біртүрлі топас адамша, — мен сізге қазір айтып қояйын: Рагозин дегенді мен тұңғыш рет өзіңізден естіп тұрмын, сонымен бірге Мефодийдің үйінде Парабукинге... күші қырық градус бір стакан қазынаның арағы берілгені рас, ол денсаулығыма шипа болсын деп, арақты ішіп алды...

— Неге ашуланасыз, Александр Владимирович? — деп подполковник өкпелегендей болды. — Жауап бердіңіз ғой. Осымен бітті деуге де болады. Осынан артық, сізден ешнәрсенің керегі де жоқ. Ол чиновниктерге қарады. Прокурордың серігі бәрінен бұрын қардай аппақ кителі қыртыстанып қалмасын деп сақтанғандай тіп-тік шаншылып отырған күйі бір сөзді босқа жібермей тыңдаған еді. Ознобишин кенгуру сияқты денесімен подполковникке қарай бұрылып, көкшілдеу өткір көздеріне әлдебір салтанат сәулесі түскендей жанып, өте сақ сөйледі.

— Мен сұрақ түрінде емес, тақсыр подполковник, бірақ егер рұқсат етсеңіз, есіңізге салайын: істе Пастухов мырзаның Кирилл Извековпен кездескені туралы бір куәлік бар.

Оның нәзік саусақтары сол қалтырайды, сездірмеу үшін жазға мүлде лайықсыз әдет жасап, қолдарын қатты-қатты уқалайды. Прокурордың серігі оған үндемей қарап отырды.

— Бұл маған қойылған сұрақ деп санайын ба,— деді Пастухов Ознобишиняен подполковникке қарап. — Мен Извековпен кездестім, тіпті қамалыпты деп есіттім. Бірақ атүсті ғана кездестік, мен оны тіпті таныстық деп те айта алмаймын, ал оның тұтқынға алынғанына хайран қалдым, өйткені ол әлі бала ғой.

— Я, я, я, осының бәрі қалай өзі... — деді Полотенцев аурулы адамдай тынысын тежеп тыржиып. — Парабукинмен таныссыз, әлгі баламен, бұзылған баламен дейікші, — онымен де кездескенсіз. Осының бәрі қалай шиеленісіп қиындап кеткен. Жоқ, жоқ, сіз үшін қиындаған жоқ, іс үшін. Мен айтсам біз үшін. Нансаңыз менің сізге ешқандай ауыртпалық салғым келмейді. Бірақ сіз, айталық, ата қонысында әлі қонақ болатын шығарсыз?

— Жоқ. Мен көп ұзамай жүремін. Мүлде кетем, Петербургке кетем.

— Не дейді! Петербургке дейсіз бе? Жексенбі күніңіз бұзылғаны үшін ғафу етіңіз. Так мынау титтей қағазға қол қоя қойыңыз, әзірше осы болады.

Полотенцев папкадан кішкене ұзынша бланкты бұрышынан тартып шығарды да, стол арқылы ұсынды. Пастухов жазуын оқып, басын кенет көтерді. Қағаз ешқайда кетпеу туралы қолхат екен.

— Мына жерге, астына — деді подполковник орнынан тұрып, аппақ тырнағы сорайған шынашағын шошайтып әсем нұсқап.— Қалай жазылған екен: аты әкесінің аты, ата тегі және... тағы не бар екен?

Пастухов қол қойды, орнынан тұрып, сәл менменсіп басын иді. Түсі текті кісілермен, істес болармын деген үміті теріске шыққан адам тәрізді.

— Кетуге рұқсат па? Сіздермен танысқаным маған ерекше ұнады, — деп жансыз бетін тыржитып, мықты, ақ тістерін көрсетті.

Подполковник жалма-жан столынан тұрып, шығарып салуға асыққансып, қамқоршыл әзіл айтып жатқанын кетіп бара жатып естіді.

— Ах, біздің не жасағанымызды әбден көріп алып, кейін бір комедияға қыстырып жіберетініңізді сеземін!— деді.

Бірақ ол үндемей кабинеттен шығып, сургучтың сасығын иіскемеу үшін мұрнын орамалымен тұмшалап, коридордың бойымен жүгіре басып, көшеге атып шықты.

Осы уақиға үшін біреуді кіналау керек еді, бірақ кімді кіналау керек екенін ажырата алмады. Салы суға кетіп, жүрегінде ыза мен қасірет тайталасты.

Ыстықтан есі кеткен қала мойнын қамыттай қысып барады. Төңіректегінің бәрі ұсақ, үмітсіз көрінеді. Күзелмеген, тозаң басын бозарған сыпырғыш сияқты акация өскен шарбақтар, аяқ асты болған аңыздардан почтаның штемпелі сияқты исі аңқыған барқыттың түгіндей өсімдіктер, көшеге өрген ып-ыссы малта тастар, тық-тық етіп міңгірлеген трамвай қоңыраулары. Тәңірі, бұл не деген үмітсіздік! Баласын көтеріп, бірсыпырасын етегінен ұстатып артынан шұбатқан қатындар мейрамдап тротуардың бойымен маң-маң кезеді, тек шемішке сататын саудагер әйелдерге, қасына кідіреді немесе қорасы ашық шіркеулерге қарап шақырады. Пастухов осындай кезіп жүрген бейшаралықты енді неше жексенбі көруге мәжбүр болмақ? Бұрыштағы бір үйдің сыры өшкен маңдайшасында — «Гильзалар Катык һәм Ко» деген жазу көрінеді, оның астында шыбындаған мәстектер, бастарында құлағының тусын тескен төбесі шошақ салом қалпақ, арбаның басқышында күнсіп отырған арбакештер, бір үйім қи, май-май мундирінің жағасына екі саусағын тығып тікірейген городовой . О, меңіреу қуыс. Бастилиядан оның несі кем?

Ол үйіне әрең жетті.

Қорасына кіре сала баспалдақта тұрған әйелді көрді. Әйел қаймығып есіктің қоңырауын тартады.

— Ешкім жоқ, — деді Пастухов.

Әйел жалт қарап, жалма-жан баспалдақтан түсті, орта бойлы, сәл еркекке ұқсаған иықтары тікшелеу, үстінде баданадай бірнеше үлкен түйме қадаған шөшінше көйлек, қалпақсыз.

— Мені танымай қалдыңыз ба? — деді әйел қипақтап, бірақ кісі тәрбиелеген адамның сырт сабырлылығын жасап.

Пастухов бір көрген кісісін ұмытпаушы еді, оның үстіне әйел Кирилл Извековке өте ұқсас, танымау мүмкін емес, бірақ ол әйелдің маңдайында шешек дағы бар бет-әлпетіне үңіле қарап, бұрылып кетті, көздерін сығырайтып, — жоқ, жадымда жоқ, — дегендей басың шайқады.

— Мен Кирилл Извековтың шешесімін, есіңізде ме, ол пасха күндері, балағандардың қасында, сізбен таныстырып еді.

— Кешіріңіз, — деді ол күңгірт қиялынан көмескі бір нәрсені аңғарта алмаған адамдай. — Маған жайша келдіңіз бе?

— Кириллді білесіз ғой?

— Кирилл дейсіз бе?

— Я. Техникалық училищесінің оқушысы, орта бойлы, қараторы, мынадай... мұрты бар. Кирилл.

— Мұрты бар... — деді қайталап Пастухов, тағы да теріс қарады.

— Егер сіздің үлкен досыңыз Цветухин жібермегенде мен өзім батылым барып сізге келе алмас едім. Мен осында тұп тура Цветухиндікінен келдім. Ол сіз турасында маған зор үміт білдіріп еді. Бірақ сіз... демек, Кириллді есіңізге түсіре алмай тұрсың,— деді Вера Никандрова түрлі сағы сынып.

— Мүмкін сіз қысқаша... түсіндірерсіз әлде?

— Әрине, тыңдауыңызды өтінем. Менің балам тұтқынға алынды, мүлде... бірауыз сөзбен айтқанда, әлдеқалай хаттар табылды. Мен баланы кепілге алуға сұранып жүрмін. Бірақ, әрине, бір менің сұрағаным не егер сіз ықлас білдірсеңіз... көмектесу мүмкін деп тапсаңыз... сондай атақты адамсыз...

— Бір ғана минут, — деді Пастухов сөзін бөліп, — бір минут. Бұл идея демек, Цветухиннің идеясы ғой? Не туралы?

— Я, ол да көмектесермін деді, бірақ сіз (ол сөзсіз дұрыс айтады!) сіз анағұрлым беделдісіз...

— Өнерпаз! — деді кенет күліп Пастухов екі қолымен бетін сүртіп. — Өнерпаз! Шайтан алсын, соның тапқан өнері... кешіріңіз.

Ол сондай кенет сұстанып, маңғаздана қойды.

— Әрине, балаңыз есім де бар.

— Солай ма! Рақмет солай шығар деп сеніп те едім деді дауыстап, қызарып Вера Никандровна.

Бір ғана минут. Ол есімде бар, бірақ мұнан ештеме шықпайды. Мен оның тек бала екенін ғана білем... мүмкін, бұзылған бала шығар? Сіз кешіріңіз. Іс онда емес сіздің балаңызға пайдалы бола алмаймын, өйткені өзім де саяси іс бойынша жауапқа тартылып отырмын. Мүмкін сіздің балаңызға тағылған айып маған да тағылатын шығар. Бұл жағдай өнерпаз Цветухинге әлі белгісіз. Мен мұны сіздің де ұмытуыңызды сұраймын. Біз осы арада қазір сөйлесіп отырмыз., ал сыртымыздан Біреулердің торып жүруі мүмкін. Қош болыңыз!

Ол қолын ұстап қоштасты, бірақ құр сүйек саусақтары мұздай екенін, бетінің қызылынан түк қалмағанын байқап таңырқады. Вера Никандровна көзін жерге салып, кінәлі адамша:

— Ғапу ете көріңіз, — деді де қораның есігіне қарай жүрді.

Бірақ кібіртіктеп бірнеше адым басып, кері бұрылып сұрады:

Егер Кириллге тағылған айып сізге де тағылса, мүмкін сіз сол сәтсіз істің мәнісі не екенін айтарсыз маған? Менің бір өзіме ғана... Мен анамын ғой.

Ол қасына келіп, кенет өзгерген көңілсіз, көнгіш дауысымен:

— Егер балаңыз тап мен сияқты істен хабарсыз болса, сізді мен құттықтаймын, — деді.

Әлденеге оның қолын сүйгісі келді, бірақ салқын саусақтарын тағы бір қысты да қойды.

Үйіне кіргесін ол өзінің соңғы сөзін неге айтқанын түсінгісі келіп еді, бірақ ойы әлденеге бөліне берді. Беті-қолын жуып, пенжагын ауыстырды. Стол үстіндегі өзі қалдырып кеткен хатты көріп, оны ұзынша бой-бой қылып жыртты да, оттық жағып ертеді. Жалын жалпылдады, басылды, қағаздың жиегін қызарған шоқ айнала жалап шықты, көмірленді, аздан кейін көкшіл күлге айналды. Пастухов үріп жіберіп еді, үлбіреген күл қалбаңдап бет-бетімен ұшып кетті.

Шайтан білсін! Жаңа ғана ол мынау столдың үстінде ой рақатына батып еді. Қиялды дәріптеп еді. О, я, ол соқыр заң қыр соңына түскен жазықсыз жанды өз қалауынша көз алдына елестете алар еді. Бірақ ол бір минуттан кейін қуғынға өзім ұшыраймын деп ойламапты! Кирилл Извековтың хәлі мұнан қанша артық екен? Ол сәуегейлік жасай алатын адамдардың тұқымынан емес пе екен? Баррикадаға баратын жол түрме арқылы өтетінін сол баланың білген! ше? Арманы дүниені қайта жасау болып жүрген баланы станцияда чертеж сызып отыратын тоғышар біреу болады деп Пастуховтың қиялы қалайша қателескен! Бұзылған бала! Мүмкін Пастухов Кирилл жөнінде қателескені сияқты ойымен бәрін де қате топшылап жүрген болар? Мүмкін Пастухов топас, менменсіген ақмақ шығар, дарынсыз біреу шығар? Мүмкін Пастухов өзінің досы Цветухин жөнінде де қателесіп жүрген болар?

Пастухов жаныашыр достың жылы сөзі керек екенін сезіп, бәрін дереу Цветухинге айтуға тиіс екенін түсінді.

Ымырт жамылып келе жатқан кез, ыстың қайтқан, кей жерде темекінің исі келеді, жұрт екеу-екеу болып Липкаға қыдыруға кетіп барады. Қонақ үйдің қорасына каучуктен жасаған жирен өңештен біреу су бүркіп жатыр, ол су тиіп қарайған асфальт жолдың үстімен өңешті олай-бұлай сүйрелейді. Су тиіп бусанған жылы жермен бетегесі шомылған газондардың жұпар исі мұрынға келеді.

— Ағаш шыбыққа қайыс шек деген, — деді Пастухов терезеге қарап.

Цветухин кілт тоқтап, скрипкасын сауытына сала қойды. Ұялғанын сездіргісі келмей бар дауысымен:

— Кір, кір достым. Күні бойы күтіп отырмын! — деді.

Олар диван үстіне қатар отырды, шам жаққан жоқ, сондықтан беттері мен қолдары ағараңдап көрінеді, отыра салысымен Цветухин Пастуховтан Извекова барды ма, оған қандай уәде бердің деп сұрады.

— Мен оған қандай уәде беруге тиістімін?

— Біз екеуміз Кириллге көмектесеміз деп мен Лизаға уәде беріп ем, — деді Цветухин.

— Лиза дегенің кім? Әлгі ажарлы қыз ба? Сені дәріптейтұғын? Қызықсың, Егор! Қағаздан аэроплан жасау, скрипканы шиқылдату — бір сәрі. Бірақ өзіңді дәріптеген әйелдерді жарылқағаның ерсі! Бұл актердің және дәріптеуші әйелдердің өздерінің табиғатына мүлде қайшы: сен алуға, олар беруге жаралған.

— Мен ойнап отырғаным жоқ Александр.

— Бауырым, менің де ойыным келіп отырған жоқ!

— Ал көмек мені дәріптейтін қызға емес, өте жақсы, адамгершілігі бар жігітке керек. Бұған сенің мүмкіншілігің бар. Керек десең бұл сенің азаматтық борышың. Оның үстіне дәстүр...

— Е, көкейіне қонған екен, көкейіңе қонған екен! Орыстың қоғамдық ожданының дәстүрі дегің келеді ғой, солай ма? Лев Толстой ашаршылыққа араласты, Короленко Мултанск процесіне қатысты дегің келеді, солай шығар? Сері болғың келе ме? Неге? Өзіңді-өзің кәдірлеу үшін бе? Жақ па? Мені басқа жұрт сыйласын дейсің бе? солай ма? Бірақ, біріншіден, Толстойды былай қойғанда, мен Короленконың да шаңына ере алмаймын. Мұны мен түсінбейді деп ойлайсың ба? Екіншіден, биыл тоғыз жүз бесінші жыл емес. Ол уақыт өтті. Бірінші дума емес, інішек. Менің серілік ишаратымды, менің жанқиярлығымды немесе, егер керек десеңіз, ерлігімді Столыпин туралы сөз қылмағанның өзінде, әлгі осындағы «Листок» та елең қылмайды. Пастухов азаматтық, ождан бола қалыпты-мыс! Бұл не, бір шыбын ызың етті ме! Улы қағаз еріткен тарелкаға қағып түсіре салады — сонымен шаруаң бітеді.

— Солай сөйле! — деді таңданып Цветухин. — Тоғыз жүз бесінші жылы ер болдың ғой?

— Ол кезде ерліктің қажеті болмады. Онда сенің Кириллдің хабарлау қағазының орнына жайбарақат көшеде жүріп үндеу хат тарата алар еді.

— Ойлан! Адамға тек жақсы ишарат үшін, әз рақатың үшін жәрдемдеспейсің ғой.

— Сенің менен тілегің не? Қапастарды аралап қайғы мен қасіретке жұбаныш бол дейсің бе?

— Япырай оп-оңай нәрсе ғой. Жұбаныш та, ер де болмай-ақ қойшы, тек прокурорға барып шығу керек, сол ғана.

— Неге?

— Сөз салу үшін.

— Кім туралы?

— Кім туралы деген сөз бе екен? Кирилл туралы да.

— Кириллді қоя тұр, әуелі өз басымды арашалап алайын,— деді Пастухов.

Ол орнынан әрең тұрып, терезені мықтап жапты, терезеге сыртын беріп түрегеліп тұрып:

— Сені охранкаға әлі шақырған жоқ па? — деді.

— Бұл не дегенің? Өзіңнің есің дұрыс па?

— Былай.

Пастухов тары отырды, қолын Цветухиннің тізесіне салды, болған уақиғаны бастан-аяқ айтып болғанша қолын алған жоқ.

Қараңғылық әбден қоюланып, енді адамның беті де әрең көріне бастады, бөлмелердегі нәрсенің бәрі бірігіп біртұтас құпия қараңғылыққа шомды, ол әрбір сөзді бойына тартып, сөйлеуге әзір тұрғандай. Қорадан майда жапырақтары маужыраған ағаштың бір бұтағы көрінеді, оған көрші үйдің терезесінен жарық түсіп тұр, сондықтан ол ешбір ағашқа байланысы жоқ, өзінен-өзі ауада бос тұрғанға ұсайды. Липкада ойнап жатқан үрмелі музыка аспаптарының үнінен үзінділер келеді, әлдебір үйдің төбесінен асфальтқа тақ-тақ тиген тағаның жаңғырығы естіледі, бірақ бұл дыбыстардан тыныштық тереңдей түскен тәрізді.

— Я, деді Цветухин бірсыпыра үндемей отырғаннан кейін. Егер мен сенің тап осылай қасымда отырғанын сезбеген болсам, естігенімнің бәрін сөзсіз түске жорыр едім.

— Бізге өсек таңыпты, Егор, — деді Пастухов.

— Кім, кім?

— Жалба киімді жаман Парабукиннің біз туралы не айтқанын білмейміз, бұзылған баланың сыңайы қалай екенін білмейміз, Рагозиннің кім екенін білмейміз. Біз түк білмейміз. Біз анайы ақымақпыз Егор.

— Жоқ, жоқ! Бәрі анықталады, мен кәміл сенем. Біз екеуіміз анықтаймыз, Александр. Артынан өздері-ақ ақылға келер.

— Кімдерді айтасың?

— Кімдерше. Бүгін сені итше талаған кім еді!

— Жоқ, олар ақылға келеді деп ойлау мүмкін емес. Олар үшін бұл жаратылысқа қайшы нәрсе, айталық (Пастухов сөз іздеп ойланды)... тоқылдауықтың басы ауырады дегенмен бірдей.

— Енді не жасамақсың?

— Мына диванға жатып ұйықтамақпын. Жастық берші... Шаршағаным сонша, қымбатты достым қатынша тағдырыма мойын ұсынып жата бергім келеді.

Тағаның тақылы үйдің төбесіне төніп жақындай берді, жақындай берді, бір кезде бүкіл қаланы басқан қараңғылықты қақ жарып, арбакештің ап-анық, үрейлі дауысы естілді:

— Сақтан, әй!—деді ол.

Оның айғайына жауап қайтарғандай Липкадағы музыка көңілді әскери марш ойнап қоя берді.





26


Тихон Парабукннді жарақаттанғаннан кейін ауруханаға салды. Өкпесінің қабына қан құйылып, екі қабырғасы сынған екен, ол тез түзеліп кете алмады. Қатты жүдеп, әлі кетіп бара жатқанын өзі де сезді.

— Күшімді кереует сорып жатыр, — дейтін-ді көршісіне.

Ол терезесі шарбаққа қараған кішкене палатада жағады, оған тұспа-тұс аурухананың асүйі бар, онан құммен ыдыс ысқылаған, жуынды төккен, отын ұсақтаған дыбыс ертелі-кеш естіліп тұрады.

Парабукин қайғырады. Көңіл көтеріп көршісі ғана, ал ол ылғи керемет туралы сөз қылады, бірақ ол айтқан кереметтің өзінен аурухананың әсері кетпейді. Көршісі ұзын шашын ағаш майымен майлап, сенбі сайын сақал-мұртын қырқады, көркін ендеуге жалпы көңіл бөледі, бірақ бет сүйегі шодырайған емен сияқты өңі ешқандай ажарлағанға көне қоятын емес. Ол шіркеудің қоңыраушысы екен, уақыт мерзімін мейрамнан мейрамға дейін ғана есептейді:

— Преображениенің соңғы күнінен Успениенің соңғы күніне дейін бізде он күн. Қазір Басалу мейрамы. Тағы алты күн. Міне, демек, мені дұрыс тағамның орнына оқымысты диетамен қинағандарына қаншама уақыт болған.

Парабукин оны тәлкек қылатын-ды, бірақ ақ көңілділігін ұнатып, қасіретін сыр қылып айта бастағанын өзі де сезбей қалды:

— Қасірет адамның көркі,—дейді қоңыраушы.— Біздің тіршілігіміз сондай жасалған — жаманшылық пен жақсылық олжа мен зиян сияқты жұбын жазбайды, немесе апалы-сіңлілі қыздар сияқты қол ұстасып жүреді. Бір кезде қандай уақиға болды десеңізші. Ол кезде де менің ішім ауырған еді, бірақ мен онда Қазан қаласында едім, емханада жаттым. Менің ішімді жарып, ас жүретін тәжрибе ретінде жол салды. Сөз арасында айта кетейін, мені шыдай алмас деп қауіптенді. Студенттер маған: ауруың асқынып кетіпті деп жүрді. Расында да асқындырып алсам керек, тіршілігім өте ауыр еді. Бірақ докторлар ішімдегі тәжрибе жолы сәтті болды дегенді айтты. Расында да, күні осы уақытқа дейін шыдап келдім. Әңгіме менің өзім туралы емес. Қасымда тап сен сияқты бір нашар еркек ауру жатты, профессорға көрсетпеді деп ылғи ренжіп жататын. Мен оған сенің профессор қызығатын ауруың жоқ, ас жүретін жолдарын қалыпша, жат демал, денсаулық әлі жеңіп кетеді, әлі-ақ жазылып шығасың деп жұбаныш айтатынмын. Ол ашуланып: «Қайсымыздың ауруымыз қызық екені әлі белгісіз, сенікі ме, жоқ менікі ме»,— дейтін. Не дерсің оған! Ақыры дегенін істеді. Профессор тыңдасымен-ақ оны жеке палатаға шығарды, ваннаға шомылдырды, сақал-шашын алғызды. Басына жастық, үстіне жұмсақ одеял беріп, тамағын түзеді. Шырағым-ай, аузына не тықпады—десеңізші! Салқын ас, ыстық тамақ, ет тағы не әлеметтерді берді. Коридорда кездескенде маған қарағысы келмейді. Жұныттай болып семірген, шіркеу басы сияқты, қасына баруға бата алмайсың. Кейін бәрі анықталды: профессор жүрегі оң жағында екен деп тауыпты. Сорлының бақыты ашылды да кетті: тегін киім, тегін тамақ, сабын, темекі, шайына қант — керегінше бере береді, ол-ол ма үстіне ақша қосып төлейтін болды. Не дерсің бұған! Осының бәрі үшін студенттер күнде таңертең тыңдайды да тықылдатады, бар қызметі осы. Солай ол жақсы тұрып кетті. Оны қала аралатып, Қазаннан Москваға, онан Харьковка апаратын болды, қайда барса да тыңдайды да тоқылдатады. Ол байбатшадан жаман бұрыла алмайтын болыпты, айналасында бәйек болып кілең студенттер жүреді. Кейін естідік — көп ақша төлеп шет мемлекет сатып алыпты деп: өздерінен іздеп ондай адам таба алмаса керек, әлбетте қызғаныш қой. Солай, шырағым, қаңғып жүрген бишара, күш алыпты тамаша! Мен айналаға көз салып, ойға қаламын: ғылыми білім үшін екеуміздің қайсымыз берігірек қызық екеніміз белгісіз, тіршілігіміздің қандай бұлтарыс жасайтыны туралы қасиетті кітаптарда айтылмаған...

— Тіліңді қасуға шеберсің-ау, — деп күлді Парабукин. Бірақ әрбір уақиғаны айтып болғаннан кейін бірнеше сағат ойланып, өмірден бұлтарыс күту мүмкін бе, деп түрлі саққа жориды, ол өмірінің берекесіздігін арақ алжастырмаған естияр, өткір санасымен осы аурухананың кереуетінде жатып айқын көрді.

Бір күні таңертең, үйдің әр бұрышында тарелкалар даңғырлап жатқанда, Парабукиннің палатасындағы ауруларды қарауға шақырып әкетті де, ол жалғыз қалды. Бұл асып-сасып қауырт істелгендіктен, жұрт тіксініп қалды, өйткені бәріне әбден қанық аурухананың әдеттегі тәртібі бұзылды. Аздан кейін палатаның әйнекті есігіне ақжайма іліп, кереуеттің қасына орындық орнына стол қойылды. Енді бір минуттан кейін палатаға Парабукин танымайтын доктор кіріп келді. Ол басын қырған, алтын көзілдірігі бар, өзіне шақ емес таза халатты иығына жамыла салған біреу. Оған еңгезердей мұртты біреу ере келді, ол есік алдына тоқтап, ақ жаймамен саңлау біткеннің бәрін мұқият көлегейледі.

Доктор кереуеттің алдына отыра бергенде, иығынан, халаты түсіп кетті, сол кезде Парабукин жандармның мундирін көрді.

Кептен бері, темір жолда қызмет еткен кезінен, Парабукин жандарм шенін жақсы ажырата білетін. Подполковниктерге бірінші дәрежелі купе... тиесілі, олар қол жетпейтін биіктегі адамдар. Олар үлкен дүниеден бөлек томаға тұйық теміржол патшалығындағы жандармерия сияқты өз алдына бөлек бір елдің князьдары тәрізденіп жүреді. Осы вокзалдардың үрейін алушыларды жек көріп, бір жағынан қаймығатын теміржолшылар кішісі болсын, улысы болсын иіні келген жерде олардан өздерінін артықшылығын көрсетуге тырысып бағатұғын. Кондукторлар жандарм унтерлерін көрсе, бұрылып кетеді, дистанция бастықтары ротмистрлерді елемеуге тырысады, жол бастықтары полковниктердің сәлемін әрең алады.

Доктордың халатынан шыға келген Полотенцевпен бетпе-бет кездескенде Парабукин өзі шапшаң поездың қайта туған бақылаушысы екенін сезе қалды. Ол купенің есігін сырғытып жіберіп, әзірейіл пассажирдің дәл үстінен шыққандай болды. Темір жолдан түнеу үйіне бастап әкелген қазір есте жоқ кіналары туралы өте қатаң сөздер естуге даяр болды.

Төсегінен басын көтеріп, жүдеу, жүн-жүн бұйра жалы ұйпаланған күйі подполковникке есі шыға едірейіп қарады.

— Жата бер. Сенің ауруыңды еске алып қажетті жауап алу үшін мен өзім келдім,— деді Полотенцев.

Осынан кейін естіген сөздеріне жандармның өзі кіріп келгендегісінен гөрі Парабукин анағұрлым қайран болды. ІІарабукиннің темір жолдағы қызметі мен өткен тарихын подполковник мүлде керек қылған жоқ. Оның білгісі келгені — Цветухин мен Пастухов түнеу үйіне неге барды, олар Тихоннан не сұрады, Мефодийдің флигеліне олар не мақсатпен барды.

Тергеу басталысымен-ақ ғажап қонақтардың пасхаға келуі есіне қайта түскенде ол Тихонның көзін тұндырарлық түрге енді. Олардың келуі жайдан-жай емес, әрине, өздері айтқан мақсат үшін ғана емес екені кенет айқын сияқты көрінді. Олар түнеу үйімен атағы шыққан адамдарды, жағалаудың шонжарларын іздегенсіп еді. ал Пастуховтың ол адамдарды «арыстан» деп атағаны Тихонның есіне түскенде (ол — е-е-е— деп түшіркеніп қоя берді: «Сендерге қандай арыстандардың керегін енді (білдім!»). Мәселенің түйіні, әрине, осы арада, ал Парабукиннің жасыратын түгі де жоқ, сондықтан ол арыстандар туралы негізгі әңгімені жасырмаққа бекем бел байлады. Өзі қарт теміржолшы бола тұрып, ол жексұрын жандармға жарамсақтанып жата ма?

— Есімде түк қалмапты, мәртебелі мырза,— дей берді ол. — Арақ іштім.

— Немене, есіңнен танып па ең?

— Олай емес, есім бар-ды. Бірақ, дегенмен, арақ ішу циклынан өтіп жүрдім.

— Әйтеуір сені бірдеме деп азғырды ғой?

— Дұп-дұрыс, азғырды — костюміңді сат деді. Ольга Ивановна, менің әйелім, соларға деп театрға шоқпыт апарып жүретұғын. Әйелім шоқпыт жинайды.

— Мүмкін саған ақша берген болар?

— Аша дейсіз бе? Жадымда жоқ.

— Сен Мефодийдің флигеліне қайдан барып шықтың?

— Ғапу етіңіз, бас түзетуге барып ем. Цикл билеген кезде мен, ғапу етіңіз, қайыршы сияқты болып кетем. Мен жалынып едім, олар аяды.

— Орайына ешбір талап қоймады ма?

— Дұп-дұрыс, талап қойды.

— Я, я?

— Бір стакан арақ берді де, алдыма талап қойды, демек, яғни, маған шығып тұр, — деді.

— Бәрекелді сықпытына болайын,— деді жиіркеніп Полотенцев. — Ал енді маскүнем былшылыңды қойып, маған дұрыс жауап бер: сен пристаньда әлгі оқыс уақиғаға ұшырап, жараланғанда актер Цветухин қалайша сенің қасыңда бәйек болып жүрді. Тіпті сені ауруханаға да апарысқан, а? Соншама қандай қызметің сіңіп еді?

— Онда менің есім ауып қалыпты, жадымда жоқ.

— Демек, тағы да әлгі оңбаған циклында болдың ба?

— Мүлде жоқ. Ол кезде, құдайға шүкір, цикл біткен еді. Мен қабырғам сынғасын ауырлап, аз-кем айқын ақылымнан жазып қалыппын.

— Не сен алдыңа жан салмаған алаяқсың — деді ашуланып Полотенцев орнынан тұрып, халатты иығына артып, — немесе сен барып тұрған былғаныш бетбақсың.

— Дұп-дұрыс,— деп Тихон түрін мүлде есіз адамша бұза қойды, жүн-жүн жүдеу беті кісі жиіркенгендей тағыланды.

— Былай,—деді подполковник кетіп бара жатып.— Жазылғаннан кейін бір нәрсеге мұқтаж болсаң немесе арақ ішкің келсе, біздің басқармаға маған кел, және менің не туралы сұрағаным есіңде болсын. Ер мойнында қыл арқан шірімес деген. Түсіндің бе?

«Таз шайтанды тұт!» — деді ішінен Парабукин кекетіп. Бойы жеңілдеп қоя берді. Жандармды алдадым деген сенімге келіп, көңілі тасты. Жас жігіттей елегізіп менмендік пайда болды: бүкіл вокзалдың перроны тітіреп жол беретін генералға тетелес дөкейдің өзі тегін келіп жүрген жоқ, деп ойлады. Жоғары мәртебелі подполковник тақсыр — болымсыз іске бола босқа азаптанып өзі жүрмейді. Тихон Парабукиннің жөні басқа. Тихон Парабукин Пастухов мырзамен және Цветухин мырза- мен таныс. Ал бұл мырзаларға қыдыр дарыған, бастықта соңдарына тегін түсіп жүрген жоқ. Сірә Парабукиннің өміріндегі бұлтарыс осы арадан басталатын шығар, сорлының жұлдызы жанып, жаңа жолына жарығын түсірмесе не қылсын.

Ол осы үміті туралы палатадағы көршілеріне айтқанша асықты. Бірақ олар орындарына тұнжырап, ызақорланып қайтты. Қоңыраушы ауру адамша дөңбекшіп, теріс қарап жатып алды. Парабукин дауыстап. еді, жауап бермеді.

— Тыңда, емен бас, — деді Парабукин менен тұмсығыңды неге жасырасың? Әлі-ақ өкінерсің. Жүрегім он жағымда болып шықты, естисің бе?

Қоңыраушы теріс қарап жатқан бойы:

— Жаңағы доктор жүрек дертінің маманы ма екен? — деді.

— Солай-солай. Жүрек маманы. Профессор,—деді қарқылдап Парабукин.

— Тұра тұр. Сені енді ваннаға салып шомылдырады, — деді көршісі ашумен, палатадағылардың бәрі ду күліп, күлкілеріне қақалды.

Тихон өкпелеп стенаға қарап жатты. Егер мазақ іс болса, Парабукинді елден бөлек шымылдықтың ішіне қамамас еді деген сенімге келді ол. Ақжайма есікке асулы күйі әлі тұрған-ды.

Сол күні Аночка Ольга Ивановна пісіріп беріп жіберген сүт кисель әкелгенде, ол бұрынғыдай емес, қызына қатты қуанды. Темір кереуеттің шетінде шошайып отырған қызының нәзік қолын өзінің жұмыссыздықтан бозарған тарбақ саусақтарымен сипап, шешесі туралы, Павлик туралы, түнеу үй туралы сұрастырды.

— Шешеңе сендерді бағу қиын, — деді ол қаймығып. — Мен дұрыс өмір сүрмедім, қызым.

— Дұрысы қалай?—деді Аночка. — Әжем сен арақ ішпесең жақсы болар еді дейді...

— Енді ішпеймін, — деді Парабукин аз ойланып, өкінген адамдай күрсініп.— Арақ ішуге ден саулығым жарамайды.

Ол Аночканы бауырына тартып, күлді.

— Әкеңнің атақты адам болуын тілейсің бе?

— Қалайша? — деді Аночка.— Артистер сияқты ма?

— Артистерің былай тұрсын! Мені жұрттың бәрі білетін болады.

— Жағалаудағылар ма?

— Жағалаудағыларға мен онсыз да әйгілімін. Жағалаудың керегі не?

— Енді қайда?—деді Аночка терезеге қарап. — Сен артистердей бола алмайсың. Олар бай.

— Байларды тапқан екенсің! Олар шпалмен жаяу жүреді, ал мен темір жолда істегенде пружиналы жастықта жатқанмын.

— Ендеше жолға тағы қызметке кірсейші.

— Сен кішкентайсың, түсінбейсің, — деді Парабукин ойланып.

Екеуі біраз үндемей отырды, бір кезде Тихон қасық алып, киселімен кастрюлді қызының алдына қойды.

— Же.

Қыз басын шайқап, аулағырақ барып отырды. Әкесі қою кисельді қасығымен іліп алып, қызына ұсынды.

— Же, же дегенде.

Қыз кисельді жалап алып жұтты да, тамсанып көзін жұмып, бұрынғысынан да әрі барып отырды.

— Бәрібір жемеймін. Сенің тамағың, — деді қыз,— тәтті-ақ екен.

Кенет әкесінің қасына жақын отырды да:

— Генерал сенен не сұрауға келіпті? — деді.

— Оны кім айтты?

— Күтуші әйел айтты. Саған қашан жібереді деп ауыз үйде күтіп тұрғанда сол айтты.

— Әжеңе айта бар, атақты болыпты де: генералдар келіп тұрады де! — деді масаттана күліп.

Сол кезде қыз үрейлене сыбырлап:

— Кирилл туралы сұраған жоқ па? Ештеңе айтпа: Кирилл жақсы, — деді.

— Сенің арашашың ғой,— деді. Тихон түсінем дегендей басын изеп. — Қорықпа, айтпаймын. Керегі не?

Олар Аночканың бұрында ауруханаға келіп жүргендегісі сияқты бұл жолы да мейірлері қанып, ақырын қоштасты. Қызы кеткесін ол шым-шытырық жат ойларымен оңаша қалды.

Мүлде жазылып кетпесе де, бір жадыраған жарық күні ауруханадан шықты. Оған Бәрі де күн түспесін деп терезелерінің қақпағын жапқан, төңірегінде адам көрінбейтін үйлер де, жолдың үлбіреген құрғақ тозаңын сәл көтерген ыссы жел де жаңғырғандай сүйкімді көрінеді. Мұнан кеп жылдар бұрын, бала кезінде кез-келген ұсақ-түйектің бәріне тап осылай қараушы еді, бірақ қазір аштықтан әлсіреген адамдай сәл меңдеп қалды.

Екі көшенің түйіскен жерінде, қазынаның арақ сататын дүкенінің қасында, үсті алба-жұлба екі адамды көрді. Біреуі жартылықтың аузынан арақ ішіп тұр, екіншісі қанша қалдырар екен деп қадағалап қарап тұр.

— А-байла, артық ішіп қоймасын, — деді кекетіп Парабукин.

Оның сөзіне ешқайсы құлақ асқан жоқ. Қастарынан өтіп бара жатып, ол арақ ішпегеніне қанша уақыт болғанын ішінен есептеді. Жеті аптадан асқан екен. Тағы қарады. Енді екіншісі басын шалқитып, күмістей жарқыраған сусынды аузына құйып жатыр. Тихон тоқтады. «Қарғыс атқан кереует!» — деген сөз есіне түсті: Ол белбеуінің асты ашып, босағанын сезді, ас жесе де болар еді. Қалтасын сипалап, күміске қолы тиді: оны Ольга Ивановна бірде ауруханаға қант әкелуге ұмытып, өзің сатып ал деп беріп кеткен еді. Қазынаның дүкеніне кіріп, мұрнына спирттің иісі келгенде, екі тізесі қалтырап қоя берді. Бір шкалик алып, көшеге шығып, тығынын ұрып шығарып, арақты өңешіне қотара салды да, жүріп кетті. Бірақ екі-үш үй өткен соң ыдысты тапсырмақ болып, кері оралды, ыдыстың ақшасын алудың орнына, өзі үшін емес, өзге біреу үшін сұраған адамдай тағы бір шкалик сұрап күңк етті. Бутылканы қалтасына салып, аяғын мүлде жаңаша, тез, пысық басып жүріп келеді, өз бұрышына барғасын, шай үстінде, әйелімен тұрмыс құру туралы қалай сөйлесетінін ойланды, тұрмысы енді мүлде басқа разъезге бұрылуға тиісті. Түнеу үйіне таянып қалғанда, үйге арақ алып барсам, Ольга Ивановна шкаликті тартып алар деген ой сап ете түсті. Бұрылып, тас үйдің қақпасын тасалап тұрып, арағын асықпай-саспай аза бойын шымырлатып тітіркеніп ішті. Көшедегі үйлер көзіне ойнақтағандай көрінді, соған көңілі жайбарақартанып: «Парабукин тірі!» — деп күбір етті.

Ольга Ивановна Павликті тізесіне салып отыр екен. Күйеуіне сескене қарады да, көздерін жұмды.

— Келгеніме қуанбадың ба? — деді ол ренжіп. — Әлсіз деп кемсінбе, ауыртпалығымды салмаспын. Жаңа жұмыс табамын. Бірге тұрамыз.

— Онан да ауруханада қалуың керек еді. Тағы бастапсың ғой: аяғыңнан әрең тұрсың, — деді Ольга Ивановна жыламсырап, баласына бетін басып.

— Эх! Тұрмыс деген осы! — деді Тихон палатадағы досын есіне түсіріп. — Маған сенесің бе, жоқ па? Мен бәрін өзгертіп жіберем, көрерсің!

Қалтасындағы ыдысты сипады, ақша да бар екен. Ол жалт бұрылып кетті де қалды. Ольга Ивановна жолын бөгемек болып, бажылдап: «Тиша!» деп айқайлап еді, ол сәкілердің ара-арасымен жүгіре жөнелді, тек артында шымылдық желбіреп қала берді.

Ол жағалауға барып, тағы ішкілікке салынды. Өзінің бұрынғы апанында, пакгауздың діңгектері астында, жөке мен қаптардың үстінде, ол жетіспей жүрген сезімділікті, ұғынушылық дегенді тапты: артельдестері отағасын аяп, біреулері жарық дүниеде ұзақ бола алмассың деп, біреулері арақтың буына қандай дерт болса да төзе алмайды деп жұбаныш айтқан болды.

Көзі-басы ісіп, үсте жөнді киім де жоқ, ол жағалаудағы пристаньдарды, жолдарды кезіп жүрді, бір күні түнеу үйінен келіп шықты, алақанында Аночка базарлыққа әкелген бармақ басындай екі тәтті наны бар. Көңілі жайдары, бірақ аузына келгенін сөйлейді, көбінесе артистер. туралы, олармен шынара дос едім, дейді, біресе олардың тағдыры менің қолымда деп қояды. Кейде кез-келген біреуге: қарап жүріп өлуге адамгершілігім төзбейді деп изектейді, кейде оңайлықпен арзан түспеймін деп кесірленеді, сөйтіп жүріп үйінен тағы қашып кетті, кезіп әлде-қайда жүрді, бір күні оттай өртеген қасірет қақпалап Пастуховқа алып барды.

Бұл уақиға ымырт кезінде болды. Цветухин досының үйінде, кешқұрым мұндас адамдардың арасында тұратын іштен сақ, жай әңгіме айтып отырған-ды. Ол да охранка бөлімінде тергеуде болып еді, сондықтан болашақ үмітсіз, сүйкімсіз көрінеді. Ол жан түршігерлік топас балық обқан судың ағысына іліккен жалдай өзіне таныстығы жоқ істің көмекейіне кетіп бара жатқанын сезіп, бұған кім кінәлі, деген сұрақты үнемі қойса да, оған жауап таба алмай әрі кейіді, әрі зерікті. Бұл хал Пастуховтың басынан кешіргеніне ұқсас еді, бірақ мұның өзі де әлденеге титығына тиді.

Александр Владимирович біреудің есік қаққанын естіп, ашуға барды да, шегініп кетті. Парабукиннің түрінен адам шошырлық екен, күлтілдеген бетінің терісі қара күрең, сақал-мұрты ағаштың семген қабығы сияқты, оңған көйлегі жағасынан етегіне дейін бой-бой, өрім-өрім, арасынан жирен жүнді көкірегі көрінеді. Жалаңаяғымен жерді үнсіз басып, теңселіп төргі бөлмелерге қарай өтде ауамен қалқып келе жатқандай көрінеді.

— Сіз кім боласыз? Кете қойыңыз, — деді Пастухов үрейлене кері шегініп.

Парабукин қалықтаған бойы басын иіп, аяқтарын ретсіз сереңдетіп өрлей берді.

— Кетіңіз, деймін! Сіз массыз! — деді Пастухов жекіріп, батырсынып.

— Цветухин. Артист мырза! Әсте қуанам,—деді Тихон онша күрмелмей анық сөйлеп, Егор Павловичті көре сала соған қарай төніп. — Алғыс айтатын ретім бар. Тілектестік үшін. Адамды а-я-ға-ныңыз үшін. Өте қуанам. «Алла риза болсын, бірақ күткен жоқ едім» деген сөз бар. Ал мен күттім. Дәл осындай адамгершілік іс күткен едім. Көмек қолын ұсыну керек. Сіз сияқты адам өзгеше болуы мүмкін емес. Ақиқат үшін, халық үшін күресуші Түсінемін.

— Не былшылдап тұрсыз? — деді Цветухин.

Тихон отырмақ болып еді, Пастухов креслоны қағып жіберді.

— Сіз кетуіңіз керек, естідіңіз бе мені?—деді ол нақпадақтап, столға қарай бара жатқан Парабукиннің жолын бөгеп. — Мұнда түк жұмысыңыз жоқ. Кетіңіз.

— Құпия пікірлеріңізді бекер жасырасыздар, — деді

Тихон мастығы тарағандай. — Мен бәрін де жақсы түсінемін. Күмәндеріңіз болмасын: өзіммен бірге көрге кетеді. Артист, мырза қазаға ұшыраған Парабукинді орналастыруға қатынасты. Сол үшін ризамын. Ауруханаға емдеуге анарды, өйткені өткір көзбен көріп бағалады. Мейлінше дұрыс. Сіздерге керек арыстан — Тихон Парабукин болады.

— Бізге ештеме керек емес, — деді кейіп Пастухов.

— Сіздің жөніңіз басқа, — деді Тихон оған қарап. — Сіздің, мүмкін, өз есебіңіз бар шығар. Әкеңіз марқұм сияқты, сіз қатынасым жоқ деп дәлелдемек боласыз ғой. Сіз — сараң адамсыз. Экономикалық адамсыз. Ал артист мырза — жолдас, адамгершіліктің өзі.

— Сізге не керек? Бас түзету керек пе, солай ма? — деді Цветухин.

Парабукин басын иді, қолының ұшын төсенішке тигізе бергенде тізелері кілт бүгіліп еденге отыра кетті.

— Не сұмдық! — деді Пастухов дауыстап.

— Креслоға татымаймын. Еден де жарайды, — деді Тихон кекете күліп, — мен әзірше дәрежесі төмен адаммын, бірақ әзірше! Дәл осылай. Ал сіздер қажетті істеріңізге көмектесуге маған рұқсат еткен кезде мен өзімнің нағыз орныма тұрамын. Сол кезде мынау баяғы еденге отыратын Парабукин еді десе сенбейсіздер әлі.

— Ал, бітіру керек, — деді күйгелектеніп Пастухов, — біз бәрін түсіндік. Не керек, айтыңыз. Сонымен бітті, бітті!

— Ғапу етіңіз керісінше — мен қандай қызмет етсем болатынын білейін деп өзім келдім.

— Бізге сізден ешнәрсе де керек емес. Тұрыңыз, жетті.

— Керек емес пе? Ешнәрсе де ме? Жоқ, — ғапу етіңіз. Сіздердің мені қалай сынап тұрғаныңызды түсінемін: құпия істі маған тапсыруға бола ма, жоқ па, — осыны білмексіздер. Болады! — деді Парабукин қатты дауыстап, қолын жоғары созып, селкілдетіп. — Мынау қолға қымбатты парыздарыңызды салуға болады, оны Парабукин көкірегінде ғана ұстап, табыттай үнсіз сақтайды. Аузымнан шығармаймын! Өмірді босқа өткізгім келмейді, мырзалар! Қасиетті іске қызмет еткім келеді. Сеніңіздер, сеніңіздер Парабукинге! Сіздердің іздеп жүрген адамыңыздың өзі мен. Бәрін істеймін, бәрінен де тайынбаймын. Сеніңіздер.

— Дұрыстап айтыңызшы, сізге не керек? — деді тағы да Цветухин.

— Артист мырза! Сіздағы... Александр Владимирович мырза! Сіздерге енжел алдында тұрғандай (Тихон тағы да қолын селкілдетті) жан иесі крес алдында тұрғандай жариялаймын: өзімді сіздермен бірге революцияға қызмет етуге бағыштаймын.

— Мыжу! Mac адамның сандырағы! — деді мазасызданып Цветухин, үйдің ішінде теңселіп жүре бастады.

— Сенбейсіздер ме? Парабукинніц анты мен адам сөзіне сенбейсіздер ме? Парабукин сіздерді жандармның алдында арашалап қалды. Құпияларыңызды өз мойнына алды, сіздердің үкіметке қарсы астыртын жұмысқа адам іздеп түнеу үйіне қалай келгендеріңізді айыптады. Бір ауыз сөз айтқан жоқ, адамгершілік жасап ішінде сақтады!

Пастухов Тихонды иығынан ұстап, жұлмалап, жоғары көтерді.

— Шырағым, өзің нағыз провокатор екенсің ғой, — деді ол. — Түрегел, городовойға шақырмай тұрғанда жөніңді тап!

— Өз басымды қорламаңыз!—деді айғайлап Парабукин, орнынан ұшып тұрып Пастуховқа төнді.

Сол кезде Цветухин араға түсті. Тихон оны итеріп жібермек болып еді, бірақ Цветухин дереу оның екі қолының тобығынан қапсыра ұстап алып, бар күшімен қысып сыға түсті. Бет құбылысы өшіп, өткірленіп, Тихонға қадала қарады. Парабукин қолын босатпақ, болып кері бір аттап еді, Цветухин босатқан жоқ, қайта толық бір адым ілгері басып жақындап, қолдарын екі жағына жайып, денесі тәніне тие жаздағанша төніп, саусақтарын батыра түсті.

— Жібер. Жібер тырнақтарыңды! Эх! — деп Тихон ыңырсып қоя берді. — Парабукиннің күшін кереует әбден сорған екен! — деді.

Ол үсті-үстіне шегініп босаңси берді, ақырында Цветухин оны есікке итеріп жіберді.

Пастухов күтпеген көрініске қалшиып обыр көзімен қарап, салуалы сабырлылықпен бақылап тұрды. Досы есікті қалай жауып, алақандарын үйкелеп қалай сүрткенін, үйдің ернеуіндегі бір нәрсеге назары ауған адамдай басын қалай жоғары көтеріп алғанын көрді. Мүмкін ол сәуегей қиялында әлде түсінде бұрын көрген бір уақиғаны қазір басынан кешірген болар: міне, ол өзіне қарсы қол көтерген жауызға кез болып, сол көтерулі қолды қапсыра ұстай алып қысты, жауызды тізесінен отырғызды да, өзі маңғазданып еркімен жөніне жүріп кетті. Оның басын жоғары көтере түсетін жөні бар, өйткені ол өзінің ғана емес, мынау досының да жолын тосқан жауызды жоқ қылды, досы сол үшін ризалық білдіріп, сүйініш көздерімен қарап тұр... Жоқ, тәкаппарсып, жиіркеніп, кекете қарап тұр, — я, я, кекете қарап тұр!

Пастухов әуелі сылқ-сылқ күлді, бара-бара қаттырақ, саңғыратып, ақырында қарқылдап ала жөнелді, бірақ қарқылдаған күлкісін кенет тоқтатты. Бір минут жым-жырт.

— Сен — сәнқойсың, Цветухин, — деді Пастухов.

— Білмеймін. Мүмкін. Бірақ жаңағы жантүршігерлік кереметті сен қуып шығара алған жоқсың, мен қуып шығардым.

Бұл жауапты естімеген адамсып, Пастухов тағы да:

— Сенің әлпештеп жүрген әулиең бір күні кеңірдегімізден алады деп айтпап па ем? Біз сенің сәнқойлығың үшін, түрленем деп әуреленгенің үшін сазайымызды тарттық. Қарғыс тиген түнеу үйге сені жын бастап апарған!

— Мен сені зорлағаным жоқ, Александр.

— Керек-ақ еді! Бірақ не пәле сенен басталды. Сенің кесіріңнен мен мынау үңгірге қамалып, қозғала алмай отырмын. Мүмкін, сенің кесіріңнен алысқа жер ауып та кетермін.

— Тыңда, Александр, бұл мені жәбірлегенің. Бұл мені қорлағандық.

— Мейлі, қорлана бер, серігің шайтан болсын! — деп ! Пастухов жанбаған оттықты құшырланып қиратты.

— Мен кетем, Александр,— деді Цветухин біртүрлі дауыспен.

— Рақым ет.

— Қайтып оралмаймын.

— Өте қуанамын. Бір жақсысы қайдағы жарлы-жақыбай, тағы басқа сенің сүйіктілерін менен аулақ болады.

Цветухин аяғын әрең басып, шапанын, қалпағын тауып алып, есіктен шығып кеткенше, Пастухов креслода бетін терезеге беріп, бір аяғын бір аяғының үстіне салып, бұрылмастан теріс қарап отырды. Сонан кейін бір сауыт оттықты бұрышқа лақтырып жіберіп, орнынан ұшып тұрып, бірдемелерді айтып күбірлеп, түкірініп, әдеттегі шікірейген кербездігінен түгел айырылып, үйдің ішінде ілгерілі кейін безек қақты.

Цветухин көшеге шыққаннан кейін тротуарда арқасын шарбақпен беріп, жайланып, әлсіреп жатқан Парабукинді көрді, адам аяғын аяғының үстіне салып, басын қолымен тіреп, ойланып ілгері қарап кушетканың үстінде дәл осылай жатады. Ол жылап жатқан тәрізді. Күтілдеген қара күрең беті кеш жарығына жылтырайды. Мүмкін ол өмірін қайта өзгерте алмайтынын біліп және талайды көтерген кеудесіндегі жүрегі барша пенденікі сияқты сол жағында екенін сезіп, сондықтан тозығы жеткен немқұрайды өмір үшін қызғылықты ешнәрсесі жоқ екенін біліп қайғырып жатқан болар. Кім білсін? Оның жалы желкілдегені күңгірт әрі дымқыл беті алыстан тіпті сұлу сияқты да көрінеді.

Цветухин оған сәл кідіріп қарады да, шапанының етегін бір серпіп, көшенің екінші бетіне шықты.





27


Ақырында Вера Никандровнаға арызына жауап алатын күн белгіленді. Лиза оны қалайда ертіп бармақшы болды.

Палата прокурорының камерасындағы кісі қабылдайтын бөлмеге жөнделіп жатқандықтан жұрт қора арқылы кіреді екен, келген кісілер үшін коридорға жалаңаш ағаш дивандар қойыпты. Қызмет басталар кезде ешкім жоқ еді. Бір кезде ысқырынып шелек көтерген бояушылар өтті, артынша қызметші келіп, лас еденге қарап, бояушылардың артынан аузына келгенін сөйлеп жатты.

Вера Никандровна кеңсеге бармақшы болып еді, алдынан Ознобишин шыға келді. Ол күнде келіп жүретін таныс әйел деп біліп, прокурордың серігіне айтайын, күте тұрыңыз, деді.

— Сіз біргемісіз?—деді ол кенет тоқтап Лизаға қарап.

— Я, менімен бірге,— деді Извекова.

— Бір іс бойынша ма?

— Жоқ, жол ыңғай ере келіп еді.

— Ғапу етіңіз, сіз— Мешкова болуыңыз керек? Мен сізді гимназияда оқу бітіргендердің кешінде көрген едім.

— Я,— деді Лиза.

«Қазір сені әшкерелеймін! —деді Ознобишиннің айқын көзқарасы.— Рас, сенің түк жазығың жоқ, сондықтан аяуға болар еді, — деді көзқарасына жауап қайтарғандай аузының айналасына түскен әжімдері. Бірақ, сенің жасырмақ болғандарыңның бәрі әлдеқашан табылғанын сезу қандай рақат,— дегендей болады жылмырайған кекесін күлкі. — Барар жерің қалған жоқ, қолға түстің, бірақ қорықпа, мен саған тимеймін»,— деп кандидаттың мейірбан келбеті жайдары жұбаныш айтып сендіргендей болады.

— Бірдеме сұрайын деп пе едіңіз?—деді Лиза танымайтын беттің үнсіз құбылысынан сескеніп.

— Менің білейін дегенім, сіз де Извекова бикеш ізденіп жүрген іс жайында келді ме екен деген сұрау еді, — деді қуланып Ознобишин, еркекке ұсамайтын қолдарын уқалады да, кеңсеге кіріп кетті.

— Қандай ғажап адам,— деді Лиза.— Кирилл туралы бәрін де білетін болу керек, рас па? Неге сұрамадыңыз?

— Мен бір ретте сұрап көріп едім, ол маған: «Іс бойынша берілген сұрақтарға жауап беру тақсыр прокурордың серігі қарайтын жұмысы» — дейді. Ал, Лиза,— деп Извекова күрсініп, сүйеніш іздегендей иінін ақырын ғана тақады,— мен үшін бұл менің барлық өмірім, ал олар үшін — «іс» қана. Жүздеген «істің» бірі ғана.

Коридордың қалтарысынан қатты күлкі естілді. Екі жас чиновник жай басып сыртқа шығып барады. Жаңа қырынған толық бетті біреу ашаңдау жолдасының шынтағын төмен басып, аттаған сайын бір тоқтап, сөйлеп барады:

— Сонда біздің адвокатсымақ не қулық жасады, десейші? Ол кірпік қақпастан сот председателінен сөз сұрап алып, «Айыптаушы тақсыр айтқан статьяға келетін болсақ, сенат комиссиясының 1899 жылдық 10 майындағы 1215 номерлі түсінігіне назар аудару керек, онда бұл статьяға... өзгеше түсінік берілген»,— деді де орнына отырды. Сот мәжіліске кетті. Айыптаушы бұлқан-талқан болып Кітапханаға барып қараса — бұл не сұмдық десейші? — сенат қарарларынан ондай номер де, май айының ондай күні де табылмайды. Сонан кейін ол адвокаттардың бөлмесіне барып, түсінесің, бе, қатты кейіп: қорғаушы мырза сотты шатастырды, өйткені адвокат айтқандай сенат түсінігі жоқ, табиғатта ондай түсінік болған да емес,— дейді. Сонда біздің арсыз жайымен былай дейді: «Демек, мен қателескен болуым керек. Бірақ бұл туралы, прокурор мырза, сіздің сотқа мәжіліс залында айтуыңыз керек еді, тап қазір кешігіп қалдыңыз, сіздің қызулығыңыз... іске енді ешқандай ықпал ете алмайды!». Бұл қалай ұнайды саған, а?

Сыңқылдаған қатты күлкі коридорға тағы тарады, сол кезде ашаң чиновник те асылуға аз қалған жуан серігін шынтағымен сүйрелеп есік алдына жеткізген еді.

Күлкінің жаңғырығы басыла салысымен коридордың қалтарысынан кісен-бұғаулары сылдырлап, қасында күзетшісі бар, тұтқын адам шықты. Олар Извекова мен Лиза отырған диванға қиғаш орын алып, үн-түн жоқ, сарылып күтуге үйренген адамдарша, жайғасып отырды.

Тұтқын ұзын бойлы, ат жақты ажарлы кісі екен, күңгірт қарашығында қимыл жоқ, тұнған көздерінде ақылдың белгісі бар. Салған сурет тәрізді оймақтай әдемі аузын жақшадай әжім құрсауы қоршаған, ұстара тимеген сақаланың көлеңкесі бет-ажарын көгілдірлене түскендей. Ол тізелерін жазып отырды. Шұғадан тіккен шолақ шапанының астынан аяғының арасына түскен жіңішке шынжыр мұрт сияқты тобыққа қарай екі айырылады. Шынжырдың бірнеше үзбесі еденге тиіп тұр. Оның қасында күзетші бақалтақ көрінеді. Жанбасына қара кобураға салған ұзын алтатары сылаңдайды, кобураның сыртынан шыңылтыр май мылтықтың бар мүшелерін — серіппесі мен барабанынан бастап үлкен қарауылына дейін айқын таңбалап тұр. Отырған кезде күзетші алтатарын жанбасынан санына бұрып қойып еді, кобураның ұшы тізесіне жетті. Ол саламдай сары тікірейген қастарын жұмырығымен уқалап, ызғармен жөткіріп қойды. Екеуі де әйелдерге қарады.

Тұтқынның көзі өзіне тоқтағанын сезіп, Лиза тынышсызданды. Оның қимылсыз, тартымды түссіз терең қарашықтары әрі қорқыныш, әрі әлдеқандай құрмет сезімін туғызады. Жас, сірә, ете қайратты жігіт қажымай-талмай бір нәрсені ойлайды. Бірақ бет әлпеті ой өрісін көрсетуден мүлде бас тартқан сияқты. Алайда бет әлпеті қуқыл емес, жылы шырайы бар, портреттегі сияқты құбылыссыз жылы шырай.

Лиза мына ерекше адамның көзінен көзін әрең алды. Вера Никандровнаға қарап еді, ол да тұтқынға қадалып көзін ала алмай отыр екен. Лиза тағы да тағатсызданып тұтқынға сескене қарады, сол кезде оның суретке салғандай оймақ аузы дереу өзгеріп, өкпелеген балаша томпая қалды. Қыз кенет Вера Никандровнаға:

— Мынаған бір нәрсе жасауға бола ма?—деп сыбыр етті.

— Бір нәрсе беруді айтасың ба? — деді түсінбеген Извекова.

— Я, я. Менде түк жоқ. Сізде бар ма? Вера Никандровна қол сумкасын ашты.

— Бірақ — сіз, сіз беріңіз! Мен бата алмаймын,— деді Лиза. Вера Никандровна күзетшіден абайлап:

— Садақа беруге рұқсат етесіз бе... ана кісіге? — деп сұрады.

— Құдайы-садақа ма? Құдайы-садақа болса, мүмкін, — деді күзетші қамқоршысына.

Извекова тұтқынға таянып барды, ол қолын созыл ақшаны алды, бір ауыз сөз айтқан жоқ, тек тізелерін біріктіріп, бұғау шынжыр оның айтпақ болғанын өз тілінде айтқан тәрізді.

— Қанша? — деді күзетші.

Тұтқын уысын жазды. Күзетші оның алақанындағы ақшаны саусағымен түртіп санап, салып қоюға рұқсат етіп, басын изеді.

— Бар, махорка сатыл әкел,— деді тұтқын еріндерін әрең жыбырлатып.

Күзетші мандайын қасып, фуражкасын желкесіне салып, қайтадан қоқырайтып орнына «ойды.

— Ал егер тергеуші шақырып қалса қайтем?

— Түсте шақырса да құдайға шүкір.

— Қалай болар,— деді күзетші күдіктеніп.

— Сенсіз есікті таба алмас дейсің бе? — деді тұтқын аз ойланып.

— Сен табарсың. Бірақ: күзетші «айда? —деп жауабын менен сұрайды.

Олар бір-біріне қарамай сөйлесіп, бұрынғыша әйелдерге, көз салып отырды. Күзетші бір қолымен алтатарын ұстап, екінші қолымен қалтасынан қаңылтыр сауыт алып, тырнағымен тырсылдатты. Қақпағын ашып, орындыққа қойды да, тұтқын екеуі темекі орай бастады. Оларға дүниеде темекі тартудан басқа ешнәрсе жоқ сияқты: қозғалыстары сабырлы, қолдарының астындағы бір кезде кәмпит салған, ал қазір сыры өшкен қаңылтыр сауыт емес, қадірлі құрбандық тәрізді. Темекісін тартып бола берген кезде, күзетші сөз арасы бөлегендей-ақ, жайымен:

— Үйге қайтарда — сатып алармыз,— деді.

— Үйге!—деді таңданып Лиза, әрі Вера Никандровнаға, әрі күзетшіге қарап. Күзетші жас баланы ойнап қорқытқан шалша масайрап күлді де, кішіпейілденіп:

— Өзіміздің түрмемізге, бикеш,— деп түсіндірді.

Вера Никандровна жалпы мазасыз жағдайдағы әдеті бойынша, қолдарын кемірегіне басып, ілгері ұмтылып орнынан тұра жаздап, асыға сөйледі:

— Сіз ғапу етіңіз, бір нәрсе сұрайын. Айтасыз ба...- Мәнісі қалай екен, егер... Мінеки менің балам уақытша қамауда жатыр. Осы уақытқа дейін ішкиімін әкеліп тұруға рұқсат етіп келіп еді. Енді кенет тыйым салып отыр. Неге бұлай екенін... айтасыз ба?

— Қалай болар әлі,— деді күзетші.

Тұтқын оған төбесінен алара қарап:

— Ол — саяси ма, жоқ қылмысты ма, ананың баласы? — деп сұрады.

— Жоқ, айта көрімеңіз, қылмысты емес! —деп Вера Никандровна шошып кетті.

Тұтқын тағы қарады, бет ажары бұрынғыдай сұлу, қимылсыз дұрыс шіркінде аздаған кейістік бар.

— Саясиды білмеймін. Бізде егер этапқа тағайындаса немесе егер карцерге отырғызса сырттан ешнәрсе алғызбайды.

— Карцерде солай,— деді күзетші мақұлдап.

— Құдайым-ай! —деді жұлып алғандай Вера Никандровна, Лиза да үрейленіп қадала қарады.

Қорадан тағы бір әйелдер келді, олардың артынан бірнеше тұтқынды әкелді, дөрекі башбақтың дүбірі мен ескірген шұғаның исі үйдің ішін алып кетті. Жұрт бөлмелерге, үлкен ескі үйдің шым-шытырық коридорларының қалтарысына сіңіп жатыр. Жоқ болып кеткендердің орнына жаңа адамдар келіп, жұмысына кіріскен қолапайсыз үлкен машинаның ындынына лайық қозғалыс та барған сайын өрши түсті, машина отын орнына өтініш айтушыларды, сотты адамдарды, айыпкерлерді, куәларды, арызшыларды, талапкерлерді жалмап жатты.

Үлкен думан қызған кезде, соның ішінен шыққандай,Пастуховтың қарасы көрінді. Пайда болған жерінін бәріндегісі сияқты Александр Владимирович бұл жолы да өзінің қара басын қуаныш еткен көрікті тұлғасымен барша жұрттың назарын өзіне аударып алды. Коридордағылардың бәрі оның жүріс-тұрысына қарады. Егер қасынан өте бергенде, Вера Никандровна диваннан ұшып тұрмаса, мүмкін ол ешкімді де елемеген болар еді.

— Саламатсыз ба, Александр Владимирович,— деді соңғы кезде аузынан жиі-жиі шығып жүрген жалынышты. алқынған үнмен. —Мерейіңіз тассын, айтыңызшы анықталды ма: сізді менің Кириллімнің ісі бойынша мазалап жүрме, жоқ басқа іс пе екен?

Пастуховтың беті дереу бүлк етіп әдеттегі көз батпайтын сықақ күлкісіне салып, бұрылып Лизаға қарады. Сол ! арада шапшаң Извекованың қолын бір қысып, тісінің арасынан сыздықтатып немқұрайды естілер-естілмес күбір етті.

— Көремісіз... Мүлде ешнәрсені ажыратып болмайды. Әсері — Қытайға жүргендеймін. Бастарын иеді, абыржымаңыз, дейді, бірақ осы пәлеқорларға не керек екенін білмеймін. Әйтеуір бір іспен сүйреткілеп жүргені рас. Ол Лизаға қараумен болды. Лиза гимназиядағы әдеті бойынша орнынан тұрды.

— Таныдыңыз ғой деймін? — деді ол жартылай сұрап, аяғын тартып тәжім етіп. Мына жер сондай қараңғы. Кешіріңіз... Сіз де прокурордың серігіне барамысыз?

— Я, (мені қазір шақыруға тиіс,— деді Вера Никандровна.— Біз келгелі көп болды.

Егер бұлар алдымен барса, өзінің екінші болып баруы жағдайды қиындататыны және өтінішін орындамай қоюы оңай екенін түсінді. Ол бетін жоғары көтерді.

— Ғапу етіңіздер, егер мен сіздерден бұрын барсам қарсы болмайсыздар ма? Басым қатты ауырып тұрғаны. Түні бойы ұйықтаған жоқ, едім.

Вера Никандровна қобалжымастан, тіпті асығыс ризалық білдірді, сонан кейін ол жалма-жан кеңсеге кіріп кетті.

Көп ұзамай ол қайта шықты, түрі мүлде өзгерген: кербездігінен түк қалмапты, ұнжырғасы түсіп, аяғын анда-санда әрең басады. Извекованың қасына отыра кетіп ентігін үрледі.

— Күте тұруды сұрайды. Күттіру — чиновниктің. сыпайгершілігі ғой.

Тұтқынға қараған жебір көздерімен қарап, басбармағымен астыңғы ернін тіреп, Лизаға қарап қулана күлді.

— Міне, мынау сияқты темір бұғаумен матап, Владимирскийдің жолымен бір күні айдап әкетеді. Түк жасай алмайсың! Сайтан білсін.

— Сіз, асылында, не ізденіп жүрсіз? — деді Извекова.

— Ешқайда кетпеу туралы қолхатты кері алу үшін. Мен пештен кете алмайтын ашыған қамыр сияқты орнымнан қозғала алмай отырмын. Тағылық.! Прокурор қабылдасын деп сұранып едім, олай болмайды дейді. Енді қалай? Өтініш жазыңыз, прокурор қарайды дейді. Қытай!

— Білесіз бе, сіз дұп-дұрыс айтасыз! — деп Вера Никандровна сөзқұмарланып, Пастуховқа өзінің талай жүрген тарихын сөйлеп бермек болып еді, бірақ сол арада кеңсеге шақырып кетті. Ознобишин Извекованы прокурордың серігінін кабинетіне дейін ертіп апарды. Бұл бөлме Вера Никандровнаға таныс: терезелерінде кенеп пердесі, үйдің ортасында үлкен столы, онан аулағырақ үш креслосы және чиновнигі бар-ды чиновник осы бөлменің бұлжымайтын меншігі тәрізді Орнынан ол креслоны көрсетті де, тікірейген бойымен отыра кетті. Ақ кителінде бір қыртыс көрінбейді. Вера Никандровна отыра салысымен ол әлдеқашаннан сайлаулы сөздерін сусылдатып ала жөнелді:

— Мәртебелі мырза — палата прокуроры сіздің өтінішіңізге мынадай бұрыштама салыпты: тыйым салу шарасын жеңілдетуге негіз болмаған себепті өтініш қабылданбайды.

Ол Извековаға қарады. Вера Никандровна сәл сұрланып. үндемей қалды.

— Айтатын сұрағыңыз бар ма?

— Мүлде ме? Бір жолата ма?

— Сіз балаңызды қамаудан кепілге сұраған едіңіз, ауруын негіз қылып көрсеткенсійді. Негіз жоқ. Балаңыз сау.

— Біржолата ма? — деді тағы да ақырын Вера Никандровна.

— Яғни — біржолата деп нені айтасыз? Қазір дені сау. Егер ауырса, әлбетте, негіз де туады.

— Менің білейін дегенім— шынымен-ақ ешқандай үміт қалмағаны ма?

— Қамауда ұстау шарасы сот тергеуі аяқталып, іс бойынша үкім шыққанға дейін күшінде қалады.

— Енді не жасау керек? — деді ол дәрменсіз жабайылықпен.

— Кепіл ақшаға босатуды сұрауға болады.

— Солай ма? — деп Вера Никандровна бір серпіліп тұла бойы қалтырап қоя берді.— Бірақ қалай, қалайша жасау керек, айтыңызшы рақымыңыз тассын.

— Мәртебелі мырзаның атына өтініш беріңіз.

— Жоқ, менің айтайын дегенім — ақша керек қой?

— Кепіл ақша.

— Түсінемін. Бірақ менің сұрайын дегенім —қанша керек? Қанша ақша керек?

— Егер мәртебелі мырза тыйым салу шарасын жеңілдету мүмкін деп тапса, кепіл ақшаның сомасы айтылады.

— Алайда менің қалай екенін білуім керек қой? Қанша ақша керек? Бірнеше жүз сом ба, әлде мың сом ба, қайдан білейін?

— Мен алдын-ала болжамай, тек көре жүрген өнегеме сүйеніп айтсам, бірнеше мың сом болу керек. Тәжрибеде он мыңнан сирек асады.

— Рұқсат етіңіз,—деді Вера Никандровна балаша таңырқап, күліп, маңдайының, әжімдерін қайта-қайта тартып.— Оны қайдан алам? Менде ол жоқ қой.

Прокурордың, серігі тағы тұрды:

— Сіз ғапу етіңіз, бірақ бұл соншалықты жеке мәселе, тек сізге ғана қатынасы бар мәселе болғандықтан, мен...

Ол қолдарын тар жазып, басын иді.

— Рақмет, сізге, рақмет,— деді демін тежеп Вера Никандровна, ол кібіртіктеп, аяғын жиі-жиі басып кабинеттен шығып кетті.

Лиза есіктің қыр көзінде күтіп тұр екен. Екеуі тұтқын мен күзетшінің қасынан өтті, олардың телмірген жат көздерін елеген жоқ,. Пастухов әлдеқайда жоқ болып кетіпті. Диванда басқа кісілер отыр.

Қораның іші жап-жарық. Топтан қалған сирек бұлттар аспанда адасып жүр. Олардың күмістей жарқыраған түсі тәрізді жерде бор жұққан бөшкелер, зембілдер, көгілдір ізбес езген үлкен жәшік ағараңдайды. Басынан аяғына дейін аппақ бояушылар алебастрдың тозаңын бұрқыратып өз жұмыстарымен болып жүр. Қастарында аласа қылып сатылап үйген тақтайлар тұр. Соған таянғанда бұрын уәделескен адамдай Вера Никандровна мен Лиза тақтайға отыра кетті.

Олардың ешбір дыбыс шыршын бұзбаған үнсіздігінен әдейі осында ізденіп келген істің тағдырында үзілді-кесілді, мүмкін қайтадан қалпына келмейтін үлкен өзгеріс болмағандығын мойындауға екеуінің де жүрегі бата алмай отырғандық айқын сезілгендей еді. Үнсіздік жандарына батса да үндемей отыра барды, сол минутта бір-бірін қалай мүсіркеуге білмеді. Ақ тозаң үстеріне қонып, оны жұтып отырса да, үміттерінің бәрі осы үйде тұрғандай, қорадан—мынау үйден алыстап кете алмады, тіпті орындарынан қозғала алмады. Олар аралықтарын бірдей қылып отырғызған тікше терезелері бар сол біз бақпай тұрған үйдің қабырғасына қарап отырды, бірақ; қайда қарап отыр, мынау тозаңда не бітіріп отыр, бұған жауап та жоқ, түсінушілік те жоқ.

— Эй, бикештер, қалпақтарыңды бүлдірерміз! — деді насаттанып көңілді бояушы, ол бір қап ізбесті жәшікке қотарып, қою ақ бұлттан аулақ қашты.

Біреу ұйқысынан кенет оятқандай Лиза:

— Бірдеме болып па?—деді.

— Жоқ-жоқ,— деді іле-шала Вера Никандровна,— керісінше, керсінше дені мүлде сау деді. Құдайға шүкір.

— Өтініш не болды? Оны босататын болды ма?

— Кириллді ме? Жоқ. Яғни оны босатады, сөзсіз босатады, бірақ жай емес... кепілге емес, кепіл ақшаға. Түсіндің, бе?

— Кепіл ақшаға дейсіз бе? Сонда не салу керек?

— Жоқ, сен қате түсінгенсің. Ешнәрсе салу керек емес. Немесе жоқ. Ақша салу керек. Беру керек, бірсыпырасын өтеу керек, жарым-жартысын төлеу керек. Сонда босатады. Түсіңдің бе?

— Сонымен оны ақшаға босата ма?

— Я. Ақша өтеу керек. Кейін, әрине, қайтып береді. Түсіндің бе? Мүлде ықталған кезде.

— Егер бәрібір қайтарып беретін болса, ақша өткізіп керегі не?

— Бәрібір емес. Тек егерде... ақталса ғана. Қалай түсінбейсің! Кепіл ақша кепіл дегенге түсінесің бе?

— Түсінемін,— деді Лиза сәл шошынып әрі өкпелегендей.— Мен түсінемін. Демек, тек әзірше, уақытша ғана.

— Әрине, әзірше.

— Қаншаға жіберуге риза?

— Мүлде риза емес,— деді тіксініп Вера Никандровна, кенет Лизаны құшақтап, бетіне бетін тақады.— Сен кешір, қарағым, кешір. Бұл әншейін форма ғой.

— Мен мұның форма екенін түсінемін деп айттым ғой,— деді Лиза бұрынғысынан да өкпелеңкіреп, сонымен қабат жүйкесі босап, көзінің дуылдап бара жатқанын сезді.

Екеуі бірдей өте есті, шұғыл сөйлей бастады.

— Өтініш жазу керек, — деді Извекова, — ең бастысы — ақшаны қайдан аламыз — осыны ойластыру керек.

— Ал ойластырайықшы.

— Я. Менің бірсыпыра бұйымдарым бар. Өте тәуірлері де бар. Ломбардқа апаруға болады. Кейбіреуін сатуға болады. Неке қиярда салған сақинам бар...

— Мен де сақина берер едім. Гауһар тасы бар. Қолыма бәрібір салмаймын, үйдегілер де елемейді,— деді асығып Лиза. — Кейін кері сатып алуға болады ғой?

— Әрине, деді мақұлдап Извекова.— Бірақ бұл бәрібір өте аз.

— Қанша керек?

— Бірсыпыра керек. Тәңірі! Мен не деп отырмын! — деп күтпеген жерде қынжыла дауыстады Вера Никандровна.

Қос шынтағын тізелеріне тіреп, еңкейіп, қалтыраған қолдарымен басын қапсыра қысты.

— Көптеген, көптеген мың сом керек! Қайдан, қайдан алуға болады, құдайым - ау!

— Жарайды, жарайды, абыржымаңыз,— деді әлсіз дауысымен Лиза,— келіңіз, кең ақылға салайық.

— Ах, бауырым! Ойлайтын не бар? Бұл тек бай адамның шамасы иелетін нәрсе ғой. Сенің әкең сияқты. Мүмкін, онан да гөрі бай адам керек болар!

Егер әкең біздің, сорлы Кирюшаға басқаша қараса, егер сендердің қосылуыңа қарсы болмаса, мүмкін жәрдемдесер еді деймін, рас емес пе? Ол саған «ас емес қой, рас емес пе?

— Мүмкін,— деді Лиза өзіне өзі жауап берген адамдай әлдеқайда қарап.— Бірақ сіз ғапу етіңіз... Мен сізге айтқан жоқ ем... Ол менің, болашағымды өзінше кесіп-пішіп жүр.

— Күйеуге бермек пе? — деді Вера Никандровна басын көтеріп, шашын қалпағының астына тез-тез жинап.

Лиза басын изеді.

— Әжең ше? Мұны әжең де қостай ма?

— Әжем жоқ. Бірақ әкейді білу керек.

— Кирилл екеуің бір-біріңді сүйетіндерің оған мәлім ғой!—деді Извекова қатты қызғанып.— Ол қалайша зорлайды?

— Ол үнемі зорлық жасайды. Өзін де, жұртты да бәрі бірдей.

Вера Никандровнаға жаңа ғана қасында отырған жақсы таныс әрі жақын қыз кенет жоқ болып кеткендей көрінді. Мелшиген, біртүрлі өңсізденген жанның икемге көнбейтін шешімге келу үшін арпалысып, дәрменсіз күресіп жатқанын көрді. Егер Лизадан қандай шешім үшін жасырын күресіп отырсын деп сұраса, ол айтып түсіндіре алмас еді. Әйтеуір бір шешімге келе жатқанын білгенімен, оны қабылдаймын деп ойламады және бұл барғысы келмеген адамға күйеуге шығуға ризалығын берумен тынады деп сене алмады. Қайта оған қарама-қарсы шешімді қабылдаймын деп ойлады, ол қалайда тіл алмай күйеуге шықпау еді, бірақ тіл алмаушылықты өзі қабылдамағандықтан, бұған бел байлау қиын болды.

— Ол кім екен? — деп сұрады қызуланып Вера Никандровна Лизаға тым жаны ашып қарап.

— Осында Шубников деген біреу бар.

— Бар ма?

— Я.

— Анау байдың өзі ме?—деп сұрады Извекова нанбаған адамдай.

— Соның өзі,— деді Лиза, бетінен ұшқындай жарқ етіп тентек кекесін көрінді.—Ол мен десе есінен танып қалады,— деді.

Қатты ұялып, үндемей қалды, абайсызда үстінен түскен ойды сақ, ақырын бақылады.

Сол кезде Вера Никандровна жалма-жан атып тұрып екі қолынан ұстап, оянбас ұйқыға батқан адамды оятқысы келгендей сілікті. Оны кінәлі жарамсыз шәкірті сияқты қатал тексере бастады.

Сен не ойладың? Жауап бер. Айт, айтшы, жаңа ғана не туралы ойладың? Айт. Менің сені қате түсінгенім бе? Үндемейсің бе?.. Демек, дұрыс болу керек...

Қолын босатпай қайта отырды.

Былай, қарағым, қарағым менің,— деді ол елжіреп,— ақылсыз... кең бейіл қызым! Егер менің ауру басыма дәл сенің басыңа келген үмітсіздік адасып келді деп бір секунд ойласаң, олай болмағанына сөз беремін. Ант етемін, Кириллдің өмірімен ант етемін...

Ол бір минут күтті, сонан кейін Лизаның алақанын сипап ақырын қақты.

— Егер сен тек әкем айтты деп күйеуге шықсаң, сұмдықтың болғаны. Бұл масқара жөнсіздік болар еді. Егер де басқаша... егер Кириллге көмектесу үшін тисең... Өйткені сен қазір осыны ойладың. Егер сен әлгі орындалмайтын бақытсыз кепілдік үшін осылай жасап ол арсыздық, ұятсыздық болады. Ондай ақшаны... Жоқ, ондай ақшаны мен сенен алмаймын. Жарамайды олай жарамайды! Тәңірі серік болсын, ақылсыз неме. Лиза жалт бұрылып теріс қарады. Екеуі қозғалмай ұзақ отырды. Әлден уақытта Вера Никандровна аналық дауысымен:

— Шашыңды жөнде. Әнеки, Пастухов келе жатыр,— деді.

Александр Владимирович өзінің әдеттегі тәуелсіз — жорға жүрісіне салып, қақпаға таянып келіп қалған еді. Бұларды көре салысымен ол Лиза мен Извекова екеуіне шұғыл, жайдары амандасты. Тұстарына келгенде, бір адам бұрылып кідіргісі келді деп ойламасын дегендей оқшау тұрды.

— Көріп тұрмын, көріп тұрмын,— деді ол жаны ашыған адамша басын шайқап,— мұңдас жолдастармыз! Отказ ба? Маған да солай! Тю, тю, бәрі де құрыды!

Ол балаша таңдайын қағып, үйдің ұзын-шұбақ бүкіл фасадын бір шолып шықты.

— Сот анықтаулары,— деді ол нақпадақтап кейісті күлкісімен,— шапшаң сот деген осы дағы! Қайтеміз, танысамыздағы! Үйрену керек. Білу керек.

Ол сыпайы бетін жоғары көтерді.

— Бұл арада тозаңның астында не істеп отырсыздар? Тфу, мұрнымның ішін ойып тастады! ғафу етіңіздер, мен кетем.

Мынау қоқымнан миды тазарту үшін сіздерге де таза ауаға айтайық, Липкаға барыңыздар деп кеңес берер едім.

Ол үйге қарай басын бір изеп панамасын кербездене көтерді.

Көше сүйкімді сұлу көрінді, ол әдейі көңіл жұбататын нәрселерге назарын аударады, шай магазинінің көрмесінде басын изеп тұрған қытайға аптеканың терезесіндегі ішіне әр түсті сұйық заттар құйған неше түрлі шыны сауыттарға, қонақ қорасындағы ала-жұла сарпинкалардың көрмесіне, дағарадай қалпақтарында құсы бар әйелдерге қарап келе жатты.

Бірақ ол түпсіз қайғыға шомды. Пьесаның сәті түспеді, оған мүлде аузы тұшымай кетті. Маусымнан қалды. Москваның телеграф шабуылы басылды, жалынды сүйіспеншіліктің орнына немқұрайды қарайтын болды. Енді кешіккені үшін айып төлеуі ғана қалды. Пастухов ұмыт қалуға тиіс болғанын көрді. Басында шым-шытырық түс, елес, ол түнде оянған кезде аз үзіледі де, қайтадан ауыр ұзын сонарға басады. Үй іші толған чемодандар, Пастухов асығуға тиіс. Жанқалтасына готовальня салмақ боп әуреленеді, бірақ ол сыймайды. Фамилиясы Карлсон деген көптен бері таныс студент қасында тұр, белбеулігіне дейін жалаңаш, денесі қызғылт топ-толық мойнында Пьеронікі сияқты шілтерлі жағасы бар. Көздің орнына екі үлкен қара дөңгелегі бар актриса төсектің үстіне шалжая отырып папирос тартады. Карлсон оның қасына жатты, оның күйеуі үстіне теміржолшылардың киімін киген ұялшақ, жасқаншақ біреу, аналарды елемей Пастуховқа балалар бақшасы туралы бірдемелер айтып жатты. Шынында да көрші бөлмеде балалар қол ұстасып өлең айтып шыр айналады. Балалар қаптаған көп, Пастухов оларға бірдеме жасау керек еді, бірақ қалтасынан готовальня түсе береді. Ол қолына алып пиджагының астына қайта тығады, тағы түседі. Сол кезде жуас теміржолшы біреудің тарағын ұсынды, оны алып шашын тарады. Ол бөтен біреудің тарағымен шашын желкесінен ілгері қарай тарады, шашы жалбырап маңдайына түсті, Карлсон-Пьеро шыныдай жылтыр кіршіксіз көздерімен қарайды, осынын бәрі зеріктіріп ұзаққа созылды, ал Пастухов кешігіп асыққан үстіне асығады, бірақ бөлменің ішіне қаптап кеткен чемодандардың алдында қолы қысқа екенін сезіп үрейленеді.

Осы шатпақ есіне түссе-ақ еңсесін көтертпейді, сондықтан әлдеқалай Липкаға барып, онда Мефодийдің дауысын естігенде сол ауыртпалықтан құтылғандай болды.

Көнтек ернін ыржита жадырай күліп, ол Пастуховпен қатарласып жүрді, көрмегелі көп жылдар болды онан бері көп сулар ағып кетті деген сияқты түкке тұрмайтын сөздер айтып мәз-мәйрам болды. Пастухов оның сөзін бөліп:

— Былай шал. Ұйықтататын дәрің жоқ па?—деді.

— Ого! Бұған да жеттің, бе! Титығыңа тиген екен!—деді қарқылдап Мефодий.—Ұйықтататын дәрі жоқ. Бір балгер кемпірге айтуға болады.

— Расында да түсте готовальня көрісе не болады екен? Білесің бе?

— Ол былай, інішек,—деді Мефодий Пастуховтың шын айтқан сыңайына көшіп.— Ұзақ уақыт алкоголь ішпесең. түсіңе ғылыми приборлар кіреді. Бұл адамның жаратылысын ой саласы жеңгенін көрсетеді. Готовальня жақсы емес.

— Жақсы емес екенін өзім көріп тұрмын. Бірақ ырымшылдықты бекер мысқылдайсың, семинарист, семинаристердің бәрі әдепсіз, бұл көптен мәлім. Ал Владимир Соловьев өмір бойы қалтасына еменнің у жайылған жапырағын салып жүрді, өйткені бұл геморройға бірме-бір дәрі деп түсінді.

— Философтардың ондайы болады.

— Рұқсат ет — философ емес, суретші. Суретші болғанда қандай — бұлбұл Левитан естідің бе? Оның қолқасы қабынып ауырды. Сонда ол кеудесіне бір қап саз таңып жүріпті.

— Сендердің, сендердің— деді Мефодий маймөңкелеп басын иіп. — Әдепсіз маған бекер ұрсасың. Мен, рас, готовальня жақсы емес деп сенем, өйткені Цветухин өнер таппақ болғанда, механизмдерді айтып сандырақтайды.

— Цветухинді қойып-ақ қой,— деп Пастухов менсінбеген адамдай күңк етті.

— Ұяласың ба? — деді Мефодий кінәсін бетіне басып, ұялғаныңды көріп тұрмын. Сондай доспен араздасып, сондай адаммен! Цветухин данышпан ғой!

— Данышпан емес, ол ақмақ.

— Мұның бір-біріне бөгеті жоқ. Бірақ мен күні бұрын болжап айтайын, сенің өмірбаяныңды жазатын адам осы араға келгенде ұлы актерді үйінен қуып шығаруы өмірінде қалған қара дақ еді деп атайды.

— Өмір баяндаушыға пысқырмаймын да,— деп кенет тоқтап, Пастухов шын жүректен шыққан сөзін дауыстап айтты.

— Жарар, мейлі, мейлі данышпаның маған келсін! қарсылығым жоқ! Бірақ мен бірінші болып өзім бармаймын!

— Ол тәкаппар, ол бармайды,—деді Мефодий үрейленіп. Үйден қуып шыққан ол емес, сенсің ғой.

— Мен де тәкаппармын.

Пастухов Мефодийді жетелеп аларып скамьяға отырғызды да, өзі оның қасына шүйлігіп отыра кетті.

— Сені мен Егор екеуіңе мені Шайтан матастырып кеткен ғой деймін! Ешқайда кетпеу туралы есуас қол хаттан құтыла алмай-ақ қойдым ғой! Жұмыс істемеймін! Театрды алдадым осында отыр да күт! Нені, неменені күтемін айтшы?!

— Түсінем жағдайыңды,— деді жайбарақат Мефодий. — Бірақ Егор екеуіміздің жазығымыз не? Біз де азаптамыз. Кеше Мешков маған келіп, бір жетінің ішінде флигельді босат деп кетті. Неге? Ол қорадағы құрылыстың бәрін бұзбақ, пәтер ұстағысы келмейді. «Жаманатқа ұшырағың келмейді» — дейді. Мен олай-бұлай деп қарап едім, көнер емес!» Сіздер полиция шұбаланып жүрген адамсыздар, мұның маған керегі жоқ»—дейді. Мен қарсы айтыл Көрдім. Қону қайда! Үй иесі ғой!..

— Енді қайда барасың?

— Түнеу үйінен басқа жер қалмады.

Пастухов көзін жыпылықтатты, күрсінді, акацияның бұтағын сындырып алып, жапырағын жұла бастады.

— Мен кеткеннен кейін, үй менің атымда тұрғанда, сонда орналасуыңа болады,— деді ол кең пейілденіп, бірақ сол арада тағы ашуланып қалды: — Қалай, қалай кетуім керек, міне іс қайда! Тында, семинарист. Сен ақылдысың. Мен, үшеуіміз мына тұзақтан қалай құтыламыз? Осыған кеңес берші. Қасірет басыл, тіпті әйелдерімен көңіл жұбатқым да келеді!

Ол расында да сенбейтін қасіретпен гүлдіктен шыққан қыздарға қызыға қарады.

Мефодий аз ойланып, көзін сығырайтып:

— Бұл арада ақылдан көмек жоқ. Бұл арада логика емес, шектен тыс шара керек.

— Ұйқының дәрісі керек пе?—деді Пастухов күліп.

— Мағнасыз бірдеме керек. Ақымақтау бірдеме. Мысалы аспапшыларды алайық. Олардың бір жұмбақ істері болады. Мәселен: кәрі тауықтың етін жақсылап пісіру үшін хрусталь тығын салып қайнатады.

— Қой! — деді Пастухов керемет қызық көріп. - Рас! Сол тығынның фасольды немесе бұршақты жақсылап пісіруге жәрдемі бар.

— Міне тамаша! Мен мұны білмеуші едім.

— Сондай хрусталь тығын табылса, мүмкін іс оңалар еді деймін.

Пастухов тірілді. Ол Мефодийға сұқтана балаша таңырқай қарады. Мынау мұрынында таңбасы бар, иттей иіскегіш ерекше адам ұнады. Пастухов қарқылдап күлді.

— Барайық — деді ол күлкісін тыя алмай, шек-сілесі қатып. Барайық мына жерде жигули сырасы бар. Пастухов тығын іздейік!

Ол құшақтап Мефодийді скамьядан тұрғызды.





28


Тауда, егер жалғыз тасты орнынан қозғап жіберсең, екпінімен екінші, үшінші тасты, олар ондаған тастарды орнынан қозғап, бұлардың бәрі жүздеген тастарды опырып, керемет көшкін тастар мен жентектер пәрменімен шыңырауға салдыр-гүлдір құлайды, сол кезде тау арасы гүрілдеп, таудың баурайын түтін сияқты тозаң басып, айбарлы жаңғырық шатқал-шатқалды аралайды. Тау көшкіні аса қатерлі, бір басталғаннан кейін алғашқы тасты бекер қозғадым деп өкінгенмен болмайды.

Сол сияқты кенет қабылдаған ұйғарынды адамды ондаған, жүздеген лажсыздыққа көндіріп, олар бір-біріне жалғасып, адамды күрмейді, шын лажсыздық жорамалды шырмап, түпкі дыбыстан гөрі туынды жаңғырықтың айбарлырақ естілетіні тәрізді шын лажсыздықтан гөрі жорамал көбінесе өктем келеді.

Мешковтар тұратын көше Лизаның тойы сияқты сәнді уақиғаны ешуақытта көрген емес. Неке қиярға алып барып, шіркеуден жас Шубвиковтарды қайтып әкелген, төңірегіне жан батып бара алмайтын ақсары карета бастаған айдынды бір топ кареталар көшені аралап, бұрылып, тізбектеліп, арбакештерді ығыстырып, біресе әлдеқайда жоқ, болып кетіп, біресе құйындатып бұрынғы орнына қайтып оралып сапырылысып жүрді. Кареталардың бәрі кейде плац-парадта тұрған үнсіз артиллериядан да салтанаттырақ сап түзеп қалады, кейде абыржып жарқыраған күймелеріне тротуардағы әуесқұмарлардың кескіндерін түсіріл, қозғала бастайды.

Жапырақ түсіп жатқан кез, бірақ әлі жылы жел еседі Мешковтың үйіндегілер ыссыға төзе алмай терезелерді ашып қойды. Көшедегі жұрттың бәрі сол терезелерге ентелеп, тойдың бар құпиясын қазбалап білуге, Шубниковтардың қалталарын, Мешковтардың сандықтарын, тіпті қалындық пен күйеудің жан жүйесін аралауға әзір, күбір-күбір еткен өсек-аяң, аңыз, әңгіме екенің бір жағынан екінші жағына ұшып етеді, қораға кіреді, асүйді аралайды, қызыл желдей гуілдеп қайтадан көшеге шығады.

Адамның өшпейтін құмары бәрін білді. Саран Меркурий Авдеевич қызына ешқандай жасау бергісі келмегендіктен той бұзыла жаздапты. Виктор Семенович тәкаппар апайынан жалынып сауға сұрап, әрең көндіріпті, өйткені расында да кісі дүние жасаумен тұрмайды, кісімен тұрады ғой, Мешков жасаудың орнына үлкен той жасап, бай құдаларының көзін боямақшы көрінеді. Күйеу қалыңдығын қандай жақсы көргенімен, қалыңдығы қасіреттен ұзақты түн ұйқы көрмейді дейді. Бұл арада, әрине, әлі-ақ көндігіп, үйренісіп кетеді ғой деген сөз қалыспайды. Тағы басқа бірсыпыра мақалдар айтылады. Мақалдардың ара-арасында: шамдалға қанша ақша төленіпті, архиерей хорына қанша беріпті, қандай киім киген, шіркеудің басқышына алдымен аяқ басқан күйеу ме, қалыңдық па, демек, некелілердің қайсы би болар екен ері ме, әйелі ме, әдет ғұрыптан не орындалмады, жарықтық бұрын той қандай болушы еді, құдағиға неше жібек көйлек беріпті,— деген сұрақтар беріліп жатады. Ой, тәңірі-ай! Дүниеде адамның тіліне тойдан басқа көп жұмыс беретін не бар. Желдікпен бетін желпіп терезенің тұсына бір кербез қыз келіп әлдеқалай тұра қалса, тротуардағы жұрт: бұл қай сұлу, қай жағынікі — күйеу жағынан ба, қалыңдық жағынан ба? — деп әртүрлі бал ашады, Шудың ішінен біреудің дауысы қаттырақ естілсе, сырттағылар: бұл кім? Қыз бен күйеудің әкесі ме? жоқ құда ма? Немеге күйеу баланың серігі ме екен — деп тұс-тұстан сұрай бастайды.

Маңғаз тәртіпті әлдеқашан көңілді анархия айдап шығарып, әркім өзінше сауық құрғысы келеді.

Настенька ойынды ескілікке қарай бұруға тырысады. Жеміс шарабынан бір ұрттап алып, саңғыратып би әнін бастайды. Бірақ ескі өлеңге ешкім қосыла алмайды, әншіні күшті музыка жеңіп кетеді, сол кезде ол қол орамалын бұлғап столдардың арасымен тебіне билеп, жылтыр көздерінен тәтті ұшқын атып біресе қудаларға еңкейіп, біресе жастарға еңкейіп, құлақтарына қошемет сөз тастап жүреді.

Виктор Семеновнчтің достары үстеріне сюртук пен фрак киіп, мойындарына бұрышын бүктеген биік жаға салған жігіттер, шарап ішкен сайын кезек-кезек құттықтау сөз сөйлеп, асбасшының әзірлеген алуан тағамының мәнін ажырата алмайтын халге жетті, енді қызметшілерден капуста, тұздаған алма сұрай бастады.

Күйеудің серігі, бет жиегі күйіп-піскен жайма нан сияқты, самай шашы салбыраған, шашын бұйралатқан біреу гүл мәнерлеп крахмалдаған көкрекшесін көріп, шуға қарамастан, сөзін қалайда аяқтауға әрекеттенеді.

— Еске түсірейікші, Витюша, балалық шағымызды,— дейді ол дауыстап, теңселіп, досын өлім қатерінен арашалап алып қалатындай-ақ қолын әуеге созып, — серігектімізді, тентектігімізді. Айтып айтпай не керек! Әлдеқашан өтіп кетті. Сонымен... Жылма-жыл достығымыз артты. Соншалық ішің елжірейді, құдай ақыңа! Күндердің ішінде сен велосипедші болып алдың, Витя! Қалай ұмытарсың! Немесе сен шабдарыңмен жүйткітіп өтуші едің. Не деген ұшқырлық! Сен сапарды самғағанда қызықпаған кісі қалды ма екен? Зефирдей жеңіл жүруші едің-ау. Мінеки енді қарасақ сен өмір сапарында да бәрімізді баса озып кеттің. Бір корпус ілгері кеттің. Бірақ, Витя, біз саған қош! — демейміз. Балалық, жастық шағымызда кездескеніміз сияқты біз әйелді болғанда да кездесерміз. Қазір сенің алдында жаңа әрекет аумағы жатыр, оған әлі гүл егілген жоқ. Ек, достым, сен оған қызыл-жасыл гүлдер ек! Өз рақатың үшін, сұлулығын айтып жеткізуге болмайтын жұбайың Елизавета Меркурьеваның рақаты үшін әйтеуір тірі бол. Оны өзің тәжім етіп атайтын кәдірлі есіммен сенің қымбатты Лиза деп атауға рұқсат ет. Қымбатты Лиза! Өмір сапарында өзіңізге кез болған алтын адаммен мейлінше бақытты өмір сүріңіз. Біздің баршамыз сияқты оны сіз де сүйіңіз. Адал сөзім! Мұндай кісілер жоқ. Ол прейскуранттан тысқары. тұр. Оған баға жоқ... Ал саған, Витюша, біз, сенің қабірге дейін баратын жолдастарың, өзімізше үн тастаймыз. Атақты ұшқыр атсейісіміз: бас, Витюша, бас! Ура!..

Қонақтар оныншы рет жас қосақты қоршап құшақтап, бірін-бірі сүйіп шараптарын төгіп-шашып, өздерін-өзі айғайымен меңіреу қылып болды.

Тойдың ұзақты күні үйде де, көшеде де, шіркеуде де жұрт Лизадан көзін алмай қойды. Оған жұрттың зерттеп, құмарлана қарауы табиғи нәрсе сияқтанды, өйткені неке қиярдан бұрын киім шеберлері, тігіншілер, шаштараздар, «шығарып салушы» деп аталатын сырлас қыздары апайлары, кемпір шешелері, абыржумен әбден қалжыраған Валерия Ивановна да солай қарағанды.

Лизаның шашы бұрынғысынан да үлбірей түседі. Жанды теңбілдер бетінен шекесіне, онан иегіне жүгіреді. Ол тұңғыш рет әйел тағымын тақты, мойнына Витюша сыйлаған алқа, қолына асыл тасы бар сақина салды, неке балдағын кигелі бір апта болған. Онан басқа түйе құстың қауырсынынан желдеткіші бар. Қолында күміс шынжырдан тоқыған сумка, оның ішінде кішкене шыныда иісмай және Венеция шілтерімен жиектеген қол орамал бар. Тілегенінің бәрі болар еді. Бірақ өзімен өзі оңаша қалу үшін бір минут уақыт тимеді.

Оның көкейіндегі арманы қымбатты затын жоғалтқан, соны мазасызданып, үміттеніп іздеп жүрген адамның халіне мүлде ұсамайды. Жоқ! Ол сезіміне лайықты сөз таппақ болғанда есіне түскен бір ауыз сөз: қайтпастық, Бәрі, де енді қайтып оралмайды. Бірде: не болса ол болсын,— дегеннен кейін өткендегінің бәрінен бас тартқандай, ол өзін басқа бөтен Лиза деп білді. Сол өзіне белгісіз басқа Лизаның саусағындағы асыл тас жүз құбылып жарқырайды, тізесіндегі желдеткіш бір жазылады, бір жабылады, желдеткіштің қасында кенет еркектің қолы пайда болады, қол тізеге салмағын салып, көйлегінің жұқа жіп қызуын өткізеді. Бұрынғы Лиза болса, тізесінде жатқан желдеткішті де, еркектің қолын да керек қылмас еді, ал мынау жаңа Лизаға желдеткіш қымбат әсем көрінді, оның үлбіреген мамық жүні сондай жұмсақ, ол еркектің қолы басын сәл солға бұрып, күйеу деген ғажап есімді кісіге еріксіз қаратады. Бұрынғы Лиза, мүмкін, мынау сюртук киген, екі езуінің үстінде ақшыл жыйыршық үскір мұрты бар, маңдайының дәл ортасына түскен ақсары адуын кекілі бар адамнан дереу бұрылып кетер еді, ал мынау бөтен Лиза оның жасаураған көздерінің кішкене тапқыр қарашығына сүзіле қарап, ибамен, сәл қайғылы күледі. Қонақтар өршеленіп у-шу болып жатқанда, Витюша әуелі крахмалдаған майлықпен ауызын сүртіп алып, Лизаны бір-екі рет сүйді. Лиза оның аузы болжыр екенін байқады. Бірақ бұл өзіне ұнай ма, жоқ па, ол туралы ойланбады. Бәрібір ешнәрсені өзгерте алмайды: болар іс болды, өт істің бәрі қайтып оралмайды. Бақыт аңсаған жастық үмітпен мұнан бұлай не болар екен деп күтті.

Той бәсеңдеп, үлкен сый қонақтар тарқап, ауыз үйде «жол аяқ» деп быжынаған арақ ішіп, қызметкерлерге шайлық бір сом ақша беріп, ал стол басында Витюшаның достары соңғы бутылкаларды ортаға алып шуылдасып жатқан кезде, Лиза білдірмей галереяға шықты.

Алыстағы таулар қарауыта бастаған. Олардың төбесінде ғана сөніп бара жатқан жарықтың күміс қағаздай қылтыраған ақ жиегі көрінеді. Таудың бауырындағы қаланың үйлері төмен түскен сайын күңгірттеніп қоюланады. Солардың арасынан аспанның, қайғылы тіреулері тәрізденіп, пирамида сияқты таныс үш терек сорайып көрінеді. Күндізгі самал жел әлі басылған жоқ, ол теректердің қарайған өлік жапырақтарын анда-санда уыстап үріп түсіреді, жапырақтар жан-жаққа қалбаңдап тарап, қараңғылыққа жоқ болады. Мектептің алдында ешкім жоқ, кешқұрым көшелер салқындай түседі, өйткені аптығып күз де келе жатыр. Енді тез арада Лиза сыртын ақтаған үйді, оның биік үш күзетшісін көрер ме екен? Күзетшілер бір кезде оның үмітін адал қорыған болса, қазір бақытсыздығын сондай адал қорып тұр. Барлық сыры мен барлық үмітінің сақшысы — мынау терезенің алдында тағы қашан тұрар екен? Әйтпесе, тап қазір, тыныштық минуты орнаған кезде, неке көйлегі үстінде, гүл жапырағы басында тұрғанда әйнек арқылы өткендегілердің бәріне «хош» деген ақтық бірауыз сөзін айтып, бұл араға ешуақытта қайтып оралмайтын бола ма?





Ол осылай стол басындағы шуды елемей, бетін салқын әйнекке тигізіп тұрды. Бір кезде селк етіп, терезеден бой тартты: аяғының ұшынан секіре басыл, көңілі орнына түскен, быршыған Меркурий Авдеевич келеді екен.

— Қызым, — деді ол әдейі жылы, жұмсақ дауыспен сөздің буындарын бұзбауға тырысып,— жан дегенде жалғызым! Мінеки ұядан ұшқалы тұрсың. Енді сенің торғайша шырылдағаныңды естімеймін. Шыр-шыр! Қайдасың?..-

Ол Лизаны құшақтады, саусақтарына үлбіреген ақ жаулық шырмалды, дудыраған басын қызының иығына сүйеп:

— Қызбен қоштасу оңай дейсің бе? Саған да тәтті емес шығар, әке-шешеңе не жорық! Шыр-шыр! Эх, Лизанька! Маған не айтасың? Әкеңе қоштасарда не айтасың, бозторғайым?

Қыз әкесінің басын қадірлеп көтерді. Жаулығын түзеді, бір адым кейін шегінді, қабағын тастай түйіп, терезеге қарады.

— Алғыс айтамын, әке,— деді ақырын.— Мен сенің ырқыңнан шықпадым. Тілегіңді орындадым. Бірақ менің өтінішім бар, әке. Менің сенен өтінішім...

Сәл кідіріп, қолын терезенің тегіне тіреді.

— Мен мейірбандық тілеймін,— деді кенет дауысын қаттырақ шығарып.— Мен үйден өзім кетіп бара жатқан жоқпын ғой, сенің ықтыярың осылай болды. Сен несіне... кім күйінеді, кім сүйінеді дейсің? Ұядан ұштың дейсің! Бұл туралы ешуақытта сөз болмасын. Әжемнің де жыламауын өтінем... Қинамаңдар. Тук дәрменім жоқ. Жас төгетін күн алда. Сорыма қарай... әлі алдымда!

Меркурий Авдеевич қызына мастығы тараған көздерімен қарап, артына ұстаған екі қолының саусақтарын қусырып, ілгері-кейін сәл теңселіп тұрды.

— Бекер, — деді әкесі оның булыққан өксігін естіп. — Әкеңе бұлай жауап беруің дұрыс емес, лайықсыз. Сеніңше әкең сені аямайды, соның үшін сен де әкеңді аяғың келмейді. Ықтиярың деп кіналайсың. Аспандағы әкеміздің ықтыяры болмаса, бастағы бір тал шаш өз бетінше түсе алмайтынын ұмытасың! Не нәрсе болса да соның ықтыярымен! Ұмыттың ба мұны? Тағы бір нәрсе есіңде болсын: Күйеумен қалай тұру жөнінде әжеңнен үлгі ал. Ширек ғасыр бойында ол менің тілімді алмай көрген емес.

— О, егер ол жалғыз рет тіл алмаса,— деді Лиза, — мен қазіргідей жалғыздық көрмес едім!

Қолындағы желдеткіші түсіп кетіп, оны ақ туфлимен басты. Әкесі күшене еңкейіп, аяғының астынан желдеткішті алып, сілкіп, қауырсынын сипап былай деді:

— Ақылға қарсы шығасың. Сені де, әжең екеуімізді де құдайдың сақтағанына шүкіршілік айт. Егер қазір Шубникова болмасақ, мүмкін, қара жолға түсіп алып, әлгі бір неменің артына түсіп аяңдар едің...

Ол сөзін бөлді, бірақ Лиза оған сескене қарады.

— Ол туралы не хабарың бар? Айтшы маған, айт... Ол туралы өмір бойы бірауыз сөз айтпауға уәде берейік!

— Еш хабарым жоқ. Тек сені бақытсыздықтан аман сақтағаны үшін аллаға рақмет. Біреумен неке қиғанда оны есіңе алуың үлкен күнә. Біздің бұл дүниеге борышымызды орындау үшін келгеніміз есіңде болсын.

— Ал, біздің бұл дүниеге неге келгенімізді кім біледі! — деді тағы да дауыстап, алақанымен мандайын қатты қысты, сол кезде Витюшаның дауысы естілді.

— Лизанька! Лиза! Уақыт болды, қоштасу керек! — деді.

Екі етегі делеңдеп жүгіріп келді.

— Мен сені іздеп бүкіл үйді араладым! Ренжіп тұрсың ба? Не болды?

— Түк ренжіген жоқ, ренжіп керегі не? — деді жұбатқандай Меркурий Авдеевич салтанатты күлкімен беттерін жылтыратып. — Мен алдағы сапарына ізгі тілек айтып тұрмын. Тату, тәтті тұрыңдар, сүйікті балаларым! Жүріңдер қоштасайық!

Ол еркелетіп жастардың шынтақтарын қосты.

Жұрттың бәрі қонақ үйге жиналып, алқа-қотан тұрды, ортада — Лиза мен Витюша. Бәрі де тәңірінің анасының «Шерімді тарқата көр» деген киелі иконасын сүйіп шоқынды. Валерия Ивановна қызын құшақтап сүйді. Айдауға тілі жетпей, ойындағысын көз жасымен түсіндірді. Лиза екі көзі оттай жанып, үндемей оның құшағын жазам. Самай ажалы бар күйеудің серігі иконаны қошаметпен көтеріп, жастардың алдына түсіп, аяғын ептеп басып есікке қарай жүрді. Шығарып салушылар соңына ерді.

Есігіндегі мәнері мардымсыздау ақсары карета өзінің былқылдақ барқыт құшағына Лизаны бүгін үшінші рет қабылдады. Витюша қасына отырып, белінен құшақтады.- Жол бойы екеуі күйеудің серігіне қарап күлумен болды: ол иконаны тізесіне салып қарсы алда отыр, жүріс тербеп ол тез қалғып бастады. Витюша бос қолымен кеудесінен тіреп еді, қобыраған көкірекшесі шындаған барабанша сытырлап ала жөнелді.

Жаңа үйі Лизаны тамаша жасалған екі столымен қарсы алды. Біреуі шараппен, тәтті тағаммен жасалған, екіншісіне Шубниковтар сыйлық жайып қойыпты. Күмістен, мельхиордан қоладан көз тұнады; бұлардан қасық, табақша, тұздық құятын ыдыс, пышақ, шанышқылар алған Дарья Антоновнаның көнелігі мен қабат, әлдебір қойма, аспа, бокал, фигуралар алған Витюшаның жеңілтектігі көрінеді. Апасы көпті көрген капитандай кемені алыс сапарға жарақтаса, жиені серуенге шыққан басы бос пассажир тәрізденіп жүргенге ұқсайды.

Ол адам болмысының жеңіл, сүйкімді жағын ғана қабылдайды, өзі емес, алдындағылардың қолымен жасалған дайын тұрмысқа ие болған адамның қайсы болса осылай етеді. Ол қарттардың есепқойлығын жаратпайды, егер қызықты болмаса ғұрыпты сыйламайды. Жаңа заманның әдеттерін қымбаттырақ көреді. Қалай дегенмен де қарттардың заманында синематограф болған жоқ, олар грамафонның не екенін білмеді, олар адам баласы қанатпен ұшады дегенге сенбеді. Той тойлап болған соң, олар тор үйде жатып алып, төсектен аяқтарын шығармайды. Ал Витюша жаңа заманның адамы, сондықтан ол қалыңдығымен қалайда серуенге шығуға ұйғарды, мәселен, Қырымға, барқұт маусымына, немесе Санкт-Петербургке барады — бұл керемет қаласы ғой, онда скетингрингте — жазғы мұз ойнақта жұрт сырғанақ тебеді, аралдарда тұрып теңізге байыған күнді тамашалайды. Ол жүргенше бір апталық уақыт еткізу программасын жасап, барлық газеттегі анонстардың бәрін егжей-тегжейіне дейін жаттап алды. Бір сөзбен айтқанда, ол қызықты өмір сүре алатын адамдардың қатарына жатады.

Жақсы әдет қыдырысты қалайда қалалық театрдан бастауды талап етеді. Онда той болар күннің ертеңіне «Гамлетті» қояды екен. Витюша гимназис кезінде «Гамлеті»екі рет қолға алып, екеуінде де Елес ғайып болғаннан кейін іле шала қалғып кепкен еді. Қойылып жатқан пьесаның аты әжептәуір шетел тілінде—«Гаудеамус»,— деп аталғанымен көпшілік театрына бару лайықсыздау сияқты, ал Очкин театрының бір нашар жері онда «Бувальшина», «Каторга» дегендер ойналып жатыр. Шынында да, некенің астынан шыға сала тұп-тура Каторгаға» бару ерсі-ақ болар еді. Лиза үшін мұндай сұрақ туған жоқ. Ол Шекспирді керемет қадірлейтін болып шықты, Витюша бұған таң-тамаша қалды, мұндай ұнамсыз, нәрсені жақсы көруге болады деп сенбеді Дегенмен Елес туралы көрініс шынында да есте қалатындығын мойындады. Ал программаның екінші бөлегі ол үшін талқылауға жатпайды. Аэроклубтың тілегі бойынша ипподромда авиатор Васильевтің «даусыз ең соңғы аспанға ұшуы» көрсетілмек. («Жаңбыр бөгет болмайды. Аэроклуб шақырған оркестр ойнайды»). Француз циркінде төрт пар палуан мерзімсіз батыл шайқасады. Музыка училищесінің залында орыс өлеңдерінің атақты орындаушысы, жұрт жақсы көретін Надежда Васильевна Плевицкая ән салады. Ұшуға да, палуандарға да, Плевицкаяға да Лиза ешқандай қарсылық білдірген жоқ — өзінің Шекспирі үшін қайда болса да баруға риза сияқты.

Тұңғыш рет күйеуінің ұйықтайтын бөлмесінен таңертең ерте асханаға шығып отырғанда осы қыдырып қызық көру жоспары еріксіз көндіретін тамаша болып көрінді. Лиза креслода отыр. Витюша әлі ұйқыда. Ашық тұрған есіктен оның дем алғаны естіледі. Демалысы темекі тартатын трубка сияқты ақырын қор-қор етеді. Жарық күңгірттеу, терезедегі шымылдықтар оны еркін еткізбейді, сомдықтан сәулесі күміс, бронза сыйлықтарға бозарып түсіп тұр. Лиза қажыған көздерін әйелдің Мельхиордан жасаған жіңішке ұзынша сымбатынан барақ жүнді итке, аттың басына, фарфор құмырадан айыр етегін салбыратқан қарлығаштарға аударды. Темекінің күлін тастайтын табақшаға, бюварға металдан жасаған ыдысқа қойған осы зоологияны қасына барып көруге зауқы соқпады. Оларды әлдеқашан көргендей болады, артық уақыт немесе шамадан тыс бос мезгіл сияқты көп ұзамай тойдырып жібергендей көрінеді. Бүкіл бөлме кептен бері таныс үй сияқты, енді көңіл көтеру программасын орындап, қайда барса да, — ұшуға ма, театрға ма немесе көшеге ме, — түбінде осы иттеріне, жылқының бастарына, тал шыбықтай бұралған мельхиор әйелдерге қайтып келуге тиіс тәрізді. Болашағы осылар. Ол лажсыздық сияқты күні бұрын әзірленіп, маңдайына жазылып қойған. Оның алдындағы жалғыз жол — көну ғана.

Лиза сыйлық тұрған столды көрмеу үшін көзін жұмды. Ешкім тимей, жұғыспай оңаша отырғанына кенет қуанды. Аяқтарын бауырына, креслоға алып, халатын қымтап бірте-бірте ұйқыға кетті.

Кешке ат-арба келді. Күні бойы сыпайы сұғанақтанамын деп Лизаны ығыр қылған Виктор Семенович театрға жүрер алдында бір түрлі салтанатты түрге келді. Киінуге күш аяған жоқ. Айнаның алдынан тізбектеліп, бант, көбелек, келте түйінді талай галстуктар өтті. Ол құлағын кескен үй қояны сияқты бөлменің ішінде мұрт шиярымен жүрді. Жилетін киіп қарап, Лизадан:

— Мынау өте жарқын емес пе? — дап сұрады.

Ол Лизаға көйлегін үш рет ауыстырып кигізді, ақырында жарастық табылды: Лизаның көктемгі салат түсті жібек көйлегіне өзінің кофе түсті шапаны үйлесе кеткен тәрізді. Лизаны қолынан ұстап, басын бір жағына қисайтып Витюша айнаның алдында намаз оқыған адамша тұрды.

— Біз осылай суретке түсуіміз керек,— деді ол.— Қалай пармыз! Бақыттымын.

Театрда олар «губернатордікі» деп аталатын ортадағы ложаға отырды. Оларды кербез киінген достары қоршап алды. Қызыл барқыттан бүрмелеп тіккен ауыр жамылғы ложаның айналасынан күлтеленіп темен түсіп тұр, жоғарғы жағында қаланың гербі — көк қалқанның үстіне салған үш бекіре балықтың суреті көрінеді. Жұрт бұрылып, сыбырласа бастады. Егер Виктор Семенович жасы келген кісі болса, губернатор дөп ойлауға болар еді, сондай маңғаз.

Бүкіл зал Лизаға алақанының аясындай көрінеді. Орындардың қатарын тез-тез санап, соңғы жолы Кириллмен отырған орнын тапты. Онда ақ кірген шаштарын жұмырлап білеулеген екі әйел отыр. Лиза ложаларға көз жіберді, басын көтеріп, жоғарғы ярустарға қарады, өрнегі әбден таныс пердеге көз салды, бірақ, ақ кірген шаштар назарын аудара берді. Ауа жарқыраған бұлдыр сағым сияқты, өзін есте қалған ескерткіш сияқты көрді. Шексіз көп уақыт бұрын ол сонау бурыл шашты екі әйелдің орнында отырған еді. Ықтыярынан тыс өзі де сол әйелдер сияқты тік отырды, қатты көрсет қысып қозғалтпайды, маңайын айнала қоршаған биік білеу шашы бар. Мүмкін солар сияқты мұның шашы да ағарған шығар? Не дегенмен де ол Лиза емес. Ол — Шубникова бикеш, қаладағы атақты мата сатушының әйелі. Бүкіл театр оны сыбырлап сөз қылып отыр. Өткендегінің бәрі ұмытылды.

Кенет жіңішке үзенгісі үзіліп кеткендей,— ол түстегісі тәрізді құлдырап төмен ұшып түсті де тағы бұрынғы Лизаға айналды.

Сахна мен екеуінің арасында тағы ешкім жоқ, спектакль бір ғана өзі үшін ойналып жатқандай, трагедияның тасқыны қалай тартып, жұтып бара жатқанын ешкім көре алмайды. Алдына Цветухин тағы келді, оны бір өзі ғана жете жақсы біледі. Өзінен артық, өзінен жақсы ешкім білмейді. Ол тағы да ерекше, естен кетпейтін көрініс болды, терезенің алдында күн сәулесінің толқыған ағысына шомылып, Лизаға: «Театрдан қорқыңыз!» — дегендегісі сияқты, шапанын иығына асып, әсем қолын қылыштың тұтқасына салын, аспанның адамы сияқты тұр. Оның бал-шырын дауысының әрбір ырғағы аңсаған тоғанға құйылған судай сіңді, өзін кім билеп әкеткенін — Данияның принці ме, жоқ Егор Павлович Цветухин бе, — ажырата алмады.

Витюша әңгіме айтып бөгет жасады. Ол алған әсерін ішіне сыйдыра алмай, Лиза неғұрлым енжар сөйлескен сайын, сыбырын күшейте түсті. Үзіліс кезінде Лизаны серуендеу жоспарымен қызықтырмақ болып, онан да ештеме шықпаған соң өкпелеп еді. Актерлер мен ерлі-зайыпты Корольдің көрінісі кезінде ол қағазын шытырлатып, шоколад жеді, сол кезде Лиза күйіксіз салқын қолымен оның саусақтарының қызу қимылын су сепкендей басты. Ол Шекспирге терең мән беретіндігін дәлелдемек болып, енді шікірейіп актерлерге қарап отырды, ал сөйлесіп отырған себебім ішін пыспасын дегенім еді, дегендей болады. Шынында да мұндай автордан тәжрибелі адам үлгі алуға болатын сияқты.

— Сонау бұлтты көресіз бе? Бейне түйе тәрізді,—дейді Гамлет.

— Түскі дұғамен ант етемін, айнымаған түйе екен,— дейді Полоний.

Гамлет. Меніңше ол күзенге ұқсайды.

Полоний. Жотасы нағыз күзен тәрізді.

Гамлет. Немесе киттің жотасына ұқсай ма?

Полоний. Айнымаған кит.

— Неткен пысық! —деді Витюша тамаша көріп.

— Кім? — деді Лиза жалт қарап.

— Анау шал.

— Полоний ма?

— Ага. Аналардың бәрінен сол ақылды.

Лиза басым айналды, деді. Витюша ұшып тұрып еді, Лиза орнына отырғызып, ложадан жалғыз өзі шығып кетті.

Жан жоқ, жарығын басқан үнсіз фойеде диванға отырды. Тап сол кезде қасына капельдинер жетіп келіп, Шубникова бикеш сіз боласыз ба, деп сұрады.

— Шубникова дейсіз бе? — деп Лиза өзіне мүлде таныстығы жоқ жат сөз естігендей сасып қалды.

— Сізге артист Цветухиннен хат бар.

Лиза қағазды ашып қарап, асығамын деп жыртып та алды, кепке дейін шимайлап жазған хатты ажыратып оқи алмады. Тек «Сіздің Цветухин», деп хаттың соңына қойылған қолды көріп, бірінен-бірі асыға қашқан әріптерге бейімделіп, ежелеп оқып шықты:

«Театрда екеніңізді есітіп, кеше қалаға әйгі болған уақиғаға байланысты Сізге қайырлы болсын айтқым келеді. Болашағыңыздың бақытты болуына өте, өте тілектеспін және құттықтаймын! Осы салтанатты уақиғаға байланысты Сіздің құрметіңізге бола ойнаймын. Спектакльге қарап отырғаныңызға қуанамын, Сізді не айтар екен деп сабырым қалмайды».

Не айтады! Қарауға күйеуім бөгет жасаған соң, қашып шықтым демек пе? Немесе, егер Гамлет мысықтың тышқанмен ойнағанын ойнауын қоймаса, ал тышқан Полоний емес, Лизаның өзі болса, ол пасық Полоний сияқты Гамлеттің айтқандарын мақұлдай берер едім, өйткені оның алапатына төтеп бере алмаймын демек пе? Жоқ, жоқ! ол өзге сөз тауып айтады! Хатыңызға нанбаймын, құттықтағаныңызға сене алмаймын, бұл некеден сақ бол дегенде сізді шынын айтпады деп сенгім келмейді дер еді. Тағы да: бүгінгі кеш ложада отырып, театрда басқа дүниенің ғажап кереметін көрген—арман еткен, жасырын аңсаған бұрынғы Лизамен қоштасу кеші болды, Цветухинге енді ешуақытта бұрынғы көзімен қарай алмайды дер еді.

Қағазды тізесіне жайып салып отырды, үстінде тамаша, әсем киімі, омырауы мен саусақтары толы тағым, сақинаға көрмеге қойғандай әдемілеп білеулеген шашы. Ойлануға ешбір бөгет жоқ. Кейде есік арқылы күшенген дауыс келеді, оған киім ілетін жерден біреу үрейлене жауап бергендей, ал буфеттен біреу өршелене батыл жауап қайтарғандай болады. Бір кезде бәрі де басылды.

Ложадан абайсызда Витюша жетіп келді.

— Ауырып отырсың ба! Көріп тұрмын! —деді ол шошынып.— Олай болса үйге қайтайық.

Ол, еңкейіп, қолын созып, хатты көрді де, сол күйі тұрып қалды.

— Мынау хат па?

— Я. Құттықтау ғой,— деп Лиза қағазды бұрынғы бүктесіні бойынша бүктеді.

— Кімнен?

— Цветухиннен.

— Актерден бе? Таныс па едіңдер?

— Аздап.

Ол қолынан қағазды алып оқымақ болды.

— Хатты сен ажыратып оқи алдың ба?

— Я.

— Не жазыпты! Оқышы.

Лиза қойған қолдан басқасын оқып берді. Ол хатты алды да қолына алып қарады.

— «Сіздің Цветухин», дей ме? Бұл қалай?

— Не қалайын сұрайсың.

— Оның сіздікі болғаны қалай?

Ол қағазды тәптештеп жилетінің қалтасына салды,

— Араларында бірдеме болып па еді?

— Түсінбеймін.

— Түсінбейтін не бар? —деді ол күдірейіп. — Қысқаша айтқанда, мұны қысқарту керек. Хат жазысуды. Бәрін де. Ол қалжыңбас адам. Ал сен... күйеуі бар әйелсің.

Витюша салуалы адамша үстіндегі киімін түзеп, галстугін жөндеді.

— Тағы да үйге шақырамын. Гамлет үшін қиналып отырғаны құрсын. Расында да Гамлет үшін жаратылған жоқпыз ғой.

— Жақсы. Тек еу әкеп берші,— деді Лиза диванның арқалығына сүйеніп.

Ол саусақтарының ұшын ерніне тигізіп жөткірді де, өте сыпайы: «Құп болады!» — деді, сезімдері толық орына түсіп, буфетке қарай кетті.

— Бірақ жолда капельдинерді көріп, ниеті өзгеріп, мұртын шымшып, байсалды үнмен:

— Бері қара, шырақ, бір стакан су әкел! — деді.





29


Кешігіп қабағын түйген күздің қара суығында Пастухов үйінен сирек шығады. Әкесіне көп уақыт қызмет еткен бір ас пісіретін әйел тауып алып, көп кітаптың ортасында, сәті түспеген пьесаның кейіпкерлерімен көрісіп, орыстың кеспеден, тарыдан, картоптан жасайтын қарапайым тамақтарын сыпыра соғып, ас аралас болсын деп, өз қолымен түрік кофесі мен шарап ысытып ішіп, еріншек қарт адамдарша жанбастап жата берді. Ол жалғыздықтың көңіл ауанына ерекше құлақ қояды, көңіл толқыны француздардың ғасырдың аяқ шеніндегі суреттерінің көзге әрең ілігетін солғын бояуы сияқты, Пастухов сол суреттерді жақсы көретін және олар қараған сайын өмірге ерекше қайғылы сүйіспеншілік сезім туғызатын.

Осындай томаға тұйық, сәл көңілі босаған адамдай, ол ымырт алдында далаға қыдыруға шықты. Түнгі қырау тимеген құрғақ көшеде жаздың тозаңы әлі қап. Ол конус сияқты сары құйын болып шыр айналып, үйлердің төбесіне көтеріледі, алысты көнілсіз буалдыр тұман басады. Орамалмен көзін қайта-қайта сүртіп, Пастухов үлкен көшеге жетті, бірақ көшеде ешкім жоқ, көңілсіз болған соң үйіне қайтуға ұйғарған еді, «Листоктың» терезесінің алдында тұрған бір топ кісіні көрді. Газетті аз оқитын болғандықтан, ол хабар білейін деп сонда бұрылды.

Газеттің соңғы номерін жайып іліп қойған әйнектің алдында жұрт сығылысып, кейбіреуі еңкейіп оқып тұр. Мелшиген бастар арқылы Пастухов таныс магазиндердің рамдағы құлақтандыруларын, театрдың анонстарын, қалалық басқарманың, жаңа мүшелерінің портреттерін көрді. Солардың ішінен өте жуан, бұжыр комерсант ерекше көзге түседі, ол қайраткерлерше маңғазданып көшеде талай көрінетін, сол үшін оны қаланың қолтума атасы деп сайлаған болу керек. Газетте қызық ешнәрсе жоқ, әйтседе оқушылар қоюланып бара жатқан қараңғылықпен арпалысып, күңгірт әріптерді ажырату үшін әйнекке жабысып, азаптанып жатыр.

Бір кезде терезенің шамы жарқ етіп жанды, сарғылт түскен газеттің бетінен басқа мақалалардың атынан айырмасы жоқ: «Л. Н. Толстойдың жоқ болып кетуі» дегенді оқыды. Көзі бірінші сөздерді тез шолып өтті. Телеграф жан түршігерлік суық хабар жеткізді. Орыс елінің жазушысы үйінен ғайып болды...» Пастухов көздерін қаттырақ сүртті. Көзіне тозаң көбірек түсіп, ауыртып, ашытып, жас келе берді, келе берді. «...сірә, өзінің іліміне белгілі дәрежеде қайшы өмір сүруге тура келгенін алмаған болу керек, бұл жағдай талай рет дөрекі айтылып та келді. Толстойдың сезікті жаны бұған қынжылмай тұра алмады...»

Бұл не? — деп Пастухов бүкіл денесімен біреудің иығына төне түсті, көздерін сүзіп, бұлдыраған жазуды аралап оқи бастады: «өз тілшімізден... Тұрағы белгісіз Алғашқы іздеуден нәтиже шықпады. Графина Софья Андреевна өзін-өзі өлтірмек болыпты... ат жектірді және Кешкі телеграммалар: Кеше түнгі сағат бір кезінде Толстойдың семьясы түгел жиналды... семьяның қайғысын айтып жеткізуге болмайды...»

«...Одеовск уезінің бір жер иемденушісі Толстойды Ризань жолының поезында, Горбачев пен Белевтің арасында, Оптин шөліне бара жатқанын көріпті...»

— Рұқсат етіңіз,—деді Пастухов ешкімге қарамай, таң-тамаша қалып, бүгін айдын нешесі! Мынау ескі газет қой.

— Кешегі. Бүгін шыққан жоқ,— деді бір жылы шырайлы адам, сыпайы орнын беріп.

— Бүгін не болғаны белгілі болар?—деді Пастухов дауыстап.

— Толстойды айтасыз ба?

— Әрине. Бұл не?—деді ол тағы да сөзін жұрттың бәріне қарап, бұрылып қарады.

Әрқайсысы өзінше жауап берген, бір-біріне ұсамайтын әралуан адамдардың келбетін көрді, жып-жылтыр боп қырынған беті әжім-әжім біреу, архиерейдің әншісі сияқты ұзын бойлы жылмырайған тағы біреу, онан кейін түймелерін түгел салған, басында жаңа қалпағы бар қиқар шал, оның қасында өжеттене қарап тұрған әлі сақал-мұрт шықпаған жас жігіт, екі гимназист, солардың ортасында көптен бері алынбаған шикіл сары шашы жалбыраған түсі суық, біреу, тегі мінезі қатал жұмысшы болу керек, ақырында жаңағы орнын берген банктің мақтаулы қызметшісі сияқты жылы шырайлы, кісі. Бұл адамдар біресе айлашыл, өткір, біресе тымыр, кекесін немесе тілектес, өмірге толы көзқарастарын салып, нағыз әңгіме қашан басталады деп күтеді.

Егер аңғарған болсаңыз, әрине, білесіз, жануарлар, мәселен, мысық өлерін күні бұрын біліп, үйден кетеді, тыныш елетін орын іздейді,— деді қитар шал өте ысқаяқ пішінмен түсінік айтып.

— Мысықтың бұған не қатынасы бар? — деді Пастухов.

Гимназистер күлді, ұзын бойлы кісі одырайып олардың төбесінен қарады.

— Қатынасы мынадай,— деді асықпай қарт,— әсіресе адам баласы жаратылысы жоғары, мүмкін тіпті аса жоғары жан иесі болғандықтан, әбігершіл құрғақ мүдделерден аулақ болғысы келеді.

— Білмеймін,— деді Пастухов ойлап.

Оның әдеттегі сыртқы дүниеге қатты құмарлығы тарқап, оның орнын өзіне-өзі қойған қатал, жалғыз сұрақ қалған тәрізді, бірақ ол сұрағын дәл айтып бере алмас еді.

— Сөз қылатын не бар? — деп қайырымсыз жігіт менсінбеген пішінмен басын шайқады. — Шал ақылынан адасқан, ал жұрт екі күн ұдайымен оны әлдеқандай сөз қылып жүр.

— Ақылды! — деп шикіл сары еркек сұстанып қысқа қайырды.

— Меніңше,— деді ажары шырайлы кісі Паотуховтың жөніне саусағын ақырын тигізіп,— сіз Николаевич сайып келгенде біз бен сізден қашып кетті.

— Лёв емес, Лев,— деді гимназистің біреуі.

— Менен неге қашады? — деді наразы боп Пастухов.

— Сіздің жеке өзіңізден емес,— біз бен сізден,— деді ол жұрттың бәріне күйінішті көзімен қарап.

— Сізден мен де қашып кетер едім, — деп қайырымды жігіт жалт бұрылып жол арқылы алшаңдап аяндай жөнелді.

— Сені қуып шықса, сонда ғана кетер едің, — деді оған шикіл сары.

Пастухов онша әдеп сақтамай-ақ жұртты қолымен итермелеп шыға жөнелді. Әйнекті есіктің маңдайшасындағы «Редакция» деген жазуды көріп, екпінімен есігін ашып, баспалдақтың екі-үш басқышынан бір аттап екінші этажға шықты.

Бөлмеде, газеттің былжыраған ұзынша гранкалары көл-көсір болып жатқан столдың басында корректор тұр кем, бұйра шашты аққұба жігіт, қара жіптен ескен бауы бар пенсне киген, ауызында сасық трубкасы, үстінде ескі семинария шапаны, оның астынан доңғалақ, сияқты қисық аяқтары көрінеді.

— Мен Пастуховпын,—деді Александр Владимирович қалпағын шешіп.

Корректор аузындағы трубкасын алды. Көзілдірігін қағып түсірді, стаканнан ауызын толтырып суық қара шай жұтты. Аз-кем абыржығанын басқаны болуы керек, сонан кейін ол не қызмет көрсете аламын деп сұрап білді.

— Толстой туралы не хабар бар? Табылып па?

— Ол кісі науқас, Астаповода поездан түсіпті.

— Ол қай жер?

— Осы біздің жолда. Алыс емес.

— Анық ешнәрсе бар ма?

— Теруде. Қазір гранкасын әкеледі. Бүкіл Россия бір Гана Толстой туралы жазады. Зауқыңыз соқса, әзірше мынаны оқи тұрыңыз, ертеңгі номерге барады.

Ол бірнеше гранканы тандап алып, үйдің бір жағын бөлген керменің аржағындағы дөңгелек столдың үстіне ағарып қойды. Пастухов столға барды.

Ол ең алдымен Толстойдың үш портретін көрді — оттискінің қара бояуы жылтырайды, керосин мен аптеканың исі келеді. Бұл мектеп христоматияларынан, арзан кітаптардың сурет салған мұқабаларынан, қолапайсыз үлкен томдардың арасына салатын қатырғы суреттерден мала жасынан бері таныс портреттер. Портреттердің бірінде Толстой Пастуховқа өте-мөте тірі адам тәрізді көрінді. Басы үлкен, қаба сақалы қатты жел үрлегендей бір жағына ойысқан, қабағының астынан жап-жарық өткір көздері көрінеді, төбесінде селтиген сұйық шашы бар. Қарттың жүзінде әрі терең ой, әрі сәл кейістік бар. Қабағының үстіндегі қаққан қанат тәрізді маңдай әжімі таңғаларлық жазық даланы біреу көп еңбектеніп соқамен айғыздап, боразда салық тастағандай. Сақал-опашының ағы теңіздің көбігі сияқты тап-таза, сол теңіздің көбігінен жердің көркі — адам нұрланып көрінеді.

Пастуховтың тынысы тоқтап қалды. Ол осы адаммен бірге туып, бірге есіп, күн сайын бірге өмір сүріп келгенін кенет енді түсінді, бірақ ауаның бар-жоғын адамның абайламайтыны сияқты ол туралы ойламапты да. Ешнәрсені ойламай қаннен қаперсіз арқа сүйеп ескен әкесінен күтпеген жерде айрылып қалған баладай оны қорқынышты үрей билеп әкетті. Ол қарттың басына үңіліп қарай берді. Ойының ұшқалақтығы бір ғажап. Көбінесе әлденеге балалық шағы, үлкендердің берген әлдеқандай зәбірі есіне түседі, бірақ оның қандай зәбір екенін ажырата алмайды. Сонан кейін ол енді өмірді өзгерту керек, қайтадан айқын өмір сүре бастау керек деп ойлады. Сонан кейін түрмеден қашып шығып жаңа өмір бастайтын каторжаниндей өмірді қашудан бастау керек сияқты көрінді. Ақырында ол мұның бәрі түкке тұрмайды деп гранкаға кірісті.

«Ұлы ождан» деген редакция мақаласы: «Ұлы кәрияның ұлы жаны әдеттегі тіршілікке, заманның өтірігіне төзе алмай арпалысып аласұрды» деген сөздерден басталады. Пастухов ой тоқтата алмай, көзімен кез келген жерін үзіп алып оқыды. «Жабайы халықтан Қытай стенасымен бөлінген «мәдениетті қоғам» дегеннің боямалы шарттылығы...»

Ол бір гранканы ысырып тастап, екіншісін алды. «Ол кетті, оны іздемеңдер,—дейді екінші мақала.— Ол кетті. Жақсы көретін кітаптарын салған кішкене чемоданын қолына алып, үстіне жұмыста киетін кең көйлегін киіп, аяғына шаруаның етігін киіп, кетіп қалды... Ол енді оңаша қалды, еркін өмір сүру үшін бе, жоқ әлде... оңаша еркін өлу үшін бе, — кім білсін? Егер ол осы уақытқа дейін өмірін оз қалауынша ұйымдастыра алмай келген болса, енді ең болмаса өз ықтыярымен өлуге пұрсаты бар емес пе?.. Шаруалардың «қатарында», боялмаған табытқа салып, отын шанамен, жай арбамен, апарып жерлесін деп ойлады ма?»

— Бұл не сұмдық? — деп дауыстады Пастухов гранканы лақтырып жіберіп.— Оның өлуге пұрсаты туралы кім жасайды! Тірі адамды көмуге пұрсат берген кім?!

Бөлмеде ешкім жоқ Ол тағы да тілдей қағаздарды алып, оқи бастады. «Ұлы адамдар ғана емес, қарапайым адамдар да өлерін сезіп, көбінесе жалғыздық аңсайды. Олар семьясынан, достарынан стенаға теріс қарап жатып алып, мазаламауды сұрайды... Оны іздемеңдер! Оның өзі іздемеуді, мазаламауды сұрайды. Барса келмеске кеткендердің тілегін қасиеттеп орындау біздің борышымыз емес пе? Толстой қайтып оралмаймын деп бекер айтқан жоқ. Ол кетті, бірақ оның, қарт аяқтарының түспеңдер. Қорықпаңдар! Ол өлмейді, ол құрымайды! Енді оған тыншу беріңдер, ал ол мәңгі өмір сүреді».

Жаңа гранкалар алып корректор келді.

— Бері қараңыз,— деді Пастухов, — сіз ештеме түсінесіз бе? Мен түк түсінбеймін. Толстой тірі ме?

— Тірі.

— Олай болса, оның иманын неге оқиды? Мынау — жаназа ғой!

Корректор пенснесін көзіне киіп дереу қайта қағып түсіріп, сөнген трубкасын сора бастады.

— Я, әрине, — деді ол көзін сығырайтып, алыстан қолын алмайтын адамдардың ұялшақтық, әдетін жасап, теңселіп, — әрине, аз-кем қайшылық бар.

— Аз-кем дейсіз бе? Аз-кем болса — бір сәрі ғой!..

— Білемісіз, бұл халықтың, үні. Халық өлім шақырды деп біледі. Ал қайшылыққа келетін болсақ, қайтерсің? Мен осының бәрін екі рет, үш рет оқып шықтым, мен де қайран қалам. Бәрі бірауыздан: мазаламаңдар, іздемеңдер, тимеңдер, бөгет жасамандар, айтқанын орындаңдар, — деп арбайды, мінеки көріңізші.

Ол гранкаларды ұсынды.

Толстойдың үйінен қалай қашып кеткенін, оны темір жолдардан, станциялардан, монастырлардан қалай іздегенін көрген адамдардың, туысқандарының ауызынан естіген сөздерді, жорамал-жоруларды, қауесеттерді, лақаптарды таратқан телеграммаларды Пастухов бірінен соң бірін мейлінше қызық көріп, оқып шықты. Ол оқыған сайын неғұрлым көп, неғұрлым толығырақ білгісі келе берді алыстағы, құпия, тітіреген тағдырдың жайын жете білсе, оттай өртеген таңсығы басылатын тәрізді. Ол оқыған сайын уақиғаны түсінбеушілік қатты қинай түсті.

Ол маңдай терін сүртті.

Ақтаған аласа мал қораны ол тастай қараңғы түнде айқын көрді, оның қасында атқорадан жетелеп алып шыққан осқырынған аттарды тез жегіп жатыр. Фонардың жел үріп жалпылдаған жарығы. Көлікке қалай болса солай сала салған чемодан. Анадайда бүрсеңдеген кішкене қарт адам тұр, үстінде жадағайлы шекпен, оның астынан көбіктей аппақ ұйпаланған сақалы көрінеді. Тез, тез! —деп асықтырады қарт, ол қараңғылыққа, сонау желден ыңырсыған қалың парктің аржағындағы тасада тұрған байбатшаның үйіне, қазір мәңгі тастап кеткелі тұрған өзінің үйіне көзін тігіп қарайды. Тез, тез!—үстімізден шығып қалуы мүмкін, жібермеуі мүмкін, жылап-сықтап, ойбайлап, байбалам салып, жармасулары мүмкін. Тез!

— Неге, неге! — деп Пастухов дауыстап өзінен-өзі сұрады.

Сол кезде оған жауап қайтарғандай алдындағы жазудан көзі мынадай жанға бататын, салмақты сөздерді оқыды: «...Өмірде үнемі осылай болып тұрады, егер біз барып тұрған оңбағандық жасасақ, ол жұртқа неғұрлым табиғи нәрсе сияқты көрінеді, ал егер шын керек іс істесек бәрі таң-тамаша қалып, оны ақылына сыйғыза алмайды...»

Ол орнынан тұрып, есікке қарай жүрді.

— Рұқсат етіңіз... мен сіз туралы айтқан едім...—деді абыржып корректор, столынан бері шығып. — Сізді редактордың бөлмесіне шақырады. Сізді қалай да көргілері келеді...

— Кейін, кейін, кейін! — деп Пастухов қолын сермеп, жүгіре басып темен түсті.

Ол беталды асығып, көшені аралап жүрді. Жолмен еңкеуге түсіп, кейін өрге қарай бұрылды, ізінше тағы төмен түсіп, өзенге дейін барды. Еділ өзені қараңғылық жамылған. Көпіріктердің әлсіз сигналдары әлсіреп өліп бара жатқандай. Пристаньдардың жарығы қара күңгірті Құдіреті күшті толқындар өкіріп, айбарын шашады. Ұн сияқты майда жаңбыр себелейді.

Жиіркенішті сылбыр суық қараңғыда Пастухов қалпағын милығына түсіре киіп, екі қолын қалтасына сүңгітіп жіберіп, әлдебір биік тайғанақ көпірдің үстінде тұрды. Ол өзінің мүлде жалғыз қалғандығын сезді, бірақ бұрынғыдай тәтті қасіретке бөлейтін нәзік құбылыстар емес, қайрымсыз, дөрекі бәрін көмген тастай қараңғылық арқылы сезді. Оның санасының асқар биігін ойламаған жерде билеп әкеткен адамның кетуі жай кету емес, өлімге кету екеніне ол енді әбден сенді. Бұл дүниеде шын маңызды уақиғаның түзелмей келетіні сияқты, бұл уақиға да сөзсіз түзетуге көнбейтін болды.

Жаңбыр Пастуховты үйіне қуып тықты. Су болған киімдерін столдарға іліп, жайып, кереуетіне жылы оранып жатып тұншықтырған ауыр ұйқыға кетті.

Редактор құдайдың сүйікті құлы Николай сияқты адам екен, ұзынша сопақ сақалы бар қасқа басын ақ шашы жақтау сияқты айнала қоршаған, үш күннен бері ұйқы көрмей, көзінің ағы қанталаған. Көзін жыпылықтатып, мұрнын шуылдатып, ол Пастуховтың алдына соңғы телеграммаларды қойды.

Жер тартылысы өзінің адымын ауыстырған тәрізді. Жер бір кішкене станцияға ұмтылады, оның аты бір күннің ішінде, Толстойдың екінші есіміне айналды. Асқақ тілегі қудалаған шалдың қайда барып тығылғанын ешкім келмеу керек еді, сондықтан бүкіл дүние жүзі оның қайда екенін біліп алды. Оның көкейіндегі тілегін ешкім білмеу керек еді, сондықтан бүкіл дүние жүзі оның құпия сырларын біліп алды. Оның не халде екенімен ешкімнің Жұмысы болмауға тиіс еді. Бірақ бүкіл дүние жүзі оның температурасымен, кеудесінің қалай сырылдағанымен, ас қазанымен, тамыр соғуымен шұғылдана бастады. Бәрі де қазір аулақ барып үндемей отыратын уақыт келгенін түсінген тәрізді бірақ бәрі де сығылысып, ілгері ұмтылып, бірін бірі басып, жоқты барды сөйлей берді, сөйлей берді, Ешкім өзін-өзі ұстай алмай бәрі де төрт жағы бірдей ашық дүние базарына жүгіріп шықты.

Астана газеттерінен телеграф бір мақаладан кейін бір мақаланы жіберіп жатты. Бәрі де «кетті» деген бір ауыз сөзбен басталып, сол сөзбен аяқталады. Кетті, кетті, кетті! — дейді газеттер бұрын Толстой өзінің Ясная Полянасынан ешқайда кетпей тұрғанда бәрі бақытты тыныш өмір сүріп, ал енді ол кете сала дереу бәрі де тыныштықтан да, бақыттан да айрылып қалғандай «...ел ауызында аңыз болып қалған Мұса пайғамбардың қартайғанда қашып кеткені сияқты, миллиондаған адамға өзінің ілімін уағыздаған будданың кеткені сияқты ол да дүниеден кетті...»

— Будда кімнен кетті?—деп сұрады Пастухов.

— Өзінің әйелі Ясодарадан,— деді редактор.

Ол Пастуховтың оқып болуын күтіп отырды, Пастухов телеграммадан басын көтере сала, ол редактордың жалпы әдеті бойынша өз атынан бірақ көпшілік жалғауын қосып:

— Біз кету туралы мақала жазуыңызды сұраймыз,— деді.

— Басымда еш ой жоқ. Қобалжудан басқа түк жоқ.

— Қобалжу туралы жазыңыз.

— Неге? — деп Пастухов шынымен таң қалды.

— Керек. Атағыңызды былай қойғанда сіз біздің жерлесімізсіз.

— Тек ой барда ғана жазу міндетінен бұл жағдай мені құтқара алар ма екен.

— Сезіміңіз де жеткілікті. Газетте атыңыздың шығуы баспасөздің сізге тілектестігін көрсетер еді. Сіздің саяси іске қатынасыңыздың бар екенін бүкіл қала біледі ғой.

— Саяси іске дейсіз бе? — деп Пастухов таңырқай түсті.

— Жасырмаңыз. Бізден құпия ешнәрсе жоқ, — деді жылпос редактор, икондағыдай мұңды ырай беріп.

Пастухов тентектеу күлімсіреп:

— Жақсы. Байқап көрейін. Бірақ мен өлім туралы емес, өмір туралы жазамын. Тірі Толстой туралы жазам.

— Бұл тамаша!—деп редактор күрсініп, қалжырап қалғып кетті.

Пастухов үйіне жақындаған сайын жігері таса түсті. Жанына Қайрат құйылып, ілгері бастап, үлкен іске қызықтырды: оның сезімі дүние жүзінін сезіміне қосылады, оның үні жалпы жоқтауға қосылады,— жоқ, жоқ.— дәріптеу үніне қосылады! Ол дүниенің алтын жүрегі туралы, Россияның жүрегі туралы жазады!

Қағазды төртке бөліп кесіп алып, ол былай демек болды: Россияның жүрегі өзіне меншікті адамды өмір жұмбағы сияқты шеңберінен шығарып жібере алмайды, онсыз жүрек жоқ. Адам белгісіздікке кетсек болды, бірақ бұл табиғатқа қайшы тілек, өйткені бүтіннен бөлшек істе алмайды. Табиғат бунтқа қарсы шығып, өзіне меншікті нәрсені жібермей ұстап қалды. Адам үнемі болып келген және болуға тиісті өз орнына тоқтады, Россияның жүрегінде қалды. Ясная Полянаны үрлеген жел Астапованы да үрлеп тұр. Айналаның бәрі баяғы шаруалық Россия, Пенза мен Тамбовтың жері, Воронеж бен Саратовтың, Тула мен Рязанның жері. Оны тапқан осы жерлер, ол оны өзінің аясында мәңгі ұстап қалады.

Пастухов шимайлаған қағаздарды оқып шықты. Негізгі пікір — адамға өзінің тұрған жерінен қорқайын деген сияқты болып көрінді, ал Пастухов жұртпен бірге тізе бүгіп сол көрді қазып жатқандай көрінді. Жазғандарын сызып тастап, ол бөлменің ішінде көп жүрді.

Ақылына басқа ой түсіп, ол тағы жұмысқа кірісті. Оған мәдениет зорлықпен жүріп тұрған тұйық тізбек сияқты көрінді. Ол бұл формуланы механикадан алды, онда механизм туралы түсінік осы тамаша сөздермен айтып берілген. Ойлы адамзаттың бүкіл өмірі қапсырмалы теректердің ұшы-қиыры жоқ қоспасы сияқты көрінді. Пушкин «Капитан қызын» жазыл жатқанда жас Герценнің жер ауып кеткенін есіне түсірді. Герценнің болашағы көп ұзамай тоқтауға тиісті болған тегершікті қозғалысын қабыл алмақ. Толстоймен қаншама көп қапсырмалар қабыспады дейсіз! Оның қозғалысын кім алар екен? Сол ұлы өмірдің адам баласына берген қайратының бөлшегін Пастухов өз бойында сезген жоқ па?

Ол бұл жазғандарын да сызып тастап, күлді: Толстой туралы пікірге алыстан болса да өзін қосарландыру, ұсақ сияқты көрінді. Ол кофе қайнатпақ болды. Буфетті ашқанда кофе дәндерінің ащы ашқылтым нәзік күйік иісі келіп сергігенін сезді. Ол шыбындай иісті сезгіш еді, мұрнына иіс келсе, тіршіліктің қуанышты мәніне қолы тигендей жанданып сала беретін. Ол диірменшіні тізесінің арасына қыстырып, оның тістерінің қытырлаған дыбысын музыкаша тыңдап, кофенің дәндерін ұнтады. Кофейникті шайқап төгіп, спирт шамын жақты. Су қайнағанша темекі тартты. Ойы есік қаздан адамдай әр тарапты түріледі. Есіктер ашық, бірақ бөлмелер бос. Ол қазір Толстой мүмкін жою кофені рақаттанып ішер еді деп ойлады, ал оған суға пісірген сулы божа беріпті. Телеграммалардың бірінде сулы ботқа жеді делінген болатын. Пастухов шәйнекке кофе салып, қайнап шыққанша күтті. Бір шыны аяқ кофені аузын күйдіре аздап ұрттап ішті,-Басы айығып, ол өзіне: Толстойдың асыл қасиеті неде? деген сұрақ қойды да, дереу: асыл қасиеті сүйіспеншілікте,— деп жауап қайтарды.

Ол столға жүгіріп барып тағы бір шыныаяқ кофе құйды.

Ол Россияға әйгі болған кедейлер ағашын суреттеп жазды. Ясная Полянадағы үйдің алдында, аланда, бұтақтарын жайып кәрі ағаш өсіп тұр. Оған қоңырау соққан.

Жәрдем күткен, қайырымды сөз естігісі келген әрбір адам сол ағашқа келіп, қоңырау қағып, үйден кісі шыққанша, жапырақтың саясында, скамьяда, күтіп отыра алады. Кедейлер ағашының саясынан адам адамның бауыры деп сенетіндердің бәріне орын табылады. Оның шатырының астында дем алып рақат тапқан адам, мүмкін, аз шығар. Бірақ әркім қайғы-қасірет, торығушылық, мұқтаждық басып қалжырағанда, сол шатырдың астына барып, қоңырауға қолын созып, жәрдем сұрауға мүмкіндігі бар екенін жақсы біледі.. Сол ағаштың астына. скамья қойып, қонырау ілген адам опат болған сағатында торыққан жанның үміті өшпек, кедей-кемтардың саясы құрымақ. Ағаш семіп, қоныраудың үні өшпек. Россия, сол кезде сүйіспеншілік сөз естимін деп қайда барар екенсің?

Пастухов жазуын тоқтатты, ой тоқырағанда пайда болатын құрсау басты. Бір кезде қатты күйініп қағазды еденге құлаштап ұрды. Жоқ! Ол көтеріңкі жазбақ болып еді, шынында жыламсыраған бірдеме болып шығыпты. Ықпалдарынан тыс ол өлім туралы, бір ғана өлім туралы ойлаған, ол нені бастаса да, өлім үңірейген көр көздерімен телміріп тұрып алды. Ол арқасын жазып, төсегіне келіп отырды, жастығына қисайды, осылай күтпеген жерде күні бойы түн ортасына дейін ұйықтады.

Ертеңіне ол өзінің дәрменсіздігін мойындау үшін редакцияға барды. Айтар сөзін күні бұрын даярлап алды: ол — тек театршыл адам, суретші, ол өзінің орнын біледі, газеттің тілі оған бағынбайды. Бірақ ұйқылы-ояу отырған редактор сәтсіздікке ренжіген жоқ.

— Оқасы жоқ,— деді ол.—Біз сіздің газетімізге тілші болып Астаповоға баруыңызды өтінбекпіз. Біз үшін бұл бағалы, сіз үшін, әрине, қызғылықты болар еді.

— О, әлбетте! Бірақ бұл мүкін емес, себебін кеше атадыңыз, — менің саяси іске қатысым болғандықтан, ешқайда кетпеу туралы берген қолхатым бар.

Пастухов бұл сөздерді тәкаппарланып, тіпті бірсыпыра насаттанып айтты.

— Оқа емес,— деді редактор жұбатып, әдебиетшілердің бағасын өзі көтермелей келетініне үйренгенмін деді тесіле қарап, — Біз жәрдемдесіп көрейік. Отырып, палата прокурорына өтініш жазыңыз да, қазір апарып көріңіз. Мен прокурордың камерасымен сөйлесіп көрейін.

Пастухов алқынып өтініш жазуға кірісті. Ол алыстан әлсіреп жеткен бостандықтың лебін сезді. Өрескел шатасушылыққа шек қойып, зеріктірген елден құтылудың әралуан жайлары көз алдынан елестеп өтіп жатты. Бір сөзбен айтқанда — Астапово тағдыр сыйы, Пастухов тауық сияқты ішіне түскен, бірақ суып қалған күршектің қайнауына қажетті хрусталь тығын осы болды.

Сот мекемелерінің үйіне келе жатқанда оның көз нұры ажарланды. Липканың сидаң ағаштары сыпыра қол бұлғап, оның жас үмітін құттықтағандай болды. Көше толы асыққан халық, олар үйдің төбелерінде ойнақтап жүрген сұрғылт бұлттарды жел ысқырып айдағанға риза. Гимназистер атақты адамды көргендей бұрылып Пастуховқа қарайды, олардың: «Әне Пастухов кетіп барады! Ол Астаповоға бармақ! Толстой туралы жазғандарын оқыдыңдар ма?, деп сыбырласқанын естігендей болады. Расында көптен бері мұндай сергек, үнді күн болып көрген жоқ еді.

Камераға кіреберісте алдынан Ознобишин шықты. Күзге лайықты қара киген кандидат фуражкасын шешіп өте сыпайы амандасты, қалайда қолапайсыз көрінбейін дегендей жүрісін бәсеңдетті, керек болса тоқтауға даярлығын өте нәзік сездірді. Пастухов онымен амандасып еді.

— Бізге келе жатырсыз ба? — деді қуанғандай Ознобишин.

— Я, прокурор тақсырға өтінішім бар. Менің дереу Астаповоға жүруім керек.

— Бізге ол мәлім. Прокурордың серігіне редакциядан телефон соққан, ол мәртебелі мырзаға кешке баяндауға уәде берді.

— Кешке дейсіз бе? Өзіңіз көріп тұрсыз, әрбір минут қымбат. Толстой...

— Хәлі соншалық нашар ма?

— Біздегі мәліметтерге Қарағанда, қауіп бар,— деді Пастухов маңызданып.

— Я,— деді кандидат жаны ашыған адамша күрсініп.

— Дүние қайғысы ғой.

— Оған сіздің де қабырғаңыз қайысатынын көріп тұрмын,— деді Пастухов, — менің жүріп кетуіме қолыңыздан келгенін аямауыңызды өтінемін.

— Өтінішіңізді маған рұқсат етіңіз, мен прокурордың серігіне берейін. Сіз әуреленбей-ақ қойыңыз.

Ознобишинге тек жақындап келіп қарынан ұстап, Пастухов шабыты келіп, ойдан шығарған өтірігін тыя алмай, көптен бері жақын, таныс адамынша былай деді:

— Мен сізге өзімнің жоспарымды айтайын. Астапово біздің жолымызда. Онда асығыс поездар бірінің артынан бірі жүріп тұрады. Жол бәрін жасауға әзір. Біздің баспа сөзіміз хал үстінде жатқан ұлы адамның айналасында не болып жатқаны туралы - ең дұрыс мәлімет алуға тиіс. Бұл қаланың намысы! Біз астаналардың алдында боламыз. Егер бір сағаттан кейін рұқсат қағаз қалтама түссе,— мен асығыс поезбен күндіз жүріп кетемін де, түнде Астаповода боламын.

Көзін жыпылықтатып ол Ознобишинге тура қарады.

— Амал жоқ, мәртебелі мырзаға бәрібір кешке дейін мәлімдеуге болмайды,— деді кандидат.

— Құдайым-ай!—деді қатты дауыстап Пастухов — ойлап қараңыз — мәселе Толстой туралы ғой.

— Түсінемін бірақ... мәртебелі мырза... — деп Ознобишин кешірім өтінгендей күлді.

— Мекемелеріңіз неткен тоңмойын икемсіз орын еді! — деді Пастухов күжілдеп ернін шошайтып

— Орын емес, сот — деді кандидат әзілдеген адамдар, бірақ Пастуховтың қолынан қолын тартып алып,— соншалықты икемсіз бола қоймас. Ах, мұны мен естімей-ақ қояйын! Ал есіміңіз кім? , Анатолий Михайлович пе? Сіз олай демей-ақ қойыңыз, Анатолий Михайлович.

— Неге, Александр Владимирович?—деді кандидат ұялмай, қайта білгісі келіп назданып.

— Несін сұрайсыз? Менің өрескел ақымақ тарихымның басталғанына неше ай болды, сіздер мені қора күзететін төбетше арқандап әлі ұстап келесіздер, — деді Пастухов өкпелеп.

— Ах, ол не дегеніңіз, — деді ұялғандай Ознобишин— Іс аяқталып келеді деп сізді сендіре аламын.

— Сенбеймін,— деді Пастухов.

— Мен істің жайын толық айтуға праволы емеспін, бірақ іс бірнеше күннің ішінде шешіледі.

— Сенбеймін, сенбеймін! — деді Пастухов күйініп қолын сермеп.

Сол кезде кандидаттың өзі мейлінше сеніскен адамдай Пастуховтың қарынан ұстап, екеуі тұрған есіктің алдынан аулағырақ алып шығып, дауысын бәсеңдетіп былай деді:

— Екеуіміздің арамызда қалсын. Осы арада ғана қалсын. Сот тергеуінің кешігіп қалған себебі айыпкердің біреуі табылмай жүр. Кім екенін білесіз ғой.

— Мен қайдан білейін? Іздеу жұмысына менің қанша қатысым бар?

— Табылмай жүрген — Рагозин, мүмкін, ол істің ең басты кейіпкері болар,— деді ақырын Ознобишин, Пастуховқа көзін бұрып, тесіле қарап, аяғын бәсең басып. — Бұл сияқты аса маңызды іс бойынша сырттан үкім шығару мүмкін емес. Сондықтан тергеу әдеттегіден баяу жүрді. Алайда...

— Ах, жасаған-ау! Осының бәрі, кешіріңіз, қатқаныма керек пе?—деді Пастухов жыламсырап, қарсылық білдіріп.— Маған керегі бір ғана нәрсе — қолхатты кері алыңдар!

— Таяуда алынады! — деді кандидат сыбырлап әлдебір туысқандық аянышпен.

Пастухов тоқтап, Ознобишинге құштарлана қарап, ОІІЫҢ әйелдей нәзік қолын ұстай алып қатты сіліккені сонша, кандидат ернін қисайтты.

Өтінішін беріп, бүгін қалай да прокурордан жауап алам деген уәдесін тағы алып, Пастухов беталды кезіп жүрді. Ширак желге, олай-былай өтіп жатқан халыққа, трамвайлардың қонырауына, желгіш аттардың дүбіріне бұрынғыдан да рақаттана түсті.

Ол рестораннан тамақтанды, үйіне келіп, кофе ішті, чемоданға нәрселерін салды, костюмдерін қақты, сөйтіп жүріп Астаповоға барғанда, егер қаралы жағдай болса, қандай киім киетінін, Москвада пьесасы туралы театрға барғанда қандай көйлек киетінін ойланды. ЬІмырт кезінде ол редакцияға барды, бірақ прокурордың жауабын тек сағат 11 де күтіп отырғанын біліп, бүкіл қаланы аралап, орын таба алмады.

Ол синематографқа барды. Пианино ойнаушы қайғылы күй ойнайды, оның тоқтаусыз аккордтарынан экран желбірейді. Жайындай зор Женни Портен тасырайған жалынышты көздері Брунгильданың көздері сияқты ақсары әйел кенептің бетінде ауыр азап шегеді. Жарық қалтырайды, оның сәулесінен жанталасқан күзгі үлкен шыбын кесе көлденең ұшып өтеді. «Санта Лючиа, Санта Лючиа!» деп пианино безек қағады, Женни Портен еңіреп жылайды. Көше тым-тырыс, күндізгі желдің орнынан келуге әзірленіп, алысқа, сонау Еділдің аржағында жиналып жатқан жаңа желдің келуін күткендей күн маужырап лебін ішіне тартады. Үйлердің оттары сирек көрінеді, Шарбақтың есіктері тарсылдамайды, сөйтіп Пастухов бүтіндей кварталдан өткенде бір адам кездестірмеді.

Ол түн ортасы ауғанда редакцияның табалдырығынан аттады. Шыдамсызданып әрең сабыр тұтты. Редактор столдан басын көтеріп, сұрақ беруіне қарамай-ақ:

— Қымбаттым, ештеме өнбеді. Прокурор отказ етті, — деді.

Пастухов креслоға ақырын отыра кетті.

— Бірақ мұның, амал нешік!—қазір еш мағынасы жоқ. Біз хабар алдық. Лев Николаевич...

Ол орнынан тұрып, басын иіп:

— Қайтыс болды,— деп сөзін бітірді.

Пастухов орнынан тұру керек екенін сезсе де тұра алмай, тек денесін ілгері еңкейтті де қойды.

— Естіген жоқ па едіңіз?—деп сұрады редактор.

— Лақап қалаға тарап кетті, жұрт телефонымызды үзетін болды. Біз тек телеграф агенттігінің растауын күтіп отырмыз.

Пастухов үндеген жоқ. Төңіректің бәрі артық, алданыш сияқты: стол үстіндегі тап-тұйнақтай гранкалар да, жуан қызыл қарындашта, шамның үлкен қалпағы да, көлеңке түскен жансыз жалтыр айнала ұйпаланған ақ шаш көмкерген редактордың қасқа басы да.

Бұл дүниеде бәрі де бітеді,—деп редактор қынжылып ыбылжыды.

Пастухов қоштасып қолын созды.

Барлық бұрышта ұйлыққан тыныштық таң қалдырды. Бірақ тар шуланмен кетіп бара жатып, телефонның кенет ауыр қонырауын есітіп, ауыр жүктен босаған адамдай баспалдақпен төмен жүгіре түсті.





30


Жүгіре басып қонақ үйге кіріп, Пастухов номердің есігін қақты. Ешкім жауап берген жоқ. Бірақ ол ұра берді. Оған қалайда сөйлесу керек болды, ол бір-ақ кісімен сөйлесе алады, сол кісі ғана оның қаншалықты әбігер болғанын естіп, досындай қайғысына ортақ бола алады.

Пастухов есікке арқасын беріп өкшесімен тепкіледі. Ол кілттің жерге ұшып түсті, еденге салдыр еткенін есітді. Бір кезде есік ашылды, іш киімімен, кеудесі ашық, жалаңаяқ Цветухин көрінді. Екеуі де аз уақыт үндемей тұрып қалды. Цветухин оны ептеп жеңінен ұстап бөлмеге жетелеп кіргізді.

— Көптен бері осылай жасау керек еді,— деді ол қуанышы қойнына сыймай.— Ақымақтық болды, құдай ақына!

— Әрине ақымақтық, — деді Пастухов кенет жеңілейіп, араларында ешнәрсе болмағандай еркін сөйлеп.

Олар үш рет сүйісіп, құшақтасып бірінің-бірі арқасын қақты.

— Тыңдашы, а? Толстой а? — деді Цветухин.

— Біліп қойғансың ба?

— Білемін.

Екеуі құшағын жазбай тар бөлменің ортасында тұрды, бөлмедегі әр столда бір киім, төсегі көл-көсір екі кереует, Пастухов жұқа көйлек арқылы Цветухиннің ыстық, көнгіш, ортасы шұп-шұқыр жотасын алақанымен сезіп тағы да сүйіспеншілікпен арқаға қақты.

Сол минутта екеуі де ысылдаған қатты сыбыр есітті.

— Аспанның әйел патшасы! Құдайдың анасы! Неткен жақсылық!

— Мефодий. Есалаң,— деп күлді Цветухин Пастуховтың иығы арқылы ашулы тұрған есікке қарап.

Мефодий тарс-тұрс етіп үйге кіріп келді.

— Қарақтарым, бауырларым! — деп ол дауыстап, қолдарын ербеңдетіп достарын шырайналып жүгірді.— Неткен жақсылық! Ақылды, алтындарым! Қуанғаннан жүрегім тасыды! Ақыры, ақыры жақсы болсын! Бүгін кешкілік! Мейрамдайық, мейрамдайық! Егор а? Александр Владимирович! Адамзаттың ақылы тас жүректі жеңгенін тойлайық. Ашу-араздың күнәсін шарапқа шомылдырайық!

— Мен байқасам, сен шомылдырып үлгірген сыяқтысын,— деді Пастухов.

— Қуанышты күнді бұрын аңсап, алдын ала сезіп едім! — деді дабырлап Мефодий, достарына жармасып, сүйрелеп, итермелеп, жақсылап көру үшін алыстап кетіп, қайтадан ұмтылып әлек болды.

— Жарайды, серігін сайтан болсын, заказ бер,— деп Цветухин шын ықыласымен ұрықсат етті.

Мефодий қоңыраудың кнопкасын пәрменімен басып, есіктен әрі коридорға басын шығарып:

— Дениска! Дениска! — деп айғайлады.

— Бұл не? Бүкіл қонақ үйді дүрліктірімексің бе? — деді қатуланып Цветухин.— Буфетке өзің барып ретте!

Ширек сағаттан кейін дұға үстінде өзін-өзі ұмытқан адамдай, үн-түн жоқ, қолапайсыз Денисканың көмегімен шыны-ыдыстарды даңғырлатып, Мефодий стол әзірледі. Бутылкалар ортада, айналасына ескерткіштің төңірегіне еккен гүлдей әр түсті тамақ салған тарелкалар орналасып болғанша, бәрі үнсіз күтіп тұрды.

— Құдайдан қорқып, дінге сеніп кірісіңдер, — деп сыбырлады Мефодий.

Бөлме жиналған, Цветухин киінген, бәрі де жарастық, түрге келген, жолдастар бірін-бірі сыйлап, тіпті құрметтеп стол басына орналасты.

— Бұл не, — деді қайғырып Пастухов, — өлікті еске түсіру ме?

— Я, расында да,— деді есіне жаңа түскендей Мефодий.— Бұл қалай? Енді қайтеміз, а?

— Міне былай, — деп Пастухов арақ құйды. Асықпай тамақ жеп тәрелкелерге көздерін салып, олар бірінің артынан бірі күрсінді, Цветухин тағы да жартылай сұрады: Топырағы торқа болсын, дейміз ғой, а? Тағы да ішіп тұздық құйған көксерке балық пен лимон жеді.

— Марқұм мұны қостаған жоқ,—деді Мефодий тастай тырнағымен графинді шертіп қалып, өкінішпен басын шайқады. — Оның пайдалы әрекетіндегі жалғыз кемшілік осы. Кешіруге болады. Оның орнына поптарға ол тамаша дұға оқып берді!

— Сендерге де тиеді,— деді Пастухов.

— Бізге неге тисін? — деді өкпелеп Мефодий. — Біздің сирағымызда да поптың түгі қалған жоқ. Біз протестантпыз. Семинариядан қол үзгесін-ақ біз ұлы протестанттың ұлы ісіне әрекет еттік

— !Сендер әрекетшілерсіңдер, — деді кекете нақпадақап Пастухов, бос рюмкасын итеріп қойды.— Мә, шешен, құй.

Бәрі көңілденіп рюмкаларын соғыстырды, Пастухов көзінің жанары жанып, бірақ басын төмен салып, ақырын сөйледі:

— Мынаның қайда бастайтынын көріп тұрмын (ол бутылкаларға басын изеді). Сондықтан мас болмай Тұрып, бізге қайтып оралмайтын адам турасында сөз айтқым келеді (ол сәл кідірді). Менің үнемі ойлайтыным: неге қашты? Неге түнде, фонарь алып, факел алып, түн жамылып неге қашты? — деген сұрақ. Өзінің әйелі Ясодарадан ба? Түкке тұрмайды! Өзіне түгелдей қарсы уақыттан қашты ма? Өзіне мүлде жат, табиғатына түгелімен қайшы болған соң уақыт ығыстырып айдап шықты ма? Ол бізден бір өзі ғана кеткен жоқ. Ол біздің өткен дәуірімізді өзімен ала кетті. Бір ғана он тоғызыншы ғасыр ма екен? Он тоғызыншы ғасырдан көбірек болар. Айталық гуманизмнен де көбірек болар. Ол талай энциклопедистерді өзімен бірге ала кірді. Мүмкін Исаның дәуіріндегі жақсылықтың бәрі ақыр соңында соның бойына қиналып, енді сонымен бірге мәңгі ұшып кеткен болар. Ондай адам дүниеге екі айналып келмейді. Мәңгі есте қалсын, дегеннен басқа не бар.

Пастухов шашын ұйпалап тағы үндемей тұрды.

— Оның орнына енді кім келеді? Жұмбақ. Бірақ оның қаруы енді іске жарамайды. Оның таласы мүлде өзге шайқасуларда шешіледі. Біз, достарым, мүмкін өміріміздің ақтық кезеңінде өткен дәуірдің талай ғасырға. созылғаны сияқты, оның артынан келе жатқан дәуір де талай ғасырға созылатынын аңғарыл сенім келтіреміз.

Пастухов жалт бұрылып Цветухинге қарады.

— Тым терең кеттім бе? — деді күліп.

— Қарағым! Тереңірек, барлық әулиелер үшін тереңірек! Соншалықты жақсы көрем!—деді жалынып Мефодий.

— Қоя тұр,— деп Цветухин оны тоқтатып бір қолын Пастуховтың иығына салды. Тамаша Александр. Айта бер.

— Жоқ болды,— деді қалжыраған Пастухов.— Мен пайғамбар емеспін, болжай алмаймын. Бірақ ауыз сөз айтайын. Ол бізге сөздей түсінікті ереже «алдырды. Міне жер. Міне жер үстіндегі адам. Міне міндет: жерде адам үшін бақытты өмір жаса.

— Егер біз өзімізді-өзіміз сыйлайтын болсақ,— деді Цветухин досының сөзін аяқтап,—біз осы ережеден басқа ешнәрсе де ойлауға праволы емеспіз. Егер біз өмірден үйренсек, береке шығады. Ол қалай үйренді. Ол бұралаңдық үшін емес, өмір үшін қалай өнер тапты. Егер солай жасалмасақ, біз де бұралаң болып қала береміз... Көркемөнерімізбен қоса қабат!

— Miнe қайдан шығардың! Әркім өзінің сүйгенін сөз қылады,— деді Пастухов күліп.— Дегенмен дұрыс, дұрыс. Онан кейін — өмірді де, көркемөнерді де ойыншық көруге болмайды. Ұят.

— Ұят, ұят болғанда қалай! — деді жыламсырап Мефодий. — Кеттік! Алтындарым, кеттік ілгері! Бір жерде тұра беруге болмайды!

Олар арақтарын қағып салды, осы рюмкадан кейін бәрін үзіп түсіретін соққы тигендей құрсау мен шырмаудың бәрінен босап олардың бастары бала мысық тарқатқан домалақ жіптің шатпағына ұсаған көшелері шым-шытырық, жоспарсыз қызық қаланы беталды аралап бытырап кетті. Бәрі бір жерге қосылып араласып кетті — көз жасы, жамандау, қуану, француз революциясы, ешқайда кетпеу туралы қолхат, Толстойды бұрын шіркеуден ажыратқан тәртіпті бұзу керек деген Столыпин, бұған жол бермеген қасиетті синод өсіп келе жатқан егіннің көгіне қарай қатесіз болжайтын шаруаның кезі, азамат пен адамның правосы, Мефодийдың хрусталь тығыны, Александр Блоктың өлеңдері, түрмедегі Кирилл, терезенің аржағындағы таң себелеген аспан, стакандағы селедканың құйрығы, сүйісу, ұрысу, бутылкалар, жаманатқа қарсы тұрмау,— ақыр соңында осының бәрі ботқаша былжырап ұйқы келтірді.

Үй иесі Пастуховты өзінің төсегіне жатқызды, үйіне жаңада кірген Мефодиймен екеуі бір жерге жатты, олар сүйкімсіз салқын күннің әуелі жанданып шуылдап, артынан қайтадан бәсеңдегенін естіген жоқ.

Оянғаннан кейін олар денсаулықты түзету керек екенін сезіп, бәрінен қатты Қиналған Мефодийді шарапқа жұмсады. Бірақ ол далаға шыға сала дереу қайта жүгіріп келді, түнде қырылдап қалған даусымен:

— Тірі! Тірі! Тірі! — деді. ол кереуеттердің үстіне ұзын қағазды шайқады.

— Тұрыңдар! Түрегеліңдер! Ол айныпты! Ол кідіріпті.

Удар-дудар болып, омыраулары жалтырап, олар әрқайсысы өзіне тартқыштап қағазға үңілді. Газеттің асығыс шығарған қоспасы үлкен әріптермен басталады: «Өткен күні тараған Лев Николаевич Толстой қайтыс болды деген хабардың жалған екенін асығыс жариялаймыз, — Лев Николаевич тірі».

Олар бір-біріне қараған жоқ. Мефодий жуасып қалды. Бой-бой басылған телеграммаларды,— астан-кестен әржақты сөздерді қозғалмай қадалып оқыды, ол сөздер жұрттың сенбегенін рас деп, сенгенін бекер дейді. Пастухов қағазды стенаға ілді, Цветухин терезенің желдеткішін ашты. Бәрі киініп, үйдің ішін жинауға кірісті.

— Мен не дегенмен — ұзаққа емес шығар деп ойлаймын. Ұзаққа кідірген жоқ,— деді Пастухов.

— Біліп бола ма? — деді онша батылсынбай Мефодий. Өте берік шал. Уақыттың сынынан өткен шал. Жеңіп шығуы мүмкін.

— Көп сөйлеме,— деді түксиіп Цветухин,— өз жұмысыңмен бол.

— Әбден түсінікті: сондай тамаша сылтау табылып тұр! —деп Мефодий қуанып, есіктің сыртына шығып жоқ болды. — Бір минут!

Ол шынында да бір аяғымен ұршықтай үйірілген адамша лезде қайтып оралды. Бұлар тағы да столға отырды. Жарға домалаған балаша, Оп-оңай жаңа ғана мастық ұйқы әрең алып шыққан былыққа тағы да жұлым-жұлым құлап түсті.

Екі тәулік ұдайымен олар біресе шөксіз бақытты, біресе бақытсыз сияқты көрінеді. Егер олар қажет деп тауып, рет-ретімен естеріне түсіргісі келсе,— сырахана, театр, глинтвейн, Пастуховтың үйіне қону, шарапханадан ішкен балық сорпасы, Цветухиннің номерінде ояну. Жоғарғы базардың тамақ сататын жерінен шөп майына құйған құймақ жеу,— осының бәрі қалай өткенін дұрыстап ажырата алмас еді. Дүние өткінші сияқтанады,— ол біресе шырқап аспанға шығады, біресе бесіктей тербейді. Кенет бір жақтан жаны ашып мазасызданғандықтан мәнді көрінген көше сөзі естілді.

— Қалай, әлі тірі ме?

— Мәссаған! Қайтыс болғанына екі күн болды.

— Қойыңыз! Ол бекер дегенді өз көзіммен кердім.

— Демек, асығыстық жасағаны ма?

— Тез болса екен, әйтеуір,— қиналатын не бар?

— Қиналып болғанмын, сол жетер.

— Біресе почта тұрып Москваға, Петербургке әлдебір депеша38 жазғандай болып ойына қиял жайылады. Депешалар жыртылып қайта кешіріледі, күтпеген жерде Астаповадан келген телеграммалар қайталанады, почта газеттің редакциясымен қабаттасады, онан кейін жаңа ғана басылған жолдарды тағы да керемет айқын еске түсіреді. «Кешке кешірек температура 36—6, тамыр соғуы —110, демалысы 36. Тамақты аз ішті».

Тұманда біраз топас сенделіп жүргеннен кейін Пастухов бір күні таңертең көшеде өзін-өзі күтпеген сыйлықтай көрді — ұйқысы қанып, жаңа жерге келіп, жалғыздығына қуанған адамдай болды. Ешкім иығына асылған жоқ, құлағына әлденені құйған жоқ. Сүйісемін деп жармасқан жоқ. Ол өзіне-өзі қожа, үндемей рақаттанады. Аңсаған айқындық сүйкімді ұсақ-түйектен құралған тәрізді. Сақал-мұрты қырылған, киімін өзгертіп киген, қолынан сабын исі шығады, көзі айналадағының, бәрі ойып жасалғандай-ақ әр нәрсені жеке-жеке айқын көреді.

Ол редакцияның алдындағы адамдарды анадайдан көрсе де асыққан жоқ, қайта сабырлы салмақпен аяндап терезеге келіп жетті. Иіссу құйынған екі артиллерист жұрттан аулақ, шықты, бет ажары бақытты бір жап-жас подпоручик жолдасына қарап:

— Ол не деген мен көзіне жас алып, мұжықтарша, мұжықтар қалай өледі,— депті:

— Сеніңше ол қорықты деп ойлайсың ба? Ол севастопольшы ғой.

— Ол қалайда қызыққан.

— Қарттар қиналып өледі, өйткені көп біледі.

Пастухов әйнектің аржағында жоғарыда ілулі тұрған, газеттің номерінде ұзынша қоспаны көрді, ол жалпақ қаралы рамамен айнала қоршалған. Жоғарыдан жұртқа тірі қарт қарап тұр. Пастухов оның самайындағы шашы баланың шашы сияқты бұйра екенін аңғарды, сонан кейін сенімен күткен сөздерді ақырын оқып шықты: «Таңертеңгі 6 сағат 50 минут (арнаулы тілшімізден). Бүгін таңертеңгі 6 сағат 5 минутта Лев Николаевич ақырын опат болды.»

Сонан әрі ол мақаланың аттарын оқып шықты: «Қауіпті ақуал» «Соңғы минуттары», жаңағы уақиғаны түгел тағы оқып шықты: «Бүгін таңертеңгі 6 сағат 5 минутта..»—ақырында бес дәрігердің қолы бар. Сонан кейінгі жерінен үзіп-үзіп оқыды: «Тілшілер даусыз қазасына алмай, телеграфқа тағы барды... Біз, тілшілер, ұлы адамның соңғы минуттарын барша жан-жүрегімізбен азалаймыз... Жыла, Россия, әрі мақтан!.. Азап шеккен жанның пәтерінің төңірегінде ақырын кезіп жүрген тілшілер... «Бірақ бір де бірін ақырына дейін оқып шықпай баяғы жолдарға қайтып оралды: «Бүгін таңертеңгі сағат 5 минутта...»

Былай шығып ол үйге қайту керек деп ұйғарды. Cеруенге шыққандағысындай біргелкі қарқынмен жүріп келеді. Айқындылықты әлі рақаттана сезгендей. Бұрынғыша ол әрбір затты керемет айқын, ап-анық көреді. Жұрттың бәрі күткен өлім туралы ойлағанына бір апта болды, сондықтан оған еті үйреніп кеткеніне сенді, ол енді әсер ете алмайтын болды. Ойының үзік-үзік болғанына таң қалды. Өзара байланысы жоқ бәз-баяғы бір сөздер әлденеге қайталап еске түсе береді: «Өзінің әйелі Ясодарадан», «ақырын кезіп жүрген тілшілер». Ол құнарсыз ойды аулақ қуалап, жөндеп ойлауға тырысса да түк өндіре алмады.

Үйінің ауасы дымқыл, түнеген мас адамдардың исі бар. Ол терезені, пештің турбасын ашты. Күйе жұқтырып алып, қолын жақсылап жуды, сүлгісін иығына салып, столдың басына келді.

Шашылып жатқан қолжазбасын көріп, пьесасын мас достарына оқымақ болғаны, Мефодийдің — данышпаным деп айғайлағаны есіне түсті. Қағаздарын ұқыпты жинастырып қойды. Оның санасында бір сөйлем бірте-бірте қалыптаса бастады, ол сөздің өзінің екенін, жоқ бір аптаның ішінде оқыған мақалаларынан есінде қалған сөз екенін біле алмайды: «Егер басқа дүниенің тұрықшылары біздің дүниемізден сендер кімсіңдер?»—деп сұраса, адамзат Толстойды көрсетіл: «Мен мынаумын» деп айта алар еді». Өз ісінің дұрыстығы санасына әбден жеткен адамша жайбарақат Пастухов қолжазбасын майдалап жыртты, жел қағаздың желбіреген қиқымын еденге шашыратты. Жиіркенішті, күйінішті пішінмен столға теріс қарады, кереуетіне барып қозғалмай сәл тұрды да төсекке күрс құлады. Сүлгіге бетін басып, еңкілдеп жылады, осы бөлмеде бала кезінде әкесі қиянат жасап, қатты жаза бергенде, осылай жылаушы еді.





31


Меркурий Авдеевич түнеу үйінін басқышымен жоғары шығып келеді, қаусаған баспалдаққа тексере қарайды. Түнеу үйінің қорықшысы — Скобелевтің заманынан қалған әскери қызметтен босаған солдат иесінің соңына еріп келеді. Тұтқалы таяғымен түртіп шіріген тақтайларды, сорайған шегелерді, басқыштың сынған тіректерін солдатқа бұрылып үн-түн жоқ нұсқап көрсетеді. Солдат ұялғаннан басын шайқады. Осылайша олар сәкі төсеген үйге барып жетті, онда тұрушылар бүрсең қағып, күнделікті неғайбыл табыстарын іздеп қалаға шығар алдында таңертеңгі жұмыстарын істеп жатыр екен.

Бұрышта Парабукиннің шымылдығының қасында, шашы тікірейген қарт балташы қашау егеп отыр.

— Балта алып, баспалдақты жөндесейші, — деді оған қарап Мешков.—Сендерге келіп жеткенше басыңды жара жаздайсың.

— Маған қажеті не? Үй сіздікі — сіз жөндеңіз,— деді оп-оңай балташы қайрақтан қолын алмай.

— Сен деревнядамысың? Жол менікі емес, — сондықтан күл болмаса бүл болсын дейтұғын. Басқыш — бәріне ортақ емес пе?

— Ақша жинауға келгенде, сенікі де, жөндеуге келгенде ортақ, бола ма? Қайдан шыққан Толстой едің. Ортақшылын қарашы.

Сәкідегі көршілері күлді. Шымылдықтың тар аралығынан Парабукиннің басы көрінді, жүдеген, бет ажары шөлмектей, көзінің асты жаңада көгеріп ісінген.

— Толстойды онша көп түсіне алмассың,— деді сәл сасқан Мешков.

— Түсінеміз,— деді Парабукин жөткіріп. — Газет оқитын бір сендер ғана емес.

— Сен немене, осында жексембі сайын кітап, газет оқуды ұйымдастырып па едің? — деді Мешков.— Мүмкін Толстойшылдықты уағыздап жүрген боларсың? Бұрышты босат деп мен неше рет айттым саған! Әлде полицейдің шығуын күтіп отырсың ба?

Ол қорықшыға бұрылып:

— Сен не қарап жүрсін? бұрышты тазарт деп едім ғой,—деді.

— Мен оған күн сайын шық та шық! —деп мазалап жүрмін. Ол маған қысқа қарсы бала-шағамды сүйретіп қайда барамын дейді. Нағыз есек өзі, құдай біледі.

— Мен, Тихон, жақсылықпен айтам. Кейітпе мені, басқа пәтер ізде,— деді Мешков.— Маған күдікті адамдардың керегі жоқ. Сенің соңыңа полиция түсіп жүргенмен қалай ұстап отырамын. Осында Толстой мен құртты азғыру үшін бе?

— Толстой шамдарыңа тиген екен! Оның құдайға жан тапсырғанына қуанатын боларсыңдар?

— Оның жаны құдайға керек емес.

— Діннен безген дейсің ғой? — деп күлді Тихон.

— Сен судья емессің ғой?

— Біз тұрғанда кім сот болады? Ол біздің сотымызға құлақ қойды.

— Біздің дегендерің кім? Ол маскүнемдікке қарсы болды, сен маскүнемсің. Тұмсыққа өзіңді ұрып жіберіпті ғой, адамның жүрегі айниды.

— Ол маскүнемдікке қарсы болды, әрине. Ал ар-ұятқа қарсы болған жоқ.

Меркурий Авдеевич жөтелді, қабағы көзіне түсті, сұстанып тағы сұрады:

— Ар-ұят туралы не айтпақсың?

Сол кезде шымылдық ашылды, күйеуінің сырт жағынан Ольга Ивановна шыға келді. Шымылдық сияқты қызыл жапырақ сыйса кофта сын беліне қыстырып, әдеттегісінше асыға сөйледі:

— Рас, Тиша, расын рас деу керек! Ол ар-ұяты бар адам еді. Ол кедейлерді қыстаған жоқ, граф Толстой, қайта өмір бойы көмектесті. Ол балалы ананы қумас еді, аяр еді.

— Ендеше аясын деп неге бармадың? Мүмкін ол бірдеме берер ме еді? Сен оны өлгеннен «ейін есіңе алыпсың. Енді қалай амалдап көрсең де болмайды. Графың көрден көмектесе алар ма екен?

— Діннен безген біреу өлді деп табалайсыңдар ма? — деді Парабукин кекетіп, Меркурий Авдеевичтің үстінен қарап, зәбірленген Ольга Ивановнаны панасына алғандай.

— Былшылдап тұрсың,— деді қатуланып Мешков.— Христиан біреудің өліміне қуанбайды. Өкінемін, қуанбаймын. Қарт адам тәубеге келмей өлгеніне өкінемін, түсіндің бе? Шіркеу алдында күнәсынан тазарынбай, тәкаппарлық жасап, күнәлі болып, діннен шығып кетті!

— Әрине! Күнәлі! Лағнет! Гришка Отрепьев! Солай сөйле! Ол сенен таза! Сенің шамшырағың мен монастырларыңнан ол таза. Монастырдың бар білетіні әділ сөзді қудалау ғой.

— Сөзді қудаламайды, көк мылжың сөзді сақтар болар. Қазіргі бар сөз — тәңірі. Бұған сенің тісің батпайды.

— Менің тісім батпайтын нәрсе көп, Меркурий Авдеевич. Бірақ, менің тісіме біреу қол тигізсе, тісіме батпайтыны рас! Әңгімеге мен сенен кем түсінбеймін.

— Мен сенің тісіңді опырмаймын. Сені көкала торғайдай қылған мен емеспін.

— Керек еді! Сіз сақ болыңыз: біреу аузына ұрғызып үндемей қойғызса, кейбіреулер жауап қайтарады, біліп қойыңыз.

— Қорқытпақ болдың ба? Куәлердің көзінше қорқытпақ болдың ба?

Мешков айнала қарайды. Түнеу үйінде тұрушылардың бәрі егес немен бітер екен деп айнала қоршап тұр. Торға қамаған құсты тентек баланың шыбықпен түртіп ызаландырғанын жиналыста қызық көрген адамдардай бәрі де құмарта, қызыға күлісіп тұр.

— Бұл не, қожасына қарсы кісілерді айдап салу ма? — деді Мешков қорықшыға қарап, дереу бір жаққа барып, пана табайын деген адамша пальтосының барлық түймесін салып.

— Сен... әлгі... даңғой неме! Тілінді тарт,— деді солдат.

Ольга Ивановна күйеуіне ара түсті.

— Үндеме, Тишенька, үндеме. Сенің сөзіңді түсінбейді. Біз екеуміз кедейміз, сорлымыз, бізге ешкімнің жаны ашымайды. Сізге Меркул Авдеевич, бұл ұят, мынау өзі ауру, бақытсыз адам, сізге не жетпейді?

— Толстой жетпейді,— деді тағы да менменси күліп Тихон.

— Толстоймен түрткілей берме! — деді дауыстап Пешков, Ольга Ивановнаға аздап өзін масқаралағанымен әлі ашуын баса алмай. Оның атын атауға да татымайсың! Ол ерекше ақыл дарыған адам, сен жалба киімді жамансың, басқа түк те емессің.

— Қалай әндетеді! Ерекше ақыл дарыған деп! Дарынды екендігіне сірә қарсылығың жоқ сияқты, өз қарамағыңа ала қояр едің. Бірақ құдайдан безгендігі бар. Tерісі әдемі-ақ, демек, олжа қылуға болар еді, бірақ бетімен кетіп, бағынудан шыққандығы бар, жұмаққа күнәсі жібермейді. Ал ол менің құдам да емес, ағам да емес, оның ақылына жете алмаймын, бірақ оны мадақтаймын. Өйткені ол адамды ақиқатқа бастады. Ол ереже бойынша, бастады ма, жоқ ережеге қарсы шықты ма маған бәрібір. Риза болсын, болмасын, әйтеуір. Жұрт оған алан даушы еді. Қанша ұрысқанмен Меркул Авдеевич, сен де алаңдадың. Ол сенің де адамшылығыңды қозғады...

Ольга Ивановнаны иығынан ұстап, Парабукин жеңіл ығыстырды да ілгері бір аттады. Ол кейістігін ерсі көрген адамдай ақырын, қайғылы үнмен сөйледі, жұрттың басынан асыра әлдеқайда қарап тұрған Мешковқа көз салмай түнеу үйіндегілерге арнап сөйледі.

— Сендер көзімнің астындағы фонарға қол шошайтпаңдар екінің бірі төбелеседі. Мен қазір арақ ішпеймін, өйткені сорлы екенімді түсінемін, Ольга Ивановна рас айтады. Өзіміздің темір жолда істемегеніме өкінемін. Поезбенен қазір Астаповаға барар едім, өмірімде онда талай рет болғам! Сонда барып, қарттың қайтыс болған үйінің терезесінің алдында тұрар едім. Солай тұрып ойлар едім: міне сен назарыңды салған жарамсыздың бірі меммін, Лев! Эх, айтып не керек! Жолдың бастығы оның табытына теміржолшылардың атынан гүл жіберіпті. Егер қазір Тихон Парабукин темір жолда істесе, сол гүлдің арасында оның, атынан да бір жапырақ, небір қылтанақ болар еді. Тап қазір менің түк қатынасым жоқ. Эх, Парабукин!

— Егер естісе ол бұл сөздерді естісе, мүмкін, гүлден артық қуанар еді,— деді бәсеңсіп Мешков,— Оған гүлдін, керегі не?

— Гүлдін керегі не? — деді кекетіп Тихон. Саған керегі жоқ. Сен оның арқасына тораңғы қазық қағар едің.

Меркурий Авдеевич теңселді, сүйеніш іздеп, қалтыраған қолын солдаттың қолына тигізді, мұрны шуылдап дем алды, бірақ айғайлаған жоқ, жерден ауыр жүк көтерген адамдай ыңқылдады.

— Ал, Тихон! Өз обалың өзіне Бала-шағаңды аяйын деп едім, бірақ, сен шайтанды да ығыр қылатын адамсың, жина қоқыстарыңды! Қаранды көрмейін! Мен дереу бөлімшеге барам. Полицияда басқаша жырларсың! Онда сенің графты амалдағаныңа көнбейді.

Ол көз астынан сүзіле қараған жұрттың арасынан жол салып, таяғымен еденді қастерлене тоқылдатып, сәкілердің арасымен жүре жөнелді.

— Жолың болсын,— жолың болсын!—деді ізінше Ольга Ивановна. Сізден жақсылық күткен біз де жоқ.

Адырайған көздері бозарды, екі езуі темен түсіп, дір-дір етті, кең маңдайын қызғылт толқын басты. Кішкене денесін тоқтаусыз қозғалыс билеп әкетті. Аночка жатып жүрген сандыққа жүгіріп барып қақпағын ашып, әртүрлі шүберекті, киімді шығарып тастай бастады, өзі тоқтаусыз сөйлеп жүр:

— Дүниеде мейірбан адам жоқ емес. Кедейдің шиеттей балаларын аяйтын адам табылар. Үсіп өлмеспіз. Аночка, киіндір Павликті. Мінеки шұлықтары. Жоқ ағы сыпайырақ. Өзің де киін, мә, ал. Кофтаңды ки. Оқасы жоқ. Өлмеспіз. Шулығын баумен байла, сәл жоғары тарт. Бұл уақытқа дейін тұрып келдік қой, әлі де тұрармыз. Мінеки, мә, белбеуі, белін байла Павликтің.

Ол біресе ананы, біресе мынаны алады, жарыққа апарып қарайды, ұнатпайды, кері тастайды, өзіне, Аночкаға өлшеп қарайды көптен бері тозығы жетіп істен қалған ескінің тек бір өзіне мәлім көркін іздеп таппақ болады.

Парабукин шымылдықтың қасында үндемей тұр. Беті былқ етпейді, ол қорқып, әйеліне мелшиіп қадалды да қалды. Кенет көзі түсіп кетіп, Ольга Ивановна сөзін кілт тоқтатты, күйеуіне тез-тез аттап барып, оның әлі кең, зор кеудесіне бетін басты.

— Қорықпа, Тиша,—деді ол қолын қысып,— қорқатын түк жоқ! Мен бәрін ойлап қойғам. Керек адамдармен сөйлескенмін де. Бәріміз бірге барайық. Сен де киін.

Әлдеқандай күн туса керек болар деп сандығына сақтан жүрген жаға-жеңіне өрнек салған таза көйлекті берді, ол көйлегін ауыстырды. Әйелінің қажымай қайрат жұмсауымен тігілген сырма шапанын киді.

Ольга Ивановна көптен бері киілмей жатқан шымылдықтың қанатын қадаған көк фетр қалпағын қағып-қағып төбесіне шошайтып киіп алды, желкесіне түйген шашының түбін резина жіппен тартып қалтыраған қолдарымен байлады да Павликті қолына алып, алға түсіп жүрді. Оның артынан аяғын тез-тез пысық басып қызы Аночка мен артында керенеу басып күйеуі келеді. Түнеу үйіндегілер бұларды шын аяп шығарып салды, олар әйелдің тығулы жатқан кісі күлерлік әсем киімі дүниенің мейрімсіздігіне қарсы қайыршылықтың ең соңғы құралы ретінде жарыққа шыққанын түсінгендей. Тек өмірлік маңызы бар қорытындыға келгеннен кейін ғана Ольга Ивановна өзің бір кезде бақытты, бірақ әлдеқашан ұмытылған ескісіне арқа сүйегісі келгені рас. Парабукиндер сәкінің ара-арасымен кетіп бара жатқанда ешкім бір ауыз сөз айтқан жоқ. Тек олардың сыртқы баспалдақтағы дүбірі басылғаннан кейін барып, балташы сүргісін, қашауын, бұрғысын жәшігіне салып, күрсінді:

— Отағасыңыз енді қасіретін арқанша еседі, — деді.

Парабукиндер өрге тырмысқан жолмен көтеріліп, бұрыштан айналды. Мектептің сыртқы есігіне таянғанда Ольга Ивановна Павликті жерге түсіріп, оның үстіндегі көйлегін тартып жөндеп, қолдан тіккен бөркінің астынан жалбыраған әкесіне ұсаған ақсары шашын сипап, қолынан жетелеп алды. Павлик аяғынан жүретін-ді. Томпаңдап бір аяғын сүйрете басып, ол бір жанбастап шешесінің соңына ерді.

Сыртқы есіктің алдына келгесін Парабукиндер қораға кірмеді, ақырын екі-үш адым ілгері барып, бата алмай ашық тұрған үлкен қақпаның алдына тоқтады.

Вера Никандровнаның үйінің алдында жүк таситын арбакеш мебель мен түйіншектерді арбаға тиеп болуға жақындапты. Мұндай жағдайда тиеулі нәрсенің ең үстінен үлкен орын алатын самауырын аяғын жоғары қаратып төңкерген столдің үстінде тұр. Арбакеш жүктің үстінен асыра салған арқанды арбаның белдігінен өткізіп, аяғын доңғалаққа тіреп тартып байлап жатыр. Вера Никандровна екі қолына екі шам ұстап үйінен шықты. Пәтерінен көшкелі жатқаны күмәнсіз болды.

Ольга Ивановна еріне сескене қарады. Ол әйелінің ойындағысын біліп, сәтсіздікке душар болғанын түсінді, бірақ үндеген жоқ. Әйелі Павликті сүйрелеп ілгері ұмтылды.

— Қара-ғым-ау!—деп ол Вера Никандровнаға басын шұлғып амандасты.— Біз сізге келдік! — деді.

Ол не болғанын осы толық түсіндірер дегендей әлі түзеліп жетпеген әлсіз аяғынан әрең басқан, басында бөркі, белінде жіп белбеуі бар Павликті итермелеп алдына шығарды.

— Біз, сізге келдік, кешіре көріңіз! Менің батылым бара алмас еді. Бірақ өзіңіз бір сөзде, есіңізде бар ма? — Егер түнеу үйінен айдап шықса, бір жерден баспана тауып беремін деген едіңіз. Мінеки, қарағым Вера Никандровна Мешков біз сорлыларды осы күйімізше көшеге қуып шықты.

Ол қолын созып Павликті, Аночканы, ерін көрсетті, сол ыңғайы балаларының үстіндегі киімін жөндеп, шекесіне түскен өзінің қалпағын түзеп қойды.

— Көріп тұрсыздар ғой,— деді Қымсынып Извекова, бүйіріне басқан шамдарды көзімен нұсқап көрсетіп.

— Я! Бұл не! Қайда барасыз? —деп Ольга Ивановна түсінбеген адам бола қалды.

— Дұрысын айтсақ, менің өзімді де айдап шықты.

— Бұған батылы барған кім?

— Ах!—деп Вера Никандровна күлді.— Бұның бәрі оп-оңай болды! Оқу округінің бастығы мені басқа училищеге ауыстыруға бұйрық берді. Мен қаланың шетіне, солдат слободкасына барамын.

— Жасаған-ау! Бұл қалай болғаны?

— Не қалайы бар? Балам болса түрмеде жатыр, маған шүбәланбасы бар ма?

Бұл сөздерді ол күйінішпен сендіре айтты, сондықтан Ольга Ивановна оған қолын еріксіз созып, сол сәтте сен де тілектестік білдір дегендей, еріне қарады.

— Тиша! Біз Вера Никандровнаны жаңа орнына көшіріеуге көмектесе аламыз ғой, рас па? Өзіміздің хәліміз қай бір оңып тұр! Көшеде, тұп-тура көшеде қалдық!

— Көшеде қалсақ ше! — деді жаратпай Парабукин. — Көрмей жүрген кеше ме?

— Балаларды, балаларды қайтеміз! — деді жалбарынып Ольга Ивановна.

— Жоқ, жоқ, рақмет сіздерге, әбігер болмаңыздар, өзім-ақ үлгірем ғой,— деді Вера Никандровна жұбаныш айтып әрі кешірім сұрағандай.

— Үлгіреміз, бір бұл емес, деді кенет. Қатты дауыстап арбакеш, ол аттың шоқтығынан делбенің ұшын жұлып алды.— Кеттік, бәйбіше!

Күтпеген жерде Аночка Вера Никандровнаға жармасты, шамның түбінен ұстап алып, шешесі сияқты шапшаңдатып сөйледі.

— Мен апарайын, беріңізші маған, беріңіз! Мен шығарып салам. Мен сізбен бірге барам. Беріңіз, беріңізші маған!

Ол шамды алмақ болып, жұлмалай берді, ал Вера Никандровна шамды өзіне қарай тартып қыса түсті, қызға жанары жанған ыстық көздерінен қарады. Еңкейіп Аночканың маңдайынан сүйіп, елжіреп сыбырлады:

— Керегі жоқ. Жібер. Әжеңмен бірге бол. Жақсы ма? Кейін реті келгенде келерсің.

Тез Ольга Ивановнаға қарап:

— Кешіріңіз, мен сіздерге жәрдемдесе алмаймын: жаңа пәтерде жалғыз ғана бөлме бар. Бірақ ықтыярыңыз болса Аночка бізде болсын. Мен қуана-қуана аламын— деді.

— Ах, ол не дегеніңіз! Мүмкін болар ма екен?—деді Ольга Ивановна жас келген көздерін жұдырығымен сүртіп.— Біз сізге ауыртпалығымызды салғымыз келмейді. Керегі не? Аночка менің жалғыз қолғабысым, онсыз мен не жасаймын? Егер мүмкін болса, біз сіздің мына пәтеріңізге орналасар едік? Бір жерден бұрыш тапқанша. Рас! Тым болмаса бір-екі күнге, пәтер бәрібір бос тұр ғой, а?

— Бұл пәтер бос емес: бүгін мұнда жаңа мұғалім келмек.

— Ах жасаған-ай! Әбден шатастық-ау... рас!., сіз қалай көресіз,— деді Ольга Ивановна тағы да тәуекелге бел байлап,— біз мұнымызды айтып Мешковтың қызына барсақ қалай көресіз?

— Шубниковаға ма? Барса ше? Ол қайырымды кісі. Қалайда барыңыздар.

— Бәйбіше көп сөйлесіп кеттіңіз,— деп арбакеш тағы асықтырды, атын . шаужайынан ұстап, жүгін салдыр-күлдір еткізіп көлігін бұра бастады.

— Міне жақсы, міне жақсы! Есіме бірден қалай келмеген?— деп шүлдірледі Ольга Ивановна. — Тиша, Павликті қолыңа алшы. Жүр Аночка, Лизаны танисың ғой? Жүр. Ол қазір бай, бақытты бәйбіше болған. Лизавета Меркурьевна. Ол бізге көмектеседі. Тез барайық!

Бәрі аттың артынан қозғалып, қорадан шықты. Ольга Ивановна әбігерленіп, тоқтаусыз сөйленіп келеді. Арбакеш сықырлаған қақпаны жауып жатқанда бұлар қоштасып, бір-біріне жақсылық, оңды сапар тіледі. Сонан кейін Парабукиндер тізбектеліп жүріп кетті —алдында Ольга Ивановна, онан кейін Аночка, ол артына қарап Извековаға теңдесіндей көзін қысады, әкесінің қолындағы Павлик басы қалтаңдап, әкесінің кең жауырыны арқылы үңіліп ұзақ уақыт атқа қарады.

Вера Никандровнаның есіне мынау ғажап семьяны тұңғыш көргенде осы Парабукиндердің қора арқылы шұбап кетіп бара жатқанына Кирилл екеуінің қалай қарағаны түсіп, көңілі жабықты. Ол мектепке қарады. Сидаң үш терек желге бастарын иіп, кепкен бұтақтарын шатырлатады. Ашық тұрған терезенің желдеткіші арқылы үй ішінде сыңғырлаған қоңырау естіледі, ол тентек балалардың шуылдаған дауысына ұласады. Мектепте сабақ бітті.

Вера Никандровна осы стенаның ішінде жиырма жылдан артық тұрды, сондықтан сыңғырлаған қонырау, тентек балалардың шуылдағаны қанына сіңіп кетті. Өзінің бостандығын, сүйіспеншілігін қайғы-қасіретін басынан кешірген сапары осы арадан басталған-ды. Кирилл осында туды, баланың толғағы қысып жатқанда бәз-баяғы сыңғырлаған қоңыраудың даусы бүкіл үйге жайылды, ол соған қарап сабақтарды санап жатты: бірінші, екінші, үшінші, ең соңғы төртінші сабақ біткенде дүниеге балада келді, шыр еткен баланын даусы үйлеріне тараған балалардың баспалдақпен төмен қарай жүгіріп күлген, шуылдаған дауыстарына қосылған еді. Вера Никандровнаның ері қасына келіп, тізесін бүгіп отырып, суық тер шыққан маңдайынан сүйді. Осында қанаттары ысқырып, зуылдаған көгершіндердің арасында Кириллдің балалық қызық ойындары өтті, жас шағында ол осында жақсы көретін кітаптарын әкеліп, өзі Дача деп ат қойған шатырдың есігінің алдында отыратын. Өзінің еркін өмірінің ең соңғы күнін осы үйде еткізді, осы арадан оны әлдекімдер белгісіздікке алып кетті.

г

Жүрегін қақ жарған осы жете таныс жол, жағалаудағы қалың қамыстың арасымен тұйыққа әкеліп тірейтін соқпақ сияқты қазір үзіліп қалды. Өткен өмірден қалғандардың бәрі енді бір арбаға сыйып тұр, Вера Никандровна сол арбаның соңына еріп келеді.

Арба көшеге өрген жұмыр тасқа тиіп салдырлайды, арбакеш арбаның қасында жаяу жүріп келеді, ол делбенің үйіріп, ат айдайды, ара-тұра сорайып шығып кеткен әлдебір столдың арқалығын арқанның астына қайта тығады. Талай көшелерден өтіп келеді әуелі адам аз, үнсіз көшелерден, онан кейін у-шу, жеңіл арбалары зырылдаған, трамвайлары даңғырлаған көшелерден кейін тағы да үнсіз тыныш, көшелерден өтті. Ол шаршаған да жоқ, баратын жеріне тез жетейін деп асыққан да жоқ, тіпті артында қалған ақ үймен, шарбақпен, желге теңселген сидаң үш терекке байланысты ойында қиял да жоқ.

Извекованың жаңа тұрағы — қос терезелі кішкене флигель үлкен бос алаңдағы ұзына-шұбақ үйлердің қатарында. Оның аржағында товар станциясының жол торабы депоның кір-кір корпустары көрінеді. Паровоздардың инедей өткір қадалғыш ысқырығы немесе гудоктары қою күңіренісі кейде осы аланға екпіндеп жетіп, флигельдердің төбесі арқылы ұшып өтеді, кейде алыстағы тауларға барып, үнсіздікке еріп кетеді. Түн сайын құлаққа пардың ашулы пысқырығы сом балғаның темірге тиген екпіні, вагоннан вагонға ұста-ұста! ұста!—деп ескерткен буфер тарелкаларының даңғыры келеді. Осының бәрі құлаққа әрі жаңа, әрі беймаза.

Верa Никандровна шелек көтеріп, су алатын үйшікке барып есігіне кішкене құлып салып, терезенің қақпағына болт салып, түтей беретін кішкене қыздырма пешке отын жағып үйренбей, жаңа үйіне әлі үйлеспей тұрғанда бір күні түн ортасы ауа біреу көшеден терезе қақты. Кириллді әкеткеннен бері ол қорқынышты немесе қуанышты бір түрлі кенет келіс күтетін-ді, ол келіс қалжыратқан қасіретке шек қойып, тағдырына толық өзгеріс ала келуі керек. Кейде бұл өзгеріс бұрынғыдан да бақытсыз жаманатқа ұшырата ма, немесе жеңілдік пен тыныштыққа апарып соға ма,— бәрібір сияқты көрінеді. Бірақ бұл күту кескілеп, күйдіріп жандырады, жігерді құм қылады, оның қалтырағаны барған сайын қатты қинайды.

Әлдеқайдағы алаңда оғаш тұрған, әлі бауыр баспаған кішкентай үйдің терезесін біреудің түн ортасында тарсылдатқаны Вера Никандровнаны шошытты. Ол бөкебайына оранды, бірақ далаға да шыққан жоқ, жарық та жаққан жоқ, стенаға төніп келіп, тағы тарсылдатар ма екен деп күтіп тұрды. Күн жел еді, үйдің ұңғыл-шұңғылдарынан сыбызғының жіңішке ысқырығы естіледі. Паровоз бір шыңғырып, бос вагондарды даңғырлатып итермелей жөнелді. Состав ұзын екен, ұста-ұста, ұста-ұста! — деген үрейлі үн әлдеқайда алыстап, барған сайын бәсеңдей берді. Бір кезде терезе тағы тарсылдады. Енді бұрынғыдан қаттырақ болғанымен онша еркін емес, сыпайы. Вера Никандровна шуланға шықты. Онда шу қаттырақ екен, сыбызғылар қатты, батыл әндетеді. Вера Никандровна сыр бермей күтті. Сол кезде дүбірлеген үш адам айқын естілді. Біреу терезеден есікке келді, сол сәтте жұдырықпен тарсылдатқан есік сықырлай жөнелді.

— Бұл кім? — деп жөткірініп сұрады.

— Извекова, мұғалима, осында тұра ма? — деген еркектің ақырын даусы естілді.

— Ал, бұл кім? — деді тағы да өңешінің, өлі тарылып тұрғанын сезіп.

— Сіз күманданбаңыз. Зәбірлемеймін,— деді жайдары жай дауыс, Извекованын жүрегі орнына түсін, азырақ өзін-өзі биледі.

— Сізге не керек?

— Бір іс турасында хат беру керек.

— Әуелі айтыңыз, хат кімнен және қандай іс туралы.

— Бұл бізге мәлім емес,— деді дауыс ақырын, сәл кідіргеннен кейін: — Егер сіз Извекованың өзі болсаңыз, істің мүмкін балаңызға қатынасы бар шығар? — деді.

Извекова қатты дауыстап қоя берді:

— Қазір шам жағайын,— деді.

Бірақ бөлмеге шамға барудың орнына екі қолының бар күшімен ілгешекті астынан қағып жіберіп, есікті ашты.

Көзге түртсе көргісіз қараңғылықтан әрең бөлініп біреу ауыз үйге кірді, бойы керемет ұзын сияқты. Басын иіп, бір адым аттап, өзін тар төрге өлшегендей айнала қарады.

— Хат қайда? Беріңіз!—деді Вера Никандровна сыбырлап, есіктің ілгегін ұрып салдырлатқанына жүрексініп қалғандай, бірақ келушінің алдында жаңа ғана қорыққан үрейі басылып.

— Жарық жағу керек, — деді ол. — Сумкам терең, сипалап таба алатын емеспін.

— Алдап тұрған жоқсыз ба?

— Енді алдап керегі бар ма: есік ашық қой.

Ол кекете бірақ сыпайы сөйледі, қараңғыда оның бет-жүзін, көзін, қолының бос екенін немесе бірдеме ұстап тұрғанын көрмесе де,— оның сөзінен ғана қарт адам екенін аңғарып, сенді. Вера Никандровна пештің алдынан, күлдіктен, ас столының тартпасынан сипалап ұзақ уақыт оттық іздеді. Сол кезде қонақ күте-күте болмаған соң, қалтасын сипалап оттық іздеп тапқаннан кейін:

— Шамыңыз қайда болады? — деді.

Жанып келе жатқан жарықта Вера Никандровна ашаң жүзін бос әжім басқан, шошақ ақ сақалды, көзі сығырайған біреуді кәрді. Шалдың үстіндегі белбеуімен бұған шолақ шуға шапанның әр жеріне тамып, матаға сіңген машина майы жылтырайды, шапан ағаштың қабығындай қатты. Ол басындағы май-май картузын шешіп, орындыққа қойды да босағаға сүйенін, маңдайшаға ақ басын тіреп тұрды.

— Демек, Извекова деген сіз боласыз ғой?

— Қалай деп ойлайсыз? Басқа біреу болсам кіргізер ме едім?

— Менің білейін дегенім сізбен басқа кісі тұра ма, жоқ па?

— Жоқ, жалғыз тұрамын.

— Солай. Демек, Вера Никандровна сіз боласыз ба?

— Сіз осы қалжыңдап тұрған жоқсыз ба?

— Түнгі жұмыс. Қалжыңның мезгілі емес. Анықтау үшін сұрап тұрмын.

— Я, я! Мен — Вера Никандровнаның өзімін, егер Сіз Кирилл Извековтың шешесін іздеп келсеңіз Кириллдің шешесі мен боламын. Хат Кириллден бе? Қане беріңіз, беріңізші!—деп ол бұйрық еткендей қолын созып шалға төне түсті.

Үстіндегі бөкебайдың бір шеті салбырап еденге түсті, түнгі бүрмелі кофтасы, оның үстіндегі қалай болса солай өре салған шашы көрінді.

Қарт түсіндім дегендей қабағын тартып қайтадан орнына түсірді, орындықтағы картузін столдың үстіне қойды, орындыққа отырып қулықшыл аталарша:

— Хаттың кімнен екенін өзіңіз оқып керерсіз. Біз оны дереу сумкадан ала қоямыз.

Орындықтың жиегінен ұстап, ол бір аяғын ілгері созды, тозаң басқан бір етігінің өкшесін екінші етігінің табанына тіреп, басын лоқсытып босатты да, еңкейіп оны қолымен ұстап алып, аяғын ақырын қоныштан суырып алды. Сонан кейін ұлтарағын шығарып сілікті, оның тозғанын жаратпағандай басын шайқады. Қолын етікке тағы салып, тұмсығынан бірдемені түрткілеп ала бастады.

— Ах, соншама ұзақ қазбаланасың!—деді шыдамай Вера Никандровна.

— Тап солай,— деді жуас шал:—сақтықта, қорлық жоқ деген.

Ақырында ол етіктің тұмсығы сияқты болып қалыптасқан тағаша иіп бүктеген қағазды Извековаға берді.

Ол қағазды жазып, шамның жарығын көтеріп, хаттың әдемілеп жазған майда әріптерін оқи бастады.

«Құрметті Вера Никандровна. Хат жазып отырған балаңыздың досы. Рас, мен Кириллден үлкенмін, алайда ол мені, мен оны жолдас деп атаймыз. Мен осы хатты балаңыз үшін қаймықпасын деп көңіліңізді жұбату үшін жазып отырмын. Өйткені іс ол үшін онша жаман болған жоқ, қайта күткенімізден гөрі анағұрлым жақсы болып шықты. Мүмкін естіген боларсыз, егер хабарсыз болсаңыз, көп ұзамай естерсіз. Кирилл үш жылға Олонец губерниясына жер аударылды. Ол жақ солтүстік болғанымен жері онша ауыр емес, Кирилл жалғыз болмайды. Онда оңды кісілер бар, жәрдемдеседі. Мен алғашында Кириллге азық-түлік жағынан да, пәтер үй жағынан да жәрдем көрсетіледі деп уәде айта аламын. Ақша да берер. Адресі әбден анықталғаннан кейін ақпа салуға болады. Ол сізге өзі хат жазар. Кітап табылады, демек, уақыты босқа өтпейді. Онда оқымысты адамдар бар, ғылым жағынан балаңыз артта қалмайды, қайта ілгері басады. Вера Никандровна, сізге тағы бір айтарым, сіздің деніңіз сау деп Кириллге хабар берілді. Уәде беру ете қиын, алайда хат жіберуге жағдай туып қалуы мүмкін. Сондықтан хат жазып қойыңыз, бірақ үлкен болмасын. Тағы бір айтарым балаңызға ешқандай күмәніңіз болмасын. Ол жасы жас болғанымен кейбір үлкен кісіге өнеге бола алады Уақыты тез толып қайтқасын, Кирилл сізге әлі мықты сүйеніш болады, мүмкін сіздің күткеніңізден асып түсер. Ол сіздің иығыңызға үлкен сын салды екен деп өкінбеңіз, ал оның өзі үшін бұл сын пайдалы болар, өйткені мықты адам мұндайда ширай түседі. Қорытындысында айтарым — ол үлкен өмірге құлаш сермеді, оған өзі де ешуақытта өкінбес, өйткені талабына қайраты сай. Сау болыңыз. Хат жазып қойыңыз. Ал осы хатты оқып болғаннан кейін із қалдырмай жою керек».

Вера Никандровна бөкебайын жинап, оранып, шалға қарады. Ол етігін киіп, картузын тізесінің үстіне салып отыр. Оның өткір қамқоршы, нәзік көзқарасы рақаттанып отырғанын көрсетеді. Шалдың осы көз, қарасынан ішіндегісінің бәрін білмек болып еді, бірақ ол жайдары күлкісімен, сығырайған арбағыш көздерінен ішіндегі барлық сырын жасыру үшін жаралған адам екенін түсінді. Бірақ тап қазіргі минутта өзіне ерекше маңызды көрінген нәрсені сұрамай отыра алмады.

— Бұл хат кімнен? — деді.

— Көрсетілмеп пе? — деп шал таңырқап, өкініп басын шайқады. Мәссаған!

— Сізге айтуға болмай ма, солай ғой? Бірақ сіз өзіңізді кім жібергенін білесіз ғой, рас па?

— Жібергені қалай? Аяғым бар — өзім-ақ жүре берем. Неге, қалайша деп тәптештеп жатсың?

— Бірақ айтыңыз, айтыңызшы! Мен ол кісіге жауап қайтара аламын ба? Қысқаша ғана хат жаза аламын ба? Сіз апарып берер ме едінңіз?

— Жазып керегі не, шырағым Вера Никандровна? Зейінім бар, айтқаныңызды бұлжытпай сөзбе сөз жеткізейін.

— Бірнеше жол ғана, алғыс айту ғана,— деді жайлап.

— Жарайды, жаз,— деді бұрынғысынша мейрімді үнмен. — Бірақ күтуге уақыт өте...

— Мен қазір, қазір!

Бөлмеге жүгіріп барып дереу қайтып оралды, келе жатып мектеп дәптерінің бір бетін жыртып алды. Бұрынғысынша түрегелген бойы шамға еңкейіп қарындашпен жазуға кірісті, бөкебайы тағы иығынан түсе бастады.

«Балам туралы күйінішті хабарды кімнен естігенім маған белгісіз болсын деп тілек қойыпсыз. Бірақ сіз оның досы екенсіз, демек, менің де досым болыңыз. Қымбатты дос, балама жәрдемдесуге уәде бергеніңіз үшін, менің қайғыма ортақ болғаныңыз үшін рақмет. Ол, менің топшылауымша, өзіне біткен адамгершілік қасиетпен ауыртпалықты көтере алар деп мен де әбден сенемін. Бірақ жолында қаншама қатер бар, оны қаншама қауіп пен азап күтіп тұр! Сіз оны жолдас деп үйреткен болсаңыз, сізді ол да осылай атайтын болса, оған жәрдемдесіңіз! Ең бастысы — егер ол жаман болып кетсе, егер оның басына ауыр күн туып, әбден қажыған да, торыққанда, оңбаған әзәзілдің соңына еріп кеткенде жұрт онан бұрылып кетсе,—сіз тастап кете көрмеңіз. Мен, ол бірауыз күйініш сөзімді естімейді деп, бір тамшы жасымды көрмейді деп сізге уәде беремін. Өйткені сізден қазіргі жолына оның қалай түскенін естідім, сол сапарында мен оның тас салып, мойнына ілген дорбасы емес, қолына ұстаған таяғы болайын. Егер ол үлкен өмір жасау талабына лайықты, қайраты барын сезсе, біз де жәрдемдесейік. Тағы да сізге үлкен рақмет, танымайтын досым, әрі жолдасым. Егер оған менен бұрын хат жазсаңыз мен аналық батамды беремін деп айтты деңіз».

Қағазды хат сияқты, шиыршықтай жүріп, шалға жақындады. Қасиетті зор еңбек сіңірген адамша насаттанып, кісіні тани білетін көреген көздерін қадап оның бетіне қарады.

— Міне,— деді ол ақырын,— мынаны апарып беріңіз...

Сәл кідіріп, кенет қайратын жинап, батыл:

— Рагозинге беріңіз...— деді.

Қарт картузын тез басына киіп, орнынан тұрып, саусақтарын белбеуіне қыстырды.

— Егер, шырағым, менен артық білетін болсаңыз, өзіңіз апарып беріңіз,— деді.

— Мен сізден артық білмеймін,— деп күлді.— Мен тек осындай біреу бар деп естіген едім, сондықтан хатты жазған да сол болар деп ойлаймын.

— Ойын мағнасыз түкке тұрмайды. Менің кететін yaқытым болды.

Ол белбеуден қолын алмай тұрды, Извекова жазған қағазын ұсынды.

— Онан да ана кісінің тапсырғанын орындаңыз,— деді ол ызғарланып.

— Оныңыз кім?

— Ол сізге қандай тапсырыс беріпті?

Қарт столға бір адым жақындап хатты алды.

— Сізге не керек? Алуға болмайды! Ол менікі! —деп Вера Никандровна айғайлай жаздады. — Беріңіз!

Бөкебайы аяғына түсті, бұрым тарқады, хатты жұлып алмақ болып шалға төнді. Ол Извекованы батыл итеріп жіберіп, пешке барып, хатты күлдікке тастады, қалтасынан оттық алды.

— Оқыдың ба? — деді дөрекі,— оқыдың,— деп өзіне өзі жауап қайтарды.— Есіңде қалды ма? Қалды. Сол жетті. Тапсырманы менің көзімше орында. Түсіндің бе?

Ол оттықты жақты, хатты тұтатты, жалыны жалп етіп, өшіп сөнгенше жайбарақат қарап тұрды. Күлді алақанына салып уқалады.

— Бер хатыңды беретін болсаң,— деді сәл жұмсарып.

Вера Никандровна хатты берді, кенет бетінде рақмет сәулесі жанып:

— Тұра-тұр,— деді.

Столдағы шкафтың қақпағын ашып, шынысы жылтыр қаракөк бутылка шығарды. Тығының шығарамын деп тырнағын сындырып алды да штопор іздей бастады.

— Сасқалақтамай тұра-тұр,— деді қонақ әкелік үнмен.

Көкшіл қисық саусақтарымен тығынға тістеуікше жабысып, оңай суырып шығарды. Вера Никандровна жеміске ашытқан қара күрең қоймалжың арақты стаканға толтыра құйды. Қарт картузын шешті.

— Өзіне ше? — деді.

Извекова өзіне де бір рюмка құйды. Бутылканың аузынан жай домалап аққан желімдей тамшыны қарт үсік қолымен сүртіп алып жалады, стаканын көтеріп, кішкене қисық көздерін қағып қалып:

— Сенің балақ үшін ішеміз бе, қалай? — деді.

— Сен оны танушы ма едің, солай ма?

Ол жауап қайтармай арақты түбіне дейін сіміре жұтты, көзін жұмып, ашырқанып басын шайқады.

— Шиеге ашытқан ба?

— Қара өрікке. Кириллімді танушы ма едің?

Қатты қысқан қабақтарын жазбай күркілдеп:

— Бәрекелді! Таққа лайықты екен, құдай біледі. Көзін сәл ашып тағы да қысты.

— Баланды ма?

Аузын сүртіп, сол ыңғайы сақалын уысына алып төмен тартты.

— Бетажары саған тартқан...

— Я, я, маған өте ұсайды—деді насаттанып Вера Никандровна. Қайда көрдің? Қашан?

Бақыты тасып, ол асыға алқынып, әңгімесін күтті, бірақ қарт қабағын қарыс жауып, хатты дұрыстап қонышына тығып, орнынан тұрып, қолын ұсынды.

— Сыйыңызға рақмет. Біздің кететін уақытымыз болды,— деді.

Сәл епсіздеу еңкейіп алдыңғы үйге шықты, бірақ бұл арада сұрағын қайталауды орынсыз көрді. Ол келгендегісінен де тез, үнсіз сол өзі келген қараңғылыққа қайта жоқ болды.

Вера Никандровна жатпады. Таңның жарығы терезенің қақпағына теп-тегіс ақ текше салғанша, төсегінің үстінде отырды. Далаға шықты.

Таң ноябрьдегідей зәрлі, ақшыл бұлттар жерге төнді, станциядан оларға қарсы будақ-будақ ауыр түтіндер ақырын көтеріледі. Түтіндердің түстері өзара таласқандай — жол үстіндегілері ақшыл көк, қызғылт сары, депо цехтарының үстіндегілері қара-күрең, олардың арасында бұрымға білте мен өрген лента сияқты сүттей ақ бу көрінеді, бу бұлттарды аспанға қарай айдайды, олар сонау аспанда шоғырланған қара күйе түтінге барып қосылады.

Вера Никандровна бүкіл дүниені қоршап алатындай көрінген түтіндердің таласына қарап ұзақ тұрды. Тозаң шомылған зор алаң арқылы ара-тұра көмірдің, мұнайдың, күйген май мен бояудың исі жылжып жетеді. Темірдің шиқылы мен даңғыры көбейіп, ұлғайып, жайылып барады.

Бірақ таң жарығы тоқтаусыз үдеген үстіне үдей түседі, өзін қасында таңды қарсы алып тұрған елеусіз кішкене флигель сымақтың ажырамайтын бір бөлегі сияқты көреді, ол енді өзінің жаңа үйі болып кетті.

Терезенің қақпақтарын ашты.





32


Лизаның тойынан кейін көп ұзамай әдемі күн туды, ол баяғыда ойнаған дестеден ұмыт қалған карта сияқты. Белгіленген сауық программасын түгел бұзып, яхтаға баруға ұйғарылды.

Рульде Витенька отыр, желкеннің қасына оның кәнігі екі досы кезек тұрады. Лиза алдыңғы жақта отыр. Жел бір бүйірден, бұлар біресе оң жақтағы, біресе сол жақтағы желкенді құрып, құмнан жағалауға, жағалаудан қайта құмға ойысып орағытып тұрды. Қалтылдаған яхта бұрылыста ауытқыған сайын Лиза баж-баж етеді. Лиза мұны қорыққаннан емес, тек рақаттанғаннан жасады. Яхташылардың көңілденіп күлгеніне қарай жорта жасады. Яхта көкшіл ақ сырмен боялған, аты «Гүл жапырақ», расында да ол бутылка сияқты жасыл, балықтың қабығындай жылтыр толқынның үстімен жеңіл сырғып жүзгенде, желкені жиегі майысқан ақ гүлдің жапырағы сияқты көрінеді.

Тереңге шыққан кезде жасыл аралдың жазық қалың нуы көрінді. Күзгі көрініске айналған, сирек көкшіл күмістей жапырақтардың түсі түгел дерлік лимон сияқты көрінеді. Кей жерлері темекінің түсіндей, ол Неаполитанияның жеріндегі тәрізді сарғылт құмның түсіне елеусіз ұласады.

Яхтаның түбі аралдың жұмсақ жағасына сыр етіп қадалды. Талдың шу-шу етіп бірін-бірі сабалаған бұтақтары өзен мен жердің және аспанның арасындағы бүкіл шеңберді алып кеткендей көрінеді.

Бәрі жағалауға қарғып-қарғып түсті, аяқ киімдеріне лезде сусылдаған майда құм толды. Кілемнің орнына үлкен желкенді төсеп, үстіне аяқ-ыдыстарды қойды. Витенька жіңішке дауысымен өлең айтты. Оның дауысы әлі ысылмаған, бірақ өзін-өзі тыңдауды жақсы көретін әншімін, үні сияқты. Даусы өртенген сабандай лау етіп тез сөне қалды, Лиза күйеуінің әлі белгісіз, бірақ өзінше елеулі өнерін көріп, таңырқап мойнын созды. Шарап ішіп алғаннан кейін, бәрі қосылып ән салмақ болып еді, тук өнбеді, ешқайсысы ешбір өлеңді ақырына дейін білмейді екен. Студент тақпақтары бәрінен оңды шықты, бірақ, ол да ешқайсысының есінде толық сақталмағанымен бәрі де шын ықыласымен қайталады.

Әрең күтіп, шам жаққанша,

Қас қарайып таң атқанша

Студенттер топырласып жүреді

Әулие қарт алтын басты

Харлампий де кілең жасты

Көре сала жоғарыдан күледі.

Жастарменен түні бойы

Қыдырмақта болып ойы

Қартпын ғой деп ұялғаннан тоқтады

Бірақ қартың елігеді

Қыдырам деп желігеді...

Мұнан әрі өлең үйлеспей кетті. Бірақ мазмұны бәріне жақсы таныс. Қарт биіктен жерге түсіп, студенттермен көңіл ашады, сол үшін қатал аспан кеңесі оны әулиелердің алқасынан босатады.

Витюша мен Лиза асыр салған студент жоқты әңгіме қылып әлденеге көңілдері босады: Шынында да жұрттың айтуына қарағанда, Москваның түнгі шайханалары неткен тамаша, онда арбакештер уыз құймақ, үккен шалқан жейді дейді! Бақшада лекцияның конспектілерге оқып, кейде досының иығына сүйеніп қалғып отыру қандай онды! Корзинаға ішкиімдерді салып, жастығың мен кітаптарыңды буып алып, бір пәтерден екінші пәтерге көшіп жүру сондай қызықты болу керек! Воробьев тауларына серуенге бару қандай әсерлі — таудан көшедегі жүздеген газ фонарлар, қыдырған халықтың фейерверктері көрінеді. Аңқау профессорларға барып жолдасың үшін емтихан тапсыру немесе бәрің жиналып ойын-сауыққа жалғыз мундирді кезекпен киіп бару қандай қызық!

— Студенттердің саясатқа араласып, көңілді өмірін бұзатындары өкінішті нәрсе,— деді Витюша.

— Я, деді досы,— жер ауғандарға жәрдем деп ақша жинайды, қару-жарақ сатып алады, сөйтіп тәртіпсіздік жасайды. Осы аралда студенттердің мылтық атып үйренген жері бар. Көресіңдер ме, көрсетейін?

— Алыс емес пе?

— Анау үлкен ағаштар тұрған жерде.

Бәрі барып көрмек болды. Бірінің артынан бірі келе жатқан бұларды нәзік тал майысып еткізіп жібереді де, әрқайсысының артынан қайта қалықтап қалпына келеді, сондықтан жан шошынарлық айдаһар жалғыз мүшелі денесін бір жиырып, бір жазып, жылжып келе жатқандай көрінеді. Мұнда адам кебенге түскен инедей жоғалып кетеді, сондықтан да Жасыл арал оңаша орын іздеген балық аулаушылардың донжуандардың, астыртын үкіметке қарсы жұмыс жүргізгендердің, өзіне-өзі қол салғысы келетіндердің мылтықшы аңшылардың, қашқындардың ұнатқан орны болды. Табиғат жұрттың бәріне бірдей мейірімділік жасайды, адамның әуесқойлығын маса, шіркейлермен шағып, көркем көріністерімен, салқын суларымен ыстық пляждағы еркін демалысымен сыйлық тартады. Сыртқы түгінің, әралуан түсі қала халқының нағыз қиялының талабына толық сай, енді қазір күз түскеннен кейін кішкене көлсымақтар, өзеннің иіндері, тал тоғайы, тоғайлықтар, жөке ағаштар,— бәрі ауыр азап көріп, босанғаннан кейін көңілі жай тапқан ана сияқты тәтті рақатқа шомғандай.

Булар тоғайдың ортасындағы алаңға шықты, алаңның айналасы құба тал, ольха, олардың ара-арасында қабығы бозарған қисық жауырынды қара терек. Көрініс қысқа айналуға әзір — жердің ұйпаланған құрғақ түгі қоңыр сары, ағашта сидаң, ағаштың қарауытқан шым-шытырық тор сияқты ағаштың бұтақтары арқылы жалтыр жарық аспан көрінеді.

Қара теректің кісі бойы қабығы түсіп, ағарып көрінген ағашын оқ тесіп шұрқ-шұрқ қылған. Витюша пышақпен сопайған бір оқты шұқылап шығарды. Достар сол оқтық қай қарудікі екенін айтып өзара таласты.

— Әрине, браунингтікі, — деді Витеньканың досы,— өйткені қазір жауынгер дружиналардың қаруы браунинг. Мен оны білемін.

— Оқтың қашан атылғанын қайдан білесің?

— Өйткені оқты әлі тот басып үлгірмеген. Оның үстіне бұл бәрінен беріде табылды. Бұрын атылған оқтар тереңде де, кейін атылғандары бер жағында. Сен қалай деп ойлайсың. Ағаштың іші толы қорғасын ба екен? Көресің бе ағаш қуарып кетіпті.

Ол үлкен кәкір бұтақты темен тартып далғанда шатыр етіп сынып түсті.

— Қурап кетіпті. Сен қалай деп ойлайсың? Мүмкін мынау ағашқа Перовскаяның, өзі оқ атқан болар? Ол осында жиналысқа келіп жүріпті дейді ғой.

— Кім ол? — деді Витюша.

— Көп білсең — тез қартаясың. Жазды күні түрмеге қамаған біздің балалар өте көп білуші еді. Биыл да олар көктем кезінде браунингтерін алып осында келді, мен балық аулап жүріп көргенмін.

Лиза аңсара тыңдады, дара теректің мылжаланған ағашының әр бүртігін, оның күйген әрбір орнын мәңгі есіне түсіріп ала кеткісі келгендей дара терекке үңіле қарады.

Внтюша дереу қасына жетіп барып аяғын екі рет қатты шымшып алды. Лиза шыңғырып жіберді.

— Немене? — деді ол таңырқап. — Бірдеме шақты ма?

Лиза ешнәрсе айта - алмады, оның бет ажары ешбір қалтқысыз жаны ашыған адамдай. Ол сол арада ерке мінезіне салып зеріккен адамдай:

— Ал, біраз қыдырайық, осы жетер! Үйге қайту керек,— деді.

Оны жолдастары үгіттемек болып еді, басым ауырды, күн тиген болу керек, енді, әрине, ауруға шалдығамын деп көнбей қойды.

Қайтып келе жатқанда қайықты да басқарған жоқ, желкенді де ұстасқан жоқ, қайықтың алдыңғы жағына, Лизаның орнына отырды, рульді басқарушының бұрылуға қолы тайып кетіп, яхта ауа жаздағанда:

— Шалағай! —деген жалғыз-ақ ауыз сөз айтты.

— Яхта — клубта Лиза күйеуімен екеуі оңаша қалғаннан кейін: саған не болды, деп сұрап еді, ол тек таза ауамен дем алып, айтқан сөзді елемеген кісі бола қойды. Лиза жол бойы жаза тартқан адамша үн-түн жоқ артынан еріп отырды. Ол көлік жалдап алып, Лизаны үйіне алып барды, жол бойы бірауыз сөз айтқан жоқ.

Ол өзінің бөлмесін ішінен жауып алып, кешке дейін дыбыс бермей жатып алды, Дарья Антоновна келіп, халін сұрағанда, ол тек есіктің аржағынан науқастанып жатырмын деп жауап қайтарды. Сонан кейін Лиза апайынан сөгіс естіді, шынында да жаңадан шыққан күйеуі жөнінде ойламауға бола ма? Мүмкін маңдайына компресс немесе табанына булау салу керек шығар, докторға кісі жіберу керек бола ма? Емен сияқты етіп бояған есіктің алдында тұрып, аурудың өздерін жақсырақ есту үшін басын қисайтып, бір құлағын салып, Дарья Антоновна әңгімелесіп тұр:

— Ал градусник қойдың ба?

— Жоқ, Витенька градусник қоймапты.

— Қарағым-ау, градусник қоймай бола ма?

— Болады екен.

— Бусанып терлеген жоқсың ба?

— Жоқ, бусанып терлемепті.

— Мүмкін, қалтырап тоңып жатқан боларсың?

— Жоқ, мүлде тоңбаған көрінеді.

— Ал егер басын ғана ауырса, дәрі-шәрі ішу керек қой.

Бірақ Витенька ешнәрсе ішкісі келмеді. Егер оны осы халге жеткізгені рас болса, азап шегуге әзір.

— Ах, осы халге жеткізді дейсің бе? — деп Дарья Антоновна шошып кетті, жаратпай Лизаға қарады. — Бірақ, мінекей Лиза да есік алдында азап шегіп тұр. Мүмкін, екеуің не болса да бірге азаптанарсыңдар, әйтеуір көңіл болар еді, жарай ма?

Бірақ Витенька бұл қулыққа мүлде жауап қайтармады.

Тек түн ортасы кезінде, Лизаның көзі жаңа ұйқыға кетіп бара жатқанда, ол үстіне халат, аяғына жұмсақ кебіс киіп, төсегіне келді. Оның шираған мұрты тарқап, салбырап кеткен, көп ұйықтаған адамша бет ажары солғын тартып, ісініп кетіпті. «Кеш бойы, шынында да, ұйқтап жатпады ма екен?» — деп ойлады Лиза. Бірақ жоқ. Витенька сонымен бірге ұйқыдан тұрған кісіге де мүлде ұқсамайды, алыстан бәйгі шауып келген жүйрік аттай ентігеді.

— Егер сен мені миғұла деп санасаң, қателесесің! — деді ол ашуланып.

— Сен не себепті аяқ астынан өзгеріп кеткеніңді айтасың ба? — деді шын ренжіп Лиза.— Сені қинап жүрген қандай ой?

— Менің ойымдағыны білгің келе ме? Айтайын. Мен бәрібір түбінде айтар едім. Мен жалтаруды білмеймін, турасын айтамын. Сенде жалтарма, маған ол өткір пышақпен бірдей, естідің бе?

Ол төсектің үстіне еңкейіп төнді.

— Біз аралда, ағаштың қасында тұрғанда, сен кім туралы ойладың? Кім туралы? Біз оқты қарап тұрғанда, кім туралы ойладың?

— Мен... кім туралы ойлайын? — деп сұрады Лиза, өзі шынтағына сүйеніп басын көтеріп, сәл кейінірек ығысты. — Ешкімді де ойлағаным жоқ.

— Жоқ, өтірік айтасың! — деді ол төне түсіп, Лиза оның ентіккенін айқын естіді.

— Мен ешуақытта өтірік айтпаймын.

— Міне қазір өтірік айтып тұрсың! Өзіңнің Извеконыңды ойлағаныңды мойныңа алғың келмей ме? Извековпен екеуіңнің араңда не болғанын мен жақсы білемін ғой! Ә, үндемейсің бе? Маған бәрін айтқан, жұрт түгел айтқан!

Ол бұрынғысынша еңкейіп төне түсті. Лиза оны жат көріп кетті: ол әрі жас балаға ұқсайды, әрі көрер көзге қартайып кеткендей көрінеді, оның қарт аузы ашудан қалтырап, кемсендейді. Бір кезде ол қажетті әсер еткендігіне көзі жетіп насаттанған адамдай басын көтеріп алып, үкім оқыған судьяша дауыстап сөйледі:

— Егер сен некелік саяхатқа шығамыз деп ойласаң, қателесесің. Саяхат болмайды.

— Мен сені зорламаймын.

— Сенің мені зорлауға қақың жоқ!

— Жақсы мен сенен өтінбей-ақ қойдым.

— Ага! Өкпеледің бе! Демек, мен сенің ойыңдағыңды тапқан болуым керек! Егер мен Извеков жөнінде қателессем, сен маған өкпелемес едің. Есіңде болсын: мен сенің көңіліңде не бар екенін анық көрем!

Ол күтпеген жерде көзіне жас алып халатының ұшына қызыл шашақ қадаған белбеуін сүйретіп, бүкірейіп төргі үйден шығып кетті.

Лиза оның семья жанжалын өте лайықты, тіпті актерлерше орындағанына хайран қалды, дегенмен ішінен Витеньканы аяды, сондықтан алғашында есебін тауып, жанжалды болдырмауға тырысты. Витенька оған әсте жас сияқты, өзінен гөрі анағұрлым кіші сияқты көрінді. Оған бетімен кеткен ерке бала тәрізді қатал тәрбие керек екенін түсініп, Лиза оның мінезін бірте-бірте түзетуді неден : бастау керек деп, қатты ойға қалды. Оның Витяға деген сезімі, әрине, алаңсыз емес. Сондықтан ол өзін күйеуінің, алдында кінәлі сияқты көріп, түбінде кеуілі қалуға тиіс деп ойлады. Мүмкін ол сондықтан да аяйтын болар. Ол Лизаның сүйіспеншілігін тілеп, Лизаның өзі де онан нәзік сезімін аямауды арман етсе де, сол сезімдерін толығымен бөтен біреуге арнар едім деп, үзілді-кесілді бел байлауға бата алмады. Егер ол күйеуіне көңіліндегі сырын ашып түсіндірмек болса, ең басты мәселені айтуға тура келер еді, ал басты мәселені ол жасыруға мәжбүр болды, — бұл жағдайды Лиза жақсы түсінеді. Сондықтан да ол жанжалды неғұрлым тез шайып-жумақ болған тілегіне жол бере алмады. Әйтеуір екеуінің бірі кешірім сұрау керек. Егер ол алдымен кешірім сұраса, демек, оның сөздері дұрыс екендігін мойындаған болар еді. Егер ол бұл жағдайды мойындаса, басты мәселе туралы, яғни жасырып жүрген сыры туралы әңгіме сөзсіз басталып кетер еді. Лиза алдымен күйеуінің кешірім өтінуін күтті, өйткені жағдай бұлай болса, Лизаныкі дұрыс болмақ, жағдай шынында да солай, егер басты мәселені былай қойғанда, кінә Витяның өзінде, ол дөрекілік, қулық, балаша тентектік жасады. Жаңада қосылған жастардың басына көп кездесетін жағдай, жанжалдасып үнемі бір тұру мүмкін емес деген сенім Лизада да бар еді, ашу, ыза, кек көп адамдарға семьяның фургонына біріге отырып, бірге дейін селкілдеп баруына бөгет болмайтындығын Лиза аңғармады. Ол күйеуін қайта тәрбиелеу үшін бірінші адым басты: оның өкінуін күтті.

Алайда Виктор Семенович ipгeci қисайған жайлы тұрмысын қалпына келтіруге асықпады. Оның ерекше өзгешелігі — жоқтың орнын жаңа табыстармен толтыра беру болатын. Үйленгеннен кейінгі алғашқы апталарда-ақ, ол Лизаның көзінше оп-оңай талай рет әуесқойлық жасады: біресе ол әртүрлі ақша зерттеу өнерімен шұғылданды, шіркеулерге барып, шырақ сататын жерде ақшаға 5 тиындық, 3 тиындық, жарты тиындық, ширек тиындық бақыр ақшалар айырбастап алып жүрді. Ол сопылармен танысып, қайыршыларды өзіне үйреншікті етіп алатын болды, сөйтіп қайыршылар өздеріне тыйымды болмаса да, ескі бақыр ақшаларды әкеліп тапсыратын болды. Ойын бөлмесінде қап-қап көгерген майда ақша тұрады, кейде каталогке қарап отырып, Очаковтың кезіндегі және Қырымды бағындырған замандағы әлдебір жеті тиындық бақырды іздеп, тіміскеленіп отырады. Біресе ол столының үстінде жатқан почта маркаларының, альбомына көзі түсіп, майда ақшаларын былай тастап, ұмытып кеткен марка жинау әрекетіне дереу қайта кіріседі. Енді қайыршылардың орнына мектеп балалары көп келетін болды, күн сайын жергілікті почтаның маркаларын алғыштап, трансвальды Колумбияға немесе Сиямды Канадаға айырбастау әбігері басталды.

— Менің комиссионерлерім, гимназистер,— білімді халық,— дейді әдетте Витенька.— Марка адам баласының ақыл-ойы өрісін кеңейтеді!

Ол бос уақытының бәрін жақсы көрген кәсібіне жұмсады, ал оның қарамағында бос уақыт қанша тілесе, сонша болғандықтан ол сүйген кәсібімен үнемі шұғылданатын болды.

Ол үйге телефон орнатып, телефонда отырған қыздан сағаттың қанша болғанын сұрап біліп отыратын болды.

— Орталық па? Сәламатсыз ба, бикеш. Бұл Шубников қой. Қазір сағат қанша болды екен, айта қойыңызшы?

Өзінің сағатына қарамай станцияға телефон соғу — әуес. Ал уақытты біліп отыру әбден керек, өйткені оның кезекпен ауысып отыратын әуесқойлығынан басқа, тұрақты ермектері бар, ол — билиард, шаштараз, жүйрік ат, сырлас достар.

Сондықтан да Лиза жанжалдың барлық ауыртпалығы өзіне жүктелгенін түсінді: Витеньканың зерігуге бір минутта уақыты жоқ, ал Лиза болса ертелі-кеш қолы бос. Оның үстіне Витенька үн қатпау құралын ерекше меңгерген адам. Ол Вальцеваның өлеңдерін мұрнымен ғана орындап, самауырдың шүмегіне қиялдана қарап, қадала қойған сұрақтарды да естімей қалуға шебер ақ. Ол ішкі әсерлі тұрмыстың рақаты үшін жарық дүниеден безген адам тәрізденеді, осы қиялды, аздаған делңқул үндемеушілік әдет оның жақындарынан ерекше бір артықшылығы болатын. Әрине, Лиза да үндемей бықты. Бірақ баланың қолындағы қылыш сияқты, бұл қару Лизаға ауыр болды. Лиза оны біресе қолына алып, біресе аулақ тастайды, бірақ жеңіп шыққанша тайталасын бағу үшін қаруды тағы қайта қолына алады, ал оның егескен адамы Лизаның әлсіздігін байқап, масаттанады.

Ақырында өкпелесуге тыйым салған Витеньканың өкінуі емес, ойда жоқ жерде жасаған мейірбандығы болды, Бір күні таңертең ол бұрын ешнәрсе араларында болмағандай-ақ Лизаның алдына келді: сондай сыпайы, сүйкімді, ете қырымпаз, ол қолайсыз жағдайды ұйқымен жойып, өзімен Лиза сияқты бақытты адамдарды алауыздық азда болса ажыратар дегенге мүлде нанғысы келмеген адамдай көрінеді.

Серуендеу программасы қайтадан жасалды. Витенька өте маңызды жұмыстармен өп-өтірік шұғылданбайтын болды. Очкиннің қысқы бағындағы жеңіл жүрісті әйелдер үшін талай басын салған қарт және жас купецтерден ешбір айырмасы жоқ еркін, ашық жүру әдеті Витяға да тән болатын. Очкиндегі қызық тамашалар туралы қауесет Нижний мен Астраханға дейін жайылып, осында шампан шарабының талай бутылкаларын аштырып, өле-өлгенше естен кетпестей, сұлулар мен қыдыру үшін талай-талай сарбаздар келеді.

Лиза ашық сахна деп аталатын бұл жағдайды бұрыннан естіп, оны күнәлі орын деп білетін, гимиазиядағы серік қыздары «Очкин» деген сөзді айтқанда, бір-біріне көздерін сүзе қарап, тез төмен түсіре қоятын. Бірақ қазір ол жас келіншек, оған өзінің күйеуімен бірге көпшілік орындарға баруға рұқсат. Сондықтан Шубниковтар тәуір киімдерін киіп, жолдастарын ертіп, әнші әйелдерді көруге барды.

Оччкиннің бағында зәулім құрма ағаштары қолдың саласындай тарбиған жансыз жылтыр жапырақтарын фонтанның үстіне жаяды, фонтанның, бассейнге қызыл шамдардың жарығы түсіп тұрады. Жотасы қап-қара семіз бекіре балықтар жоғарыдан аздан жіңішке суға үскір тұмсықтарын тосып тұрады немесе қалтқыларын ақырын қағып, айнала баяу жүзіп жүреді. Бекіре балықтар сияқты аллея аралап, үстеріне бүрмелі ауыр көйлек киген, құлақтарына сырға салған, қолдарына ұзын алтын шынжырлы желдеткіштер ұстаған денесі толық неміс әйелдері қыдырып жүреді. Олардың ағараңдаған қолдарының иығынан төменірек, қарынының үстінде коньяк бутылкалары сияқты, қорасан еккеннен қалған жұлдыз сияқты үш таңбалары бар, білеулеген шаштарының арасынан форцгейм бриллианттары жарқырайды. Олар сүйретілген етектерін сәл көтеріп, 2—3 қадам басын, асфальттаған жолға шыққаннан кейін тағы бос қоя береді. Гүл ағаштарының арасында қағаз фонарлар жанып тұр. Бұжыр тасты ұңғылап, плюш қаптаған үңгірдегі дивандарда екеу-екеу әңгімелесіп отырған жұрт. Сымды музыка аспаптарынан құрастырған оркестр «Травнатаның» би музыкасын ойнайды.

Лиза адамның көзінде алуан түрлі сыр жатқанын тұңғыш рет аңғарды: мұнда көздер сыр айту шеберлігіне келгенде жыланша жүз бұралып тілден асып түседі. Олар неше түрлі нұрланады, ұшқын шашады, күмәнданады, қадала қарайды, түпсіз шыңыраудай көрінеді, от пен оқ атады, мұздай суық су шашады, бұрын-сонды ешкім болын көрмеген керемет биіктікке көтереді, біресе өтінеді, біресе қабылдамайды, біресе алады, біресе береді, еліктіреді, уәде береді, жалбарынады, жан таласады, мейрімсіз қинайды, біресе бәріне даяр, біресе бәрінен аулақ сияқты көрінеді. О, көз адамзаттың дәрменсіз тілінен гөрі анағұрлым бай,—ол әрбір пікірге сансыз кеп құбылмалы өң береді, «я» деген жалғыз ауыз жабайы сөзді неше түрлі құбылтып айтады — көгілдір аспан сияқты түстен сұрғылт-көкшіл, мойылдай қара қой көзді түске дейін, күл түсті көкшілдіктен, сиядай қаралыққа дейін өзгеріп түрленеді, осындай әр түсті «я» деген сөз еркектердің көз қарасында бір басқа, әйелдердің көз қарасында бір басқа, осындай әрбір «я» деген сөздің астарында «жоқ» деген мағына жатады, әрқайсысының «алайда» деген күмәнді сыры бар, ол өзінің айтылмаған өктем күшіне насаттанып, біресе шақырады, біресе аулақ қашады.

Көздердің осындай үнісіз әңгімесі Лизаға үлкен әсер етті, сондықтан үлкен залдың ішіндегі столдың басында отырғанда, оның көздері де ешкімге тура жауап бермесе де, ұялғанын, әуестігін, ар-ұятын, рақаттанғанын, балаша жасқанып, әйелдік сезімдерімен бәрін жете түсінетіндігін айта берді, айта берді, Витенька көп уақыт шелекте ұстап, енді арқыраған кең ағысқа жіберген балықтай ойнақ салды. Ол менюдың беттеріндегі жақсы көретін тамақтарын нысанаға алып, қалаған құрбандығын дереу, ұстап қапасқа қамайды, заказ алған күтушінің қағазына жазғызады.

Ac келгеннен кейін ойын да басталды. Лиза тура сахнаға қарап отырды. Қытай найза мен семсерлерді қақпақыл қылады, сиқыршы көгершіндерді лентаға, суды түтінге айналдырады, акробат ауада сальто мортале жамайды. Сахнаның алдында бір кезде әнші әйел найда, болды — үстіне қара көйлек киген ақсары әйел денесінің бір бүршігін де көрсетуге қорыққан адамдай мейлінше шымқанып киінген: жағасы тікірейіп құлақтарыма дейін, жетеді, көйлегінің ұзын етегі аяғының басында түседі, қара жарғақ перчаткасын шынтағынан жоғары тартып киген. Екі алақанын бір-біріне тигізіп, сол күйі екі қолын кеудесіне басып, алақандарың қайтадан жазуға қынжыла күш жұмсағандай болады, бірақ қолдарының арасын жаза алмай бұрынғысынан да қинала түседі, ол екі көзіне жас толып, стол басындағыларға айнала қарап жіңішке қайғылы дауыспен ән салады:

Күзгі жел күрсінеді, күңіреніп,

Қураған жапырақтар қалбаңдайды...

Оның орнына рмпаға секіріп басқа біреу шықты, ол шығарда рояль күй ойнап тұрды, бұл әншінің мінезі оның алдындағыдан мүлде өзгеше. Үстінде ешқандай киім жоқ, ал үстіндегі болмашы киім сымақтары мейлінше бөгет жасап, секунд сайын мазасын алғандай, үлбіреген шүберектен тіккен бүрмелі жамылғы белбеуін алып тастағысы келген адамдай аяқтарын қайта-қайта аспанға сыбап, ақ киімдері үнемі сахнаның алдында отырған адамдардың бет алдынан кетпейді, ол өзінің шыдамсыздығын:

Қытай деген ел екен!

Бір тамаша жер екен!

деген өлеңдермен айтып түсіндірмек болады.

Столда отырғандардың бәрі ду қолшапалақтап, әнші әйелдің «Брандмайорды» орындап беруін сұрады. Әйел сахнаның сыртына жүгіріп шығып, секіріп қайта келіп, тағы қашып кетіп, қайтадан келіп, «Шантеклерді» орындап берді. Мұнан кейін стол басында отырғандар бұрынғысынан да күштірек, бұрынғысынан да өршеленіп «Брандмайорды» орындауын талап етті. Әнші әйел сахнаның, сыртына үш рет қашып шығып, қайта келді де залдағылардың талабын әрең орындады. Оның «Қытаймен «Шантеклерді» орындағандағы таңырқауы «Брандмайорды» орындағандағы есін кетірген әсеріне тең келер емес. Ол өрт сөндірушіге шексіз берілгендігін жұртқа көрсету үшін, отша жанып, бұрық-сарық қайнап, жүз құбылады.

Витенька да жұрттан қалмай қолшапалақтап, бір бокал шарабын ішіп алды.

— Міне мынау тамаша!— деді ол дауыстап, майлықпен бетін желпін.

Бірақ әйеліне көзі түсті де оншама таңырқамай отырғанын аңғарды. Лизаның екі беті оттай жанын, қабақтары жиырылып, тәрелкеден көзін алмай отыр екен.

— Ұнамады ма?—деді өкінгендей Витюша.— Шансонетка дегендер осы ғой!

— Саған үнемі бұрылуға тура келіп отыр, орын ауыстырайық,— деді Лиза.

— Керегі не? Бұл араның өзінен де жақсы көрінбейді ғой.

— Егер сахнаға сыртымды беріп отырсам — маған тәуір болар еді.

Екеуі де басқа орынға барып отырды, Витенька жолдастарына:

— Әйелім әлі бала сияқты,— деп мақтанып қойды.

Жұрттың бәрі күліп, Лизаға әрбір жаңа Шансонетка келген сайын бұрылып қараңыз деп жалынады.

— Ал, қарашы, тағы да қарашы,—деп қоймайды Витюша, өзі аздап мас болған,— мынаусы мүлде сыпайы көрінеді!

— Жоқ, мынаумен түскі намазға да баруға болады,— дейді әндетіп оның бір жолдасы.

— Тіпті тізесі де көрінбейді, — дейді екінші жолдасы.

Бір кезде Витюша Лизаның көзіндегі ғажап өзгерісті аңғарды, Лизаның көздері көгілдір түстенін, қара көкшіл түске айналып, бірте-бірте ұлғайып, үлкейіп бара жатқан тәрізденді. Витюша қипақтап, одырайып, жан-жағына қарады, танымайтын кісілердің арасынан артқы столда отырған Цветухинның қарғаның қанаты сияқты құлпырған қара шашын көрді. Қайтадан Лизаға көз салып еді, ол өзінің сәл жайылған майда шашын жөндеп отырғанын байқады. Саусақтары сәл қалтырағандай көрінді. Ол еңкейіп ақырын ғана:

— Орын ауыстыру қажет болған себебі осы екен ғой! — деді.

Лиза таңырқап қабағын да көтеріп үлгірмеді. Стол астынан башпағының тұмсығымен тобығына теуіп қалды, Лиза аяғы қатты ауырғандықтан, бет-аузын тыржитты. Витюша жолдасымен бокалын соғыстырып, жоғары көтеріп:

— Достарым! Әулие әйелдер үшін! Әдепсіз көріністерге жүзі шыдамайтын әйелдер үшін! —деді.

Бұлар шараптарын ішіп үлгірмей-ақ, қастарына Цветухин мен Пастухов келді, екеуі де кешкі костюм киіп, кеудесіне ақ гүл қадаған, қолдарында керемет ұзын папиростар бар. Олар Лизаның қолын қысып, басқаларына бастарын изеді.

— Танысыңыздар,— деді Лиза бата алмаған адамдай көмескі дауысымен.— Менің күйеуім, Виктор Семенович.

Витенька және оның артынан басқа жолдастары орындарынан тұрып бастарын изеді.

— Біздің өтінішіміз бар,— деді Пастухов іркілмей,— бәріміз бір столдың басына отыралық. Сіздер өте көңілді отырсыздар, сондықтан Егор екеуміз сіздерге қызығып кеттік. Біздің столымызға жүріңіздер немесе біз осында келейік, осы арада жақсы көрінеді екен, қане қайсысын қалайсыздар.

— Жоқ,— деді Витюша, — әйелімнің Очкинге тұнғыш келуі еді. Қазір келгеніне өкініп отыр. Ашық сахнаны жаратпаушы еді. Театрды жақсы көреді.

Витюша Цветухинға тез бір қарап қойды.

— Өте жақсы,— деді Пастухов шыныменен. — Бір бутылка алып, бұл мәселені тереңірек зерттелік.

— Сіз—спортсіменсіз ғой,— деді Цветухин күліп Шубниковке,— қазір француз күресі басталады.

— Менің әйелім киімсіз еркектер түгіл киімсіз әйелдерге де қарай алмайды. Үйге қайтқысы келіп отыр.

Витенька тағы да басын иді.

— Қап,— деді Цветухин Лизаға қарап тұрып.— Біз сізбен әңгімелессек пе деп едік. Сіз қалыңыз.

— Жоқ, қала алмайды.

— Еріңіздің айтқаны заң екенін көріп тұрмын,— деді Цветухин тағы да күліп.

— Я, заң! — деп Витюша аяғымен еденді тепті де, жолдастарына қарап: —Сіздер төлеңіздер, кейін есеп айырысармыз. Кеттік Лиза,— деді.

Ол көркем ишарат жасап, Лизаға жол берді, Лиза жұртпен қоштасып, алға түсіп, столдардың арасымен жүріп отырды, Витюша артында еріп келеді, оның сырт көрінісі өте сыпайы қырымпаз жігіттер сияқты.

Ол тағы да түймелерін түгел салды. Бірақ үйге келгеннен кейін үстіне жамылған киімінің түймелерін пытырлатып жұлып тастады. Виктор Семенович Шубников тағы да өзінің әдеттегі толық бейнесіне келді.

Ол қонақ үйдегі кез келген креслоның біреуіне отыра кетіп, әйелдеріне дауыстап жылап қоя берді. Оның доллары, аяқтары қалтырап, басы селкілдеді, бұлан-талан болып көзінен жас шұбырып, дөңбекшіді, біресе шалқалақтап, біресе тізесіне отырып, басын креслоға соқты, креслоның пружинасы шыңылдады.

Лиза күйеуіне өте салқын қарап, қояншығы бар дегендей келгенде жүрегі тас төбесіне шықты. Дереу жүгіріп бір стакан су әкелді, Витюша стаканды қағып жіберіп, суын төкті де, бұрынғысынан да ащы дауысымен айқайлай бастады. Үйдің ішіндегі адамдар бірінің артынан бірі орындарынан өре түрегелді, бір кезде апайы жүгіріп келді. Бәрі жиналып Витюшаны әрең дегенде төсегіне алып апарды, ол әбден әлсірегенше мамық жастықтың үстінде жатып айнала дөңбекшіді. Доктор келген кезде ол өлік құсап сулап жатыр еді. Апасы ақырын жылап отыр, доктор көңіл айтты, бірақ өте жеңіл ем жасады: тағы Төңбекшісе валериан тамшысын беруге қосты, ең дұрысы — тыныш жату, әдеттегі тамақ ішу және 29 градус ваннаға салу,— деді.

Жиырма тоғыз градус деген сөз (не отыз, не жиырма сегіз емес) Дарья Антоновнаға үлкен әсер етті: ауруы жеңіл болмау керек, деп ойлады, әйел алғанға дейін Витеньканың мұндай әдеті болмағанын, Лиза көзіне түссе мұның ауруы қоза түсетінін еске алып, ол осы бақытсыздықтың себебі сәтсіз некеде деп білді.

— Шырағым, екі қолыңды кеудеңе салып, беталды бөлмелерді аралап жүргенің болмас,— деді бір күні таңертең Лизаға Дарья Антоновна,—Витеньканың қашан көтеріліп кететіні белгісіз, ал іс оны күтіп тұрмайды. Базардағы дүкенге барып, кассада отыруың керек. Жалғыз өзім қансысын үлгіремін.

Витенька кәсіпке өте аз көңіл бөліп келгеніне қарамастан, жұмыстың бәрін сол бітіріп жургендей-ақ, Лизаға кеп жұмыстар тапсырылды, тұнғыш рет өзінің күйеуін кездестірген әкесінің магазинінің қасында қымбат зат сататын дүкенде уақытының бәрін өткізетін болды.





33


Біреу «базар» деген сөзді айтқанда, Лизаның есіне бала кезінде Пешкада садақа сұрап отыратын қайыршыдан қорыққанын есіне түсірді. Ол жерде отыратын, ауыздығын тілімен шығармақ болған ат сияқты аузын ашып, тістерін көрсетіп, беті жыбыр-жыбыр етіп, басы, иықтары, бүкіл денесі селкілдеп отыратын-ды. Әжесі ол әулие Виттаның биі деген науқаспен ауырған адам, сондықтан үнемі садақа беру керек деген еді. Лиза садақа беріп те жүрді, бірақ қайыршының аяғының арасына қыстырған мәнерлі ағаш ыдысына бақыр ақшаны тастаған сайын Лиза жантүршігерлік биді көрмеу үшін жұрттың арасына кіріп жоқ болып кететін. Сондықтан базардан үнемі аулақ жүруші еді.

Рас, Пешканың жақсы жерлері де бар, ол қонақ үй сарайының арқаларының қасындағы құс базары. Арқаның сылауы түскен қабырғасына, сыртқы жағына да, ішкі жағына да, айнала ілген кішкене торлар тұрады, торлардың ішінде жүздеген шымшықтар, сары шымшықтар, боз шымшықтар, тағы басқа ұсақ құстар әртүрлі әнге салып, шыр-шыр етеді, сондықтан алыстан, инесі сынған музыка сандығы ойнап жатқандай болады. Құс сатушылардың ішіндегі бір қарт өте-мөте ұнайтұғын, ол Некрасовтың Влас ағайы тәрізді. Осы қарт кенеп жапқан аласа тордың ішіндегі жас бұлбұл құстарды ән салуға үйретеді. Лиза Властың қасына кідіріп, оның кен танауына, қой терісі тәрізді бетіне, бұйра талдай сақал-мұрттарына көзінің тар сызаттарына үңіле қараушы еді, бір кезде қарттың сығырайған көздерінен екі бүртік тарыдай от жылт-жылт етіп, қою талдай сақалының арасынан сұңқылдап, ащы ысқырып, құйқылжыған бұлбұлдың әсем үні естілгенде, Лиза қайран қалатын. Благовещенье мейрамында Лиза осында боз шымшық ұшыруға келіп, құстың мамық жылы денесін уыстап ұстап, аспанға лақтыратын, боз шымшық садақтың оғындай зымырап, ауада екі — үш рет жалтарып, қонақ үйдің қорасына қайта келіп қонып, көптен бері ұшып әдеттенбеген қанаттарын ұзақ уақыт тазартып, қайта-қайта жазып отырғанына қарайтын-ды. Осынан кейін Лиза талай-талай түс көріп жүрді, түсінде ол денесіз адамша қолдарын сермеп керемет жеңіл, тез ұшып жүреді де, қайтып оралып, қонақ үйдің қаңылтыр шатырына келіп қонады.

Жоғарғы базар қатал, дүниеге көзі тоймайтын қомағай бір түрлі мейірімсіз тентек, осал сияқты көрінеді. Жұрттың арасында үш картамен оймақпен ойын көрсететін алаяқтар, қулар толып жүреді. Мас адамдар төбелесіп жатады, ұрыларды ұстап алып өлгенше сілейтіп ұрып жатады, әр жерде тұрған полицейлер үздіксіз ысқырып жатады. Төңіректегілердің бәрі қомағайланып, ас жеп, асап жатқандары. Сатушы әйелдер колбасаның майын алақандарына жағып, қолдарын жылтыратады, шемішкенің майына құймақ құйып, құймақтан неше түрлі мұнаралар, таулар жасайды. Сурет көрсететін өнерпаз жігіттер адамдарды қара шымылдықтың астына отырғызып қызық суреттер көрсетеді, шымылдықтың асты тымырсық, керосин шамының исі келеді. Деревнядан келген адамдар ақша салған дорбаларын қолдарына қысып ұстап, берекесіз топ-топ болып, сауда орындарын аралайды. Татарлар есі кеткенше бағаға таласады, кемпірлер қудай атымен ант етеді, соқырлар бишаралығын жырлайды, жіпке тізіп пиязды үстіне асынып алған мүсәпір шалдар: «Әй, қатындар, пияз, пияз, пияз!»,— деп жіңішке дауыспен айқай салады.

Лиза дүкеннің терезесінен базардың у-шу болып сапырылысқан тобырына сағат бойы қарап отырды.

Бір күні көңілсіз салқын түс мезгілінде Лиза ақ бұйра шаштары дударланған ұзын бойлы мұжыққа көзі түсті, ол жас баланы көтеріп, жұрттың арасымен сығылысып, «сурет» ойнап жатқан алаяққа қарай ұмтылады. Бұл ойынның мәнісі—қағазына сұлу әйелдердің суретін салған шоколадты жаңағы алаяқ төсенішке ырғытып түсіреді.

Шоколадтың плиткасы бүк түсіп, суреті астына келіп жатады, солардың әрқайсысын ойын картасы сияқты ашу керек. Егер ойыншы әйелдің бас жағын ұстаса, шоколадты ұғып алады, егер аяқ жағын ұстаса, бағасын төлейді. Ойынның тәртібі таза: алаяқ, екі саусағының, ұшымен қалай ұстағанын көрсетеді. Сұлудың басы қайда. аяғы қайда екенін жұрт көріп тұрады, сонан кейін ол плитканы ырғытын жібереді. Ол көз ілеспей шыр айналып төсенішке түседі. Ойнаушы адам көз жазып қалады да, үнемі ұтылады. Бірақ алаяқпен уәделесіп, бірге істесін жүрген сықары жұрттың көзінше бірнеше плитка шоколадты ұтып алып, аңқаулардың көзін қызықтырады.

Бала көтерген мұжық жұрттың арасымен сығылысып бара жатқанда соған ұқсаған ақсары шашы бар кішкене қыз жүгіріп келіп, пешпентінің етегінен тартты.

Терезенің ашық тұрған желдеткішінен Лиза қыздың өзектеген дауысын естіді:

— Әке, әке деймін! Керегі жоқ, керегі жоқ деймін! — дейді қыз.

Мұжық қызына бұрылып:

— Тұра тұр, мен інің екеуіне қазір ұтып алып беремін — дейді. Ол жұртты итермелеп ілгері ұмтылды.

Көзді ашып-жұмғанша ол кінәлі адамша жылмия күліп кері шықты, ұрты солын ажары кеткен.

— Ұтылып қалдым. Тұра тұр, тағы байқап көрейін, — деді ол.

Ол алаяққа тағы ұмтыла бергенде басына қауырсын қадаған қалпақ киген кішкене әйел жүгіріп келіп, қызбен бірге оның етегіне жармасты.

— Аулақ! Павликтін өзі ашсын. Павлик бақытыңа бола ұста! Павлик, тарт!—дейді мұжық.

Ол қолындағы баланы жерге түсіріп, еңкейіп оны ілгері итермелей бастады, жұрт қызық көріп күле бастады.

Осы кезде әйел мен қыз өзара сыбырласып терезеге көлденең тұрды, Лиза Ольга Ивановна мен Аночканы таныды. Лиза терезені қағып еді, олар естіледі, өйткені бұл кезде мұжық, қуанышы қойнына сыймай:

— Ұттым! Павлушаның бақыты бар екен! деп айқайлады.

— Жарайды жақсы, құдайға шүкір, жетер, кетейік! — деді асығып Ольга Ивановна.

— Сен тұра тұр,— деді мейірімді — жұбаныш үнмен мұжық, — мен квит қана жасадым бір рет ұтылып; бір рет ұттым. Павлик тағы бір рет тартсын. Ол ұтады, бақыты бар екен

— Бір рет ұтты ғой, жақсы, жарайды!

— Былшылдама деймін. Павлик тағы бір шоколад ұтып алсын. Егер ұтса — сенің бәйбішең бізге көмектеседі екен деп ырым етейік.

Мұжық Павликті тағы ілгері итермеледі, жұрт жол берді. Алаяқ жылмаң қағып, шоколадты ырғытып жіберді: жұрт баланы қоршап алып, мұжыққа айқайлады:

— Сен итермелеме! Тиме, өзі алсын! Ал бала, ала ғой кәмпитті!—дейді жұрт.

Павлик плиткаға шап беріп тұп-тура аузына апарды, сол кезде самсаған қолдар плитканы тартып алып, баланың қай жағынан ұстағанын қарап көрді, Павлик шырылдап жылады.

— Ұтылдың! — деді мұжық басын Шайқап.— Сірә бәйбішеден ештеңе өнбес. Ал тағы байқайық!

Ол қалтасынан ақша іздеді. Бірақ Ольга Ивановна жылап тұрған Павликті Аночкаға беріп, күйеуінің қолына асылды.

— Кетейік, кетейік! — деді ол. Лиза бұларға араласұқысы келіп, Павликке базарлық әперіп, мүсіркегісі келіп, көшеге жүгіре шықты. Дәл осы кезде Парабукиннің семьясы бұған қарсы жайымен шұбап магазинге кіріп келе жатыр еді.

Ольга Ивановна Лизаға қолыи созып, жиі-жиі басын изеді, бос ризинкамен байлаған баскиімі ербең-ербең етеді:

— Ғапу етіңіз, қарағым Лизавета Меркурьевна, бәріміз шұбап келіп қалдық! Мынау—менің күйеуім. Ал Аночканы өзіңіз білесіз ғой. Мынау Павлик деген менің кіші ұлым. Саған не болды? Аночка? Дұрыстап амандас. Павликті жерге жіберіп, мұрнын сүрт. Біз, білесіз бе, Лизавета Меркурьевна, батылымыз барып әуелі сіздің үйіңізге кірген едік, онда бізге — сіздің еріңіз қатты науқастанып, төсекте жатыр, ал сіз оның орнына дүкенде сауда жасайды деді. Сондықтан біз сізді іздеп осында келдік, ғапу ете көріңіз, құдай ақына. Күйеуіңізге не болды екен? Сондай жас адам? Павлик, мұрныңды шұқыма, жылама, анау прилавканың аржағында тұрған кісіні көресің бе, ол сені алып кетеді! уақасы жоқ, жазылып кетеді ғой, рас емес пе? Сіз бұрынғыша жап-жас қыз күйіңізде қалыпсыз. Мүлде күйеуге шықпаған адам сияқтысыз. Рас па, Тиша, мен саған Лизанета Меркурьевна керемет сұлу деп айтып едім ғой!

— Жұмысыңды айтсайшы, — деді Парабукин, — босқа уақыт алмай.

Ол босағаға сүйеніп тұрды, ұялғаннан бір қолымен көгерген бетін басын алған, екінші қолымен Аночканың шынтағынан ұстаған, ал Аночка Павликтің қолынан ұстап тұр. Осы басқыштың алдына шығып, магазиннің ортасында тұрған Ольга Ивановна сасқалақтап, тіксініп қалған Лизаға бетпе-бет қарайды.

— Қалай бастауды да білмеймін,— дейді асыққандықтан тұншығып Ольга Ивановна, көздері айнала жүгіріп, сығырайып, қайта ашылып, шарасынан шыққанша бадырайып, Лизаның не ойлап тұрғанын білуге тырысады.

— Өзіңіз білесіз, біз әкеңіздің түнеу үйінде тұрушы едік. Не себепті, не үшін, қалайша екені белгісіз, әйтеуір сіздің әкеңіз менің Тишамды, күйеуімді жаратпай-ақ қойғаны, мінекей күйеуімнің өзі еріп келді. Жаратпай жүріп-жүріп, ақырында, білесіз бе, бізге пәтерден кетіңдер деп бұйрық берді. Нанбайсыз ба? Біз де алғашында сене алмадық. Ал қазір амал жоқ көзіміз жетіп тұр, өйткені Меркурий Авдеевич полицияға айтамын деп қорқытады жас балаларымыз бар, күн көретін қаражатымыз жоқ, ал күйеуім Тиша болса, жұмыста оқыс қазаға ұшырап, әлі ауырып жүр, деп қарап едік тыңдағысы да келмейді. Күйеуімнің түріне қараңыз, жұмыс істей алатын сиқы бар ма? Енді сенеріміз сіздің қайырымды жүрегіңіз ғана, қарағым Лизавета Меркурьевна!

— Тәңір-ау, маған келсеңіз,— деді Лиза мына көрініске ентелей қараған приказчиктерге амалсыз айнала қарап.— Әрине, мен қолымнан келсе.

— Алтыным-ау!— деді Ольга Ивановна, жүрегі елжіреп, қолдарын сілікті. — Сіз қазір соншалықты байсыз! Сізден кішігірім бөлме табылатын болу керек! Тіпті өте нашар болса да, әйтеуір бұрыш болса болады. Бізге, құдай ақына, көп орын керек емес! Біз таршылыққа көптен бері үйренгенбіз. Бір амалын жасаңыз!

— Мен расында да біле алмай тұрмын... күйеуім қалай қарар екен... апайдың мүмкіншіліктері, яғни үй жағынан, қандай екен,—деді Лиза—Менің ойымша, мүмкін әкеммен сөйлесіп көрсем қайтеді?

— Ах, о не дегеніңіз, ол не дегеніңіз! Ол мүлде көнбейді.

— Сонда да егер мен қиылып сұрасам қайтер еді.

— Қарағым-ау! Қарағым-ау! Сіз мейірбандықтың барып тұрған өзі екенсіз, көріп тұрмын! Бірақ ол көнер ме екен? Бізге қатты кейіп қалды! Айтқан сөзді тыңдағысы да келмейді! Біз бала-шағамен енді қайда барамыз! Осылар болмаса біз Тиша екеуміз жұртқа жалынып жүрер ме едік? Бұрын біз де тәп-тәуір тұрмыс көріп едік. Тиша жабайы қызметкер ғана емес еді... Мүмкін сіз оны қызметке аларсыз?

— Жарайды, жарайды,— деді күжілдеп Парабукин.

Лиза оған қарады, онан кейін қипақтап аянышты көздерден қынжыла балаларға қарады, Аночка оның көз қарасын қағып алып, ілгері ұмтылып, әжесі сияқты асығып, аптығып, сөйленді:

— Рас, рас! Бізге тимесін деп айтыңыз. Айта көріңіз. Мен қорықпаймын, мен көшеде де тұра аламын. Папам да солай. Ал Павлик әлі кішкентай, ол тоңып қалады.

Лиза ілгері ұмтылып Аночканың иығын құшақтады.

— Ах, Құдайым-ай! — деді жыламсырап Ольга Ивановна, ол да ұмтылып, Лизаның құшағына кірмек болды, бірақ сол уақытта есік ашылып, Парабукинді босағаға жаныштай жаздап, Виктор Семенович Шубников магазинге кіріп келіп, жұрттың бәріне кезек-кезек сынай қарады.

— Сен немене туысқандарыңмен, құшақтасып тұрсың ба? — деді ол Лизаға.

Жұрттың бәрі үн-түн жоқ қалшиып тұрып қалды.

— Сені іздеп келіп жүрген кімдер! Магазиннің ішінде бұл қандай жолығулар?

— Сіз кешіріңіз,— деді Ольга Ивановна батылдығын шақырып, тәжім етіп, қалпағын түзеп, мейлінше сыпайгершілік жасап, болар-болмас бір адым кейін шегінді. — Біз сіздің әйеліңізді іздеп келіп едік, өйткені қыз кезінен білуші едік. Біз жалынып өтінгеннен кейін, бұл кісі мейірбандық жасап, пәтер жөніндегі мұқтажымызға жәрдемдесуге уәде беріп тұр.

— Менсіз орындай алмайтын нәрсеге бекер уәде береді,— деді Виктор Семенович Ольга Ивановнаға қара басы қас адамша қарап.

— Кешіріңіз, біз де солай ғой деп ойлап,— мені және мынау. Аночка деген қызымды танитын әйеліңіз арқылы сізге өтініш айтпақ едік. Бірақ сіз науқас болғандықтан...

— Денсаулығым тамаша жақсы, сіздерге де соны тілеймін.— деді Виктор Семенович сөзін қысқа қайырып.— Ал магазиндерді аралап, қайыршыланып, тілемсектеніп жүру жарамайды.

— Олардың, өтініші менің әкеме ғана қатынасты,—деді Лиза.

— Олай болса маған неге келген?

Ольга Ивановна тез Лизаға қолын созып:

— Мен сізге жалынамын, бас тартпаңыз! Қайырымды жақсы тілектен бас тартпаңыз!

— Сіздер абыржымаңыздар, мен уәдемді орындаймын,— деді Лиза қатуланып, бірақ дауысы дір ете түсті, мұнан Ольга Ивановна сескеніп қалды.

Кенет Павликке еңкейіп, оны өзіне қарай тартып, ізінше Лизаға қарай итеріп жіберді де, тізесін бүгіп отыра кетті. Балаша көздерінен оп-оңай жастары ағып бетін жуды. Павликті ілгері итермелеп, ол Лизаға қарай тізерлеп, көмескі дауысымен ышқына сөйледі.

— Балаларды, балаларды аяңыз, алтын жүрегім.! Уәдеңізден қайта көрмеңіз! Жәрдемдесіңіз, қарағым, жәрдемдесіңіз! Айнымаңыз!

Лиза мен Аночка екеуі қабат ұмтылып, көтеріп тұрғызбақ болды, бірақ ол солқылдап құлай кетті. Желкесіндегі түйген бұрымы тарқатылып, қалпағы шаштарына ілініп қалды. Еденнің үстіне жайып салған қолдарына бетін басып, ол солқылдап, терең көкірегінің түбінде жатқан түсініксіз, қысқа сөздерді еңкілдеп айта бастады.

— Күні бойы босағадан босай алмаған адамша сүйеніп тұрған Парабукин ақырында, орнынан қозғалды. Ол Ольга Ивановнаны оп-оңай көтеріп, өзіне қарай бұрып, селкілдеген басын кеудесіне басты. Аночка еденде жатқан қалпақты алып, шешесінің сыртынан жармасып, бетін арқасына тіреп, бедірейген қатал көздерімен Виктор Семеновичке қарады да қалды.

— Ойынды тоқтатыңдар — бұл театр емес,— деп Шубников теріс бұрылып, прилавканың аржағына кетті.

— Кетеміз, еріктірме,— деді күбірлеп Парабукин.

— Кетпесең сені қуып шығарады,— деді дауыстап Виктор Семенович, бетіне қан емес ал қызыл бояу келгендей болды.

— Қорла, қорлаңқыра тағы да! — деді Парабукин.

Мені біреу қораға, мен шайтаннан да қорықпаймын. Қорқыта алмайсың, Аночка Павликті ал. Бәйбіше хандарды аралап, жалбарынуымыз жетті. Оларсыз да өлмеспіз.

Ол есікті ашып, Ольга Иванованы кеудесіне басқан күйі ақырын көшеге, халықтың арасына шығарды.

Лиза алақандарымен шекесін ақырын қысты. Қалжыраған көздерімен Витюшаға қарады. Ол кассаның алдында контор кітабым қарап тұр екен.

— Бұл адам төзбейтін мейрімсіздік,— деді Лиза бірсыпыра үндемей тұрғаннан кейін.

— Сенің жүрегін өте жұмсақ екен... басқа адамдарға, — деді ол кітапты аралап қарап жатып.

— Сенде жүрек мүлде жоқ.

— Керегінде табылады.

— Меніңше ол қай уақытта болса да керек,—деп Лиза кенет басын көтеріп, естілер-естілмес «қош!» деді де, жат, дөрекі алдымен далаға шығып кетті.

Ол жаланбас күйі үстіндегі жарқын сұлу киімдері ерекше көрініп, қан базардың ортасымен жүгіріп ала жөнелді. Жұрттың бәрі қарай қалды. Саудаласқан адамдардың айқайы, егескен сөздері, шақырған дауыстары біресе оның жолын бөгеп, біресе оның жүрісіне қамшы болғандай.

Әкесінің дүкеніне жеткен соң, Лиза ентігін басып дүкенге кірді.

Меркурий Авдеевич күліп амандасты, бірақ сол сәтте басынан аяғына дейін сескене қарады.

— Келдің бе? Әкеңді көрейін деп келдің бе, көршім? — деді ол жайлап, бірақ ызғарлы түрде.— Тамаша. Күн суықта киінбей жүруін қалай?

— Келдім,— деп Лиза столға курс етіп отыра кетті.— Келген жеріме қайтып бармаймын.

Меркурий Авдеевич прилавка арқылы еңкейген күйі қатты да қалды. Сол кезде төңіректегінің бәрі де — приказчиктер де, қол балалар да және сорт-сортымен әржерге, өрелерге жайып қойған сыр-бояулар да бірте-бірте қата бастағандай болды.





34


Әйел патша Марияның қарамағындағы тәрбие орындарына көмектесетін қоғам Дворяндар үйінде бал, лотереясы бар әдеби кеш ұйымдастыратын болды. Басқарушы әйелдер қаланы аралап, дәулетті үйлерден лотерея үшін жылуға нәрсе жинап, көрнекті адамдарды кешке қатысуға шақырып жүрді. Сот палатасы прокурорының серігінің әйелі Шубниковтардың үйіне баруға тиіс болды. Ол Ознобишинді ертіп барды, бұларды Дарья Антоновна қабылдады. Күзде киетін қалпағына түйе құстың қауырсынын қадаған кербез әйел сыпайы жайдары сөйледі. Ознобишин сыпайыгершілік жасап оның сөзін қостады. Лотерея ұйымдастыруға қажетті жәрдем сұрау үшін жас Шубниковамен («Елизавета Меркурьевнамен» деп сөз қосты Ознобишин) сөйлескісі де келетінін білдірді. Бірақ үйдегілер ол кісі науқастанып жатқандықтан қонақ үйге келе алмады дегенді айтты. Ознобишин Елизавета Меркурьевнаның денсаулығы (ол әлі күнгі оның ат есімін осылай толық атайтын) соншалықты нашар адам деп аяныш білдірді. Қоғам ол кісінің кеште лотереяның қасында болғанын тілейтіндігін айтты. Дарья Антоновна қонақтардың бұл тілегін ерлі-зайыпты жастарға айтамын деп уәде бергеннен кейін, қонақтар риза болып, жүріп кетті.

Көрнекті әйелдің ойламаған жерде үйлеріне келуі апай мен жиенінің арасында жаңадан кеңес құрылып, Лизаның қашып кеткен ұят ісі жұртқа тарап кетпей тұрғанда не жасау керек деген мәселе сөзі болды. Апай Меркурий Авдеевичке барып, әкесінің қызына ақыл айтуын талап ететін болды, сонан кейін Витенька Лизаға барып, татуласып, үйіне ертіп әкелетін болды. Әрине, бұл тәкаппарлыққа нұқсан келтіреді, бірақ бұл уақиғаны көздерімен көрген приказчиктерден басқалар да естісе тәкаппарлыққа оңай болып тимейді. Ұлғаймай тұрғанда жанжалды басу керек: тойдан кейін екі ай толмай жатып, Шубниковтың әйелі қашып кетіпті деп қаладағы жұрт шуласа, оңай болар ма!

Лизаның қыз кезінде тұрған бөлмесіне қайта келгеніне бүгін төрт күн. Бір түрлі ғажап сезім көкейінен кетпейді: бұлғыр түстерінде немесе бейқам, ойсыз еріншектік ұстаған да өзіне қызықтырып тартатын белгісіз болашаққа бастайын бәз-баяғы өмірі қайта қалпына келер дегенге сенгісі келмейді. Мынау өреде тұрған кітаптардың алтын жазулы түптерін бір кезде тегістеп жүретін кішкене қызбен өзін біріктіру мүмкін емес. Нәрселердің ешқайсысы өзгермеген: торғайының құйрығы сынған фарфор сыя сауыт, ашулы тұрған терезенің желдеткішін тартып жабатын жіп баяғы күйінде, бірақ сезім өзгерген бұрынғы Лиза мен қазіргі Лизаның арасына да пайда болған жат адам үлкен Лизаның кішкене Лизаға қолын созғызбай тұрғандай көрінеді. Тек әжесінің әрбір сөзі, абайсызда тиіп кеткен қолдары Лизаның ешқандай ажыратуға бой бермейтін біртұтас өмірі өсіп, қайғымен толғысып, бақыт аңсап ілгері басып келе жатқандығын растағандай болады.

Валерия Ивановна қызын құдіретті жағдайға амалсыз көнгендіктен күйеуге беретін аналардың тағдырына ортақ болды, өйткені күйеуге шығу лажсыздықтың бір түрі, ал қайыршылық күткен некеден де, молшылық күткен неке артық. Күйеуге бермеуге болмайтын болғандықтан ғана қызын біреуге беріп, оны бақытсыз еткеннен кейін, енді қызының қайғысына өзі ортақ болды, оның күйеуін жаратпайтындығын әбден қостады. Егер анасы ашып бермегенде, қызының өзі біле алмайтын тіршілікке қызының өшпендігін ауруханада ауру баққан күтушілерше бағып, баулып, күшейтумен ол қызының алдындағы кінәсін азайтуға тырысқандай болады. Өзінің тағдырға мойын ұсынушылығымен басына орнатқан пәлеге қызымен екеуі бір жүректен қаһар төгіп, қызымен екеуі оны бір көз жасымен жуды.

Лиза әжесінің ешбір қарсылықсыз өзін тағдырдың тепкісіне тастап жібергенін кәріп, ішінен қатты қайран қалды. Ол бұған көндігу былай тұрсын қайта анасын бұрынғыша, тіпті бұрынғысынан анағұрлым жақсы көріп кетті, өйткені ол күйеуінен қашқанда өзін ғана емес, анасын да ауыртпалықтан азат еткендігін түсінді. Өйткені Валерия Ивановна қашып келгеніне бір секунд шошынғанымен, іссіз жоғалып кеткен баласы табылғандай дереу қатты қуанып, мерейі тасыды.

Олар бұрынғы ұзақ өміріндегі әдеттері бойынша кеш бойы, ұзақ уақыт ұйықтамай жатып, таңертең, күндіз сөйлесе береді, сөйлесе береді, кейде құшақтасып отырып ақырын жылайды, кейде (олар әйелдерге тән есепқой төзімділікпен өздерінің екі айдай ажырасып, алыста жүргендегі бастарынан кешкендерін ұсақ-түйегіне дейін қалдырмай зерттеп көреді, олар екеуін бір кісіден жақын еткен нәзік сезім араларына қайтып орнамас деп ойлаушы еді.

Әрі айтып, бері айтып келгенде, олар Виктор Семеновичпен бірге тұру мүмкін емес, егер уақиға осылай болып қалған болса, енді Лизаның қайта баруы түзелмес қате болар еді дегенге келіп тіреле береді. Егер Лизаның күйеуінен қашып кетуі ешқандай бөгетке ұшырамаса, қызы мен шешесі істі дереу бірыңғай шешіп, сағат бойы әңгімелесу, бір төсекте қатар отыру, құшақтасып көз жасын төгу ерекше қажет болмас еді. Бірақ заң күйеуге жақ сондықтан Виктор Семеновичтің өз правосымен пайдаланатын-пайдаланбайтыны белгісіз: оның үстіне қызы жөнінде Меркурий Авдеевичтің қандай ұйғарындыға келетіні де белгісіз: ол қызы күйеуінің үйін мақұл көрмегеннен кейін, оны өз үйіне де қабылдамай қоюы мүмкін. Бірақ ең басты белгісіздік басқада, шешесі мен қызы ол туралы әңгімелескен жоқ, бірақ соңғы күндердің ішінде ол туралы үздіксіз ойлап, әйелдеріне әбігерленіп, айтпаса да бірін-бірі көзінен танып, тек құйқылжыған көңілдерінің құбылысына қарап, біріне-бірі сұрақ қойып, біріне-бірі жауап қайтарып түсінісіп келді. Лизаның күткені толық сенімге айналған кезде олар күні бұрын шешіліп қойған қашу мәселесінің ауыр бөгетке душар болғандығын көрді: Лиза өзінің қыз кезінде жатып келген бөлмесіне төрт күн қонақ болғаннан кейін әжесіне: өзінің де ана болуға тиісті екендігін айтты.

Сол күні тан қыстыгүнгідей көңілсіз, сұрғылт еді. Терезедегі гүлдер мен жапырағы жайылған филодендр гүл сияқты көрінеді. От жаққан пештерден саздың исі келеді. Мысық тұмсығын артқы аяқтарының арасына тығып, диванның үстінде домаланып жатыр.

Лиза түбіт бөкебайын жамылып, таза ауамен дем алу үшін галереяға шықты. Тойдан кейін тұңғыш рет ол шытырман терезе арқылы қарап тұрды. Таулар өте аяулы көрінді, олардың төбесіне күл төккендей. Қоралар бір-біріне ұйлығып, көмескі, қалтыраған, бұлғыр жарық та кішірейіп кеткендей көрінеді. Мектептің ағарған сылауын күнгірт қараңғылық басып, қомақсызданып, тіпті бір кезде зәулім көрінетін теректер сұйылып, кішірейіп кеткендей көрінеді.

Тым-тырыс, бәрі де біртүрлі алыстағандай, Лизада да үн жоқ, Ол терезеге қарамай, раманың жақтауына қолының ұшын тигізіп тұрды. Георгий кресінің лентасы сияқты қызғылт-сары — қара аралас бөгелек суықтан ұйқыға кетіп, терезенің алдында аяқтарын жоғары беріп, шалқасынан жатыр. Терезенің топсасы мен жақтауының арасында қарындашпен сызған сызық сияқты өрмекшінің торы асулы тұр. Терезенің қашан ашылғаны ұмытылған.

Күз біткен, Лиза күтпеген жерде селк етті: галереяда жүрген әкесін көрді. Ол аяғының ұшынан сәл секіріп, тұп-тура қызына қарай келеді.

Қызы үйіне қайтып келген йен бері Меркурий Авдеевич томаға-тұйық жүрді. Алғашында Лиза күйеуімді тастап кеттім дегендегі мелшиіп қалған күйі әлі күнге дейін жүрген тәрізді. Ол қызымен де, Валерия Ивановнамен де сөйлескен жоқ. Осының өзі болашақта аса қатерлі, өте-мөте ұзақ ескертулер болатындығын сездіреді. Ол болашаққа әзірленді, дүниеден безген феофанның ережелерін оқыды, бұл ережелерді сақтап, рухани өсиеттің шын қымбатты қазынасы деп санайтын. Ол әуелі кіріспеден бастап, онан кейін баяндап, соңында қортынды жасап, бірсыпыра әңгімелер айтпақ болды, оны алдымен өз қиялында әзірлеп алды, тек әбден әзір екендігін, рухани күштерін толық меңгергенін сезгенде ғана, ол әңгімені біржолата үзілді-кесілді тоқтату үшін іске кірісуге ұйғарды.

Меркурий Авдеевичтің кіріспесі ойдың жеңілтектігіне, мағынасыздығына және жалпы алғанда, ойдың ұйқылы-ояу қиялшылдығымен адасуларына қарсы бағытталуға тиіс болды. Баяндау адамның жанында, денесінде керексіну пайда болатыны, алғашында көбінесе кездейсоқ қанағат алғаннан кейін керексінуден кейін тілек туатындығын, бұл тілектің өзі үнемі белгілі нәрсені көздейтіндігін, бірте-бірте мұндай нәрселер көбейе беретінін, сондықтан адам толып жатқан тілектерінің ауыртпалығы жеңіп керексіну сезімдерін елемей кететінін айтып түсіндіруге тиіс. Осы жанның тілектерімен не жасау керек? — деп сұрамақшы Меркурий Авдеевич. Тілеген нәрселерінің ішінен қажеттісін қалап алу Лизаның өз міндегі. Қалағаннан кейін — оны жасау керек пе немесе пайдалану, жұмсау керек пе,— осыған ұйғарынды шығару керек. Ұйғарынды шығарғаннан кейін шара көріліп, оны орындаудың тәсілдері тағайындалмақ. Осынан кейін барып, ақыр аяғында, дер кезінде және лайықты орнымен іс орындалмақ. Әңгімесінің қорытындысында Меркурий Авдеевич жалпы жан сақтау қағидаларынан Лизаның қазіргі болмысының мазмұндарына кешуге ойланды. Солай еткенде Лизаның өзі қалап алғандығы көрінер еді, өйткені тілегіндегі мәселелердің ішінен ол Виктор Семенович Шубниковты артық көріп қабылдады. Қалап алғанын пайдалану ұйғарындысы — Лизаның өз өмірін Виктор Семеновичтің өмірімен ұштастырмақ болғандығында. Ұйғарындыға лайық орындау тәсілдері де табылды, той жасалды. Міне, осыдан кейін барып, ақыр соңында, дер кезінде және лайықты орнымен істің өзі де пайда болды.

Дұрыс тәртібімен келген осы әрекеттің қорытындысында соңғы уақиғаның болуы қалай? Оның себебі рухтың күйреуі. Осы арада Меркурий Авдеевич жойылған теңдестікті қалпына келтіруші ретінде қызмет етіп, қызын ізгі жолға бағыттауға тиіс.

Меркурий Авдеевич осылайша мықтап қаруланғаннан кейін қызымен сөйлесуге барды. Лизаның тойы өткен күні тұрған терезенің, алдында және сол күнгі қалпында тұрғанын көріп таң қалды. Ол мұны жамандыққа жорыды.

— Қарысып келесің бе? — деді ол Лизаның қасына келіп.

— Не жөнінде?

— Бұрынғыша күнәлы бағытқа көз салып келесін.

Ол басын изеп терезені көрсетті. Лиза жауап берген жоқ.

— Мағнасыз ұйқылы-ояу қиялдың пайдасына бола борышыңа салақсып кетесің бе?

Лиза ақырын күлді, жанын қинаған іздену арманы әлдеқашан орындалғандай, таң қаларлық бір тегіс дауысымен былай деді:

— Ах, қиналма, әке. Сен мені күйеуіме қайтып баруға көндірмек боласың ғой? Өзі де солай ұйғарылды. Бүгін қайтып бармақпын.

Бұл сөздер Меркурий Авдеевичке тосын естілді. Ол биік бөгетке әзірленгендіктен, енді құрғақ екпін әзін құлатқандай болды.

Ол құлқын басу үшін теріс бұрылып, алақандарымен бетін қысты, сонан кейін сұсты зәрін жойған қалың қабақтарын көтеріп қызына тесіле қарады да, қызының басын сипау үшін қолын созды.

Қолы маңдайына тиген кезде ол тез-тез шоқындырды сонда Лиза қолын ұстай алды.

Мен саған сорлы Парабукиндер туралы өтініш айтпақпын, сен оларға бұрыш берілмейді депсің: орнында қалдыр, бала-шағасы бар ғой.

Меркурий Авдеевич азырақ мұрынын шуылдатып күлді:

— Жасаған кем саған үлкен іске ақыл беріп, шамалы іске ақмақ қылып жаратқан екен. Қам жейтін кісіні тапқан екенсің. Егер сен қадасаң мейлі тұра берсін. Мен мейрімсіз емеспін. Сен менің ақылымды ал: олардың үй тұрмысына араласпа. Олар жабайы кісілер, түсінбейді. Ал анау кезбе — бір мойын қыңыр неме. Оны аяушылық — у ішкенмен бірдей.

Ол қолын бір сермеп, қызын құшақтады:

— Мейлі, мейлі тұра берсін...

Лизаның ұйғарындысы оның жүрегіндегі ауыр тасты алып тастағандай болды, аспаннан бейбітшілік келгендей бүкіл үйдің іші жанданып сала берді. Виктор Семенович әйеліне қашан келер екен деп күтті, бәрінің бетіне шіркеу болған ұят істі жуып-шаюға тиісті болған адамдай-ақ олар әлденеге әбігерленіп күтінді.

Лиза Парабукиндерге хабарды естірту үшін жүгіріп келді. Үстіне ескі, тар гимназия көйлегін киіп, басына түбіт бөкебайын жамылып, Лиза таныс үйлерді, шарбақтарды, қақпаның алдындағы ой-шұқырларды, үйдің алдындағы скамияларды есіне түсіріп, мүжілген кірпіш тротуармен асығып келеді, жер өзен осындай жеңіл желпітеді деп әрең сенгендей болады.

Түнеу үйінің қасына таянғанда Аночканы көрді, ол қысқа жіпке байлаған бос бутылканы үйірін, тас басқыштан екі аттап қарғып түсті де, қаша жөнелді. Лиза артынан айқай салды. Аночка тоқтан бір секунд ойланып Лизаны таныды да, қарсы жүгірді.

— Сіз тағы да — бұрынғы қалпыңызға келіпсіз,— деді ол Лизаның киімдеріне көзін жылжыта қарап, әрі өзінің ашқан жаңалығына қайран қалын.

— Әжең үйде ме?

— Әжем Пешкаға кетті. Әкем науқастанып жатыр. Әжем дүкенге барын, шөп майын әкел деп жұмсап еді.

Ол бутылкасын тағы бір шошаң еткізіп, Лизаға, сонан кейін өзіне тағы бір қарап, үстіндегі ескі жекеттің салбыраған етегін көтеріп, мақтанды:

— Мынау әжемдікі. Маған сәл кеңірек, солай ма? Әжем осыны маған бермек.

— Мен сіздікіне кірмек едім,— деді Лиза,— енді сені көргеннен кейін кірмей-ақ қояйын. Сендер бұрынғыша тұра беретін болдыңдар,— осыны әкеңе айтарсың.

— Тұра аламыз дейсің бе?

— Я, я.

— Бұл қалайша?

— Бұрынғыша тұра бересіңдер.

— Бұрынғысы қашан?

— Әжеңе айт — сендерге ешкім тимейді, осында пәтерде тұра бересіңдер. Түсіндің бе?

— Түсіндім. Әкеме де тұруға бола ма?

— Семьяларың түгел тұрады. Түсіндің бе? Сен де, інішегің де.

— Жоқ, жоқ! Әжеме айту керек екенін түсіндім. Ал әкеме айтуға бола ма?

— Ах, әлі баласын, әрине айтуға болады!

Сәл еңкейіп, бір аяғын баспалдақтың басқышына салып, Аночка асыға сұрады:

— Олай болса — қазір айтуға бола ма, а?

— Әрине, болады, жүгір, қош!

Аночканы жерден пружина ытқытып жібергендей болды,— ол басқышқа секіріп шығып, баспалдақпен жоғары, түнеу үйіне жүгіріп ала жөнелді.

Лиза екі ойлы болып тұрып қалды. Ол осында келген жолымен үйіне қайтқысы келіп еді. Бірақ, иықтарын бір қақты да: «Бәрібір емес пе?» — деді дауыстап. Қай жақпен жүрсе де, бәрібір үйіне барады, бәрібір бүгін күйеуіне қайтып барады, — мәселе түпкілікті шешілген, енді тек өткен уақиға сияқты ғана аңсарын аударған үйге анадайдан көзін салып өткеннен ешнәрсе өзгермеді.

Ол үйдің бұрышынан айналып ерге тырмысқан жолмен жоғары шыға бастады. Мектепке жақындаған сайын аяқ алысы бәсеңдей берді. Жүру қиын болғандықтан емес, — жоқ, оның тас дуалдың, тор ұстаған аласа терезелердің қасынан неғұрлым жайырақ өткісі келді, ол ара-тұра тоқтап, үйдің қабырғасына тіпті қолын тигізіп — алақанын ізбестеген бұдыр-бұдыр салқын стенаға басты. Бұрын ешуақытта сезілмеген жаңа сақ ішкі үнсіздік сезімін оятты, оның көңілінде ыза да, кек те жоқ, төңірегінің бәрі оған немқұрайды қарағандай болады.

Дуалдың есігіне таянғанда, қораның ішіне қарамақ болды, дәл сол минутта артынан қуып жеткен аяқтың дүбірі естілді: Аночка безектеген баланың жүгірісімен шауып келеді екен.

— Сіз кетіп қалыпсыз! — деді ол дауыстап, жүгіріп жетті де, кілт тоқтады.

Ол ентігіп дем алады, бет ажарында қуаныш бар бірақ жасаураған үлкен көздерінде сасқандықтың, қорыққандықтың, белгісі бар.

— Сіз кетіп қалыпсыз, — деді ол бос бутылканы бір оң қолымен бір сол қолымен ұстап.— Ал мен — рақмет! — деуге ұмытып кетіппін.

— Ол не дегенің! Сенің маған алғыс айтқаныңды өзім де көргенмін, — деді Лиза күліп. — Сол үшін жүгіргенін бе! Сені жіберген әкең емес пе?

— Өзім. Әжем келісімен менен: «Рақмет айттың ба?» — деп сұрайды ғой деген ой келді. Сондықтан .жүгіріп келдім. Ашуланып қалған жоқсыз ба?

— Жоқ, жоқ, бәрі де жақсы, — деді Лиза күрсініп, қолын Аночканың иығына салып. — Бәрі де жақсы.

Ол ашық тұрған дуалдың есігіне қарады. Қора бос, Извековтың пәтері жабық тұр.

— Вера Никандровнаны көрмегелі көп болды ма?

— Олар мұнда тұрмайды, — деді қуанышты Аночка, — қазір ол басқа училищеде, алыста тұрады! Сізге барарда, біз оларда да болғанбыз, олардың көлікшіге нәрселерін тасытып жатқанын көрдік.

Лиза шегініп, қақпаның жақтауына арқасын сүйеді.

— Алысқа кетті ме? Қай жерде екенін білесің бе?

— Жоқ. Әжемнен сұрайын, ол айтады.

Лиза сәл кідірді.

— Кирилл туралы не естідің?

— Естігенім жоқ. Керек десеңіз — білейін. Вера Никандровнаға жүгіріп барып келейін, сонан кейін сізге барып бәрін айтармын. Жарай ма?

— Жарайды, жарайды! — деді Лиза Аночканы қолынан ұстап өзіне қарай тартып. — Жүгіріп барып біліп кел, жақсы ма? Жақсы ма?

— Мен әжем рұқсат етсе-ақ, жүгіріп барып келейін.

— Жақсы, осы жақсы, — деді Лиза күбірлеп, ол Аночканы ерте жүрді де, кенет тағы тоқтады. — Мен сені неге сүйрелеп келем? Сен дүкенге баруың керек, бар, бара ғой! Екеуі қоштасты, Лиза өкшесі жерге тимей жүріп келеді, ойламаған жерде жанданған, әлі айқындалып жетпеген бір түрлі күту сезімі көңілін сергітеді, көшелер үнсіздігін қойып, енді бұрынғыдай онымен құпия сырлар айтыса бастағандай болады.

Үйде Витенька қарсы алды. Ол көтеріңкі, сыпайы бәрі де оның әрекетінсіз өзіне-өзі жақсы жасалған, оның арманы да осы еді.

— Мен білдім, мен білдім,— деп ол Лизаны бөлмесіне ертіп алып барды, онда өзі әкелген киімдер жаюлы тұр екен: күзгі пальто, қалпақ пен перчаткалар, — Лизаның көйлекшең кеткенін білемін.

— Қарағым, қымбаттым! — деп Витенька әйелін сүйіп, көптен ажырасқан адамдай көз алмай қарайды. — Сен білесін бе, мен суретке түстім? Тамаша болып шықты! Сүйкімді рамаға салып, сенің столыңа қойдым. Алғашында жазу жазғым келіп еді, не жазу екенін білесің бе? Жоқ, айтпаймын! Мен сенің қалғаныңды жазбақпын! Өзің айтарсың. Онан кейін сен де суретке түсесің, сен де менің айтқанымды маған жазып бересің, ризасың ба осыған? Мен сенің суретіңді өзімнің столыма қоямын. Сен жоқта мен сенің суретіңе күн тәулік көз алмай қарап отырдым, оның қай сурет екенін білесің бе, ол әлгі баяғыда Настенька әкеліп беретін сурет — гимназистка кезіңде түскенсің. Ах, Лиза!

Лиза киімін ауыстырып жатқанда, ол саусақтарын ақырын майыстырып, өкінген адамша сөйлеп, қасында отырды:

— Мен, әрине, — дарақымын. Апам да ұрысып жүр: «Витюша, осының бәрі сенің тәрбиеңнің нашарлығынан», — дейді. Мен оған: «Сіз маған бұл сөзді несіне айтасыз? Сіз не берсеңіз мен соны алдым», — дедім. Біраұ, рас, Лизанька мен сені мүлде қайта тәрбиелеймін, мұнан былай екеуміз, қудай ақыңа, ешуақытта жанжалдаспаймыз! Мен еркек емеспін бе? Өзімді-өзім мықтап қолға аламын болғаны сол.

Қаншама өтінгенмен ол шай ішуге қалғысы келмеді, — қайта Мешковтардың кешке жақын Дарья Антоновнаға келуін өтінді, сонда татуласу тойы болады, деді. Ол әдейі ат-арбаны үйіне қайтарып жіберді, ойы — әйелімен қайда бір халық көп жүретін көшелермен жаяу қайтпақ, екеуінің соншалықты бақытты екенін жұрттың бәріне көрсетпек.

Олар қол ұстасып асықпай жүріп келеді, жол-жөнекей көрмелердің алдына тоқталып, суреттерді, почта маркаларын қысқы әсем қалпақтарды, тіпті, «Проводник» фирмасының калоштарын да көреді.

— Білесің бе, — деді Витюша, қастарынан өтіп бара жатқан адамдардың әйелімен екеуіне қарағанына мәз болып, — сені прокурордың әйелі іздеп келіп, сауық кешіне шақырып кетті. Дворяндар үйінде тамаша сауық кеші болады. Біз де барамыз, рас па?

— Я, я.

— Сен балда киетін жаңа көйлек тіктірерсің: оларға көрсету керек! Сен лотерея ойынын басқарасың. Қызық емес пе, солай ғой?

— Я, я, — дейді бәріне де Лиза.

Лиза үн-түн жоқ өзімен өзі болып келеді, оның бір қалыпты мінезі Витеньканың мазасын алғандай, ол Лизаны сергітпек болады.

Үйде Лизаны ертіп, бөлмелерді аралап, лотереяға беруге болатын нәрселер іріктеп алып жүрді. Ол сол нәрселерді қою үшін қонақ үйдің ортасына бір стол қойды, өзі апайының тұратын жағына барып — Мешковтарды қабылдауға әзірленді.

Лиза бір түрлі жалқау саябырлықпен әлдене нәрселерді қарап, көптен бері тұрған орындарынан алып, столға апарып қойып жүрді. Бұл нәрселердің бәрі көңіліне ұнамайды, олар жат кісінің қолымен салған даяр үйдің өз мойнына тесіп ілген жарастығы. Бірақ олар бастан кешкен уақиғаларды еске түсіреді, олар мына стеналардың ішінде шарық ұрған қиялдың даусыз бір бөлегі, сондықтан Лиза оларға қолы тиген сайын тек өзіне ғана оңашада айта алатын сырларын айтқандай болады. Үстінде күл тастайтын табақшалар, бокалдар, әсем құмыралар және мельхиордан жасап, күмістеген тал шыбықтай бұралған әйелдер, қоладан жасаған сеттерлер, өліктей аузын ашқан құстар толып тұрған столды көргенде, оның есіне осы үйде өткізген алғашқы таңы және болған уақиғаға өзінің көнгендігі есіне түсті. Ол бұл жолы да әдейі бұрынғы қалпына көнгендей көрінген мынау тойдағы сыйлық столының қасына келіп креслоға отырды.

Бірақ, бірте-бірте бетіне ғажап күлкінің сәулесі түсті, ол әрі ойлы және сонымен қабат ойсыз, әрі бақытты мағнасыз сияқты көрінеді, Лиза айналасындағының бәрін өз қалпында қалдырып, көз алдында елестеген болашақты анық көру үшін онан бойын аулақ салғандай болды.

Осы күйде отырғанда безектеп үй әрекетінде жүрген көңілді Витюша жетіп келді.

— Сен неге уайымдап отырсың? — деді ол абыржып. — Әлде мынау керегі жоқ әсем заттарды көңілің қимай отыр ма? Олардан айырылғың келмей ме, солай ғой? Түкке тұрмайды! Мен саған мұнан да жақсыларын сатып әперем. Екеуміз бірге сатып аламыз, жақсы ма? Мынаның бәрін берейік. Сен әлі аз алыпсың. Мен қосайын. Шубниковтардың кім екенін білсең аяма!

— Аяп отырғаным жоқ, — деді Лиза өте ақырын.

— Ендеше не болып қалды, не болды?

— Менің саған айтпағым бар...

— Немене, немене? — деді ол асықтырып.

— Менің балам болады.

Витенька үндеген жоқ. Ол селк етіп, бойын жазып, жөтеліп, ширатқан мұртының ұшын ұстады.

— Менің деме, біздің де, — деп ол салуалы дауысымен Лизаның сөзін түзеді. — Менің мен сенің баламыз. Менің, Шубниковтың, енді Шубников деген ұлы болады!

Ол ұшып тұрып, құшағын жазып Лизаға ұмтылды, оны креслодан көтеріп алып күліп, сілкіп, әуеге көтерді.





35


Подполковник Полотенцевке кешке жақын телефон арқылы тергеу астындағы Ксения Афанасьевна Рагозина түрменің ауруханасында босанып, енді өлейін деп жатыр, деп хабарлап, ешқандай нұсқау бола ма деп сұрады.

— Есі бар ма? — деп сұрады Полотенцев, бар деген жауап алғаннан кейін, өзім барамын деді.

Ол кемтарларға жәрдем үшін өткізілетін балға барғалы жатыр еді, шапандары, көйлектері, бастырмалары әр столда жаюлы тұр, ол әлі тырнағын алып болған жоқ еді — сол кезде телефон да соқты. Қызметіне мығым болғандықтан, Рагозиннің ісінде сәтсіздікке ұшырағандықтан ол Рагозиннің әйелін, әсіресе, қазіргі минутта — өлейін деп жатқанда тергеп қалудан кешіккісі. келмеді. Көлік шақыртты.

Басқа адамнан гөрі тергеу ісінің неғұрлым көбірек мәлімет ала алатын адамының басқаға қарағанда беріспейтін бір өзгешелігі де болды: Ксения Афанасьевнаның жүктілігі әдетте тергеу аларда қолданатын қаталдықтан белгілі дәрежеде қорғайды, соған қарамастан, ол жауап беруден бастартқаны үшін екі рет карцерде жатып шыққан. Оның өзін қылмысқа қатынасың бар деп айыптады, бұған дәлел — үндеу хаттар басатын әріптер мен баспа машинасы оның көз алдында — ас үйдің базында сақталғандығы болды. Бірақ ол астыртын іс жүргізген адамдардың ешқайсысын атамады, мүмкін өзіне мәлім болған күйеуінің ізін білдірмеді. Ол табылмаса, үкім шығаруға да болмайтын болды. Қорқыту әсер етпеді, түрмедегі халін жақсарту әрекетінен де ештеңе өнбеді, ақыр соңында Полотенцев оны уақиғаның табиғи барысына, яғни ашаршылыққа, жоқшылыққа, белгісіздікке душар етті.

Толғағы камерада басталды, қасында ешкім болмады, тек таң алдында Ксения Афанасьевнаны зембілге салып, ауруханаға алып барды. Қанның көп кеткені, сондай, баланы қабылдаған әйел акушер келгенше ол туралы қам жасаудың керегі жоқ деп тапты.

Бірақ жарыққа келген нәрестенің дені таза екен. Еркек баланың терісі қызылшақа, тамыры мрамордай, төбесінен төмен айнала жиектеп шыққан, шоколад түсті шашы жабысып қалған, аузы үлкен, жұдырықтары жұмулы, көгерген тізелерін бауырына жыйып алған. Екі көзін тас жұмған, құлақтары басына жабысып, айнала жиегі опа жаққандай ағарады. Ол айналасына қарт әжім түскен аузын бір жағына қисайтып, әлсіз бақырып жылайды. Оны шомылдырып, көзімен мұрнына дәрі-дәрмек жақты, дәрі жаққанда ол бұрынғысынан да қаттырақ жылай түсті, баланың кіндігін байлап, шомылдырған легенмен көтеріп әйелдер босанатын бөлменің қасындағы екінші бөлмеге алып барды.

Ксения Афанасьевна қатты меңдеп қалған екен, бірақ, сонда да акушер қарап, жеке палатаға жатқызу керек деп бұйрық бергеннен кейін, баланы әкеліп көрсетуді сұрады. Оны аурухананың қара қоңыр жаялығына орап алып келді, емшек беруге қолайлы болсын деп, шешесінің қойнына салды. Бірақ анасынан сүт шықпады, бала шыңғырып, босқа тіміскіленеді. Аштықтан болса керек, ақырында бала қабағын жазды, оның сығырайған қабағының астынан мағнасыз қыдырған көздері бозарып көрінеді.

— Қара екен! — деді ол әлсіреп бақытты пішінмен.

Петр Петровичтің көзі де осындай болатын.

Баланы басқа біреу емізеді деп алып кетті. Түске дейін іздеп, каторга түрмесінің әйелдер жататын камерасынан бала емізетін бір шаруаның әйелі табылды. Аурухананың күтуші әйелі баланың аяғына жіппен ұзынша белгі байлап, оның бір аяғына сиямен «Рагозин» деп екінші жағына «Түрменің шіркеуін де шоқындырылды... . ат қойылды...» деп жазды. Аты мен туған күніне бос орын қалдырды.

Күтуші әйел баланы қамаудағылардың сұрғылт киіміне орап, шақырып алған күзетшіге еріп қора арқылы әйелдердің корпусына алып барды. Алғашқы қиыршық қар жауып тұр екен, ол баланы ораған шекпенге тиіп сулы қара із қалдырады, күтуші әйелге тән ептілікпен баланың бас жағын бүркейді. Күзетші қылышын көтеріп ұстап, көңілсіз адымдап жүріп келеді. Түрмеге кірерде күзетші тордан ілгегін ашып, күліп, күңк етті:

— Туар көбейсін! — деді.

Осы бөлімдегі екінші күзетші коридордың есігін ашып жатып, ананың күлкісін естіді де, түксиіп бұл да күлген болды.

Камерада, терезе жақтағы сәкінің үстінде, кенеп көйлегінің омырауын ағытып, ұзын бойлы тұтқын әйел бала емізіп отыр. Күтуші әйел оның қасына жаңа туған нәрестені қойып, ораған киімін ашты.

— Мә, тағы бір асыранды, бағып күт, — деді.

Әйелдер бірте-бірте сәкілерінен тұрып, жақындап, бала емізген әйелді қоршай бастады. Әйел емшектегі баланы жастықтың үстіне жатқызып, жаңа әкелген нәрестені қолына алды.

— Анадан гөрі жеңілірек болар, еді.

Тұтқын әйел сүттенген емшегінің емізігін баланың аузына салды, бірақ жас нәресте аузын әлсіз қимылдатып, шырылдап, ауаны емінеді. Әйел қатты саусақтарымен баланың аузын қысып емшегіне тигізді, сол кезде барып баланың кішкене иектері қалтырап, пысылдап емшекке жармасты.

— Басталды! — деді күтуші әйел.

— Шешесі әлі тірі ме екен? — деп сұрады бала емізіп отырған әйел бос қолымен арт жағында жылап жатқан баланы тербетіп.

— Әзірше тірі.

Бәрі де камераның жаңа кісісі емшек емуге қалай үйренгенін көріп тұрды. Бала да рақат тапқан болу керек, өйткені аяғын жаялықтан шығарып, аяғына байлаған белгісін қалбаңдатып, аяғын қозғайды. Бір-екі әйел күрсінді. Жас тұтқын әйел жеңімен бетін сүртіп, бұрылып кетті.

— Баланы жөргектейтін менің ешкімім жоқ, — деді бала емізіп отырған әйел.

— Әжесі өлгеннен кейін артында қалған іске татырын аларсың, — деп кеңес берді әйелдердің біреуі.

— Сен байқап жүр, — деді бала емізген әйел күтуші әйелге...

— Байқайын, — деп уәде жасады да, қоштасып:—- тәңірі жарылқасын... — деді.

Ксения Афанасьевнаны шынында да әлі тірі деп айтуға болатын еді. Полотенцев палатаға кіріп келіп, кешігіп қалған екенмін деп ойлады.

Жастанышынан кейінірек жоғарыда ілулі тұрған өлімсіреген шамның жарығымен Ксения Афанасьевнаның жұмыр маңдайы көрінеді, өткірленген мұрны мен бет сүйектері жөке ағашының балы сияқты ақсары түске айналған. Көзінің ұялары мен шығыңқы ернін көмген көлеңке қалт етіп қозғалмайды. сулаған жіңішке мойны қараңғыдан әрең көрінеді. Ашылып кеткен аузынан ағараңдап үстіңгі тістері көрінеді, ұйпаланған шаштары жастықтың үстіне жайылып кеткендіктен, бас сүйегі баланың басындай кішкене көрінеді.

Полотенцев кереуеттің қасына отырды, еңкейіп екі жұмырығымен иегін тіреді. Ауру кісінің өмір үшін жанталасып жатқанын ол дәрігеріне бақылап отырды. Мүмкін ол әйелдің тамыры соққанын да байқар еді, бірақ оның қолы көрпенің астында екен, көп ұзамай ол әйелдің ояу екенін аңғарды, — сірә өзінің кіріп келгенін байқаған болу керек.

— Сусын, — дегенін ол анық естіді.

Столдан су құйған ыдысты алып, ерніне тигізді. Әйел суды бір жұтып, көзін ашты, оның өзін көріп жатқанын сезді.

— Мені танисыз ба? — деп сұрады ол.

Әйел жауап қайтармады.

— Хәліңіз қалай?

— Жаман емес, — деп әйел тағы да көздерін жұмды.

— Алайда хәліңіз өте қауіпті. Қазір ұлды болдыңыз. Сіз ол туралы ойлауға міндеттісіз.

Әйел демін қаттырақ алып, қолын сыртқа шығарып, алақанын жоғары жайды да, одеялға сылық түсірді, қолы жағалауға толқын шығарып тастаған дәрменсіз ұзын қайық сияқты.

— Сіз жоқта баланы кім бағады? Әкесі ғана. Бірақ ол ұлы бар екенін білмейді де. Ол кімнен білмек?

Ксения Афанасьевна басын көтермек болды.

— Жоқ, жайыңызбен жатыңыз. Менің айтқанымды түсіндіңіз бе? — деді Полотенцев.

Ол жақындай түсті. Әйел сөніп бара жатқан өмірінің бар күшін салып, көзінің үлкен ағын төңкеріп, тоқтаған жалындай қарашықтарымен қарады.

— Менің айтқанымды түсінгеніңізді көріп тұрмын. Егер бала өліп кетсе, еріңіз сізге алғыс айтпайды. Айтыңыз, Рагозинге ұл туды деп кім жеткізе алады?

Ол әйелдің қолын ақырын қысып сілікті.

— Айтыңыз. Әйтпесе кешігесіз. Рагозинге ұлың бар деп кім айта алады? Айта қойыңыз.

Әйел қолын созып, басын жастықтан болар-болмас көтерді, бірақ сол қалпында ұстап тұра алмады. Полотенцев құлағын бетіне тақай жаздап төнді. Ол әйелдің қалтырап, тісі-тісіне тимей жатқанын естіді. Әйел күтпеген жерде анықтап ап-айқын сөйледі:

— Сіз мен сияқты күйеуімді де қинамақ болған екенсіз.

Полотенцев басын жұлып алды.

— Сіз есіңізден танған боларсыз? Сізге бала туралы айтып отырмын! Бір баладан айрылып, енді екіншісінен айрылғыңыз келе ме?

— Сендер баланы да қинайсыңдар,— деді әйел бар күшін жинап. Ол ұшып тұрып ашуланып:

— Қайталап айтамын: сіздің ұл тапқаныңызды кімге хабарлау керек, сол кісінің атын атаңыз,— деді.

Әйел бетін стенаға бұрып теріс қарап жатты. Полотенцев столын қозғап, бір адым кері шегініп, аз ойланып бүкіл палатаға естірте дауыстап сұрады:

— Өлер алдында айтатын қандай өсиетіңіз бар? Мен кетемін,— деді. Әйел қалтырай түсті — үстіндегі одеялы дірілдеді. Кенет ол жалт бұрылып, ыңқылдап:

— Атын Петр қойсын! — деді.

Полотенцев иығын. жоғары көтеріп:

— Енді екінші Петр Петровичті бізге мұра етіп қалдырғыңыз келді ме? Екінші Петр Петрович болмайды, әдеттегі түрменің Иваны болады!

Ол мазасызданып азырақ семеңдеп тұрды да ашулана басып палатадан шығып кетті.

— Шайтан білсін! — деді ол қора арқылы қақпаға ертіп бара жатқан түрме бастығының жәрдемшісіне,— Неткен, мүлде, сезімсіз адамдар!

— Ол үйіне барып, асықпай қайта киінді. Аяғына күміс шпора қадаған шиблет, үстіне тізесіне түскен сюртук киіп, алдыңғы үйде бобрик жағасы, беліне дейін түскен жамылғысы бар қысқы сұр шинелін иығына жамыла берген кезде тағы да телефонға шақырды. Иығындағы шинелін тастамастан, кабинетіне қайта оралды. Түрменің кеңсесінен ауруханадағы дежур дәрігер Ксения Афанасьевна Рагозинаның қайтыс болғандығын хабарлады деп мәлімдеді: ол бір ауыз сөзбен:

— Жақсы! — деді де жиналысқа жүріп кетті.





36


Сауық кеші кешірек басталып, залда әдебиет бөлімі өтіп жатыр екен. Фойенің тең жарысын лотереяда ойналатын нәрселердің көрмесі алып тұр. Кемтарларға жәрдем ұйымдастырын жүрген әйелдер өрелер мен столдарда тұрған бұйымдарды түзеп, жөндеп әбігерленіп жүр. Лотерея доңғалағының қасында шаштарын бұйралаған, үстеріне көк киім киген, беттері томпиған Мурильоның періштелері сияқты кішкене қыздар тұр: олар билет алуға тиісті.

Әйелдер анда-санда сол қыздардың банттарын, бұйра шаштарын жөндейді. Көрменің ортасында алтындаған рамаға салған ұтыстың суреті — холмогор сиырының суреті тұр. Оның дәл тұмсығының алдында хризантема гүлінен жасаған букет тұр, ол ұтыс шыққан кісіге берілмек. Айналадағы нәрселердің бәрі жарқырайды, құлпырады, жалтырайды: соның ішінде самауырлар, сыя сауыттар, татар кебістері, бутылка-бутылка шампан шарабы, граммофондардың қалқаны, қоңыраулы сағаттар мандолиналар, ет турайтын машиналар. Мұнан әркім өзіне ұнатқан нәрсесін табар еді. Надсонның өлеңін жақсы көретіндер, кактус ағаштарының мамандары бізді ұмытты деп ешкімге өкпелей алмас еді.

Лотереяның жан-жағында павильондар бар: жолбарыстың биіктігі бір сажын аңырайған аузының ішінде цирктің аң жуасытушылары киетін киімдер киген сұлу әйел тәтті су сатады, ал сығанның шатыры астында үстіне жамаулы ала құла көйлек киген, сыған әйелдерінің киімін киген зор денелі етженді әйел адамның болашағын айтатын қағаздарды жәшіктен тұмсығымен алып беретін тоты құс ұстап отыр. Шатырдың маңдайда «Тіске басарың болмаса бал ашарсың!» — деген жазу бар.

Бәрін даярлап болғаннан кейін әйелдер залдың есігін аздап ашып, концерт тыңдай бастады.

Лиза жұрттың ең алдында, есіктің аралығына таяу эстраданы айқын көріп тұрды.

Үстіне фрак киген Егор Павлович Цветухин «Не олай, не бұлай болсын», деген әңгімені айтып тұр, залдағылардың бәрі — чиновниктер, офицерлер, кеудесі ашық көйлек киген көпестің әйелдері, қыздар актер ұсынып тұрған өмір мен өлімнің мәңгі мәселесін түпкілікті, дереу шешу үшін жиналғандай-ақ әңгімені ықыластарын сала сыпайы тыңдап тұр. Цветухин жай айтып тұр, сөзінің жабайылығы сондай тамаша сондықтан театрдағыдай өнерлі, — ол өзінің әрбір сөзімен бірге, әрбір ишаратымен: қараңыздар, менің сөзімнің жабайылығы қандай әсем, қандай сүйкімді дегендей болады. Жұрт оған қатты қол шапалақтайды,— оның атағы даусыз, оған ешкім таласа алмайды.

Сахнаға кішкентай столмен кресло алып келіп, жұрттың алдына Александр Пастухов шыға келгенде, жұрт танымайтын, бірақ өзіне-өзі әбден сенген орындаушыны қарсы алардағы әдетін жасап, ентелеп таңырқай қарады. «Көресіздер ме, мен сіздерді ешнәрсемен таң қалдырғым келмейді, бірақ өздеріңіз қалап шақырғаннан кейін, мен күлдіргі пьесамның бір үзіндісін, былайынша айтқанда, түкке тұрмайтын кішкене бөлегін менің сіздерге оқып беруіме болады, кешке жақын дачада шарап ішіп отырып тап осылай бәрібір басқаларға да оқып берген болар едім, — мінекей тыңдаңыздар»,— дегендей болады Пастухов креслоға сәл салақтау бірақ оқтайлы отырып жатып. Сонан кейін ол кішкене тарақ қағаздарға жазғандарын оншама тырыспай, өзіне-өзі оқыған адамша оқи бастады, біреу бөгет жасар-ау, немесе дауысымды естімес-ау немесе қалпым біреуге ұнамай қалар-ау деп бір секундте іркілмей ол не жасасам да жұрттың бәрі соны шыдамай күтіп отыр деген табиғи толық сеніммен өзінің ауанына салып отырды. Жұрт әуелі езу тартты, кейін күлкілерін әрең тыйып, ақырында, тыя алмай бүкіл залға естірте күле бастады, тек қарқылдап күліп отырғанда бұрынғыдан да гөрі күлкі қызық жерлері естілмей қалам деп қорқатын тәрізді. Пастухов оқып болып, жұрттың шақыруымен қайта шыққанда, өзі де күлді, оның сәл менменсінген көңілді күлкісі, кіші пейіл тамаша көркі: жасаған-ау!—мен осының бәрі соншалықты күлдіргі, даусыз әсерлі екендігіне еш күмәнім жоқ, дегенмен, әрине, бұл түкке тұрмайды, ал мен өзімді-өзім шын мәнісінде көрсетуге тырысқаным жоқ! — дегендей болады. Сондықтан күлкімізді күлейік, мырзалар, алай да өздеріціз түсінесіздер, сонша ма шуылдайтын түк жоқ дегендей болады.

Соның салтанатымен әдеби бөлімі аяқталды. Жұрт залға шыға бастады. Жоғарыдан естілген «Торреадордың» көтеріңкі күйі ойнап тұрғанда лотерея да ашылды. Билеттердің пешеті алынды, доңғалақтар зыр айналды, көк киінген періштелер быттиған қолдарын жәшікке салып, шиыршықтаған қағаздарды алып жатты, әйелдер, өрелерден ұтысты іздей бастады, ұтқан кісілерге нәрселерін беріп, сұқтана күледі.

Жастар Цветухин мен Пастуховқа жол беріп, ығысады. Олардың қасында театрдың костюм қоятын қоймасынан алған ескі фрак киген Мефодий бар, ол киімі қолбырап оңтайланып, өзінің атақты достарына түскен жұрттың назарынан оған да үлес тигеніне насаттанғандай болады. Үшеуі қасында Лиза тұрған доңғалаққа келді. Олар да жұрттың бәрі сияқты холмогор сиыр туралы әзіл сөздер айтып, сиырдан көрі қаймақтан жасаған балмұздақ немесе ірімшік сияқты заттарды ойынға салу керек еді, деп олар билет сатып ала бастады. Мефодий бір дөжне тіс ысқыш ұстап алып, енді мәселе бифштексте, жаңағы сиырда қалды деп күлді. Цветухинге ақ қағаз шықты. О л күрсініп:

— Сіздің маған көңіліңіз қалғанын көптен көріп жүрмін. Сіз маған «Гамлетте» мені ұнатқан-ұнатпағаныңызды әлі айтқан жоқсыз. Құдай қазы! Бірақ, мен бүгін мынау тобырдың тәңірісі оңбаған Пастуховтан жақсырақ көрінген шығармын, деймін, а?

— Сіз ашуланбаңыз,— деп күлді Лиза— екеуін теңдестіруге болмағанымен, Александр Владимирович сіздің шекспиріңізді жеңіп кетті!

— Аулақ,— деді Пастухов Егор Павловичті менсінбеген адамдай қақпалап, сенің жұлдызың сөнді. Бүгін бәйгеден мен келдім! Өз қолыңызбен (деп ол Лизаға өзінің берік тістерін ыржитып көрсетті) — он данасын бере қойыңыз!

Лиза алып берген билеттерді төртеуі бірдей ұтыс шыққанша өте байсалды шұғылданып ашып қарады.

— Құдайым-ау, бұл не екен? Мен шыдай алмаймын! — деді шапшаңдатып Пастухов, жүрегін ұстап.

Лиза бір заттан екінші затқа көшіп ұтыс шыққан номерді іздеп жүрді, достар әрқайсысы болжау айтып, Лизаға қарап: «Кастрюл! — Зонт! — Тігін машинасы!» — деп дауыстап тұрды. Бір кезде бәрі: графин!—деп шу ете қалды.

Лиза көркем нақыстаған сыйымды үлкен хрусталь графин алып келді, оның жарқыраған қан қызыл бүйіріне әдемі суреттер салынған. Пастухов қолына қадірлеп алды да, тамаша көріп қарап:

— Қыдырдың өкінішті, зәбірлі қатесі: бұл зат Бахустың алдындағы аса зор қызметі үшін біздің теңдесі жоқ досымызға берілуге тиісті! — деді.

Ол графинді Мефодийға беріп, басын иді.

— Тоқта! — деді Мефодий оған шынымен үрейленіп.— Тағдырды сынама! Көресің бе?

Ол графиннің тығынын шығарып Пастуховтың көзінің алдына апарып көрсетті:

— Мынаның не екенін білесің бе, ақылсыз? — деді.

Пастухов тығынға үңіле қарап, алақанымен аузын жауып, шошынып басын шайқады:

— Сен мені қорқыттың! Түсіндім. Түсіндім.

Ол тығынды алып, фрагының қалтасына салды да, графинді Мефодийға беріп:

— Ал, мынаны сен алып жүресін! — деді.

— Символика!—деді Цветухин.

— Жұмбақ сиқыр — деп Пастухов қастерленіп, гипнотизерлерше бірнеше қимыл жасап, Цветухин мен Лизаға төнді.

Булар күлді, жұрт лотереяның қасына жиналып, достарды ығыстыра бастады, сондықтан Лиза Цветухинның айтқандарын естіп қалу үшін доңғалақтан алыстап кетті.

— Мен шығынға ұшырадым! Сіз менің ұттырғанымның есесін бірінші вальспен орнын толтырмасаңыз болмайды.

Лиза сенбес деп қорықса да, басқа біреуге уәде берріп қойып едім дей бастады. Ол Лизаға сұқтана қарады,— елеурегенін ұнатты, алғашқы аузын ашқан гүлдей жайнаған әйелдік жастығы әлі бұзылмай сол күйінде тұр екен.

— Жарайды, жақсы, нандым, нандым. Олай болса, вальсті қояйық, ұмыт қалған бір би сымаққа уәде бересің бе?

— Ұмыт қалған биге — уәде берейін.

Олардың әзіліне Мефодий араласып: Цветухинді етегінен білдірмей тартып сасқалақтап күбірлеп:

— Тез жүр, бізді палата прокурорына таныстырмақ! — деді.

Ознобишин таныстығын мақтан көріп, Пастуховты прокурордың әйеліне таныстырған екен, прокурордың әйелі таң-тамаша болып, мұндай тамаша әңгіме оқушы кісіні бұрын-соңды естігенім жоқ еді, қаламызда осы сияқты күлдіргі, осындай сүйкімді комедия жазатын адам тұрады деп ойламаған да едім, дейді. Пастухов басын сәл еңкейтіп, мақтанға насаттанып, салтанат құрған және өзіне-өзі әбден сенген жетік адамша миығынан күліп тұрды.

— Сіз жұрттың бәрін жеңдіңіз, мен сізге Қоғамның атынан алғыс айтамын! Рақмет, рақмет!

— М-я, м-я, сізге алғыс айтамын,— деді прокурор Пастуховтың қолын қысып.— Сіз, былайынша айтсақ, біздің зеріккен көнілсіз жиналысымызға шоғыр жұлдыздай жарық бердіңіз. Осында бола тұрып, бізден өзіңіздің әсеріңізді, дарыныңызды жасыруыңыз күнә емес пе?

— Көресіз бе, мәртебелі мырза, — деді Пастухов көптен бері таныс адамша жарастықты еркін сөйлеп, — мен сізді өзімнің осы сапаларыммен қызықтырамын деп ешуақытта ойламаған едім.

— Тұра-тұрыңыз, тұра-тұрыңыз! Бізді ешуақытта қолына кітап алмайды, театрға бармайды, былайынша айтқанда... құбылыстармен шұғылданбайды деп шынымен-ақ ойлағаныңыз ба...

— Жоқ, жоқ,— деді асығып Пастухов,— тек менің кейбір дүдамал қасиеттерімен шұғылдануыңыз менің басқа қасиеттерімді көруге сізге бөгет болды ғой деп шамалаймын.

— Дүдамал дейсіз бе? Біз әруақытта сіздің талантты екеніңізді мойындап келдік!

— Алайда өзіңіз басқарып отырған мәртебелі мекеме менің сізді осы пікірде айтуыма жол бермеді ғой, солай емес пе?

— Сізді маған жібермеп пе еді? Ах, я, я, я!—деді есіне жаңа түскендей қуанып прокурор.— Сіз анау тарихты айтасыз ба? Олай болса сіз маған карталардың бәрін ашқызады екенсіз! Мінекей! Біз сізді әдейі ешқайда жібермей жүрміз, өйткені өзіңіздің жұрт алдында тамаша өнеріңізді көрсетуіңізді күткен едік!

Пастухов бетін бір сипап, бетіндегі әзәзіл күлкісін жуып қарқылдап күліп, қоғамның ең көңілді, тіпті ер мінезді ерке адамы бола қалды.

— Қараңызшы, қараңызшы! — деді прокурордың әйелі күйеуі мен Пастуховтың сөзін бөліп. — Досыңызға ұтысқа тығынсыз графин шығыпты!

Мефодий мен Цветухин енді Пастухов қандай айла жасар екен дегендей күтіп тұрды, сол кезде Александр Владимирович миығынан күліп, әрбір қимылын баптап, фрагінің қалтасынан тығынды алып, мәртебелі ерлі-зайыпты мырза-ханымдардың алдына апарып көрсетті.

— Мен тығынды жасырып қойып ем. Актерлерге сеніп болмайды, олар қиялшыл, мейлінше салақ жандар ғой. Ал тығын маған аса жоғары ғылыми тәжрибені зерттеу үшін керек.

— Қалайша, сіз ғылыммен шұғылданасыз ба? — деді прокурордың әйелі.

— Сіз бұршақты жақсы көресіз бе, жоғары мәртебелі мырза — деп сұрады Пастухов.

— Бұршақ дейсіз бе? — деп ғажап қалды, бір жерінен қыбымды тауып қалды ма дегендей прокурор, алайда — сыпайы ишарат білдіріп, қызыққандай болды.

— Француздар арақтан бас түзету үшін бұршақтан сорпа жасап ішеді. Ол ем болады дейді. Естіген жоқ па едіңіз? Сіздің де солай жасауыңызға кеңес беремін. Мінекей, бұршақтан сорпа пісіргенде, тез пісіру үшін бұршақтың ішіне хрусталь тығын салыңыз. Мұны маған бір тамақсау кісі айтып еді, соны енді өзім тексермекпін.

— Құдайым-ай, неткен қызық!—деп жұрттың бәрімен бірге күліп прокурордың әйелі, әдеттегіден өзгеше қалжыңға қайран қалды: оның көзінше ешкім ешуақытта прокурор арақ ішкеннен кейін басын түзейді деп айтып көрген жоқ еді.

Пастухов саусақтарымен тығынды бұрап, прокурорға сәл жақындап, сырлас адамша:

— Демек, жоғары мәртебелі мырза, сіздің қулықшыл жоспарыңыз орындалғаннан кейін, мені бүгінгі сауық кешіне дейін кідірткеннен кейін, енді сіздің қалаңызға менің қажетім жоқ деп сенуіме бола ма?

— Қажетіңіз неге болмасын! Біз сізді жаңа ғана танып тұрмыз! — деді прокурор рақымы тасқан адамша Пастуховты құшақтай жаздап,— Сізді кідіртуге нағыз талап енді туатын шығар! Оңаша, өз адамдарымыздың арасында қонақ етпей сізді ешқайда жібермейміз.

— Өте жақын, сырлас адамдармен бірге болыңыз, деді прокурордың әйелі.— Сіз қазір, тап қазір бізге уәде беріңіз!

Бәрі де тамаша сияқты — бәрі сыпайы күліп, тәжім етіп, бастарын изесті, бірақ Пастухов тығынын қолынан шығармай сыпайыгершілікті қоя тұрып, мақсатына жетуге ұйғарды.

— Дегенмен, жоғары мәртебелі мырза, егер аспандағы тырна туралы емес, уысымызға қысып ұстаған боз торғай туралы әңгіме туралы айтатын болсақ...

— Ол қайдағы боз торғай? — деді прокурор қабағын көтеріп,

— Ах, боз торғай былай тұрсыншы! — деді Пастухов.— Мен өзімді оттықтың сауытына қамаған тарақан сияқты көремін!

— Боз торғай! Тарақан! Осындай тамаша салтанаттан кейін осылай деуге бола ма! Алайда сіз ерке екенсіз. Рұқсат етіңіз... егер тағы да анау туралы болса...

— Я, жоғары мәртебелі мырза, мен тағы да анау туралы айтып тұрмын,— деді Пастухов.

— Ах, сіз тағы өзіңіздің қолайсыз жағдайыңызды айтып тұр екенсіз ғой! Бірақ, жасаған ием-ау, ертең бұйрық берейін, сонан кейін рақым етіңіз, рақым етіңіз! — Тырнаша аспанға ұшасыз ба немесе сұңқарша шырқайсыз ба, ықтыяр өзіңізде!.. Ознобишин шырағым, сізден өтінемін, маған ертең әлгі істі... әлгі Пастухов мырзаның шатағы туралы істі маған берсін деп айтарсыз.

— Шатасқандардың ішінде Цветухин де бар,— деді Пастухов.

— Цветухин мырза да бар. Рақым етіңіз. Сонан кейін бір минут анау лотерея қасында тұрған қасқа бас кім? Подполковник емес пе? Бері келсін деп айтыңызшы, шырағым... міне! — деді Пастухов қатты күрсініп. — Мен енді эстрадада әңгіме оқу былай тұрсын, егер қаласаңыздар, испан әйелдерінше киініп, қолыма тоқыма тоқылдақ алып, билеуге әзірмін.

Біз сізді билетеміз, билетеміз! — деді күліп прокурор, әйелінің соңынан еріп бара жатып, басын изеді.

Пастухов даңқты майданда жеңіп шыққан адамдай түгі сыртына шығып тұрды,— желбезегі қозғалып, еріндерін жайып, аузына көзге көрінбейтін жемтік тістеген жанша тұрды. Екі досы тандана қарады.

— Менің айтқаным дұрыс емес пе? — деді Мефодий ентелеп.

— Сен — пайғамбарсың!—деді мейірімі түсіп Пастухов, тығынды салтанатпен графиннің аузына тықты.— Сорпа пісті. Маған енді керегі жоқ.

Ол жолдастарын шынтақтарынан ұстап:

— Сол иық алға, буфетке — марш! — деді.

— Марш жасау, әрине мүмкін емес,— бал араша гуілдеген жұрттың арасымен сығылысып, қақтығысып өту керек. Жұрттың бәрі буфетке ұмтылады, ұтыс шыққандар ұтысына шарап «бүркеу үшін», ұтылғандар — қайғысын жуу үшін, мүлде ойнамағандар тағдырдың талқысына түсіп босқа ренжімей ақшасын өзі біліп жұмсау үшін буфетке ұмтылады.

Виктор Семенович Шубников тәуекелдің кісісі. Кәнігі жолдастарының арасында ол залда артистер әңгіме айтып жатқанда, барлық уақытын стол басында өткізді, және орын ауыстыруға ұмтылмады. Тек Лизаны бір көрсем дейді — қауымның әйелдері қасында жаңа рольді қалай атқарып жүр екен. Ол буфеттен шығып, анадайда жұрттың арасында жасырынып, әйеліне қарап тұрды. Я, ол үзілді-кесілді бақыттымын деп айта алады: Лизаның киімі жұрттың бәрінен артық, үстіндегі тағымдарына тең келетін ештеме жоқ, шашы басқалардың бәрінен биік, мүмкін, балдағы шашын биік қылып өрген Лива ғана болар. Оның доңғалағының қасында халық көп, ол жұрттың бәрінен сұлу көркем күледі, ол басқа әйелдерден гөрі жеңіл, кербез жүреді, қолы тиген нәрселер қалтырағандай болады,— жоқ, ол тегіннен-тегін Шубникова болып жүрген жоқ!

Витенька бет-аузы ыржиып қасына келіп тұрды.

— Менімше сен нәрселеріңді тез өткізесің ғой деймін?

— Магазинде отырғаным пайдалы болды,— деді ол көңілденіп.— Сен ішіп алғансын ба?

— Достардың ортасында, достардың ортасында! Біз сені күтеміз.

— Бара алмаймын. Не болып жатқанын көресің бе, — деді ол бұрынғысынша көңілденіп, сонан кейін:— Қарсылығың жоқ па? Мені Цветухин биге шақырып еді, — дей салды.

Бұл күтпеген уақиға оған тіпті ұнап кетті,— мейірімділік сезімінің бәрін еріткендей, әйелінің салтанаты өзінің салтанатындай көрінді.

— Егер сен менен рұқсат сұрасаң, мен қай уақытта болса да рұқсат етемін.

Лиза үндеген жоқ, тек ұтыстың билеттері мен нәрселердің қағазын салыстырып қарап, бұрынғысынан да пысық қимылдай бастады: рас, жұмысы өте көп.

Витенька ғашық болған адамша буфетке қайтып оралды. Жолда сыған әйеліне бал аштырды. Тоты құс оның көңіліндегі ниеттеріне сай келетін пайдалы өмір ережесін: «Табандылық жасасаң, көп ұзамай мақсатыңа жетесін. Жұрт саған қызығады, есінде болсын» деген жазу алып берді жәшіктен.

Ол бос орын іздеп жүрген Цветухин мен Пастуховты көрді. Өтіп бара жатып Егор Павловичке бас изеп, өз столында бірге отыруға ұсыныс жасады.

— Сіз, мүмкін, өткен жолы, Очкинде, мені кісіден безген біреу деп ойлап қалған боларсыз. Бірақ, білемісіз, онда көңілімнің қошы болмады. Бүгінгі сауық кеші тым жақсы, рас емес пе? Менің әйелім сізбен билеймін дей ме?

— Вальсті сізбен билеуге уәде жасаған болар? — деді Цветухин.

— Мен сізге жол бердім! — деді Витюша жүрегіндегі барлық мырзалығын көрсетіп.

Ол Пастуховпен амандаспақ болып еді, бірақ оның елемегенін, Виктор Семенович электр жарығының бір бөлшегі ғана сияқты көргенін байқап таң қалды. Мұның ерекше көрінгендігі сондай, Егор Павлович та, (Витюшадан кем тан қалған жоқ, сондықтан қолапайсыз жағдайды сездірмеуге тырысып, тіпті досының жеңін тартып тақалды, бірақ, оның әрекеттерінен ештеңе өнбеді.— Витюша сол бойы кетіп қалды. Александр Владимирович тіпті оның өзіне ерекше сияқты көрінген шұғылдықпен бұрышқа, желкесі жалтырап, көзілдірігі жарқ-жұрқ етіп отырған Полотенцевке үңіле қарады. Подполковник прокурормен сөйлесіп отыр. Пастухов мәртебелі мырзаның нәзік бет құбылыстарын, оның әртүрлі ишаратын бақылап, прокурордың ойындағысын алыстан оқымаққа тырысты, бірақ олардың қысқа, мәнді әңгімесін қастарында тұрып тыңдаса да жете түсінбес еді.

— Құдай сақтасын,— деді прокурор қостаған қошемет күлкісімен — сіз біздің көркемөнер жолындағы жігіттерді өлердей зеріктіріпсіз! Көрдіңіз бе, неткен дарынды кісілер, а? Әрі мақтаныш, әрі даңқ емес пе, а?

— Әрине, жоғары мәртебелі мырза,— деді подполковник, бірақ менің байқауымша олар көркемөнердің жолымен ғана емес, бірсыпыра басқа күдікті бағытта жүргенге ұсайды.

— Ұсайды!—деді прокурор қайталап.— Мұның жеткіліксіздеу десем көнерсіз, Маған баяндауларына қарағанда, ешқандай іс жоқ сияқты ғой? Жоқ, жоқ солардың жанын тәубе қылуға жіберелік!

— Шатақ сонда, мәртебелі мырза, олар тәубе келтіруге бейім адамдар емес.

— Ал егер тәубе келтіретін ешнәрсе болмаса қайтесіз, а?

— Әркімнен-ақ тәубе келтіретін бірдеме табылады.

— Бірдеме дейсіз бе? — Деді тағы да прокурор қайталап, бірақ мазасызданып.

— Оның үстіне бұл оларға пайдалы, жоғары мәртебелі мырза.

— Зиян болмас деп ойлаймын. Мүмкін, әділдік жолымен қарағанда сіздікі дұрыс-ақ шығар, бірақ заң бойынша — дұрыс емес. Материалдарын тағайындап беруіңізді өтінемін, мен істі қысқартайын.

— Істің бәрі, жоғары мәртебелі мырза, бірте-бірте аяқталып келеді: бүгін Рагозина қайтыс болды.

— Аурудан ба? — деді Прокурор солай шығар дегендей сұрақты тіке қойып.

— Босанғаннан кейін.

— Сонымен қалай?

— Күйеуінің басқарғанын бекер демейді.

— Мүмкін тағы бірдемелерді бекер демеген болар?— деді прокурор подполковниктің көзілдірігін сақ зерттеп.

— Іс бойынша бекер деуге болмайтын мәселелерді бекер дей алмады, — деді Полотенцев жұмбақтап, сөйтті де өзінің математикалық бершімегін сипады.

— Жарайды, мені жолдастарым күтіп тұр,— деді прокурор.— Ғапу етің?з, сауығыңызды бөлдім. Осының бәрі артистердің салдарынан. Неткен таланттар, а? Лотереядан ештеңе ұтып алдыңыз ба, жоқ па? Талантым жоқ дейсіз бе? Не дегеніңіз! Сіздің әруақытта жолыңыз болып тұрады! Сиыр ұтып алуыңызды тілеймін, сиырды!

Ол карта ойнайтын залға шығып кетті, ал Полотенцев есікке қарай бара жатып, Пастуховтың қасынан мүлде жақын өтті де, басын иземеді: біріншіден, ол қызмет жағдайында танысқан адамдарды әдетте танысым деп санамайтын, екіншіден, жандарм бас изесе де, жұрттың жауап қайтармауы мүмкін.

Пастухов папиросын шұғылдана қызыға тартып, подполковник қасынан өткізіп жіберді, аздан кейін оның күдірейген иықтары, қарыны, кеудесі үнсіз күлкіден жиі-жиі селкілдей бастады. Ол бейқам насаттанып, Цветухинді құшақтап, Мефодий отырған столға алып барады. Олар борда шарабын сәл жылытып, ұтып алған графинге толтырып құюға бұйрық берді. Олар қазіргі минутте бәріне қызғылықты мәселеге қайта-қайта оралып, әртүрлі әңгімелер айтып отырды: прокурор мен подполковниктің кездесуінен кейін, Пастухов оны өзінің пайдасына жорыды да, таяуда басынан кешкен ауыр азап өнді күлдіргі уақиға сияқты көрінді, сондықтан тек арақ ішу ғана қалғандай.

Би басталып, жез музыка аспаптарының әнді екпіні қатты естіледі. Цветухин кетуге қаншама ұмтылса да, үлкен графин таусылмай қойды, шарап денесін басып, достар бір тостың артынан бір тост, жариялап ішіп отырды, ақырында, бір кезде Александр Владимирович күнәға кешірім жасаған адамдай былай деді:

— Бізге сыйлыққа тұмар берген әйелдің ден саулығы үшін. Бишара Лиза үшін (ол Цветухинге қарап көзін сығырайтты), бишара Лиза мен Эраст үшін!

Егор Павлович жаңа батаны қабыл алып, түрегеліп тұрып шарабын ішіп, кетіп бара жатып, әйелді алдағыш әзәзілдерше бетін өзгертті.

Оның қазіргі тұрған сатысы аспанға өрбіген шырмауықтың бірінші бұрылыс жасайтын басқышы тәрізді еді, сонан әрі бүкіл дүние әрі жеңіл, әрі оңай көрінеді. Ол бұрынғысынан тік болғысы келді, аяғын бұрынғысынан әсем, көздерін ыстығырақ, күлкісін жарқынырақ, сөзін сұлуырақ көрсетуге тырысты. Ол жолдың тарлығына мүлде рақаттанды, өйткені әлдебіреудің шынтағын жұмсақ қана ұстап, өте сыпайы кешірім өтініп, мейірбандықпен кешірім ету өте ұнады.

Лиза жеңілетінде көрінді, сонысымен Цветухинды тағы бір басқыш жоғары көтеріп, сол апада шырмауық тағы бір шиыршық жасады — әзірше әдепсіз болмағанымен едәуір батылдық жасаған сияқты. Егор Павлович Лизаның қолын талай ұстап жүрген адамдай әсем киінген адамдардың арасынан жол салып, оны жайнаған залға алып барып, ақтылы-қаралы пар-пар адамдардың қатарын тұрғыза, музыканың өктем құбылысына бағынып. біресе оны өзі билеп ала жөнелді.

Олар, әрине, ұмыт қалған би сымақ деген сөзді тағы бір естеріне алды, ол би сымақ — паде-катекен. Олар бір-бірінен бұрылып кетіп, қайтадан бетпе-бет қарсы жүріп, айналып. тағы бұрылып кетіп жүрді. осы қозғалыстар екеуін бір секундке ажыратып; қайтадан бір секундке қосып, екеуі біресе бірінің көзіне бірі қарап бірдеме айта бастағандай, біресе сөздерін бөліп, қайтадан айналар кезде не айтарын ойлағандай болады, осының бәрі үнемі жаңғыра береді, жаңғыра береді, жаңғыра береді, барған сайын жақсара береді, жақсара береді, қимылдың бірқалыпты екпіні өзгермесе де, тыныс жиілене түседі, сондықтан үсті-үстіне қозғалғылары келе бергендей болады. Олардың алды-артында өздері сияқты екі-екіден жүрген адамдар қоршап алса да, бұлар өздерінен басқа ешкім жоқтай, жоғарыдағы ойнап жатқан музыка тек екеуіне бола ғана ойнап жатқандай көреді.

Бұлардың өзара айтысқан сөздері Лизаның санасына құрақтың басына бір қонып, бір ұшып жүрген инелікше женіл ұшып келіп, тиер-тимес жанамалап өткендей болады. Оның санасында тек қозғалыс, ауада қалған із, жарықтың сәулесі, тіпті ешнәрсе қалмаған тәрізді.

Бірақ бір кезде Цветухиннің әңгімесі ойдың босқа шырқырап ұшқан екпініне бөгет жасап, кідіртіп, ауырлатқандай болды. Оркестрдың әрбір аспабы өз алдына, шамдалдың — әрбір шамы өз алдына бытырап, би ерекше зер салуды керек етті.

— Не дейсіз? Не айттыңыз? — деп сұрады Лиза соңғы бұрылыста.

Олар бір-бірінен бұрылып кетіп қалды, сонан кейін екі па жасап, бірінің көзіне бірі қарап, сонан кейін Лиза оның иығына қолын салды, сол кезде ол ап-айқын:

— Сіз күйеуіңізден бір рет қашып кетіпсіз ғой? — деді.

Бақытқа қарай бұрылыстар — үшінші, төртінші бұрылыстар тоқтаусыз бірінің артынан бірі келіп тағы да Цветухиннен теріс қарап кететін кез келіп аз-кем ойлануға мүмкіншілік туды.

— Сізге мұны кім айтты?

— Маған солай көрініп еді — Сіз сөзсіз қашып кететіндей көрініп едіңіз.

Бұл неткен ауыр би, бидің олпы-солпы мүшелері қалай дөрекі құрастырылған, қалай тез шаршатады!

— Сіз менің қашып кеткенімді тілейсіз бе?

— Мен сіздің бақытты болуыңызды тілеймін.

Біреу Лизаны түртіп қалды, Лиза сәл кідірді, артындағы тізбектер сығылысып, үстіндегі көйлегін басты, сол кезде ол Цветухинды қолтығынан ұстай алды.

— Мен шаршадым.

Ол Лизаны залдан ертіп алып шықты, Лиза лотереяға қарай жүрді, Цветухин сүйеп келеді. Ол бусанып, бет ажары терден сәл жылтырап, ентіге демалып, бүктеулі орамалын иегіне, шекесіне, мойнына жиі-жиі басып келеді.

— Менің жұмыс жасауым керек, — деді Лиза күліп, айналып тұрған доңғалақты көрсетіп.

Ол өзектеп:

— Сіз бақыттысыз ба?—деп тағы сұрады.

— Я, әрине, — деді Лиза қатал дауыспен, сонан кейін неде болса өзін қорғауға әзір адамша оған тіке қарап тағы да:—Я, әрине, бақыттымын, әбден бақыттымын. Сіз менен бұл туралы сұрамауыңыз керек! — деді.

Басын изеді, оның орамалын қолына ұстаған күйі бір минут қалшиып тұрып қалғанын байқамады да.

Лиза билеттері мен белгі қағаздардың жазуын оқудың соңында кемінде бір сағат жүрді, номерлерін шатастырып, нәрселерді араластырып алады, бір кезде әйелдердің біреуі оған әзіл ретінде — шаршадыңыз, демалуыңыз керек, деді.

Лиза буфетке барды. Қатар қойған екі столдың айналасында Витюша мен Цветухиннің жолдастары бірігіп, шуласып отыр екен. Пастуховтың әңгімесіне бәрі қарқылдап күледі. Ол толықсып кеткен адамша креслосында жайылып отыр, мастықтан сәл Желімдеген көздеріне қарағанда, өл күлегеш қанымның оншама ажыратқыш адамдар емес екендігін сәл мазақтап рақаттанып отырғандығы байқалады. Жұрттың бәрі Лизаға орын беріп орындарынан түре келді.

— Неткен кісілер! Неткен кісілер!—деді Витюша.— Қудай біледі, сен бөгет болмайсың! бәрі де өте сыпайы.

— Мүлде дәрілеп тазалағандай! — деді жұрттың бәрінен көп ішкен Мефодий.

Бірақ Лиза отырғысы келмеді: шыдамсызданып, басы айналып тұр, Витюша кенет жаны ашып, аса маңызды бір пікірді аңғарып қалған адамдай қайта-қайта басын шұлғыды.

Ол қалтасынан заемның бүктеген купондарын шығарып, жұрттың бәрі үшін төлейтіндігін айтты. Бірақ есебін шығару қиын болды. Достары көмектескен болып еді, олар да шатасты. Пастухов жұрттың қолындағы купондарды жинап алып, дода-дода қылып уыстап алды да Лизаға берді.

— Мастықтан жаны таза жалғыз адам екенсіз, бізге, мас кісілерге, жәрдем қолыңызды ұсыныңыз!

Лиза есепке шынымен кірісіп еді, дереу шатастырып алды, — купондардың бірсыпырасы бірнеше сом, бірнеше тыйын кейбіреулері бір сомға бірнеше тиыны жетпейтін әралуан екен, ең бастысы Цветухин өзінің оттай жанған ыстық қара көздерін алмай қарап отыр. Лиза еркелеп — толып жатқан проценттерді ажыратудан зеріктім деді. Сонда Цветухин:

— Ақша есептеп үйренбейінше, Сіз көпестің әйелі бола алмайсыз, — осы сөз есіңізде болсын, — деді.

— Эх деді Витюша дауыстап, купондарды уыстап қайтадан қалтасына салды. — Бай кісіге ақша санап не керек? Бай адам үшін басқа біреу есептер болар. Қызметші! Буфетшіге айтыңыз есеп қағазын менің үйіме жіберсін. Мен — Шубниковпын!

Ол Лизаға қолын ұсынды.

— Бүгін мені әйелім ертіп кетті. Мен көндім. Көндім.

Ол аяғын тәлтіректетіп, үсті-үстіне қоймай сыбырлап келеді:

— Мен сені бірден түсіндім: кішкене Шубников әлди-әлди болғысы келген болу керек, солай ма? Таптым ба?

Біздің кішкентайымыздың ұйқысы келді ме, солай ма?

Аязға шыққан соң, ол бұрынғысынан да былжырап, сөзі адам түсінбейтін болып кетті, үйге келген соң, шала-шарпы шешініп жастыққа басы тигесін қор ете түсті.





37


Лиза көпке дейін ұйықтай алмады. Қоғам үйінің залдары көз алдынан елестеп кетпей қойды. Олар елес беріп көрінеді де, сол күйінде қозғалмай тұрып қалады, сондықтан Лиза құлпырған жарықта көптің ішіндегі адамдардың әрқайсысының бетін, әйелдердің киімін, гүл букеттерін, лотереяда өзі үлестірген нәрселерді, кейін ұтып алған адамдар сауық кешінің аяғына дейін орынсыз артық нәрседей алып жүрген ұтыстарды айқындап көре алатын болды. Бірақ оның көз алдында Цветухинның бусанған қара торы беті елестеп, тоқтай қалған кезде, Лиза оны ұмытуға, басқа нәрсеге назар салып, қара торы бет қайта елестемесін дегендей сол басқа нәрсеге назар салғысы келді, осы күрестің шым-шытырық шатпағы шаршата бастады, Лизаға ешуақытта ұйықтамайтындай көрінді, түні бойы төңбекшіп, толып жатқан суреттер мен нәрселердің тосқауылдары арқылы азаптанып өтуге тиісті болғандай көрінеді. Ол осылардың бәрінен қашпақ болады, бірақ жүгірісі нашар әлсіз, ол секіріп атқа мінбек болады, тіпті үстіне мініп, қашуға болатұғын ат көзіне көрінеді де. Аттар көп, соның ішінде Виктор Семеновичтің шабдар жорғасы теңселіп ақырын жорғалайды. Лиза соның үстіне мінбек болады, бірақ сол екі ортада бір жақтан үстіне көк тор жапқан қара желгіш ат пайда болып, Лизаның қолы торына тиер-тиместе-ақ жеңіл арбаның үстіне қалай отырып қалғанын білмей қалды. Желгіш ат түннің қараңғысын қақ жарып, бос кешелер арқылы шауып келеді, оның тағасының даңғыры бүкіл қалаға жайылады. Қатты жел соғып, Лиза қалтырап тонады — үстінде шілтерлі жұқа көйлегі, басында шілтерлеген, бант қадаған түнде киетін қалпағы бар. Тастай қараңғыда арба бір үлкен қара үйдің алдына келіп тоқтай қалды, сол кезде біреу келіп Лизаны екі жағынан қапсыра ұстап, қолтығынан сүйемелдеп, жерге түсірді. Лиза үлкен ауыр есікті ашты — үй театр екен. Ол бес орындықтардың арасымен сахнаға қарай жүріп келеді.

Шексіз шыңырауда асулы тұрған шамдалда сығырайып сарғайған жалғыз шам жанып тұр, ол үнсіз залға болар-болмас жарығын түсіреді. Лиза шілтерлі көйлегімен, басындағы қалпағымен, жалаңаяқ, үнсіз аттап өлердей баяу жүріп келеді, үстіндегі киімі өзінің операда көрген Қарға мәткенің өлер алдындағы киімі сияқты. Ол оркестрдің терең үңгірінен жіңішке тақтай арқылы аттап, рампадан өтті. Шымылдық көтерулі тұр. Кенет аяғының астынан толып жатқан оттар жанып көзіне шарпыды. Лиза сахнаны адымдап өлшеп жүр. Сахнаның едені бұдыр-бұдыр тікен тақтайдың арасындағы саңылауларынан суық жел соғады. Сахнаның ұзыны жиырма, ені он жеті қадам. Мүмкін ені онан да көп болу керек, бірақ бір қарауытқан нәрсе әрірек баруға бөгет жасайды, сондықтан Лиза қараңғылықтың аржағында не бар екенін біле алмайды. Кері бұрылады. Суық жел әлі соғып тұр, көйлегінің ұзын етегі аяқтарын сабалайды. Ол шамдарды санай бастады, бірақ олар жарқырап жаңа түскендіктен, көзі шыдамайды, ол алақанымен беттерін басты, дәл сол кезде арт жағынан, қараңғылықтан, біреудің шыңғырған ащы даусы естіледі, сол кезде Лиза оянып кетті.

Қорыққанынан қалш-қалш етіп, сезімі біртүрлі керемет айқындалып, ол түсінен ерекше бір жаңалық танып, өзі де жаңғырғандай болады. Витенька алансыз қорылдап жатыр. Лиза бүкіл денесін сипады — арқасы терлеген екен. Көйлегін шешіп креслоның үстіне лақтырды, үстіне халатын киіп терезенің алдына барды.

Көше таңертеңгідей халыққа толы, жұқа құрғақ қар жатыр. Арбаның доңғалақтары салған қара із рельс сияқты әр жаққа тарайды. Қар жауған үйдің шатырлары аппақ, үйлер біртүрлі көтеріңкі көрінеді. Аспан сұп-сұр. Турбадан шыққан түтіндер аспанда көкшіл шардан өрнек төккендей болады, ол шарлар етек жайып көкшілденіп, аспанға ұласып кетеді. Әлі шана түскен жоқ.

Лиза ішінен: «...ерте оянып, Татьяна терезеден көреді...» — деген сөздерді оқыды да, ас үйге шықты.

Дәл сол кезде екінші есік ашылды. Ac үйде істейтін кемпір қабақтарын қимылдатып, жұмбақ пішінмен саусақтарын қозғап Лизаны шақырды, сол сәтте аяғының ұшынан басып өзі Лизаға жақындай түсті.

— Кішкене қыз келіп тұр. Ол сізді сұрайды.

— Ac үйде ме?

— Я. Сіз келсін деп айтып еді, дейді. Сізді күтіп отыр, дейді.,

Лиза төргі бөлмеге жалт қарап, бұрын күтпеген сеніммен кемпірге — сен қарай тұр деп сыбырлады.

Ac үйге жүгіріп шығып, босағаға сүйеніп тұрған Аночканы көрді, оның үстінде әлі кішірейтіп қайта тікпеген әжесінің жекеті, өткен жолы да ол осыны киіп келген-ді, басында жүннен тоқыған ескі орамал.

— Аман ба, — деді ақырын Лиза. — Саған не керек?

— Мен кеше Вера Никандровнаның үйінде болдым.

— Ал немене, не бар екен?

— Қуанып жатыр.

— Сенің келгеніне қуана ма?

— Сіздің барып кел дегеніңізге қуанып жатыр.

— Қойшы?

— Оның үйі ете тар екен, мына жерден ана пешке дейін ғана болады.

— Ал ол кісі ештеңе айтты ма?

— Біз түстен кейін ұзақ, отырып әңгімелестік. Қазір ол балалар емес, қыздарды оқытатын көрінеді.

— Менің өтінішімді айттың ба?

— Ага, айттым. Ол кісі сұрай береді, сұрай береді, ал мен білгендерімді айта бердім,— әжем мен әкемнің сіздің дүкеніңізге барғанын, сонан кейін сіздің...

— Жоқ, жоқ. Кирилл туралы айттың ба?

— Ол туралы да айттым.

— Я не бар, немене?

— Ол хат жіберді.

— Хат маған ба? — деді ақырын Лиза, бірақ өзін-өзі ұстай алмай ентелеп.

— Аночканың қасына келіп, оның ешбір қимылын көзінен таса қылмай тұр. Аночка жекетінің түймесін ағытып, етегін ұстап, Лизаға айқын, қуқыл көздерімен қарады.

— Вера Никандровна мынаның астары екенін көріп, сол араға хат салды да қайтадан тепшіп қойды.

Ол астарды түрткілеп, саусағын салып жіберіп, кері тартып бытырлатып тігісін секті де, айналасына қызыл жиек салған кішкене конвертті суырып алды. Оның сыртында «Лизаға» деген жалғыз ауыз сөз бар екен, бірақ ол сөз жағдайды бірден түсіндірді: хат Кириллден екен.

— Сен тұра тұр... немесе жоқ, бар бара ғой! — деді

Лиза қақалып, аяғымен есікті теуіп. — Сен кейін келерсің, кейінірек!

— Әйтеуір бір кезде ме, немесе қашан? — деді ренжігендей болып, бірақ кексіз өкпелегендей Аночка.

— Ықтыярың білсін, немесе бәрібір, тұра тұр, — деді Лиза не айтып, не қойғанын өзі де білмей, терезеге барып, конверттің жиегін тырнағымен жұлып жырта бастады.

Бір жапырақ қағаз ірілеу әріптермен айнала жазылған, оқу қиын емес. Лиза сөздердің бәрін түгел ұстай алмай тек сөйлемнің басы мен аяғын ғана оқығандай көрінеді, бірақ ол бір қарыпты босқа жібермейді, қаріптер айтқан сөздердің мағынасынан гөрі анағұрлым артық түсінеді, бірақ қағаздық астарында жасырынып жатқан, ең негізгі пікірді түсінсем деп жанталасып асығады. Кирилл былай деп жазыпты: міне ақырында, ол әжесіне де, Лизаға да хат жазуға мүмкіншілік алып отыр, бұл уақытты ол көптен бері күткен еді, хатты талай рет қиялында жазған болатын, сондықтан қазір не туралы жазамын деген ойлар қайта қаптап есіне түсіп, бөгет жасайды, мүмкін ол өте-мөте керекті мәселелер туралы жазбай кете ме. Соңғы рет көргеннен кейінгі уақыттың ішінде оның өзінде күтпеген жерден көп өзгерістер болды, сондықтан ол кімнің артынан хат жазып отырғанын ажырата алмайды: бұрын өзіне таныс Кириллдің атынан хат жазып отырғанын немесе қазір өзі сезіп жүрген жаңа Кириллдің атынан жазып отырғанын — осы арасын ажырата алмайды.

Осы араға келгенде Лиза тынысын басып, өзін-өзі ақырын оқуға зорлап көндірді.

«Мен қазір мүлде басқа өмірдемін, ол бұрынғы өміріме тіпті ұқсамайды. Училище өңімде емес, тек түсімде болған сияқты көрінеді. Мен — деревняда тұрамын, ондай деревняларды Еділден таба алмайсың, — бар болғаны он бір-ақ қора бар. Ең жақын деген селоға орман арқылы жеті сағат жүріп барасың. Халық аз, біздің кластағы балалардың санынан да аз, бірақ адамдары өзгеше. Халықтың қалай тұратынын жаңа ғана көре бастадым, Лиза, мен бұрын мүлде бала екенмін. Сен мені, мүмкін, қазір танымас едің деймін.

«Мен немерелерімен тұратын кемпірдің үйінде тұрамын, ол кеш болса «Алтынды сақтап жүрмін, сақтап жүрмін», деген өлең айтады. Мен алтын туралы сұрап едім, — ол өмірінде алтынды көрмеген болып шықты. Мұнда неке қиғанда қолдарына күміс сақинаны да сирек салады екен, бәрі де жез сақина салады. Мұнда жауған қар сол күйі жатады. Орыстың ұлы қысы басталды. Біздің жақта әлі салқын түспеген шығар? Кемпір тамаша ертегілер айтады, ондай ертегілерді біздің жақта естімейсің. Ертегісіз тұру, сірә, қиын ғой деймін.

«Мен саған мүлде маңызы жоқ нәрселерді жазып отырмын, алайда осының өзінен сен менің енді ұзақ уақыт тұратын жерімнің қандай екенін жақсырақ білерсің. Біз екеуміз осы шексіз ұзақ уақыттың ішінде бір-бірімізді көре алмаймыз, бұл маған өте ауыр болса да, мен сол ауыртпалықты көтеруге ұйғардым, көтере аламын да. Мен саған тағы да мына жағдайды айтуға ұйғардым. Қымбатты Лиза! Осының бәрі ұзақ әуре-сарсаңға салынып, сенің төзе алмауын мүмкін. Есінде болсын, менің мерзімді уақытым толғанша, яғни үш жыл уақыт мені күтіп отырғың келмесе, мен Жағдайыңды түсінермін. Мен саған адал сырымды айтып отырмын, өйткені бұл туралы көп ойландым. Мен оны зәбір деп санамаймын, осыған сөзімді беремін. Маған сенің бостандығың мен тәуелсіздігің қымбат.

«Сенен тағы бір өтінішім, маған хат жаз, егер қателессем, ашулана көрме. Сенің Цветухинге көңілің ауғанын мен дұрыс аңғардым ба? Егер ол рас болса, менің қарсылығым жоқ, ал егер олай болмаса, мен бұрынғымнан да бақытты болып, екеуміз қалай болғанда да бірге тұрамыз — деп сеніп жүрер едім. Мен осының бәрін әбден ойладым.

«Әзірше өзім туралы айтарым осы. Сен өзін туралы маған көбірек жазуын керек. Мен бәрін де білгім келеді. Мен өзім туралы әжеме өте көп жаздым және, егер сен ықылас білдірсең, саған оқып бер деп тапсырдым.

«Я, сөз арасында тағы бір айтарым мынау. Мені осында әкеле жатқанда, маған бір станцияда, темекі тартпайтын болғандықтан, оның орнына кептірген алма алып берді. Оны газетке ораған екен. Толстойдың опат болғанын сонан білдім. Сен бұл қазаны қалайша азаладың, басқа жұртшылық қалай азалады, — осыны жазып жібер. Мен көп ойландым, ақыр соңында ол не дегенмен де менің Улы адамдарымның қатарында ғой деген қорытындыға келдім. Екеуміздің әңгімеміз есімде, жалпы алғанда сен түгелдей есімдесің! Әжеме керекті кітаптардың тізімін жібердім. Хат жаз. Кирилл».

Лиза хат ұстаған қолын сылқ түсірді. Беттері қып-қызыл болып, жасаураған көздері жанып, кірпік қақпастан қарап тұрды.

— Мен кетейін бе? — деп қорқа сұрады Аночка.

Лиза үндеген жоқ.

Ол үшін бүкіл өмірі түпсіз шыңырауға жиналғандай болды, бұрын ол өзінің ішінде ондай шыңырау бар деп ойламайтын, сондықтан оның өмірін тітіреткен осы дүлей жаннан басқа ешнәрсе керек емес сияқты көрінеді.

Бірақ әлденеге абыржыған кемпір ас үйге келгенде, Лиза шошып кетіп, хатты кеудесіне жасырды да, сыбырлап:

— Немене, оянды ма? — деп сұрады.

— Білмеймін, бәйбішем, Виктор Семеныч бір түрлі тынышталып жатыр, — деп кемпір де есіктің аржағынан сыбырлап жауап қайтарды.

Сол кезде Лиза Аночканы жаца ғана аңғарғандай, екі қолын бірдей сермеп:

— Сен неге тұрсың? Бар, тағы бірде келерсің! — деді.

— Вера Никандровнаға ештеме айтпай-ақ қояйын ба, немесе өзіңіз айтасыз ба? — деп сұрады Аночка, ол мойнын ішіне тартып, бүрсиіп, бар күшімен қандай құпия іске қатынасып тұрғанын өте жақсы түсінетіндігін көрсетпек болады.

— Мен өзім! Мен бәрін де өзім айтамын! — деп Лиза қолдарын сермеп, бөлмесіне жүгіріп кетіп қалды.

Ол күйеуі ұйықтап жатқан бөлмеге жасырынып барып, құлақ салды. Витенька бұрынғысынан баяу қорылдап жатыр екен. Лиза есіктің бір жағын аздап ашты. Бөлменің іші күнгірт қараңғы. Күйеуі керіліп шалқасынан жатыр. Анадайда креслоның үстіне тастаған шілтерлі көйлек ағараңдайды: «Өлген Қарға мәткеден айнымайды», деп Лиза түнде көрген түсін есіне түсірді, түнде ұйықтарда ойына келген елестердің бәрін есіне түсіре алмайтынын білді, бірақ тағы да Цветухинның қара торы бетін, қарақаттай қара көздерін көріп, Кириллдің хатында ол туралы айтылған жерлерін қайтадан оқығысы келді.

Ол терезенің алдына ақырын отырып, хаттың бәрін қайтадан жасырып, әр жерін оқып, әлі әдеттегі қалпына түспеген ақылымен ажыратуға тырысты. Ол мен кінәлімін бе және өзімді-өзім айыптауым керек пе, деген сұрақтарға неғұрлым орынды жауап қайтаруға қаншама күш салса да, көпке дейін ешқандай жауап таба алмады, тіпті өзіне-өзі қандай сұрақ қойғанын жақсы түсіне алмады. Ол терезеге, даладағы қарға қарап тұрды, шым-шытырық араласып кеткен сөйлемдер қайта-қайта келе береді, олар Лизаның өзіне қойған сұрақтарынан гөрі, хатты бірінші рет оқып бастағанда өзін түгел билеп әкеткен жан дүниесін өте айқын айтып береді: орыстың ұлы қысы басталды — «...Ерте оянып, Татьяна терезеден көреді...»,— екеуміз қалай болғанда да бірге тұрамыз,— ол не дегенмен де менің Улы адамдарымның қатарында,— не дегенмен де сізден ешуақытта саудагердің әйелі шықпайды,— не дегенмен де, не дегенмен де Қарға мәтке!

— Құдайым-ау, менің жазығым не? — деді Лиза сыбырлап, дәрменсіз балаларша бетін терезенің тегіне тигізіп жатты.

Ол бірте-бірте өзінің ойларын билеп алды, әуелі әкесінің алдындағы, сонан кейін күйеуінің алдындағы борыштарына бағынып, бала жасынан құлағына құйған осы жалпыға мәлім бұзылмайтын борышты бұзудан қорқамын деп-ақ, ол өзінің алдында тұрған, ешкімге белгісіз, бірақ басқаның бәрінен анағұрлым артық, анағұрлым маңызды борышына қарсы барғанын қатты қынжылып түсінді. Қазір Кирилл кеңшілік жасап, шамасынан келгенше ерлік жасап, оны осы борыштан босатқанына қарамастан, ол өзін ғашықтың сертін бұзғандай көрді, өйткені оның ішіндегі ғашықтық қазірдің өзінде де бұрынғыдай өмір сүріп келеді.

Ол өзіне шығарған осы үкімді жанталасып жеңілдетуге тырысты, оның өмірінде бұрын-соңды болмаған жаңа, аса зор борыштың алдында — оның перзенті алдында жеңілдейтіндігін немесе, мүмкін, тіпті күл-талқан болатынын білді, бірақ мұнан оның көңіліндегі зіл жеңілдеген жоқ, бірақ азап әбден ашындырған барлық сезімдерімен ол енді ешқандай күш ешбір өзгеріс жасай алмайтындығын сезді.

Оның көзінен ыстық жас тоқтаусыз парлап ақты, ол көз жасын сүртпей, қозғалмай бүктеулі хатты кеудесіне басып қорғансыз жас балаша бетін су болған терезенің тегіне жастап, жата берді.





38


Шана түсісімен Александр Владимирович Пастухов туған қаласынан жүріп кетті. Нәрселерін Петербургке бұрын жіберіп, өзі бір чемодан, бір буынды төсек-орын алып, жеңіл жүретін болды.

Арбакеш атын қатты айдап келеді, аттың бауыры қорқырап, қар жентектердің шананың алдына тиген дүбірі естіледі. Пастухов қызарып кетті, жел електен өткізген майда құмдай оның толық беттерін шұқылап тырнайды. Ол басына кәмшат бөрік киіп, жағасын ағытып, жан-жағына ауыр жүктен құтылған адамдай қарайды — жаңа да қолы жеткен бостандық сезімі әрі қызық, әрі жаңа көрінеді. Тартқан ақ лентадай шұбатылып вокзалға баратын ұзын көшенің бойымен кетіп бара жатып, ол екі жақтағы, шетінен өзіне таныс үйлердің бәріне көз салып, солармен ақтық рет, жел тиіп қатуланған күлкісімен қоштасып үлгірді. «Мейлі, әкемнің үйін тәңірі жарылқасын, — деп ойлайды ол. Қош бол мәңгі, немесе жақсы заман орнағанша!» — Бірақ өткен өмірінің көңілге ұнамды кейбір жақтарын еріксіз тауып, ол кеткеніне қуанумен қатар, бастан өткен уақиға қайтып оралмас деп аз-кем өкінеді.

Түрменің қасынан өтіп бара жатқанда, ол түрменің ұзын шұбақ дуалынан өтіп кеткенше, теріс бұрылып, үнемі жолдың екінші жағына қарап отырды. Ол кейде өзінің ерекше қасиетін қолайсыз нәрседен өзін-өзі сақтау қасиетін біліп таң қалады: оның көздері көңілге реніш түсіретін нәрселерге қарауды жаратпайды.

Университеттің жартысы құрылыс ағаштарымен шырмаулы, олардың әр жерін қар ұзын ақ сүлгімен жауып қойғандай. Казармалардың қасында мундирсіз ішкиім мен бастарына сұқпа берік киген солдаттар қырғыштармен тротуарларды тазартып жүр. Вокзалдың қасында арбакештер есіктің алдынан дыбыссыз жүріп барып, аттарын анадай жерге қатарға қояды, таза қардың үстінде аттардың түсі бір-бірінен ерекше айқын ажырап көрінеді.

Пастухов жүк көтеретін адам жалдамай, нәрсесін алып, бірінші дәрежелі залға барды. Мұнда адам көп емес екен: құрма ағаштарын қойған ұзынша столдың басында офицерлер қою шай ішіп отыр, бір көпес үрлеп сорпа ішіп отыр, жеңсіз шапан жамылған әйелдер нәрсе көтеретін адамдармен қызу сөйлесіп жатыр, бір үлкен семья ашулы тұрған корзинканың айналасында отыр, нянька Туланың тәтті нанын балаларға бөліп береді. Жұрттың бәрі қыс киімін киген, ыстық тамақ пен папиростың исі сіңген жылылық қыс түскенін айқынырақ сездіре түседі.

— Цветухин мен Мефодий Пастуховқа қарсы шықты, олар сен бізді тастап кетіп барасың, опасыз, біз сенің орныңды сипалап, бақытыңды күндеп осында қалуға тиіспіз, деп үнсіз сөйлескендей, бастарын шайқайды. Олар қолындағы чемоданы мен төсек-орынын алып, үшеуі бірдей фикуспен мәнерлеген үлкен буфеттің қасындағы кішкене столға барып отырды. Олар бір-біріне қарап күледі, әрқайсысы өзі туралы және жолдасының ол туралы не ойлап отырғанын бірден ойлайды. Сонан кейін Пастухов суыққа тоңған беттерін сипап, риза болғандай:

— Күн жақсы. Немене? Қоштасамыз ба? — деді Цветухин буфеттің үстіндегі сағатқа басын көтеріп қарап:

— Әлі қырық минут бар, — деді.

Олар Нежинскінің жеміс шарабын және самса әкелуді тапсырып, өздері темекі тартты.

Қастарынан шинелінің етегін еденге сүйреткен, шпоралары сыңғырлаған, шуға — керосин исі мүңкіген жандарм етті. Пастухов мұрнын шүйіріп, сәл қарынының үстін қулана шоқындырып:

— Аулақ қыла гөр, жасаған? — деді.

Үшеуі де күліп, официант толтырған рюмкаларды қолдарына алды.

— Мұндай жағдайда, — деді Пастухов арағын ішіп алып,— артқа көз салып, онан сабақ алған жақсы. Сендер керемет тамаша мұжықсыңдар! сендермен қоштасуға қимаймын. Білесіңдер ме, мен сендермен бір адам дүниеге келуге жететін уақыт бірге болдым. Тік жардың ернеуінен құламай біттік. Ғажап кереметтердің болатындығына көзіміз жетті деп айтуға болады. Бірақ біз өзімізді сол кереметті көргенге дейінгіден жақсырақ түсіне алдық па?

— Түсіну аз, — деді Мефодий.

— Ақылың бар, — деді Пастухов. — Түсіну аз, бірақ түсіну керек. Осы айлардың ішінде мен кей уақытта ту сыртымнан қара қанаттардың екпінін естідім. Мен: мені не үшін жарға итермек болады? — деп өзімнен-өзім сұраушы едім. Оған тек бірауыз сөзбен: кездейсоқ уақиға, — деп жауап бере аламын. Сонан кейін пәле өтіп кетті. Менің арқамды балалық кезімдегі сияқты үлкен әжемнің қорғаушы періштесінін қанаттары желдеткендей болады. Мен: маған бұл шапағат не үшін келді? — деп сұраймын. Оған да: кездейсоқ уақиға, деп жауап беремін. Міне, мен үшеумізге қарап, ойлаймын: біздің ішімізде өзімізге түсініксіз әлдебір реактивтер бар. Солардың біреулері қосылса — айталық сенің, Егор, ұшпалы қағаз немесе скрипкаң пайда болады. Басқалары қосылса — сен жағалауға барып, үндеу хаттар таратар едің. Бұл да кездейсоқ уақиға.

— Олай болса, мен кездейсоқ актер болғаным ба? — деді Егор Павлович қабағын түйіп.

— Расында да! — деді намысына тигендей Мефодий.

— Мәселе сенің актерлігіңде, менің драматургтігімде, ал ананың — әншілігінде емес.

— Әнші дегеніне жол болсын? — деді өкпелеп Мефодий,

— Әнші емес, семинарист бола ғой. Мәселе онда емес. Мәселе — біздің әрқайсымыз өз бетімізше жаман дауысқа салып не үшін әндетіп жүргендігімізде.

— Қойшы? — деді қыңырланып Мефодий.

— Қойшы деме! Зәбірленген адам болуын жеткен. Онан да арақ құй.

Олар арақтарын ішіп, самсаларын шайнап, тағы да бір-біріне жақсы көздерімен қарап, қазіргі минутта өздерін ешқандай қағысу ажырата алмайтындығын түсінді.

— Біздің бәріміздің де, — деді Пастухов, — ертеден кешке дейін — не жасасам екен деп ізденетін күндеріміз болады. Біресе өлең оқисың, немесе жолдасыңа барасың, немесе әлдебір бәйбішелер мен босқа уақыт өткізесің. Сөйтіп жүргенде ұйықтайтын уақытың жетеді. Кейде мен осылай жүріп қартаярмын деп қорқамын. Сен сөйтіп жүрген кезде төңірегімізде жақын жүрген біреу біздің болашағымызды жасайды, тағы ну арқылы, тула бойын тілдіріп, ол мақсатқа қарай ұмтылады.

Ол сәл кідіріп, терезеге қарап:

— Әлдебір бұзылған бала, — деді.

— Ар-ұят — тырнағы аюдай аң ғой! — деп күлді Цветухин.

Ол да бұрылып терезеге қарады.

Жеңіл қар жауа бастады, күн тымықта қар осылай жауады, қардың сирек қиыршықтары жерге түсейін бе, жоқ түспейін бе деп екі ойлы болып, жарық, таза ауада салмағын жойғандай кідіріп, асылып тұрады, сонан кейін қалбаңдап ақырын жерге қонады, оның орнына тап сол сияқты қалбаңдаған, үлбіреген қиыршықтар келеді.

— Мен бұл туралы ойладым,— деді асықпай Цветухин. — Меніңше біз өзіміздің әлгі жосықсыз айыптау ісімізді тағы сондайларымызды өте ауыр көрген себебіміз не екенін білесің бе? Егер бізді қателеспей, орнымен, нақты іске қатынасқанымыз үшін жауапқа тартса. мүмкін бізге жеңіл тиер ме еді, әлде қайтер еді, а?

— Дұп-дұрыс! — деп Мефодий таң-тамаша қалды.

— Қателік біздің өзімізді айыптаған істермен шұғылданбағандығымызда ма екен?

Пастухов Егор Павловичке сынай қарап, күтпеген жерде қарқылдап күледі.

— Сен рөліңе ендің, актер! Асыра ойнадың! Жалпы алғанда, білесің бе, сен маған ұнамайсың. Толстой сен туралы адамдар жайында: сотты болған адамның бет ажары өте-мөте сыпайысып тұрады деген.

Олар күліп, тағы да арақ құйды, Пастухов рюмкасын бұрынғысынан жоғары көтеріп:

— Біз, достарым, тұрмысқа санамызбен өте көп қатынасамыз. Мен өмірге санамен неғұрлым аз араласып, тәнімізбен неғұрлым көп әрекеттену үшін ішкім келеді!

Мефодий бұл тілек үшін арақты алдымен қағып салып, тамағын бір кенеп, аса мағналы пішінмен:

— Алайда, бұл қай мағынада айтылған сөз? — деді.

— Бұл, семинарист, біз — іссіз жалқау адамдармыз деген мағынада, түсіндің бе? Іссіз жалқау адамдармыз. Егер біз осы айлардың ішінде ең болмаса жақсы әйелдердің арасында болсақ, анағұрлым оңды болар еді. Мен сенің жылмырайған бет-аузыңнан байқап тұрмын, Егор, саған асыл, асқан тамаша әйел баласы жетпей тұр!

Жетпей тұр деп не себепті ойладың? — деп әлденеге өте шындап сұрады Цветухин.

— Шынында да, — деді Мефодий, — асығыс жорамалдап керегі не?

Пастухов ішілмеген рюмкасын былайырақ қойды. Цветухинның көз қарасы жоққа сенетін адамдарша, үрейлене, сасқалақтай түскендей болды.

— Не болды?

— Бірдеме болды,— деді Мефодий күрсініп.

— Агния Львовна қайтып келді,— деді жалма-жан Цветухин, кешірім сұраған адамша қолапайсыз күліп.

— Бұрын неге айтпадың? — деп Пастухов ұшып тұрып, қайтадан күрс етіп отыра кетті. — Бұл қалай болғаны?

— Көңілдеріңді бұзбайын деп едім,— деді Цветухин селсоқ тағы да терезеге бұрыла қарап.

— Ол неге, мүмкін емес? — деді Мефодий оның даусына салып,— Актриса Перевощикованың ерекше мінезді адам екенін білу керек. Ол чемодандарын, қалпақ салған, ыстаған балық салған, бал салған сауыттарын, семген гүлдерін ала келді. Осының бәрін бір жерге үйіп, жылап, сүйісіп, қазір ескі құлақтандыруларын қабырғаға айнала іліп, өзінің ащы даусын байқап, Егордың оны театрға орналастыруын талап етіп, тіпті оны номерден айдап шығып та үлгірді. Осының бәрі күлдіргі пьесаның бірінші көрінісі сияқты.

— Шайтан алсын! — деді Цветухин ақырын, столды ұрмақ болып, қолын көтерді де, сол күйі тоқтап, бутылканы ұстай алып, қайырымды көздерімен Пастуховқа қарады. — Бұл ұзақ әңгіме, вокзалда отырып айтатын әңгіме емес. Александр, ең соңғы тостыңды айт сонымен бітірейік. Екінші қонырау соқты.

— Я, екінші қоңырау соғылды, — деді Пастухов ақырын, бұл сөздердің мағнасын түсінгісі келіп, бірақ түсіне алмаған адамдай.— Мен екінші қоңыраумен қабат мынадай тост ұсынамын: бізді іздеп жүрген әйелдер үшін емес, өзіміз іздеп жүрген әйелдер үшін ішейік!

— Мейірімсіз қатал тост, — деді Мефодий. — Сен этап арақ ішіп отырған әйелді бізді іздеу сияқты зор қызықтан жұрдай етесің!

Олар официанттармен есеп айырысып, бүкіл залдағы жұртпен бірге асығып-үсігіп платформаға шықты. Нәрселерді купеге енгізіп, жол жүру қолайлы бола ма, жоқ па, деп айнала қарап, үшеуі де вагоннан шығып кетті.

Перронның қалқасының астында қардың қиыршықтары адасып қалғандай-ақ қалбаңдап ұшып жүр, жұрттың іспен шұғылданған беттеріне өмірі қысқа таңбаларын салады. Әдеттегі: «Былай тұр!» — деген айқайымен, почта тиеген ең соңғы вагонетканы жүгіртіп алып келді. Жандармдар шығып, екі жаққа бөлініп шұбады.

— Біз аз отырдық,— деді Мефодий.

— Тіпті көркемөнер үшін де ішкеміз жоқ — деді уайымдап Егор Павлович.

— Көркемөнер не? — деді Пастухов.— Көркемөнерде ешуақытта бәрін түгел шешпейсің, ғашықтықта ешуақытта бәрін айтып жете алмайтының сияқты. Былықсыз көркемөнер — мас адамсыз тойға тең.

— Жазып ал, жазып ал қызыл қойын дәптеріне! — деді Мефодий дауыстап.

— Қойын дәптерім маған көбінесе мағынасыз білім сияқты көрінеді. Мен қазір ең басты мәселе — мақсат екендігіне сенемін.

— Ал мен қазір ешнәрсеге сенбеймін, — деді тағы да кешірім өтінгендей Цветухин.— Тіпті Жер Күнді айнала жүреді дегенге де нанғым келмейді.

— Я, Агния Львовна түбімізге жетті ғой,— деп Мефодий тілектестік білдіріп басын шайқады. — Бірақ, Егор қарағым, сайып келгенде адам жердің айналып тұратындығына сене ме, жоқ па деген мәселе манызды емес. Мұның жердің халіне әсері жоқ, адамға да солай.

Пастухов таңырқап Мефодийды сүйді.

— Сократ—деді ол Мефодийдың тыртық мұрнына тұра демін жіберіп.

Ақымақ адам ақылды сөзді жиі айтады, ақылды адам — ақымақтықты сирек айтады,— деді Мефодий насаттанып.— Өйткені ақымақтан гөрі ақылды адам көңілсізірек. Бір қалыпты болады.

Пастухов Цвстухинды құшақтады.

— Көресің бе, Егор, оншама ақылды болма! Көңілсіз болма!

Ол екі досын тағы да сүйіп, бақыты тасып, вагонның басқышына қарғып шықты. Бәрі де бас киімдерін шешті.

— Бір-біріңді сақтаңдар, мұжықтар! — деп Пастухов тамбурдан айқай салды.

— Біз — ажыраспайтын адамдармыз! — деді Мефодий дауыстап.— Біздің есімдеріміз — Егорий мен Мефодий бір күнге келеді!

— Ұмытпа!— деді Цветухин қолын көтеріп.

— Ұмытпаңдар сендер де, мұжықтар! — деп Пастухов зілдей бөркін бұлғады.

Мефодий орамалмен көзін сүртіп, бетін жапты. Паровоз бір вагонның артынан екінші вагонды дударланған ақ сеңсеңмен орай бастады. Соның ішіне Пастухов жоқ болып кетті. Мефодий Егор Павловичтың қолындағы бөркін алып, қар қонған қара шашына кигізді де сәл бұрып, жетеледі.

Олар арбакешпен театрға апарып салуға саудаласып келісті. Мефодий Егор Павловичты бауырына тартып, арқасына қолын салып құшақтады. Жол бойы ол қайта қайта жөткіріп, досының көзінен ең болмаса болмашы өзгеріс көрмекке тырысты. Бірақ Цветухинның ойы біреу-ақ.

— Пастухов көркемөнер туралы қызық әңгіме айтты,— деді Мефодий.

Егор Павлович жауап қайтармады.

Олар шеттегі нашар көшелермен жүріп келеді, жолдан топ-топ ұзақ, қарғалар мен торғайлар ұшады. Кішкентай иттер шарбақтардан тура жүгіріп, шананың соңынан кексіз үріп, көпке дейін қалмайды, борыштарын ықыласымен өтеп, көңілденіп, кері қайтады. Қар бетінде алуан түрлі көрінген ағаш үйлер тез қалықтап, қарсы келіп, желгіш аттың зуылдаған екпініне төтеп бере алмағандай, біржақты артта қала береді.

— Сен не дейсің? — деді ойламаған жерде Цветухин.

— Мен ...әлгі ...— деп Мефодий алғашында сасып қалды,— Пастухов туралы айтамын. Ол көркемөнер туралы керемет пікір айтты.

Цветухин тағы да үндемей қалды, аузын жағасының ішіне тығып. отырды, тек Театр алаңына жақындағанда серпіліп, бұрынғы әңгіменің жалғасын айтқан адамдай былай деді:

— Ол Александрдың көптенгі ойы. Бірде маған Улы Иванның шіркеу мұнарасы мен оттықтың сауытын әңгіме қылғаны бар-ды. Әрине, оттықтың сауытынсыз күн елте алмайсың, ал Ұлы Иваннан—ешқандай пайда жоқ: онымен пеш жағып немесе темекі тұтандырып болмайды дейді. Бірақ дүние жүзіндегі қандай адам болса да Улы Иванға қарап бірден — мынау Москва, бұл Россия демек.

Ал оттықтың сауытын сілкіп қарап, ішінде оттығы болмаса, лақтырып жібереді.

Ол шананың тері жамылғысын ағытып, шанадан түсті де, театрдың қақпасына кіріп бара жатып үзілді-кесілді:

— Біз де өз мұнарамызды салайық,— дейді.

Сол арада тағы да күрсініп:

— Амал қанша, Александр тап қазір кете қойды. Ол маған үлкен сүйеу болар еді,— деді.

— Мен ше? — деп Мефодий оған ентелей түсті.—Біз екеуміз ше? Екеуміз жиналып сені пәледен құтқара алмаймыз ба?

Цветухин оның шынтағын қысты.

— Саған рақмет, бұрсақ!

Екеуі құшақтасып сахнаның сыртына қарай кетті.

Сахнада репетиция жүріп жатыр екен, жаңа актрисаға «Анна Каренинаға» төселдіріп жатыр. Режиссер де жаңада келген күйгелек, ұрымтал адам еді, ол наразылық білдіріп, айқайлайды, шымылдық түрулі тұр, алғашқы аяздан кейін салқындай бастаған зал қарауытады, аңырайған бос зал әрі сақ, әрі құпия сырлы. Ойынның сәті түспей, актерлер бір ойнағанын қайта ойнап, бұрынғыдан да гөрі ойынды бұза түседі.

Кенет режиссер бұрылып залға қарап:

— Бұл кім? — деп айқай салды.

Жұрттың бәрі қараңғыға қарап, құлақтарын тікті.

— Мен залда ешкім жүрмесін деп айтып едім ғой! — деп режиссер тағы айқайлап, құлағын тікті.

— Сізге елес көрінген болар,— деді қырсау трагик.

— Мені мас деп ойлайсыз ба? Мен біреудің залда жөтелгенін естідім.

Жұрттың бәрі тағы тым-тырыс, бір кезде орындықтардың арасынан біреудің қысылып тұншыққан, әлсіз жөтелгені естілді.

— Мен жұмыс үстінде қалабай қалжыңды көтере алмаймын!—деп режиссер байбалам салып, сахнадан кетіп қалды.

— Жастау немесе пысықтау бірнеше актерлер залдың екі жағынан шығып, орындықтардың ара-арасымен бір-біріне қарсы жүрді.

— Әне, әне! — деді біреу дауыстап.

— Қой ешкім жоқ, босқа сөйлеме!

— Әнекей жасырынып жатыр!

— Я, я, я әне, әне төртінші қатарға қараңдаршы!

— Бесінші, бесінші қатарға қараңдар! Креслоның астындағыны көресіңдер ме?

— Жарық беріңдер! Залға жарық беріңдер!

Енді жұрттың бәрі орындықтардың орта шенінде ағараңдаған бірдемені көріп, ойламаған жерде душар болған қызыққа қуанып, дауыстап, шуласып, сол араны айнала қоршай бастады.

— Ага-а! деп гуілдеді бәз-баяғы біреу жуан дауысымен.

— Ага-а!—деді оған жауап ретінде түрлі дауыстар.

— Ага-а! Қолға түстің бе! — деді бәрі де үндерін қосып үрейді ала.

Бір кезде бәрі қарқылдап күліп, сахнаның төбесін саңғыратты, жұрт қолға түскен құрбандығын жетелеп есікке қарай жөнелді.

— Қолға түстің - бе! — деп көңілді тобыр айқай салып, шыңғырып, өзектеп, айнала қоршаған тығыз тобын жазбай, залдан сахнаға шығатын кішкене тар есік арқылы қақтығысып өтті.

— Күлетін ешнәрсе жоқ, мырзалар! — деді тікіреңдеп режиссер, қоршаған адамдардың арасын ашып, олардың ортасындағыны көрмек болды.

— Бұл пе? Немене?

Сол кезде актерлердің бәрі үн-түн жоқ араларын ашты, оның көзі алақандарымен бетін мықтап басқан, кішкене ақсары бұрымы бар, үстіндегі киімі тізесіне түскен, бір аяғындағы қызыл шулығы салбыраған кішкене қызға түсті.

— Бұл кім? — деді масқара болған режиссер.

— Мынау Аночка ғой! — деді кәрі актриса.

— Бұл біздің Аночка!—деді актерлер дауыстап, самбырлап.— Біздің тіл алғыш Аночка екен ғой! Ерікті атшабар!

— Бәрібір, кім болса да, тәртіпті бұзуға пұрсаты жоқ,— деді шыдамсызданып режиссер.— Театр — ойыншық емес. Есіңде болсын.

Ол алақанын шарт еткізіп, бұрылып кетті.

— Бастайық, мырзалар, бастайық!

— Әйтеуір бір жаңғырып қалдық! — деді трагик басқа актерлермен бірге сахнаға кетіп бара жатып.

Цветухин Аночканың қасына барды. Ол әлі күнге бетінен қолын ала алмай қозғалмай тұр еді. Иықтары анда-санда селкілдейді.

— Өзін жылап тұрғаннан амансың ба? — деді Егор Павлович еңкейіп, қыздың селкілдеген арық иықтарын құшақтап.— Мұның қалай, тентек қыз, мына мінезің саған ұсамайды. Неге жылайсың, а?

Ол қызды жетелеп апарып, өзі баспалдақтың шойын басқышына отырып, оны тізесіне отырғызды.

— Саған не керек, а?

Екі қолын ұстап, бетінен алды Ақсары беттері шашынан айнымайды, суық суға шомылып шыққан адамдай, еріндері кезеріп кеткен.

— Саған не болды?

— Қорқып кеттім,— деді ол үнсіз сыбырлап.

Ол қыздың жас жуып жарқырап көгерген үлкен зілді көздеріне күле қарады. Арқасын сипап иығын қақты.

— Ах, сирена!

— Мен сирена емеспін,— деді ол дереу.

— Әлі есіңде ме?

— Есімде.

— Есінде екен,— деді ол күліп басын шайқап, сәл ойланды да: — Менің де есімде,— деді.

Ол ренжіп, жаратпай қалған адамша бұрылып басқа жаққа қарады.

— Тыңда,— деді ол Аночканы тізелерімен қаттырақ қысып,— сен маған бір нәрсені айт. Сен осынан неге шықпай жүрсін?

Қыз жауап қайтармады.

— Аузына су ұрттаған адамша неге үндемейсің — айт.

Қыз иегін көкірегіне тақады.

— Сен тышқанша айнала жүгірмей, оқуың керек. Неге үндемейсің?

— Мен Вера Никандровнаның үйінде тұратын шығармын, ол мені оқытпақ,— деді Аночка өзінің көкірегіне.

Сонда осында келуіңді қоясын ба, солай ма? Тағы неге үндемей қалдың? Әлде сен үшін өзім жауап берейін бе, а? Айтайын ба? Жарайды, өзім айтайын. Сенің актриса болғың келіп жүрген жоқ па, а? Таптым ба?

Ол қыздың иегінің астына саусағын салып, кекірейген басын жоғары көтерді.

Аночканың бүкіл беті қызарып, қаракүрең болып кетті, ол Егор Павловичке қатты сасып қарады. Кенет, құлай жаздаған адамша, еңкейіп оның бетіне-бетін тигізе жаздады да, дереу басын жұлып алып, тізелерінің арасынан сытылып шығып, айнала шашылып жатқан бутафориядан секіріп, алды-артына қарамастан жүгіріп ала жөнелді.

Жүгіріп бара жатып, жерден киімін қағып алып, иығына қалай болса солай жаба салып, жүгіріп көшеге шықты. Театрды айнала жүгіріп, бір кезде артымнан ешкім қуып келе жатқан жоқ па дегендей, айнала қарады. Киімін киініп, басына орамалын байлап, түсіп кеткен шулығын тартып көтерді. Жүрегі орнына түскеннен, кейін тағы да тұңғыш рет көріп тұрған адамша, неге келіп жүргенін өзі де білмейтін сонау көгілдір-сұрғылт үлкен үйге қарады.

Зәулім үй аппақ, таза алаңның ортасында оңаша тұр, оның ешбір үйге ұсамайтын қаз-қатар есіктері тастай берік жабулы. Сол ерекше ғажап есіктерді кең балкон жауып тұр, балкондардың астында шойын діңгектен тіреу салған, әр діңгектің басына қарынан иіп, жоғары көтерген екі қол сияқты ашаға екі фонардан орнатқан. Биікте балконның жоғарғы жағынан үйдің шатыры басталады — қатпар-қатпар шатырдың бергі бетіндегісі енсіз, оның ар жағындағысы етектірек, онан әрі тағы кең жалпақ шатыр көрінеді,— кейбіреуі қалпақтың маңдайшасы сияқты, басқалары белбеу сияқты, ал ең жоғарғысы — үлкен зор зонт тәрізді. Шатырлардың бәріне біртегіс қар түскен, сондықтан бүкіл үй жылтыр қағазға салған сурет сияқты ап-айқын көрінеді. Аночканың көре жүрген үйлерінің ішіндегі бұл ең үлкені болса ғажап емес.

Ол тізелерін жоғары көтеріп басып, әжесінің аяғынан алып киген башбағымен үлкен із қалдырып, қар басқан алаң арқылы тура жүріп келеді, алаңның ортасына барған кезде тағы бұрылып, алыстан үйге қарап, бұл үй ең үлкен үй екен деген түпкілікті ұйғарындыға келді. Сонан кейін ол тағы да аз ойланып, бұл үй ең сәулетті үй екен деп ұйғарды.

Ол қайтып артына қараған жоқ, аланды көктей өткеннен кейін, алдында асығыс іс, көп міндет күтіп тұрғанын жақсы білетін ересек адамдарша адымдай басып жүріп кетті.

1943- 45.



Оглавление

1

2

3

4

5

6

7

8

9

10

11

12

13

14

15

16

17

18

19

21

23

24

25

26

27

28

29

30

31

32

33

34

35

36

37

38





