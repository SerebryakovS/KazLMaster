	Медеу Сәрсеке

	Көмбе

	Роман

	Медеу Сәрсекенің «Көмбе» (А., «Жазушы», 1985 ж.) романы сол кездегі цензураның талабымен кейбір тарау немесе беттері жөнсіз қысқартылып жарияланған. Сірә, сөйтуге шығарманың бас кейіпкері Қазыбек Қазтуғановтың күрескерлік руын даралап, оның жер асты қазынасын іздеу жолындағы қайсарлығын, билік басындағы өзімбілемі мол ойыншық «құдайлармен» ымырасыз күресін батыл суреттеуі, әсіресе сол кездегі тоғышар қауымның дертіне айналған жарамсақтығы, шенқұмарлық пен мансапқорлықты, жалған мәліметке бой ұрған былықшылықтарды түре ашып, шынайы адамшылық ұстанымдардың аяққа басылғанын әшкерелеуі түрткі болған. Жазушы бірақ сол қиянатпен келіспей, шығармасын орыс тілінде жария еткенде (М., «Советский писатель», 464 б., 1989 ж., аударған Николай Родичев) қазақша кесілген беттерді қосып, 150 бетке «қампайтып» шығарғанын екі басылымның бет айырмашылығынан аңғару қиын емес. Бұл роман да толық қалпында жарияланып отыр.





БІРІНШІ БӨЛІМ


	ТАЙТАЛАСТА





БІРІНШІ ТАРАУ




	І

	Жолаушылар лайнері ИЛ62 әлЖезаир1 әуежайынан көтерілгенде Африка таңы ендіенді құланиектеніп келе жатыр еді. Қазыбек сағатына қараған: кіші тілі төрттен ауып барады екен; бұл жергілікті уақыт бойынша… «Ал біздің елде? Апырау, уақыт айырмасы қанша еді?.. – Жолаушы алдыартын көз қиығымен самарқау шолып өтті. Жүзтаныс бір жан көрінсейші. Өңкей қайыс қара, тобылғы торы өңді шетелдіктер. – Мәскеуде қазір ертеңгілік жетіден жиырма минут өткен, ал Алматыда, өзіміздің Алматыда?.. Үш сағат қосу керек. Бәрекелді! Алатаудың сүрі қар сіреген ақбас шыңдары күн нұрына емінеркін шомылып, баурайындағы жұрттың күнделікті тірлікке кіріскеніне қаншама уақыт болған. Демек, Алматы мен әлЖезаир уақытының айырмасы – бақандай алты сағат!..»

	Сағатын қолына алып жалмажан түзей бастады. Үш сағат ілгері жылжытып сәл кідірген, бірақ дегбірсіз көңілі алға жетеледі... Алматы уақытымен теңеді де, үлкен жұмыс тындырып шаршап қалған кісідейақ кеудесін кере күрсініп, креслоға шалқайды. Ерні де сол мезетте өзөзінен жыбыр еткен: «Оу, мен шыныменақ елге қайтып келе жатырмын, ә? Қош, қош болғайсың, құдіретті Африка! Мүлдем, біржола қош! Шыжыған күнің де, ұйқы бермей термен буған түнің де, тән күйдірген құмың да, бой қажытқан дамылсыз жұмыс та – бәрбәрі менен ада! Боспын, біржола боспын. Қандай рақат! Бәрін де енді ұмыт, жадыңнан шығар тезірек!..»

	Ұшақ теріскей шығысты маңдайға ұстап биіктеді. Қазыбектің құлағы кенет инедей сұққылап қоя берді. Сірә, өрлеу әлі аяқталған жоқ. Жолаушы атаулы иллюминаторға жабысып, төмендегі телегей теңізге қарауда.

	Қазыбектің табан астындағы тіршілікпен жұмысы болған жоқ. Күнітүні күркіреген долы теңізде шаруам қанша дегендей енжар кейіпте жайбарақат отыр. Шалқар мұхиттың су сапырған айбынын көрмегендей, дамылсыз шырқаған мәңгі жырын да естімегендей бейтарап қалпынан жуық маңда ауар емес...

	Шындығында ол сүлдері құрып шаршап отырғанды. Соңғы күндердің тауқыметі: елге біржола қайтатынын естігеннен беріде бір басына үйіліптөгіліп жинала қалған ұшықиырсыз қаншама жұмыстар атқарды; әсіресе өзі еңбек еткен кен кәсіпшілігі СОНАРЕМ мен елшіліктің ресми қағаздарын өтеу; геологиялық есепқисап, орнына тағайындалған инженерге жұмысын ауысу да оңайға түскен жоқ. Қысқасы, ұйқыны қойып, күнтүн сарыла шұғылданған. Есілдерті соларды қайтатын мерзімге дейін бітіріп, бір күн, бір сағат кешікпей елге аттануға жанын салып кіріскен. Соның сазайын енді тартып отыр. Аяққолы, белі ғана емес, жүйкесі де шаршап, басы сырқырап ауырғандай, әбден діңкелеп қалыпты.

	Бейтаныс елдің таутасын кезген ауыр жұмыс та, кезінде таңғажайып көрінген Африка құрлығы да, анау атжал толқындар тулаған теңіз де қиырда қалып барады. Қазыбек үшін олар енді қайтып оралмас өткен дүние. Ал алда? Алда, несін айтасың, үш жыл ұдайы түсінде көріп, сағыныштан жаны сарғайып, арман болған туған елдің шексіз жазира қиыры, танымал сары жон белдері күтулі. Соның бәрінен де, әрине, көңіліне жақыны – бауырына бақ қонған еңселі Алатау, әсем Алматы екені даусыз. Өйткені онда өзін жан жары Меруерт, жалғыз ұлы Назкен, қол ұстасып қатар өсіп келе жатқан егіз қыздары – Айман мен Шолпан тұрады. Олар болса кешелібүгінде әрбір телефон шылдырына таласа жүгіріп, әрбір зың еткен қоңырау үнін өзінен жеделхат әкелген жаушы екен деп есікке ұмтылып, зарыға тосуда. Алатауды жағалап күншығысқа тартса, небәрі бірақ тәулік жол жүріп, туған аулына тап болады. Расау, таңмен таласа тұрып, жүрдек машинамен тоқтаусыз зымырап берсең – кеш әлетіндеақ ақаршақар, нулы, сулы Кенді өлкенің күнбатыс сілеміне ілігесің. Атабабасына құтты мекен, алтын бесік болған қасиетті таулы өлке! Таспадай ирелеңдеген асфальт жол осы тауды бауырлап отырады. Түні бойы суыт жүруге шыдасаң, таң қылаң бере, қиыр даланың шығыс төрінде, еңістегі дарияға құлайтын жіңішке өзеннің арғы бетіне ірге тепкен елді мекенге жетуің қақ. Жартас аулының кіре берісіндегі жатаған үйде өзін сағына күтіп әкешешесі, ініқарындас, барша туыстары тосулы...

	Жолаушы тағы да күрсінді. Үй іші, туған аулы есіне түскен соңақ жүрегі тебіреніп, жанжүйесі елжіреп: «Қайран менің өз үйім, кең сарайдай боз үйім!» – деп күбірлегенді алақандай иллюминатор терезеден тұнжыраған аспан қиығына мөлие қарап. – Жарықтық Жиренше шешен осы сөзді қалай тауып айтқан! Шынында да, бөтен елдің сұлтаны болғанша, әрбір қадамыңды аңдап басып, артымда сыншы көз, қарауыл бар деп қарайламай, өз еліңнің қаратабан бір жұмыскері атанып, емінеркін сайраңдап жүргенге не жетсін, шіркін! Туған елің – өз үйің; туған жерің – өлең төсегің, сен үшін ол – бөстектей жұмсақ, қашанда аялы алақан, аяулы анаңдай ес емес пе!..»

	Әуе кемесінің радиосы кенет саңқылдап қоя берді.

	– Сапар туралы хабарлама тыңдаңыздар!..

	Алып ұшқан көңілі әпсәтте елге «жетіп», Алатаудың баурайында «қыдырып» жүрген жігіт қақ төбесінен естілген стюардессаның самбырлаған ашық үніне елең етіп, орнынан сәлпәл көтеріле түсіп, әлденеге қуанғандай, қағылездік байқатты. Есілдерті жас күнінен құлағына сіңісті болған орыс тілінде айтылып жатқан сөздерге ауып, соның әрбір ырғақ, нақышына ден қоя тыңдасын.

	– Бір жарым сағат мөлшерінде Жерорта теңізін кесіп өтіп, Италия шекарасына жетеміз. Одан соң Югославия, Румыния мемлекеттерінің үстін басып...

	«Дәл айтасыз, сүйкімді қарындас, бір сөзіңнің қатесі жоқ. Алты сағат үздіксіз ұшудан соң Мәскеуге келеміз. Шереметьево әуежайы. Кеден күзеті мені, сірә, бөгемейді. Содан соң? Бір таксиді дербес иемденіп, Қазақстан өкілдігіне тартамын. Ол Чистопрудный көшесінде, метроның Киров стансасының іргесінде. Өкілдіктің дербес қонақүйіне тап боламын. Оның асханасы ұлттық тағамдарды пісіруге машықтанған. Ең алдымен қамыр салынған ет сұраймын, жоқ, еттен де бұрын сүт қатқан қазақы шай аламын, – деп қиялға шомды геолог жігіт. Амал қанша, барынша асыққанымен, үй ішіне тезірек жетуге қаншама дегбірсізденгенімен, Мәскеуде үштөрт күн аялдауға тура келмек. Үш жылдан бергі алашақберешегіне есеп жасатып, келешек жұмысы туралы да кеңесуі қажет. Иә, қайта айналып келмес үшін оны да біржола тындырып аттанады...»

	Салонды кенет сыңсыған саз әуені баурады. Орыс жұртының ескі әні. Сыздықтап баяу басталған қоңыр ән Қазыбектің тұла бойын шымырлатты. Әсіресе бейтаныс әйел әнші әр сөзін нықтап, соңғы дыбыстарын түрлендіріп, ерке нақыштар қосып, өзінше әсемдеп қайырған кезде күллі тыңдаушы әсерленіп елти түскендей. Қазыбекке бұл ежелден мәлім. Тек әні басқа. Ал әншінің айту мәнері, үніне ойнақы нақыш беріп, сыр шерткендей әсерлене шырқауы? Жожоқ, бұл керемет әнші! Орындау машығы да, балалайка сыңғырына еруі де ерекше келісті. Сөйтсе де бұл әншіні ол, әлде әнді, сірә, жүрек аңсауы солай ма, қиялға түсіп отырып, сүйікті әуендерін әсерленіп шырқайтын Меруерттің үніне ұқсатқан. Досжарандармен отырыстарда, шілдехана, туған күнді атаған ойынтойларда ол да өстіп, көп ішінен суырыла шығып, ән салатын. Дүйім жұрт көбіне білмейтін, білсе де келістіріп айта алмайтын небір нәзік те әсем әндерді, жаңа тарай бастаған немесе ұмыт болған ескі әуендерді шырқай жөнелгенде, дабырлап отырған жұрт сілтідей тына қалатын. Ән салу – Меруерт үшін әрқашан да ләззат іс. Көп жұрт таза ауаға шығып самал жұтудан сергісе, ол осындай кештерде, не үйде оңаша қалған шағында елегізіген көңілін әнмен аулап, шексіз рақатқа батып, өзінше тынығып отыратын. Өзіндей геолог барлаушы, кезбе мамандық иесіне кездеспесе, кім білсін, үн күшейткіш техникалар бел алып тұрған мына заманда оның кім болып, қандай сахнадан көрінері?..

	«Меруерт қайда екен қазір? Алматыда, әлде Мәскеуде? Мәскеуде болса қонақүйден күтуге шыдамы жетпей, Алжирден ұшатын рейсті күтіп, Шереметьевоға күн сайын келіп жүрген шығарау? Меруерттен шығады ондай қарекет! Шығынға қарамайды. Тиын санап, ертең керек боларау деген бақал есеппен күн кешу – оған жат қылық. Расау, сөйткен болса, Меруерт жарады! Кеден тексеруінен өтіп, кең залға шыға келгенде – үш қарғасының көздері жаудырап қарсы алдында тұрса! Ең алдымен құстай ұшып келіп екі қызы мойнына асылады. Өзі елден аттанғанда олар балалар бақшасына баратын, қазір екінші басқышты бітірді. Уақыт деген осы. Үш жыл, табандатқан үш жыл болды – Айман мен Шолпанын көрмегелі, егіз қозыдай қос жұлдызын бауырына басып құшпағалы! Неткен ұзақ мерзім!.. – Көңілі босап, жаны егілген Қазыбек қалтасынан қол орамалын алып, көзін сүртті. Соншама әлжуаз еместі, дәтім ерекше берік деп ойлайтын. Ал қазір көзінен қапелімде домалап түскен қос тамшыға ие бола алмай қалды. – Иә, қыздарынан кейін құшағына Назкен кіреді. Бойы оның өзіне тартқан ұзын деседі (соңғы жылдары күрт өскенін Алжирге жіберген фотосуретінен аңғарған), мінезі де салмақты болса керек. Не дегенмен Назкетай еркек кіндік емес пе, жақындай түсіп, сірә, қолын ұсынар. Ұлын да сағынды, құшағын айқара ашып, оны да бауырына басып емірене қысады. Сөйтіп үш қарғасын қатқабат құшып ұзақ тұрады. Олар да мәз, өзі де мәз. Ең соңында, әрине, Меруертпен амандасады. Қазақтың баяғы әйелдеріндей ұялып, жұрт көзінше биязылық сақтап жорта қымсынатын Меруерт пе, тәйірі?! Осы кездесуге әрбір атар таңды шыдамсыздана тосып, әрбір батқан күнді сағат санап ұзатумен әупірімдеп жеткені анық. Міне, сол сәт! Келіншегі де өзін бас салады. Жасырып керегі не, өзі де сағынды. Балалары қарап тұрмаса, әттең! Сүйер еді балдай тәтті тілінен, оймақтай жұқа ернінен, ең соңында күлімдеген қарақат көзінен. Амал қанша, әдептен оза алмайды, келіншегімен сыпайы сүйісіп, құшағын босатады...»

	Ұшықиырсыз ой шылауына түсіп кеткенін кештеу аңғарған геолог әлдекімнен қымсынғандай басын шайқады. Соңғы кезде тез шаршап, болмашы нәрсеге шытынай қалатын ұшқары мінез пайда болғанын сезетін. Қазір де соның иіріміне түсе жаздап бойын жиып алды. Күйректік, осалдық, ер жігітке жат қылық деп білетін Қазыбек қисынсыз қиялды ақылға жеңдіруді құп көргенді.

	«Бәлкім, мен қателесіп отырмын. Мәскеуге үй ішім келген жоқ. Үш жылға төзген жандар үш күнге шыдауға бел байлады. Алыста жүрген жолаушыны өз шаңырағында қарсы алу лазым. Өздері ғана емес, ауылдан сағынып жеткен әкешеше, бауырқарындастарымен қосылып. Несі бар, солай болуы да мүмкін. Ендеше тап қазір Алматының күнбатыс жақ бөктерінде, оның да «Көктем» атанған қиян шетіндегі өзінің жұпыны пәтерінде қауырт әзірлік жүріп жатыр. Үйдің әр бұрышын сылапсипап сүртіп, сырлап, неше түрлі тағамдар пісіріп, – деп ойлады Қазыбек есіней дем алып. – Иә, иә, біздің үй ондай әбігерсіз отыра алмайды. Қандай оқиға! Достарға түгел хабарланды. Бәрі де шетелден, сонау Африкадан омырауына орден тағып, абыройы асып келе жатқан жолаушыны қарсы аламыз деп күтінуде. Дұрыс қой онысы – құрметпен қарсы алуға себеп те аз емес...»

	Жолаушы көзін тарс жұмып, креслосын шалқайта жазды. Сәлден соңақ ол шымшытырық ойлар қамауынан құтылып, тәтті ұйқы құшағына еніп кеткенді...

	Кең танауының етегі әнтек көтеріле түскен, бұл қалпында етті мұрын бұрынғыдан да зорайып көрінеді. Көзі жұмық, қалың қабағы төмен басып, қою кірпіктері де соның астына жоға лып кеткен. Әсілі, бұл жігіттің танымал белгілеріне: айрықша шалқақ біткен кере қарыс маңдайын; иегінің сол жағындағы түймедей қалды; доғадай иілген, қалыңдығы елідей қою қасын; ең ақырында түрік еріннің үстін мол жауып, етегі далиған танаудың одан әрі созылуына жол бермей тежеп тұрғандай әдемі қара мұртын айтуға болар еді. Әсіре білгіштер, әсіресе сезімтал әйелдер қауымы оның нұркелбетінен басқа да өзгешеліктер табар. Бәлкім сырықтай ұзын бойын, қақпақтай жауырынын, қомақты иығын сүйсіне атар. Кейбіреулер ұзын тұрқы кем дегенде екі жарым қарыс туфлиіне көңіл аударатын. Қалайда он шақты еркек бас қосып, қатар тұра қалса – солардың ішінен Қазыбекке бірден көзіңіз түсіп, мынау бір биік тұлғалы, батыр бейнелі еңгезердей жігіт екен деп сүйсінеріңіз хақ.

	Міне, қазір де ол кресло астына сыймаған сырықтай аяғын ебедейсіз бүктеп, алдыңғы отырғыштың қуысына емінеркін қоя берген, бойшаң денесі бұрынғыдан да ұзара түскен қалпында, соныменақ жалғанның жартысындай болып рақат ұйқы құшағына енген. Қасындағы тарамыс қара, бәкене бойлы екі араб жолаушы түрлітүсті журнал ұстап зерігіп отыр. Тұлғалы Қазыбекке қарағанда олар көзге ілінбейді, биік креслоның шұңқырына түсіп кетіп, қайта тұра алмай үйелеп отырған тәрізді.

	Бүйірі шығыңқы жатаған құлақтарды жалпақ табаққа тізіп алып, жағалай су тасып жүрген меңді бикеш бұлардың қатарына келіп, күнге тотығулары бір реңдес сіріңке қара үш еркекке аңыра қарап сәл тұрды да, ояу отырған бәкене бойлы екеуге ішімдік ұсынды. Ұйқы құшағындағы ұзын тұра, мұртты жолаушыны оятқан жоқ.

	Ал ол, нақ сол мезетте шаршағандығы сонша – дүниені ұмытып, айналасындағы әр тілді, көп дауысты дабырды да елең қылмай, шатшадымнан рақат күйге бөленіп, өзгеше әсерлер жетегіне түсіп кеткенді: елде екен дейді; Алатаудың иен жынысты баурайы ма, әлде Кенді өлкенің кең қолтық сайларының бірі, бәлкім Жартастағы өз үйлерінің желкесіндегі Сұлушоқының етегі ме – әйтеуір айналасын қалың орман, биік таулар қоршаған оңаша алаңқайда Меруертті қолтықтап алып, қыдырып жүрген сияқты; мезгіл жаймашуақ жаз; көңілдері одан бетер жайдары... Мейірман табиғат та соған қуаныш білдіріп жатқандай: тау артынан көкек шақырып, ағаш арасынан неше түрлі әнші құстар сайрайды, мөлдір аспан да риясыз пейілмен тымтырыс тұнып тұр...



	ІІ

	Меруертті Қазыбек алғаш рет далада, өздерінің бұрғылау қондырғысы ірге тепкен қойшы аулында көргенді. Таң атқалы шақырайған күн астында жұмыс істеген барлаушылар сусын ішкелі шопан аулына келгенде, ол тоған басында жүр еді. Жігіттер бұлаққа келіп, белуардан шешініп тастап жуына бастағанда, томпақ бет, талдырмаш қыз көбелек қуған шопан балаларына қосылып кетті. Геологтар одан соң қыз баланы есік алдынан, самауыр қойып жүрген Айша жеңгейдің қасынан көрді. Бірі ақ, бірі қара құртақандай екі лақты қолтығына қысып жүріп, шөлмекке сүт құйғызып алды да, екеуін кезекпекезек емізе бастады. Одан соң астаушаға су құйып, екі лақты да кәдімгідей шомылдырды. Ақыры, жалықты білем, қияқты өзектен гүл теріп кетті.

	Қарақат көзі жаудырап, адамға киіктің лағындай үрпие қараған кішкентай қызды барлаушы жігіттер мектеп оқушысына балаған. Ойынқұмар қыздың жөнжосығын олар кеште, шопан аулының өздеріне әзірлеген қонақасына қайтып оралғанда білді. Дастарқанды жинаған соң Рақымжан ақсақал бәйбішесіне қарап:

	– Меруертжанды шақырып кел. Қонақтарға ән салып берсін, – деген.

	Үстіне қайырма ақ жағалы гүлді шыт көйлек киіп, аяғына биік өкшелі сүйретпе іліп, бұрала басып үйге еркін кірген қараторы бойжеткенге, манадан бері арақ ішіп, семіз марқаның уыз етіне тойып, емінеркін масайрап отырған жігіттер: «Бәрекелді, мына сұлуды бағанадан бері қалайша көрмегенбіз?» – дегендей сұқтанып, қыз балаға да ұрлана көз тастап, тамсанып қалғанды...

	– Меруертжан, ағаларыңа ән салып бер! Бұлар да біз сияқты үнемі дала кезіп, дүние қызығынан жырақ жүрген жандар. Жемтемір2 деген жұрт осындай болады. Жұпыны киімдеріне қарап жатсынба. – Үй иесі меймандарына бұрылып, Меруертті таныстырды. – Бұл бала да өздеріңдей қонақ, – деді даусын көтере сөйлеп. – Бізді әнге кенелтіп тұр, айналайын. Ән салса біздің Меруертжан салсын, құлақтың құрышын қандырады...

	Шопан атаның әсіре мақтауына қысылған қызбаланың екі беті дуылдап, шиедей қызарып шыға келді. Бейтаныс еркектерден қымсынып, жүзін отқа бұрып, қырындай отырды. Біраздан соң даусы дірілдеп бәсеңдеу үнмен ән бастады.



	«Қаздар қайтып барады мекеніне

	Күндер зулап, шіркін-ау, өтеді ме.

	Ойладың ба,

	Ойладың ба, сәулем-ау, өміріңнің

	Кетерін бір тағдырдың жетегінде...»



	Барлаушылар қауымы бұрынсоңды естімеген ән. Соны иен жайлаудың төрінде тыңдап отырып, үріп ауызға салғандай сүйкімді де сұлу, бүлдіршін қыз баланың келістіре айтуы еріксіз елітіп, өздері машық еткен тағы өмірден бөлек, кәсіптірліктерінен оқшау, әнмен тербелген әсем әуендер әлеміне тыңдаушыларды еліктіріп әкетіп еді: белгісіз зулап өтіп жатқан сансыз көп күндерін, дала төсінде, үнемі жел өтінде жүріп, баяны мәлімсіз кен барлаумен жан қидалап өткізген есепсіз көп жылдарын еске салғандай құдды; шындап ойласа осылардың қайқайсысы бір емес, әлденеше көктем, жаз, күзді, талай жылдарын мәнсіз ізденіске сарп еткен, қиыр шетті жайлап, таутасты кезумен, дамылсыз жер тесумен өткізіпті. Қайда соның нәтижесі? Әй, қиынау, кімдекім, міне, мен мынаны істедім, пәленше кеннің мол көмбесін таптым деп бой көрсетіп кеуде соғары...

	Барлаушы жігіттер әлгіндегі жұтына тамсаңған, көпекөрінеу көрсеқызар дөрекілікпен телміре қалған ерсі қылықтарынан ұялып, әнші қызға енді мейіріммен, шын пейілмен, риза болған қуанышпен сүйсіне қарасты.

	Ән тежеусіз төгіле берді. Әнші де алғашқы қалпын өзгертпей, тек есікке қарай сәл бұрыла түсіп, үнін де аса қатты шығармай, шымшым сызылта шырқап отыр.



	«Қайтқанында қаздар да мекеніне

	Сен неге туған елге оралмадың?!.»



	Қазыбек кенет өзін тежей алмай, қатты тебіреніп:

	– Қарындас, айналып кетейін, қайта бір айтшы. Әлгі шумағын қайтадан бір естіртші, – деп, кереге басында ілулі тұрған домбыраға қолын созды.

	Әнші қыздың, әлде Рақымжан ақсақалдың қолы тиген бе, домбыра да тура осы сазға күйлегендей дыңғырлап тұр екен. Меруерт дауысын әлгіден сәл көтере түсіп, тек бұл жолы алғашқыдан да зор тебіреніспен әнді қайта бастағанда, Қазыбек те мүдірместен қос ішекті күмбірлетіп демей бастады. Қойшының алты қанат қонақ үйі әпсәтте күмбірлеген үнге толып, бір әнші, бір домбыра қатар сыңсып, бауыр басқан ежелгі мекеніне қайтып келе жатқан мұңлық қаздар әнін тебірене естіртсе, шешен домбыра соны қос ішектің бебеу қаққан дірілімен, күмбірлеген тоқсан толғау үнімен шегіне жеткізе шертуде.

	Беташары осылай басталған соң келесі әндердің де әсері олқы болған жоқ. Әуеліде бейтаныс адамдарды тосырқаған ұяң күйі тарқай келе Меруерттің үні бабына келтіре күйленген күйсандықтай ашыла түскенді. Сол кеште ол сауық сағынып, қала қызығынан оқшау жүрген барлаушыларға арнап, бірталай ән айтып, шексіз риза етті.

	Геологтар бір мезетте қауырт көтеріліп, өз қостарына аттанып кетті. Сол түні олардың әдеттегідей жата сала қор етіп, ұйықтағаны кемдекем. Қайқайсысы болмасын, түннің бір уағына дейін көз ілмей, сайын дала төсінде, шопан аулында ойда жоқта кезіктірген әнші қызды сүйсіне мақтаумен болғанды.

	– Қандай перизат, ә! Үріп ауызға салғандай тура!

	– Аш белін, белін айсаңшы! Жаратушысы хас шебер, қапысы жоқ!

	– Ал сен оны алтыншы басқышта оқиды дедің, сәуегейімай! Студентка, әй, маубас, естимісің, студентка ол! Өскендегі пединституттың екінші курсында, музыка факультетінде оқиды. Ха, ха!..

	– Ау, Қазеке, бір айға жұмыстан босатсаң қайтеді? Ақысыз демалыс алғым келеді, – деді кенет Науқанбек дейтін бұрғылаушы жігіт аласа қосты екпінімен төңкеріп тастағандай еліре сөйлеп.

	– Байғұсымау, не үшін? Үй салмақ па едің? – деп қағытты оны жолдасы.

	– Жоқ, әлгі шопан ағайға көмекші болғым келеді...

	– Дәмесін қараңдар Құжбанқараның! Керек қылып сұрады деген сендей жертескіш маубасты Меруерттей перизат. Әй, оның қалада соңынан жүгірген он жігіті бар, естимісің, он!

	– Өй, бұдан шығады. Әлгінде сол баланы жағалап отырған.

	– Жігіттер, бос сөзді қойыңдар. Ертеңгі жұмысты да ұмытпаңдар, – деп топ жетекшісі тұстұстан жамырай бастаған серіктеріне тоқтау айтты.

	Келесі күні Қазыбек карта бойынша жер шолатын геологиялық саяхатқа шыққан: батыс бағытқа – он шақырым, терістікке он шақырым тура жүріп, табаны тиген қыртыс бедерін, жолжөнекей кезіккен жынысты сипаттап жазып шығуы шарт. Бір мезетте ол кешегі мұңлық қаздар әнін ыңылдап айтып келе жатқанын аңғарды. Не себептен есіне түскенін білген жоқ, әйтеуір жадында сақталып қалған шумақтар, жоқ, сөзі де емес,

ең алдымен ойына соның мұңды әуені келді. Солақ екен, ұзақ күнгі кезбе жүрістен шаршағаны есінен шығып кетті. Құдды бір осы төңіректе жүгірген аң, ұшқан құс, тас төбеде шырылдаған бозторғайға дейін өзін қостап, сол әнді құлағына ыңылдап тұрғандай. Жаны да содан ләззат алып рақатқа батқандай. Не себептен, неліктен бұл? Түсінбейді. Әлде ән ұнады, әлде әнші қыз? Қалайда жадында айшықты суреттей сақталып қалған кешегі әсерлі кешті көз алдынан сан қайтара өткізіп, со

ны қайыра кешкендей, қайтақайта көргісі келгендей құштар сезіммен айналасына құмарлана қарайды...

	Сол күннің өзінде ол сақа жігітті. Мамандығы жөнімен дала кезіп, геологиялық саяхатқа шығуы да бірінші жыл емес. Өмірдің ащылытұщылы өткелегінен өткен кезі, Кенді өлке барлаушылары тобында болғанын мадақ тұтып жүрген адуын шағы. Ойында өзі таңдаған кәсіп жайында берік қалыптасқан байламтұжырымы барды: ең әуелі салауатты маман болу шарт; бұл үшін үздіксіз еңбек, көп тәжірибе, қыруар білім, қажырлы ізденіс қажет... Алдыартына көз жүгіртсе, қазірдің өзінде бірталай асукезеңнен өтіпті: Семейдегі барлаушылар техникумы, бұрғылаушылар қатарында екі жыл жұмыс істеген соң Алматының политехника институтын тәмамдады. Содан бері геолог Қазтуғанов Кенді өлкенің қиырын кезуде. Елсіз шеткергі даладан, жан баспаған қиырдан, небір ну орман, өткелсіз қиын таулардан кен қоймасын іздеумен жүр. Кейде соған бірнеше ай жұмсайды, кейде әлденеше жыл... «Бұл міндетті мүлтіксіз орындау үшін, – деп ойлайтынды геолог жігіт, – үй болуға асықпау керек. Геологтың бақыты даладағы тірлігімен байланысты. Көктем шыға қу медиен елсіз сахараға аттанасың, барлау жасап қана қоймайсың, кейде бұрғылаумен шұғылданасың, одан әрі арнайы саяхатпен жүру, геологиялық карта сызу... Бұл бейнет қоңыр күз емес, қар бір жауғанша тынбайды. Колонкалы бұрғылау қазірде қыста да тоқтатылмай, жыл бойы жүретін болды. Жұмысшылар он күн сайын ауысып, вахтамен істейді, ал геологтар жыл бойы жүреді. Бағыңды сынар жұмыс орның – кең дала. Онсыз саған тыным жоқ. Демек, еңбегіңнен нәтиже шықсын десең – отбасының тауқыметін ұмытып, балашаға тірлігімен шаруаң болмауға тиіс. Бұған әйелдің әйелі, асқан дүлдүлі ғана шыдайды! Ал алдажалда сондай сорбейнетке төзбейтін жеңіл мінездісі кезіксе? Құрысын ондай тірлік! Саяхаттан қайтқан сайын үйінде ұрысжанжал күтіп тұрады. Себеп біреуақ: жарың сені далада бірге жүрген әйел атаулыдан қызғанады; не керісінше, геологтың өзі ажарлы қосағына күле қараған барша еркектен қорып, үнемі дүрдараз болып, соңында бірдемесі ұмыт қалғандай елеңалаң көңілде жүреді. Мезі тірлікке төзбей, жер ортада сүйік

ті мамандығынан жеріп, отырықшы қызметке ауысып кеткен геологтар қанша? Немесе отбасының даужанжалын сот алдында шешіп жүргендер?..»

	Бұрнағы қыста Қазыбек Қазтуғанов екі жылғы демалысын алып туған ауылына барған. Егде тартып қалған әкешешесі көздеріне жас алып отырып, өзіне салмақты қолқа салған: саяқ жүруің жетеді, үй болуды ойлау керек деген; өздерінің де немере құшып, қуанышқа кенелгілері келетінін естірткен. Атаанасының еркіне салса, құдайы көршілерінің бойжеткен қызын қолдарына кіргізіп алмақты...

	Қазыбек сол жолы түрлі желеу айтып, әрең құтылған. Әлбетте, содан кейін ауыл жаққа ат ізін салған емес.

	Міне, енді ойда жоқта шопан аулында кез болып, жүрегіне от тастаған қарақат көз қарындасын ұмыта алмай тебірене ойлап келеді. Ненің әсері? Көптен бері жоғалтып жүрген қымбатын тапқандай тәнті көңіл, риза сезіммен сол қызды есіне алғаны неліктен? Және бір күн емес, бірнеше күн ұдайы жаңылмай ойлап? Демалыс сағаттарында, әсіресе кеште, күн ұзынғы көп жүрістен шаршап, қос іргесінде жантайып жатқан бейуақ мезгілде көңілі құлазып жүдей бастасаақ, жүрегі сыздап қоя береді: көз алдына Меруерттің ән салған ұяң кейпі кескестеп тұра қалады…

	Сөйтсе де бойдақ жігіттің албырт сезімін ақыр аяғында міндетіндегі шаруа қамы, сол қарсаңдағы қауырт жұмыс жеңді. Күндердің күнінде өзін тежеп: «Әй, жігітім, сезімге беріліп тектентекке желікпе! Перизат қызды көргенің тағдырдың жазуы шығар, сол үшін енді есіңнен танып, сүйікті жұмысыңнан безесің бе?..» – деп түйді де, әнші қызды ұмытып, күнделікті барлау қызығына беріліп кеткенді.

	* * *

	Бірақ тағдыр оларға қайта кезігуді жазыпты...

	Келесі айдың аяғында ол әлдеқалай жұмыспен шопан аулына барған. Рақымжан ақсақал қымыз ішіп отырғанда:

	– Қазыбек қарағым, Меруертжанның қайтатын уақыты болып қалған екен. Қалаға қатынайтын көліктерің болса, біздің баланы да аттандырып жіберсең, – дегенді.

	– Жарайды, ақсақал. Ескерейік...

	– Ал мен, Қазыбек аға, анау Науқанбек деген жұмыскермен қайтпаймын. Біржосын қызық кісі. Өзі бізге жиі келеді. Түк шаруасы жоқ, келеді де үнтүнсіз мелшиіп отырып қайтып кетеді, – деп Меруерт те кенет бұртия сөйлеп, инженер жігітке наз айтты.

	Шопан ата жорта күліп:

	– Е, ол әлгі шойынқара ма? Көп сөйлемейтіні болмаса әйбат жігіт, жұмысқа да өгіздей көнбіс! – деп жуыпшайған еді, Меруерт басын шайқап, аузын алақанымен басып, Құжбанқараның жұмбақ қылығын айнытпай қайталап, мазақ қылсын.

	Қазыбек зорлана жымиып, дөрекі әріптесі үшін кешірім сұрады. Ойына бірақ «Қалаға менімен бірге барасың ба?» деген күпті сауал оралып еді. Ашып айтпады. Анығында батылы жетпеді: Науқанбектің дөрекі қылығына ашықтанашық қарсылық жасап отырған еркешора қызды біржола түңілдіріп алармын деп қорыққан. Соны ойлап Меруертке көзінің астымен барлай қараған. «Құдайымау, неткен сұлу! Мұндай да перизаттар бар екенау біздің Өскенде, – деп тамсанды кенет. – Жәудіреген қара көзі бейкүнә қалыппен аңтарыла қарасаақ, ішіме от түскендей беймаза сезімге берілемін. Қуаныш па, сүйсіну ме? Әлде әншейін ынтығу? Соның бірі де емес, жақсыны көруге ынтызар далбаса көңілдің шалқуы. Қарапайым қазақ қы зы. Қараторының шырайлысы. Қыр мұрын, ерні оймақтай көмкерілген, әнтек көтеріңкі, жоқ, қабағын шытып бұлтиғанда ғана білінетін сияқты. Шашын әлі қимапты, қос бұрымы да бір көрерге тоқ, аса ұзын емес, әйтсе де аш беліне түсіп тұр. Иә, тал бойында кемшін жоқ, хас шебердің қолынан шыққандай келісті мүсін. Талдырмаштың бойшаңы, тоқ балтыры, шымыр денесі саздауық жерге біткен қайыңдай көз тартып, пейіліңді өзіне еріксіз баурағандай. Қарсы алдыңа іліп қойып, телміре қарап отырар сурет дерсің. Мұндай келбетті жанды емінеркін құшқан жігіттің, сірә, арманы болмас!..»

	Кенет ол әлдекімнен шошығандай қабағын тыржитып, бетін сипады. Неше күннен бері сақалмұртын алуға мұршасы келмей, үнемі таңнан тұрып, саяхатқа шығып, ал кеште қырыныпшайынуға мойны жар бермей салақсып жүрген. Ақталуға болмайды, әншейінгі еріншектік. Тегінде, геологтар қауымы, әсіресе өзіндей жасаң барлаушылар жазғы жұмыстан сақал өсіріп, мұрт жіберіп қайтуды пешенесіне жазған дәстүр деп білетін. «Мұндай нәзік жанға ешқандай өрескел қылық көрсетуге болмайды, қырынбай келіп көрінудің өзі қиянат. Иә, иә, бұл да оның пәк жүрегіне дақ салар жайт, – деп кейігенді ол іштей. – Мұндай сұлулар өмірде еркелеп жүруге, тек қана еркелеп өтуге жаралған. Олардың пәк жаны хрусталь ыдыстай нәзік! Бабын тапсаң – өмір бақи сыңғырлап тұрады, таппасаң – морт сынады...»

	Келесі күні өздерінің қосынан қалаға машина жүретін болды. Рақымжан ақсақалдың кешегі сөзін есіне алған Қазыбекті кенет желік биледі. Геолог ойлаған: «Хор қызындай сұлу қарындасты ауыр жұмыстан сүлдері құрып қалаға қайтып бара жатқан бұрғылаушыларға қалайша қосып жіберемін? Әмбе олар ортамызда бүлдіршіндей жас қыз отыр екен деп сыпайылық сақтаса жөн ғой, реттіретсіз анекдот соғып немесе жолшыбай арақ ішсе – масқара боламыз, әрі қыз баланың жүрегін жаралау...» – болар деп...

	Айтыпайтпай не керек, Меруертті Өскенге жеткізіп салуға аяқ астынан себеп тауып, геолог жігіттің өзі аттанды.

	Қандай алыс сапарға сол жолғыдай мұқият дайындалмаған шығар: сарғыш газиктің ішісыртын мұнтаздап жуып, өзінің де сақалмұртын тазартып алып, жөндем киімдерін киіп, ақыры түс әлетінде шопан аулына келді. Рақымжан ақсақалдың үй іші қонақ қызды жолға ұзақ қамдады, қоштасуы да біршама созылыңқырап барып әрең біткенді.

	Содан бір мезетте екеуі жолға шықты.

	Күн шайдай ашық. Аспан сүртілген әйнектей жалтырап тұр. Тамыздың аяғы болғанмен Кенді өлкенің жомарт табиғатының мейлінше жарылқап тұрған айтулы шағы. Шалғын атаулы белуардан келеді, тау жемістері түгел піскен, қайда қарасаң да – ұзара өсіп желкілдеп тұрған алқызыл гүлдер. Көктемде өткел бермейтін адуын өзендер солығын басып, байсалды ағынға көшкен.

	Бастапқыда Қазыбек кедірлібұдырлы тау жолының оқабынан сақтанып, баяу жүрген. Амалдап отырып, «Шығыс шеңбердің» даңғыл асфальтіне ілікті. Одан әрі жүріс өнейін деді. Бабы жақсы, жеңіл газик жер танабын қуырып, тік өр, қайқаң белдерге екпіндей шығып, зырлап берген.

	Қазыбек көпке дейін тіл қатпай тымтырыс отырды. Жол сүреңінен өзге де жұмысы жоқтай рульге еңкейе түсіп, етпеттей жатып алған. Тек әредік көз қиығымен оң жағына көз тастап қояды. Онда да қасындағы жас серігінен қымсынғандай жалтаң шыраймен. Көңілі әрнеге ауып алабұртып отыр: сыр тартып әңгімелескісі келгендей. Бірақ не жайында? Өзіне жете таныс геолог өнері туралы, кезбе тірліктің қиындықтары хақында ұзақ сонар әңгіме шерту әбестік. Түсіне ме оны саз пәнінен сабақ беруге әзірленіп жүрген қала қызы? Жолсерігінің оқуы жайында, таңдаған өнерінің сынсымбаты туралы ана жолы сұраған. Қайыра ежіктесе, мылжыңға саяды. Үйінің Өскенде екенін Рақымжан ақсақал айтқан: әкесі қарапайым металлург; шешесінің де түсті металдар қорытатын атақты зауытта аппаратшы болып істейтінін жолшыбай өзінен естіді.

	– Есіміңді Меруерт деп кім қойған? Әдемі есім!.. – деп күмілжіді Қазыбек үнсіз отырудан жалыққан бір мезетте.

	– О, бұл мамамның фантазиясы, – Меруерт те сөйлеуге себеп табылғанына қуанғандай іле жауап қатты. – Мамам менің біржосын қызық кісі, бірдемені қиялдап жүрмесе, өмір сүре алмайды... Білесіз бе, біздің үйде қазір үш бірдей асыл тас бар, бірбірінен асқан асылдар. Әрине, бұл да – мамамның сипаттамасы. Гауһар, Жауһар және Меруерт. Мен кішісімін солардың.

	– Қандай әдемі есімдер! Меруерт, мамаңыз шынында да тапқыр кісі екен. Келістіріп атапты қыздарын, әдемі тастардың аттарын қалайқалай таңдап алған!..

	– Таңдауында қапы жоқ! – Қыз өзінөзі ажуалап мырс етті. – Қыздары тек ақтай алса? Кәдімгі қыздар, елден асқан ештеңесі жоқ. Асыл болу қайда...

	Екеуі біразға дейін тағы да үндемей отырды. Әрқайсысы, сірә, өз ойымен болып, қиялға ерік бергендей. Қазыбек жас серігінің биязы қылығына сүйсініп, содан ба, көмейіндегі мақтау сөзін тура айтуға бата алмады.

	– Соғысы құрғыр бөгет жасап оқи алмай қалған. Әйтпесе, мамам әнші болар еді! – Меруерт боларболмас күрсінді. – О, сіз, ол кісінің ән салғанын естісеңіз, Қазыбек аға! Әсіресе халық әндерін. Соғыс кезінде біздің Өскенге ФЗУға деп әр жерден жастарды көп жиған ғой. Кәдімгідей әр жерден мобилизация жасап... Мамам да сондай бір топпен, сонау Ақтөбе іргесіндегі колхоздан Өскенге тап болып, қара жұмысқа түскен де, оқи алмай қалған. Қандай өкінішті, ә?

	– Неге өкінішті? Өскенде ол көкеңді кездестірді.

	– Сонсоң біз тудық. Олар осында кездеспесе, біз бәлкім колхозда туар едік. Онда, кім білсін, саз мектебіне бармас едік. Ал зауыт еншісіндегі музыка мектебін білесіз бе?!. Ғажап, ол туралы мамамның не дейтінін естісеңіз? Үш бірдей асыл тасым менің өнерпаз болады дейді. Үшеуі бірдей сахнаға шығып, үш түрлі аспапта ойнап, ән салып, тыңдаушы жұртты риза етеді дейді! Қандай әдемі арман, ә!.. Гаухар мен Жауһар былтыр ерледі, білесіз бе, қайтақайта Алматыға барып, олар өзі егіз туған, қоймай жүріп, Өнер институтына түсті. Ал мен әпкелерімдей өжет емеспін, нағыз қоян жүрек қорқақпын. Әпкелерім бәсеке конкурстан өте алмай қайтып келе берген соң, Алматыға баруға қорықтым да, өзіміздің Өскенде қалдым. Сөйткеніме енді сондай өкінемін, амал қанша!..

	– Қой, олай деме, өте дұрыс істегенсің. Өскен – біздің әдемі қала, облыс орталығы, – деп, неге сөйткені өзіне де беймәлім,

	Меруерттің Алматыға кетпей, Өскенде қалғанына Қазыбек шын көңілден қуаныш білдірді. – Мұғалім болу, мен саған айтайын, тегінде, өнердің әулиесі! Әсіресе балаларға ән үйрету. Тамаша мамандық! Тіпті мен оны нағыз мархабаты мол ізгі маман дық дер едім. Еститінің тек қана алғыс!.. Алдыңда монтиып отырған бүлдіршіндердің ішінен саз өнеріне, әнге қабілеті барын тауып алып, болашақ өміріне жол нұсқау. Жас өрендердің талғам, танымдарын жетілдіріп, өнерге тәрбиелеу! Оның үстіне сен дарынды әншісің... Жожоқ, Меруертжан, сенің бұл өнерің ғажап, сен оны жете түсінбей айтып отырсың. Қаншама дарынды балалар ауылда туып, жақсы ұстазға кезікпей, өз қабілеттерін түсінбей, иә дер кезінде аша алмай қор болды. Ал сен, бір өзің қаншама өнерлі балаларды тауып бересің! Ынта қойып істеп, сүйсең бұл өнерді...

	Кенет ол еркінен тыс ашылып, әкесі туралы айта бастады. Сонау отызыншы жылдарда, біздің халық жаппай сауаттануға жұмылған әлеуметтік ұлы өзгерістер шағында әкесі Қазтайдың қаланы тастап, қыр еліне мұғалім болып келгенін, сол жолдан қажымай, талмай, қырық жылдан астам уақыт ұстаздық еткенін, Жартас ауылында қазір ешкім де оны Қазтай, не Қазеке демейтінін, тек қана «Мұғалім ағай» деп құрметпен атайтынын әңгімелеп берді.

	Меруерт оны қыбыр етпей үнсіз тыңдады. Жол серігінің бейтаныс әкесінен де гөрі өз жөнін, болашақта кім боларын қиялдап отырған тәрізді.

	– Білесіз бе, Қазыбек аға, – деді ол әлден уақытта жол серігіне мойнын бұрып, – Көкем де тура осылай дейді. Тура сіз айтқандай төндіріп, мұғалім мамандығын маған жыл бойы мақтаумен болды. Білемін неге өйткенін... Өйткені мені Өскеннен ешқайда жібергісі келмеді. Ал, шынында, мен әнкүйдің мұғалімі болғаннан гөрі мәнерлеп сырғанауды қатты ұнатушы едім. Ой, бір жылы, қалалық жарыста жүлдегер де болғамын. Қайтейін, үлкендерді тыңдау керек... Сіз де сөйтесіз бе, әкеңіздің, иә мұғалім көкеңіздің ақылына үнемі құлақ асып жүресіз бе? Смотрите, тек шындықты айтыңыз! – Қыз әлденені ескерткендей сұқ қолын шошайтты. Еркелегендей наз қылық.

	Геолог жігіт қапелімде не дерін білмей қыбыжықтап, зорлана жымиды.

	– Үлкендердің орындайтын да, орындамайтын да ақылы болады, – деді ақырында жас серігіне бағдарлай қарап.

	– О, сіз жұмбақтап сөйлей бастадыңыз, – деп сықылықтай күлді Меруерт.

	Сыңғырлаған қыз күлкісі жігіттің өзегін өртеп, ішіне шоқ түскендей қыздырды. Көңіліне тағы да желік кіріп, оң қапталында, қол созым жерде өзімен ашықжарқын әңгімелесіп отырған келбетті бойжеткенді дүниедегі ең жақын, ең ыстық адамына ұқсатты. Әттең, соны өзіне естіртіп айтуға батылы жетер емес...

	– Онда сіз, Қазыбек аға, неліктен барлаушы геолог болғаныңызды айтып беріңізші. Ғажап өнер, мен сондай қызығамын. Нағыз романтика!.. Өзіңе дейін ешкім білмеген құпияны іздеп, үнемі таутас кезіп, жер астын ұңғылап, әрқашан да табиғаттың аясында, таза ауада жүру!.. Әттең, ербала болып тусам, құдай біледі, Қазыбек аға, ешқандай ойланбастан сізге көмекші болып қасыңызда жүрер едім. Амал қанша!..

	«Шынында да, мен осы, геолог өнерін неліктен қаладым? Оның да әрдайым барлауда жүретін кен іздеушісі болуды? – деп ойға шомды Қазыбек. – Атабабамда барлаушы болған бір жан жоқ. Атабаба дейді, қай қазақтың арғы тегінде кімдекім минерал тас жинаумен шұғылданып, соны өнер деп біліп, өміріне кәсіп етіпті? Төңкерістен беріде болмаса, әріде жоқ қой ондай өнегеұлағат...»

	* * *

	Бала кезінен теміртерсекке үйір болды. Ойыншық көрсе, ішін бұзып, құпиясын білуге құмартып тұратын. Есейген шағында бұл әуестік велосипедке ауысты. Одан соң екі аяқты мотоциклге. Бертінде трактор, комбайн, автомобильдерді айналсоқтап, солардың құлағында ойнаған ауыл білгіштерінің қасына ерді. Содан да тәжірибе еткен шығар, мұғалім әкесі бұл балам инженермеханик болады деп жорамалдайтын. Қазыбектің өзі де солай ойлайтын. Өйткені математика іліміне әуестігі өзгеше болатын. Небір қиын есептерді қақпақыл ойнағандай опоңай шығарып тастап қарап отыратын, басқа балалар жөпшеңде ұға қоймайтын ғылым құпияларын зейінмен қабылдауы да ерекше жылдам еді. Бұл пәндерден ерекше талантты ұстаз кезіксе, кім білсін, өмір жолының геологияға бұрыларбұрылмасын?..

	Ал барлаушы болғаны үшін дүниеде ол бірақ адамға қарыздар. Бүгінде Қазыбек сол кісінің қайда екенін де білмейді, қайыра кездестірген емес... Сегізінші басқышта оқып жүрген кезі. Ауыл іргесіне сол көктемде барлаушылар тобы келіп орнықты. Оқу аяқталуға тақаған күндердің бірінде Жартас сегіз жылдық мектебін бітірушілердің мамандық таңдау кеші өткізілді. Әрине, оған ауылдағы еңбек ардагерлері мен майдангерлер, түрлітүрлі мамандық иелері түгел шақырылған. Әлдекімнің ынтасымен геологтар да келіпті. Жұрттың ең соңында кен іздеу тобының бастығы, сақалды мосқал қазақ сөз алсын. Басқа мамандық иелері өз өнерлерін нақ сол кісідей қызықтырып айта алмады ма, бәлкім күнде көріп жүрген кәсіп иелері болған соң көзге ілме ді ме, әлде жаратылыстану ілімі, оның ішінде геология саласы Сарыарқаның шығыс түкпірінде ертеден ірге теуіп, қарапайым тіршілікте күн кешіп келе жатқан ауылдық мектептің шәкірттері үшін өнердің зоры болып көрінді ме, кім білсін, байырғы барлаушының әңгімесі балаларға, әйтеуір ертегі тыңдағандай өзгеше әсер еткенді. Әсіресе оның қазақ даласының геологиялық құрылысы, сансыз көп құпиясы, әлі де сыры беймәлім болып ашылмай жатқан жеті қат жер астындағы керемет қазына көмбелері жайында майын тамыза, жас тыңдаушыларын еліктіре әңгімелеуі ғажап еді.

	– Біздің заманымыздан алты жүз миллион жыл шамасы бұрын осы төңіректегі таужотаның үсті шалқыған теңіз болған, кейін теңіз кері қайтып, су табанынан құрлық көтерілген... Бұл кезеңді геологтар палеозойдың алғашқы дәуірі деп атапты. Арқаның атақты таулары – Көкшетау, Қарқаралы, Шыңғыстау, Тарбағатай, Алтай сілемдері, Қалба, Сауыр, Сайқан – бәрі де сол кезде жаралған... Палеозой өтіп, шамасы екі жүз миллион жылдан соң бұл өңірде сырт пішіні доға тәрізденген аралдар өсіп шыққан. Олардың араарасында сақталған ыстық көлшіктер түтіндеп, әртүрлі қоқыс, от құсып, шөгінділер мен жанартаулық жыныстарға тола бастайды. Міне, сол кезде...

	Иә, бұл хикаят шағын ауыл Жартастан әлі күнге дейін жүз шақырым ұзап шығып, иек астында тұрған аудан орталығын да сирек көретін қыр балалары үшін шынында да таңғажайып ертегі, қызығы таусылмас жұмбақ сияқтанып, ақылесінен мүлдем тандырып, ынтаназарларын біржола билеп алып еді. Сол кештеақ балалардың дені осы іліммен, тек қана геологиямен беріле шұғылданып, бұл уақытқа дейін мәлімсіз жатқан жер асты қазбаларын іздеуге тезірек кірісуге құлшынғанды. Асықпаса басқа біреулер тауып қойып, өздері содан құралақан қалатындай көрініп, қызғаныш сезімге де жеңсік бергендер болғанды. Солардың бірі, жолдастарын дереу үгіттеп, көбірек еліктірген Қазыбек еді. Қайран алдыартыңды ойламайтын, көзді жұмып, ағынға қарсы жүзетін адуын жас күндерай десеңші! Қысқасы, Қазыбек Қазтуғанов бастаған бір топ шәкірт өзара серттесіп, тек қана кен іздеуші болуға келісіп, емтиханнан кейін геологтар партиясына келіп жұмысқа орналасқан. Еңбекке көнбіс ауыл балалары сол жазда үлкендермен бірге барлау жыраларын, шурфтар қазып, геофизиктердің кабельдерін сүйреп, ток жіберетін қазықтарына дейін қоса қағысты.

	Романтикалық мәнсипатын былай қойып, шын сырына бойлап қараса, іздеуші өнерінің қызығынан да гөрі – қиындығы, зейнетінен де гөрі – бейнеті көп екенін, адамды кейде тағы етіп, елден, жерден бездіріп жіберетін сорақы азабын Қазыбек кейін аңғарды. Геологтарға қолғабыс еткен жазда он алтыға енді ғана шыққан жасөспірім, әрине, мұның бірін де ойлаған жоқ, шоқша сақалды мосқал геологтың әрбір тапсырмасын мүлтіксіз орындауға тырысып, қайда жұмсаса да лыпылдап жүгіріп тұратын. Мамандық таңдау кешінде өзіне ынтыға қарап отырған бүлдіршіндерге оның жөннұсқа, өмірлік өнеге айтудан да гөрі, өз тобына жетімсіз жұмыс қолын көбірек тартуды тілеп, әдейі шабыттана сөйлегенін де Қазыбек бертінде түсінді. Түсінген кезде ішінен мырсмырс күліп, реті келсе – өзінің де солай істеуге мәжбүр боларын мойындап, түрліше сезіммен есіне алатын... Бірақ сол үшін жасамыс геологқа ешқашан да ренжіген емес. Айтыпайтпай не керек, кен іздеуші болуға тіленген туу бастағы он үштің сегізі орта жолда жырылып қалды да, солардың ішінде Қазыбек пен жан досы Елемес Күнтуаров та бар, бес бала сол күзде Семейдегі геологиялық барлау техникумынан бірақ шыққанды.

	* * *

	Қазтуғанов Қазыбектің геолог атанып, туған жерінің кен көмбелерін барлауға шығу себебінің бүгешігесі осындай еді. Оның геолог кәсібін таңдауына, шынтуайтын айтқанда, кездейсоқ жағдай әсер еткенді. Ал содан күні бүгінге дейін жерімей, қайта бұл өнерге жылданжылға қызыға түсіп, жер сырының да ұңғылшұңғылына бойлауға ұмтылып жүргенін өзі кездейсоқ демес еді...

	Сөйтсе де соны, әлде аңғал пейілмен, бәлкім жай ынтызарлықпен білгісі келген студент қызға қалай түсіндірмек? Не деп, нендей сенімді дәлелдермен қызықты етіп әңгімелеп береді? Сірә, бұл – ырқынан тыс, қолынан келмейтін жайт. Меруерт егер барлаушы топтың есепқисабын түгендей келген тексерушіревизор болса – жөн басқа: биыл пәлен погонметр ұңғыма жасадық, пәленше шурф, түгенше метр жыра қаздық деп, бәрбәрін жіпке тізгендей шотқа қағып, санап берер еді; немесе бұрғы ұшының қазірде қай дәуірде, девонның нешінші кезеңінде тұрғаны жайлы әңгімелеу қажет пе?..

	– О, бұл ұзақ әңгіме, Меруертжан, бір сапарға таусылмайды, – деді Қазыбек ақырында өзінің дәрменсіз жайын мойындап.

	Меруерт келістім дегендей биязы жымиды. Әлгінде біршама қызған әңгіме қайта үзілді. Екеуі де дүрдараз кісідей үнсіз отыр. Асфальтқа шыққалы орғуын қойып, сынаптай лыпылдап, жүрісті өндірткен газиктің двигатель үні ғана іштен тынған екі жолаушының тымтырыс қалпын бұзуды тілегендей, зорлана зарылдап келеді...

	Жолаушы қыз бейтаныс бір әннің қайырмасын қайталап ыңылдай бастады. Сірә, ұзақ үнсіздіктен жалықса керек. Әлде кино суреттеріндей жылдам ауысқан табиғаттың көркем келбетіне елікті?

	– Қане, Меруертжан, даусыңды көтере айт.

	Жол серігіне көз қиығымен наздана бір қарап алып, Меруерт тамағын кенеді. Қазыбек әуезді ән күтіп, демін ішіне тартып, тымтырыс тына қалған. Меруерт бірақ жуық маңда бастай қоймады. Жемежемге келгенде шырқай жөнелуге жүрексініп отырғандай, екіүш мәрте оқталып ұмсынғандай болды да:

	– Өзіңіз бастаңызшы, Қазыбек аға. Сізге қосылып айтпасам, үнім тіпті шығар емес, – десін шынын айтып.

	– Пәлі, о не дегенің, сендей сырбаз әнші отырғанда, менің барылдауым ұят емес пе?

	– Жожоқ, ана жолы байқадым, Қазыбек аға, сіз де көпкөрім айтасыз, – Меруерт те қолқа салғандай қиыла сөйледі. – Маған тек бастап беріңізші...

	Қазыбектің домбыраға дауыс қосатын өзіндік машығы болатын. Бірақ нақ бүгін, тілдескен сайын өзіне сүйкімді бола түскен келбетті қыздың қасында отырып, тебірене ән салуға дәті жетпеді. Барлаушы жігіт шындап қиналды. Самайынан тер тамшылап, жүрегі аузына тірелгендей лүпілдеді. Қандай әнді бастаса қыз көңілінен шығады? Машина ішінде екеуденекеу отырып, бар даусымен «Аққұмға», әлде «Зәурешке» басу ыңғайсыз, даңғойлыққа саяды. Ал төмен тембрде ән салу үшін еп керек. Ақыры, Қасым ақыннан көмек сұрауға бекінді.



	«Өңімде ме еді,

	түсімде ме еді,

	Көріп ем ғой бір

	армандай қызды».



	Ә дегенде үнтүнсіз мелшиіп тыңдаған Меруерт, серігі алғашқы шумақты айтып бола бергенде сызылған үнмен іліп әкетті...



	«Бір нәзік сәуле

	күлімдеп еді,

	Сұрапыл соғыс

	соқты да бұзды...»



	Жеңіл газик бір белден бір белге, бір айналыстан екінші бұрылысқа қиналмай асып, толқындар үстімен бөгетсіз жүйткіген қанатты қайықтай лыпылдап келеді. Екі жас та өмірдің сол бір екпінді ағысына ілескендей, еліккендей елтіп кеткен. Өздерінің осы күйін, ән салған ләззатты сәтін мәресәре қуаныштап, одан өзге дүниені назарынан шығарып тастаған зау за кейіпте. Дауыстары үндесе, дыбыстары да қатар шығып, өр ақынның өлмес жырын тәнті тебіреніспен дестелей төгіп қайталай бергенді. Әр шумақтан соңында өзара келіскендей, сондай бір түсінісудің қажеттігін сезгендей, бірбіріне жылы мейірмен сүйсіне қарап:



	«Қайда екен, қайда,

	дариға, сол қыз?» –



	деп, ынтыға, сағына қайталайды...

	Осылайша қосыла шырқап іңкәрлардың ғашық әнін түгескенде, жол да Шығыс шеңбердің ең биік жотасына, Айдарлы асуының үстіне көтерілгенді. Асудың үсті он шақты машина еркін сыйғандай кең алаң. Бұл беттен де, қарсыдан да көтерілген жүргіншілер осы жерде тоқтап, қызған моторын суытып, біршама аялдама жасайтын. Жол рәсіміне бұлжымас заң деп қарайтын Қазыбек те рульді солға бұрып, бірнеше қадам жүріңкіреп барды да, моторды сөндірді.

	Машинадан лып етіп түскен қыз аялдама алаңның туу сыртына, белуардан шалғын өскен, әуесқой жолаушылар болмаса, жүргізушілер қауымы жолай қоймайтын атжал кемеріне қарай гүл теріп кетті. Қазыбек серігінен сәлпәл кешеуілдеп түскен. Капотты ашып, радиатордың суын тексеріп, доңғалақтардың желін қарап, содан кейін ғана Меруерт кеткен жаққа қадам басқан. Қыз ұзамапты. Айдарлының жасанды су бөгетіне қараған құлама шетінде, сандықтай текше тастың үстінде тұғырға қонақтаған лашын құстай бір уыс болып, тізесін құшып, томпиып отыр. Әсершіл қыздың табан астында тұнған әсем көрініске толқып отырғаны даусыз: қара торы жүзі албырап, көз жанары да тұңғиық тереңнен қуаныш күткендей өзіне қадала қарайды...

	Бұл жердің көркі шынында да ғажап еді. Қарсы бет тұтасқан ну жыныс. Жиілігіне қол өтпес жоғарғы тұсы жасыл шырша, бал қарағай да, кіл төменіректе, сайға қарай, тоқ балтырдай қадауланып шоқшоқ ақ қайың өскен. Етегіне соның шебер жаратушы алтын баулы сарғыш шымылдық ұстап, дөң біткенге, қайтқан белдерге керіп тастаған ба дерсің. Анығында ол бітік өскен қалың егіндік. Кенді өлкеде кең жазық, шалқар далалар болмайды. Өлке диқандары егінді ағаш пен тастан бос тау етегіне салады. Сол да енді табиғат шебердің бұл жерге сый өткен сұлу келбетіне қосымша бояу, сапсары рең қосып әдемілей түсіпті. Көз алмай қарасаң, оқшау дөндер дөңгеленіп, сары белдер шымшым толқындап, әрліберлі қозғалатын тәрізді... Қазыбекке сол сурет қарсы бетте ғана емес, сонау құрдым төменде де қайталанып жатқандай көрінді. Өйткені соның бәрбәрін «Шығыс шеңбері» атанған, Кенді өлке тауларынан қиып алған бұралаң жолдың, бітімі кесек құзжартастардың, теңбілсіз көкжасыл жамылғының кескінкейпін қазқалпында қайталап, әсері өзгеше суреттер құрап, табан астында айнадай жарқырап жасанды су айдыны – шалқар теңіз жатқанды...

	Машинадан толқып түскен жас қыздың соған да жаны алабөтен елжіреп, қатты тебіреніп отырғанын Қазыбек бірден аңғарды. Қыз дейді, өзі де соған сергек көңілмен селт етіп, әсерлене қараған: «Құдайау, осы келбетті біз күнде көріп, күн сайын жосыла өтіп, тіпті ерсіліқарсылы таптап жүрміз. Қажет қылғанда қақ жарып ту ортасынан жол саламыз, әрліберлі шимайлап трактор, станок сүйретпелерді жүргіземіз, бұрғылау техникасын тартамыз. Сондай кезде мұның кереметін неге көрмейміз. Әлде бұ да, нақ осындай сәтте, Меруерттей сұлу перизаттар табиғат көркімен жүз жарыстырып, ойға шомғанда ғана таныла ма?!.» – деп те сүйсінгенді.

	Кенет оның осы бір бүлдіршін қызды бауырына тартып, мейірлене құшақтағысы келді. Сондай бір есер ой есілдертін билеп, еңсесін еңсере жөнелсін. Тұла бойы дірілдеп, дегбірсізденіп, құты қашып, Меруерт отырған текше тасқа жақындай түсті. Жүрегі де атша тулап өрекпіп шыға келсін. Бұрынсоңды өзінде болмаған сезім, кешпеген толқу.

	Қасына тебірене жақындаған жол серігіне Меруерт те аңыра қарап, орнынан атып тұрды. Қалайша батылы барғанын білмейді, жігіт кенет қолын созды. Ұмсынып та, үміт күтіп... Сірә, текше тастан жерге түсуіне демегісі келгендей. Қыз да оның көмегін тәрк етпеді. Бейғам қалыпта екі қолын бірдей ұсынды. Меруерттің білегінен ұстаған Қазыбек кеудесіне тарта түсіп, кенет аш белінен қапсыра құшты. Қатты қысып тұрып, биік қабағынан сүйді. Одан соң көзінен. Ерінге бірақ үлгере алмады... Әпсәтте ширығып, бойын тез жиған қыз жігіттің әлуетті құшағынан сып етіп шығып, бетін басып, машинаға қарай жүгіре жөнелді.

	Қазыбек соңынан елпілдеп қумады, текше тастың үстіне жайғасып отырып шылым тұтатты. Шылымды ол күнде, иә, сағат сайын емес, оқтатекте ғана тартатын. Қазір де өзгеше толқу үстінде қолына қалай алғанын аңғарған жоқ. Басында өзінеөзі шексіз тәнті болып шатшадыман сезімге бөленгенді, онысы іле өкінішке ауысты: Меруерттің қапелімде қолына түсіп қалғаны даусыз; сол үшін де қымсынып, әне, оңаша болуды тілеп, тасаға қашып кетті. Демек, өзі періштедей бейкүнә жанға үстемдік жасаған. Қиянат десе де болғандай. Бірақ. Иә, сол үшін өзін жазалы сезінбеуі неліктен? «Шынайы көңілмен ынтық болып құшқаным анық. Тіпті еркіме ие бола алмай қалдым. Әйтеуір бұл – нәпсіқұмарлық емес!» – деп жұбатқанды өзін.

	Темекісін геолог жігіт тұқыл болып қолынан түскенше ұзақ тартты. Ақыры оны да түгесіп, аяғын сылбыр басып, машинаға қарай аяндады.

	Меруерт алдыңғы креслоны тастап, артқы орындыққа шығып кетіпті. Неге сөйттің деп Қазыбек қазбалаған жоқ. Көз алды суланып, өңі де кірбең тартып қалған ба қалай? Сірә, оңашада жылап та алған тәрізді…

	Өскенге дейінгі қалған жолды олар үнтүнсіз, әркім өз ойымен болған тымтырыс тыныштықта өткізді. Жолаушысын үйінің алдына дейін жеткізіп салған Қазыбек қыздың үлпілдеген жұмсақ алақанын қысып тұрып:

	– Меруерт, күзде, далалық жұмыстан қайтқан кезде іздеп келсем, қыдыруға шықпай жүрмеңіз, – дегенді. – Айталық, киноға шақырсам…

	Қыз келістім демеді. Солай ма, сіз әлі де қасымда тұр ма едіңіз деген кісіше аңтарыла бір қарап, сыпайы қоштасты да, тықтық басып кете барды…

	* * *

	Соған да қанша уақыт өтті? Есептеп қараса, бақандай он төрт жыл! Бір сәті соның ұмытылсайшы бірақ. Сол бір ләззатқа толы қуанышты күндерді көз алдынан өткізген сайын Қазыбектің жаны жадырап, бойы кәдімгідей сергіп қалады. Сол жазда кездейсоқ тұтанған махаббат оты қызулы да қызық қалпынан бір мысқал суыған емес. Арада жылдар өтіп, неше мәрте бала сүйіп, ерлізайыпты атанса да, екеуі бірер апта көрмесе, бірбіріне іңкәр болып сағынып отырады. «Меруерттің өзіне жар болғаннан бергі тірлікқарекеті, өзі үшін қаншама құрбандық жасағаны куә бұған! Барлаушы геологқа отбасын ерте құрау – қыпқызыл зиян деп, тектентекке қателесіп жүргенін өзіне шүбәсіз иландырған, адал махаббатымен соны жоққа шығарған алғашқы әйел заты да – Меруерт болар… – деп ойлады Қазыбек қиял жетегінде, лайнер орындығында шалқып отырып. – Қазір де, міне, түпсіз аспанға телмірумен көзі талып, уақыт өткізе алмай тыпыршуда. Қайтсін енді. Оның жас өмірі әрдайым мені дегбірсіздене күтумен өтіп келеді. Қанша жыл даладан тосты, енді, міне, Алжирден де сарғая күтулі…»

	– Жоқ, енді күтпейсің. Күткізбеймін! Бірбірімізден алшақ жүріп, шексіз сарғаю жетеді бізге! Менің де кеңсенің бір үстеліне ие болып, денсаулықты баптайтын, үй ішіме қарайтын мезгіл жетті. Жеткелі қашан!..

	Кенет ол селк етіп оянып кетті. Ұшақ солқ етті ме, әлде біреу түрткілеп әдейі оятқандай. Көзін ашып, жанжағына есіней қараған. Қасындағы бәкене бойлы араб жігіті әлдене деп сөйлеп жатыр. Французша таза сөйлейді екен:

	– Мсьё, сіз тым ауыр ұйықтадыңыз, көпкөп сөйледіңіз. Бұлай ұйықтауға болмайды! Сергіңіз тезірек…

	Қазыбек тәнті ризалықпен басын изеп, көршісінен кешірім сұрады. Шынында да бойы ауырлап, басы зеңіп қалыпты. Креслосын көтере бергенде көз қиығымен иллюминаторға қараған. Әлдеқандай таулы өлкенің үстінде келеді. Аппенин түбегі, әлде Карпат таулары? Уақыт мөлшеріне қарағанда, Италия иелігіне лайнер енді ғана енген тәрізді. Демек, ұшқыр ұшақ жер апшысын қуыра зымырап, туған ел шебіне бір табан жақындай түскен. Дегбірсізденген жолаушы мұны да көңіліне медет көрді.

	Маужыраған денесі әлі де тынығуды тілегендей: ұйықтамаса да аяғын еркін созып жата тұруды, ең құрығанда, көзін жұмып, әлгі бір әзірде кездейсоқ үзілген тәтті оқиғалардың шылауына түсіп, өмірінің сол бір айтулы шағына тағы да саяхат жасап қайтуға еліккендей…

	Бірақ үзілген ойдың сүреңін табу оңай болып па? Амал қанша, бір кезде өзі салған таптауырын соқпақтар, барлау кезінде сан мәрте шиырлаған тау мен дала жолдары көз алдында кескестеп, шаршап отырған жүйкесін одан әрі титықтатқысы келгендей, қайдағы бір қиыр шет, терең шатқалдарға, кереғар оқиғаларға бұрып әкетті…

	Қазыбек кенет бір жері ауырғандай әрліберлі қозғалақтап, тынышсыздана бастады. Креслоны сындырып жіберердей сықырлатып бір мезет кейінге де шалқалады. Орнын жайсызданып, шошақ тас үстіне шығып кеткендей қипақтап та қояды. Әлдең соң терең күрсініп, бетін сипады. Маңдайы шыпшып терлеп қоя берген екен. «Басталды. Кеудеге сыймай, ішті кернеген бұл дерттен, осы бір жанымды шерменде еткен ауыр сезімнен, апырау, қашан, қай күні құтыламын? Қалай құтыламын?..» – деп те мұңайды.

	Құтылмасын біліп отыр. Сөйтсе де жан дәрмен үмітпен көзін тарс жұмды: «Бір, екі, үш… Он бір, он екі… Жүз, жүз бір…» Мағынасыз санамақ та көмектеспеді, жаңыла берді. Манағы ұшқыр көңіл де, шексіз қиял да қанаты қайырылғандай болып, ойына оралған шатақ істің төңірегінде шыр айналып, арқандаулы аттай тұрып алсын…

	Алжирге барғаннан бергі үш жылда ойына алмай, жадында құлыптап ұстаған жағымсыз шаруа еді бұл. Қазыбек оны өмірінен сызып тастап, өзі үшін өткен, өшкен әңгімеге балап, мүлдем жауып қойған. Тіпті біржола ұмытқысы келген. Ұмытқан да сияқты еді. Ал қазір?.. Әлде елге жақындап қалған соң, әлде үйреншікті кәсіпке ерте ме, кеш пе – қайта бару қажеттігі күтіп тұрған соң есіне оралды? Сірә, өмірдегі әрбір ісің, басқан қадамыңның бірдебірі ұмытылмайтын болса керек. Сәттісі де, сәтсізі де. Қиян шет алысқа қашып кетіп, шетелге жұмысқа сұранып барып та, тегінде, одан құтыла алмайды екенсің. Міне, көрдің бе, бұғып жатып, қандай мезгілде есіне оралғанын.

	Қазыбек еріксіз тыжырынды, тамағы да тобарсып жұтынып қойды. Сірә, шөлдесе керек, сусын тілеп жанжағына қарады. Салондағы жұрт манағыдай емес, күбіркүбір сөзден, әрліберлі қозғалыс, жіті қарекеттен тыйылып, керенау күйге көшіпті. Көпшілігі шырт ұйқыда. Стюардесса да көрінбейді. Бір жұтым суға бола оны шақыруға батылы жетпеді. Шыдауға бекінді. Тек әлгі бір мазасыз ойдан арылса екен…

	Сөйтіп отырып қайыра ұйықтап кетті. Ине сұқсаң, тырп етпес қатты ұйқы емес, ширек сағатқа ғана созылған болмашы қалғу. Ойсанасы тағы да шатасып, өзі істеген Кенді өлкені шарлады. Бұл жолы қиял қармағына Меруерт емес, басқа, басқа жайт іліккенді. Соның шытырманды бір шиырына түсіп, жаны қиналған мезетте қатты дауыстап:

	– Жоқ, мен кетсем, басқаша кететін шығармын! Арыз жазып, зытып беру – әркімнің қолынан келеді, жолдас Құдайбергенов! Ал мен өз пікірімді тиісті орындарға жазбаша білдіріп, ең құрығанда, келешек ұрпақ алдында өзімді ақтап кетемін. Қазтуғанов сізге бірақ қылғитын шабақ балық емес, тісі шыққан шортандардың бірі деп біліңіз! – деп, тағы да әлденелерді ашына сөйлеп, қолын да ашулана сермеп, жанжағына қармапқармап қалды.

	Ұшақ та сол сәтте әлдеқандай әуе оқабына тап болғандай екіүш мәрте мөңкіп, сылқ түсіп, төменге құлдилап барып қайта түзелді. Жолаушылардың көбі жарға құла бара жатқандай абыржып, тәубесін айтып, аруақтарға сиына бастаған. Біздің жолаушы әуе оқабын сезген жоқ, ұйқылыояу қалпы, әлгіндегі шартташұрт егес шарпуына қызып, әлдекімге кіжінумен болды. Тіпті қарсыласын шықшыттан періп жіберуге әзірленгендейақ добалдай жұдырығын тас түйін жұмып алған.

	– Ал не істейсің маған, не істейсің?! Мен шортанмын, шортанмын ағысқа қарсы жүзген! – деп ерленді кенет.

	Араб жолаушы көршісін тағы да бүйірге түртті.

	Қазыбек қайыра сергіді. Кенет мырс етіп, сірә, түсінде шортан болып, онда да үштөрт жыл өткен соң, түу алыста қалған әріптесімен шындап белдескеніне қымсынып, әмбе соған ұялып, жүзін иллюминаторға қарай аударып әкетті. Лайнер өркешөркеш бұлт қабатын қақ жара ұшып келеді екен: қалың мақталыққа түсіп кетіп, соның үстінде сырғанап бара жатқандай; ұлпадай мамық бұлттар көші қос қанат астына будақбудақ төселіп, созбалаңдай түсіп үзіледі де, қайтадан түтіндейді. Аспанның алысырақ жиегінде мезгілмезгіл найзағай жарқылдап, от көсеп жатыр. Әлден соң бұлт керуені ыдырай бастады. Қалың мақталық әуелі сүттей ақ тұманға айналды, ілешала о да жоғалып, көз жетер төңірек буалдыр реңге еніп жарықтана түсті. Төменнен қалың орман қарауытты.

	– Мусьё жолаушы, мен сізге айтып тұрмын.

	– Аа. Келіп қалдық па. Дакор, дакор…3 Ескузей муа4, – деп абалақтаған Қазыбек көзін боларболмас ашып, жоғары қараған. Тағам әкелген стюардесса екен, бетінің танауымен шектесетін ойығында бадырайған меңі бар, өзіне жымия қарап тұр.

	– Ертеңгілік ас, ескузей муа.

	Біржола оянған жолаушы жігіт қарқылдай күлді. Стюардессаға таңдана қарап, таза орыс тілінде:

	– Бәрекелді, қарындасымау, мені арабқа ұқсаттың ба? Ғажап, ғажап! Түрім сонша өзгеріп, бетбейнеме дейін араб болып кеткен, ә? Әлде мен бәдеуиге ұқсайтын шығармын, – деп самбырлап сөйлеп, тағы да жымиды.

	Меңді стюардесса суретшінің қылқаламы әдейілеп сызғандай дөңгеленте қиылған жұқалтаң қасын әнтек көтеріп, таңданған шырай білдірді.

	– Оныңыз бекер, мсье, сіз әзілдеп отырсыз. Сенбеймін, бірақ орысша сөйлеуіңіз тым жатық. Бізде оқыған алжирліктер аз ба? Бәлкім, сіз?

	– Ешқандай бәлкімі жоқ, қымбаттым. Мен араб емеспін. Алматыны білетін боларсыз. Сонда тұрамын, байырғы қазақстандық, геолог Қазтуғанов, – деп ақталған жолаушы жігіт кенет қойын қалтасынан шетелдік паспортын суырып алды.

	– Шүбәсіз сендім, ғапу етіңіз. Түріңізге қарап мен сізді шынында да араб азаматы деп ойладым. Кәсіби фирмалардың бірінен келе жатқан коммерсант сияқтысыз. Ал ондайлар аз ба, сапар сайын көреміз. Иә, иә, қарақоңыр өңіңіз күнге қақталған, тіпті қою мұртыңызға дейін сондай ұқсас. – Меңді стюардесса көптен көрмеген ескі танысын кездестіргендейақ жылы лебіз білдіріп, жарқын мінез аңғартты. Тек еркін жосылмай, күлгенде де боларболмас езу тартып, биязы ғана жымияды. – Кешірім жасаңыз.

	– Кешіргенде қандай! Ал, қане, қандай дәм әкелдіңіз? Сірә, бұл өзіміздің елдің асы?

	– Иә, тәбетіңіз ашылсын!

	– Рақмет, қарындас! Жақсы лебіз – жарым ырыс…

	Меңді стюардесса ілешала кетіп қалмағанда тағы да не дер еді? Аяқ астынан шешенсіп, алғаш тілдескен отандасымен кәдімгідей шүйіркелесіп қалғанына Қазыбек әрі қуанып, әрі таңданып отыр. Тегінде, ол бөгде кісімен қолмақол жанаса қоймайтын. Ал қазір, көзін ұйқыдан аша сала меңді стюардессаға тап берді, әзіл сөзбен әрліберлі үйіргенін айтсаңшы. Әлде бұл да қызығы көп, қылығы мол шетелдің әсері?..

	Меңді стюардессаның қалдырып кеткен асына бірақ жолаушының тәбеті аса шаппады. Көңілі әлемжәлем болып, берекесі қашып отырып, жылымшылау шырыннан бір бокал ішті. Артынан түйіле жұтынып, бір тілім нан жеді. Өзге тағамды ауыз тиместен сол қалпында кері қайтарған. Жайманы алуға келгенде стюардесса әйел бұған реніш білдірсін.

	– Мынауыңыз не, қадірлі отандас?

	– Сізбен мейрамханаға барсам ба деген үміт те баяғы…

	– Оныңызды жерге түскенде көреміз, шексіз аспанда еркектердің бәрі жомарт!.. – Меңді қыз мырс етіп, алтын тістерін ақситып бір жылт еткізді де, Қазыбекке бағдарлай қарады.

	Екі беті ду етіп қызарған геолог тілін тістеді. Ұтымды әзілге лайықты жауап қайтару керек. Анау аспан түстес көкшіл көз де өзіне жұтына қараған мұртты жігітті әлденеге қытықтағандай, әлдеқайда шақырғандай күлім қағады. Жолаушының көңілін кенет есекдәме желік биледі. Қолаяғы сыптығыр, киіктей орғып тұрған қылықты перизатқа пейілі ауып, ұтқыр әзіліне ұтымды жауап қайтарып, сыр тартқысы келді.

	Бірақ ол тіл қатқанша меңді стюардесса кілем төселген коридорды былқсылқ басып ұзап кеткенді…

	Қазыбек басын шайқап, әлгіндегі жұтынған қылығына ұялғандай жүзін төменге аударды. Көз алдына бұлыңғыр аспанның ұлтарақтай ғана қиығы ілінді: шөкім бұлттар әр жерге қонып қалған шағалалар тәрізді; одан әріде шалқар теңіз көлбеңдеді. Сірә, бұл өз жолдарындағы ең соңғы, үшінші теңіз – Адриатика болса керек. Демек, талай жер артта қалған. Африканың терістік жағалауы, әлЖезаир қаласы, Жерорта теңізі, Сардиния аралы, Тиррен теңізі, Аппенин түбегі, міне, Адриатика, яки Югословак елі… Ұшқыр лайнер соның бәрін артқа тастап, жұлдыздай ағып келеді. Техника құдіреті деген осы! Табан астындағы алып теңіз де соған күптенгендей ақ құйрық, көк бура толқындарын аспанға лақтырып, астанкестен тулап жатыр.

	Біраздан соң көгілдір айдын ну орман басқан таулы аймақпен ауысты. «Черногория алқабы, – деп ойлады Қазыбек жағырафия оқулығынан білетін деректерді есіне алып. – Ширек сағатта румындар жеріне еніп, жолбарыс жонындай күдірейген жал тұрпатты Карпаттан асамыз. Ал одан әрі, Алла жазса – кең байтақ Кеңес Одағы!..»

	Манағыдай емес, едәуір тынығып қалыпты. Делсал күйінен айыққан, бойы қазір жарау аттай сергек. Тілдесуге кісі іздегендей жанжағына жұтына қарайды. Ұшқан сәтте терезеге жабысып, телегей теңізді, көгілдір аспан кеңістігін қызықтағандар түптүгел ұйқыға бас қойған. Қасындағы араб көршілері де күбір сөзден тыйылып қалғып отыр. Алдыңғы қатардағы екеу – «супер джинси» киген жас келіншек пен сақалды еркек те бірінбірі қытықтаған ойыннан жалыққан тәрізді, шырт ұйқы үстінде де адасып қалатын кісіше, бастарын сүйей, құшақтарын айқастарып алыпты. Олардың ләззат айын сапармен өткізуге шыққан жас некелілер екенін геолог Бумедьон айлағында құшақтасып тұрғандаақ аңғарған.

	«Қайран жастық шақ, дүниеге пәс кезің, ләззат сезімге мас кезің! Қандай жарасымды қыдыру!.. – деп басын шайқады Қазыбек. – Мыналардың ешкіммен де, ештеңемен де жұмысы жоқ. Бұл дүниеде бір өздері ғана…»

	Ойына тағы да Меруерт түсті. «Қайда екен қазір? Қайда болса да тағатынан айрылып, әлсінәлсін сағатына қарап, шыдамсыздана тосып отырған шығар. Әлде балаларды ертіп алып, Шереметьевода жүрмесін?..»

	Қазыбектің есіне кенет екеуінің үй болып шаңырақ көтерген қысы түсті…



	ІІІ

	Іздеушілер тобы жазғы барлауды аяқтап, қысқы мекендеріне оралған мезгіл болатын. Әлдеқандай бір шаруамен Қазыбек Өскенге келген.

	Меруертті ол сол күннің кешіндеақ іздеп шыққан. Жазда өзі жеткізіп салған үйдің алдына келіп, бірден кіріп барудың қыбын таппай, көшенің қарсы бетіндегі жаяу соқпақта ерсіліқарсылы қыдырып біраз жүрді. Жарым сағат өткен жоқ, қолтықтарында бірбір бау буыншақтары бар екі қыз күткен үйінің қақпасы нан шыға келсін. Солардың бірі Меруерт екенін Қазыбек анадайдан жазбай таныды. Бойы жаздағыдан өсіңкіреген, әлде сол биік өкшелі етіктің әсері, сымбаттұлғасы да сұлулана түскен. Үстіндегі ақ куртка да әсем көркін аша жарасып тұр… Өзін салиқалы маман санап, көңілі тоқ жүрген геологтың жүрегі атша тулап қоя берді. Қобалжығаны соншалық, қапелімде не істерін білмей, қыздарға қарсы жүруге батылы жетпей, ойы әр саққа құбылды. Ақыры жол шетіне жайыла өскен бойшаң теректердің тасасына шығып кетті. Қыздар оны байқаған жоқ, көшенің өзі жақ бетімен тықтық басып ұзай берді.

	– Меруерт!

	– Пәлі, Қазыбек аға!

	Жалт қараған студент қыз тұтқиылдан ұшырасқан геолог танысына қуаныш білдіріп, жақындай бере қолын ұсынды. Қараторы өңі де гүлгүл жайнап, әпсәтте алабұрта қалып еді. Жөн сұраудың орнына Меруерт бірден:

	– Спорт сарайына кетіп барамыз. Жүріңіз бізбен, – деп қиыла бастады.

	Қазыбек қыбыжықтап қалды: бас тартуға себеп іздеп тұр, тапса да мынадай сүйкімді қыздардың шақыруын қалайша елеусіз қалдырады; барайын десе – кеңседен шыққан беті… Жігіттің қипақтаған жайын түсінді білем, өзін Зейнеш деп таныстырған екінші қыз күдігін бірден тарқатар қисынды ақыл айтты.

	– Киімге қарамаңыз, ағасы, бір жолға жарап тұр. Ал сырғанай білмесеңіз, екі қыз бүксирге аламыз. Құласаңыз, тек бізден көрмейсіз. Ничего, мұз көтереді!..

	Енді амал жоқ, баруға келісті. Оқу бітіргелі салақсып, біржола тастап кеткен коньки тебумен әуестенуді сөйтіп ол қайтадан бастады.

	Жұмыстың жөні солай болды ма, әлде өзінің көңіл құштарлығы Өскенге қарай құлап тұрды ма, сол қыста ол екіүш мәрте облыс орталығына келіп, ұзақ жатып, Кенді өлке барлау бірлестігінің геологиялық мұрағатында ізденіс жасаған. Бұл болса ұзақты күн бас алмай отырып, жүйке тоздырып, адамды мүлдем діңкелететін ығыр жұмыс. Сондай ұзақ отырыстардан қажып шыққанда Меруертпен кездесу, спорт сарайының жалтыр айдынында онымен қол ұстасып жүріп коньки тебу – Қазыбекті шексіз рақатқа бөлейтін. Қашан бармасын бой жазып, көңілі өсіп қайтады. Содан түннің бір уағында бірлестіктің қонақүйіне келіп құлайды. Көпке дейін ұйқысы қашып, неше түрлі ойға түсіп, түрлітүрлі сезімдерге елігіп, қайқайдағы қиял жетегіне де түсіп армандап жатады. Таңертең бірақ төсектен сергек тұратын.

	Жазғы барлау өз тобы үшін сәтті аяқталды. Бұрын мәлімсіз кен шоғырларын ашқан. Бұл болса әр сапарда кезіге бермейтін үлкен олжа. Бір кеште соны Меруертке естіртіп:

	– Сенің де үлесің бар бұл табыста. Жолың жақсы екен, – деген. Меруерт бұған балаша қуанды.

	Жаңа жылды бірлестік басқармасында қарсы алып, қаңтардың да біраз күнін Өскенде өткізген Ақтас геологы ақыры экспедицияға қайтатын болды. Негізгі жұмысы, тұрағы да сонда. Өткен жылмен есеп айырысты, енді алдағы жаздың барлауы на дайындық жасау керек. Ал бұл арнаулы тапсырма бойынша барлау жүргізбек өздерінің тобына бірталай жаңа міндеттер жүктегенді: былтырғы кен шоғырын одан әрі зерттеу де қызықты болмақ; бәлкім, сол сүбелі кен орны болып шықса?.. Бұл күнде жаңа кен орнын табу өте күрделі іс – он, иә он бес жылда – біреу, кейде ол да жоқ. Содан ба, жас геолог жаңадан табылған кен шоғырын түпкілікті барлауды өзі, тек қана өзі жүргізуді тілеген. Әлбетте, іңкәр көңілі Өскенді қимай, түрлітүрлі себеп, сылтау іздеп, қайтар күнін кейінге шегіндіріп баққан. Түптеп келгенде сабыр мен ақылға жеңгізді. Бәлкім, алдағы мүдделі барлауға деген ынтасы.

	Вокзал басына шығарып салуға келген Меруерт, бір ғажабы, онымен жылап айрылысқан. Құдды өзі алыс сапарға аттанып бара жатқандай, көпке дейін көрмейтін кісідейақ құшағына тығыла түсіп, ағылтегіл егілсін. Қазыбек оны жас қыздың көңілшектігіне балаған, елгезек жанның қоштасар сәттегі осалдығына жорып еді.

	Қазыбек ойлаған: Меруерт оқуын түгескенше осылайша сағына көрісіп жүре тұрамыз, ал ол небәрі екінші курста; шын сүйіспеншілік, тегінде, бірбірінен алшақ жүргенде, бөлек қалада тұрғанда сыналады. Қырыққа дейін салт жүрмек болған бұрынғы байламын, сірә, ақырына дейін ұстамас, әлі де біраз жыл емінеркін дала кезіп, ешқандай алаңсыз барлау соңына түсуге геолог іштей қарсы еместі.

	Бұл жоспары оның аяқ астынан бұзылды. Қысқы сессиясын тапсырып каникулға босаған Меруерт бір күні ойда жоқта Ақтастан бірақ шықсын. Айшай жоқ, ешқандай ескертусіз экспедиция жатақханасына жетіп келді де, Қазыбекті қатты састырды.

	– Апырау, ескертусіз келгенің қалай? Біздің тұрақтың жайы осы, бойдақтар жатағы дегендей.

	– Түк те етпейді, қазірақ жиямыз. Маған оны, сәні емес, мәні қадірлі. Қабырғаның керегі қанша, сен, сен ғана қажетсің! – деп бойжеткен Қазыбекті әлгіден бетер таңғалдырып, үстел үстіндегі шашылған қағаздар мен тамақтың қалдығын жия бастады.

	Бойдақ геологтар экспедицияның арнайы салған жастар жатақханасында тұратын. Соның екінші қабатында Қазыбекке де тиесілі шағын бөлме барды. Барлық мүлкі – темір кереует, екі үстел, бір шкаф. Үстелдің бірінде ол жұмыс істейтін, ал ауыз жаққа орналасқан кішкене тағанда ас ішеді. Газ плиткасы, жуынғыш, туалет – ортақ дәлізде. Еденінде ешқандай төсеніш жоқ, жалаңаш қабырғаға келісті бір картина ілінбеген (Рас, Қазыбектің үстелі тұсында Ақтас ауданының картасы барды) жұпыны бөлмесінен қорынған жігіт ақталудың жөнін таппай, әр жерді бір сүртіп жүр.

	Әңгіменің көкесін ол сәлден соң естіді.

	– Қазыбек, білесің бе, менің неге келгенімді? – деді Меруерт үстелді реттеп болып, қолын жуып, бөлмедегі жалғыз орындыққа жайғасқан соң. – Не болғанын өзім де білмеймін. Сірә, менде ес жоқ, біржола айрылсам керек. Қысқасы, сессияны нашар тапсырдым. Сұрама, жаздағыдан көп төмен. Бір бес жоқ, ылғи төрт.

	– Е, оның тым жаман бағалар емес қой, жаным, – деп Қазыбек қыздың әлденеге қобалжыған жайын сезіп, сөзін бөлген. – Студент атаулының бәрі сессияны төртке тапсырса…

	– Әншейін сөз, алдарқатпа, – деп Меруерт сүйрік те әдемі, суықтан тек бопбоз болған саусақтарымен Қазыбектің аузын басты. – Мен, мен… Қалай ойласаң да келген шаруамды, Қазыбек, бірден айтуым керек. Ұқтың ба, осы қазір…

	– Ал, айт.

	– Мен саған турасын естіртейін. Мен енді сенсіз бір күн де тұра алмаймын! Сенсең де, сенбесең де – шыным осы.

	Қазыбек қапелімде не дерін білмей, Меруерттің қолынан ұстай алған.

	– Тоқта, сабыр ет! Мен әлі түгел айтып болғамын жоқ, – деді қыз, жігіт өзін тыңдамай, әлдеқайда кетіп қала ма деп қорыққан кісідей аптыға сөйлеп. – Көңілің екі ұдай болса, иә маған жаның ашып, қалай деуші еді, қалай еді? Иә, таптым… Мүсіркеген сезіммен жалған сөйлеп, сүйемін десең – қинама мені! Қазірақ Өскенге қайтып кетемін. Көп болса бір ай жылармын. Сонсоң еріксіз көнемін. Бұл үшін маған сенен біржола түңілу қажет! Ұқтың ба, біржола түңілдіріп, осы қазір қуып жібер мені!.. Ал оны істемесең? – Меруерт даусы дірілдеп орнынан атып тұрды. Бадырайған көзінен домалаған ыстық жас омырауына тамшылап, ағылтегіл төгілсін. – Ешқайда да кетпеймін мына бөлмеден. Естимісің, ешқайда!..

	Қазыбек сілейіп тұрып қалғанды. Сонау жаз күндерінен, шопан аулындағы танысудан бері осы қызды ойлап тынышы кетіп, жар етуге көңілі біржола құлап, соны тек әзірше орындалмас қиялға балап, ұйқысы бұзылып қамыққаны өзіне аян. Бірін бірі аса ұнатып, тіл табысқаннан беріде жігіттің ұшқыр қиялы Меруерттің әлі де оқитын жылдарын санап бас қатырудан, өзін шыдамдылыққа қайраудан аспаушы еді. Енді, міне, көктен күткен бақыты жерден табылып, өз аяғымен босағадан аттап тұр!

	Сүйкімді Меруерт, сүйікті Меруерт, хор қызындай алыста, қол жетпес қашықта деп жүрген Меруерті өз аузымен қасыңдамын, өмір бақи біргемін деп тұрғанда…

	– Қазыбек, турасын айт!

	– Жанымау, сен не деп тұрсың!?

	Өз халін түсіндіруге лайықты сөз таппаған жігіт кенет Меруертті қапсыра құшты.



	IV

	Жолаушының көңілі тағы да алабұртты. Қуаныш па, жоқ, асыққандық па, әйтеуір сондай бір қатқабат тебіреніс еркін билеп, креслода тыныш отыра алмай, дегбірсізденіп, тағы да нешінші мәрте иллюминаторға көз қиығын аударған: ұшқыр лайнер ұшпа бұлттар қабатын ысыра сөгіп, жерге қарай құлдилап келеді екен… Ілешала орман сілемдері қарауытты. Соның артынша табан астынан әлдене дүңк етті. Доңғалақтардың түскен дыбысын сезген Қазыбек енді секундтерді санап, мазасыз күй кешкенді…

	Төбедегі радиотабақ та сол сәтте жолаушылар күткен қуанышты хабарды мәлімдеді:

	– Жолаушы мырзалар! Бірнеше минуттан соң біздің ұшақ Мәскеудің Шереметьево айлағына қонады. Белбеулеріңізді байлап, креслоның арқасын көтеріп отыруды ұмытпаңыздар. Шереметьевода қазір он сегіз градус жылы, ауа шайдай ашық…

	Қазыбекке соңғы минуттар жылдай ұзақ көрінді. Тынышы кеткені сонша, кеудесінен шығып кете жаздап дүрсілдеген жүрек тұсын сипалап, қаттықатты уқалап, әрең төзді. «Апырай, келіп қалдық, ә?! Енді қас қағымда Мәскеуге келіп қонамыз. Үш қарғамды – Назкенді, Айман мен Шолпанды көремін қазір! Меруерт те сонда. Хабарымды алса, олардың келмей қалуы мүмкін емес, мүмкін емес!..»

	Жолаушы кенет денесі ысып, бойын әлдеқандай бір мазасыз діріл билеп бара жатқанын сезіп, костюмінің түймесін ағыта бастады. Сөйтіп отырып, белбеудің де ілгенін ашып тастапты.

	– Жолдас геолог, мұныңыз жарамайды. Белбеуді қайта тартыңыз, – деп қасынан өтіп бара жатқан меңді стюардесса кенет кілт тоқтай қалды.

	– Аа, сіз бе едіңіз? Ескузей муа, ту, мен тіпті француз болып, ғапу етіңіз, қазір…

	– Сізге не болған, ауырып отырсыз ба?

	– Шынында да, маған бірдеме беріңізші. Не болғанын білмеймін, бірінші рет… – міңгірлеген Қазыбек стюардессаға жалбарына қарап, алақанын жайды.

	Мұндайдың талайын көрген аэрофлот қызметшісі биязы жымиды да, қалтасына қолын салды. Дәрісі әзір екен. Бидайдай таблетканы Қазыбек тілінің астына басты.

	Отанмен үш жылдан соң дидарласу сәл осылай, төтенше тебіреніспен басталады деп ойласайшы...





ЕКІНШІ ТАРАУ




	I

	Табаровтың хатын Сергей Илларионович Крутасов екі мәрте оқыды. Алғашқыда бұл нендей хат дегендей қызыққан ынтамен жылдам шолып, екіншіде мұқият назар салып, әр жолына ғана емес, әр сөзіне мән беріп, кейбір тұсын қызыл қарындашпен сыза отырып танысты.

	Обком хатшысының атына күн сайын жүздеп келетін хатхабарлардың біріне ұқсамайды. Шағым емес, әлдекімді даттаған, жазып отырған шаруасын қиыла сұрау да жоқ. Облыс өнеркәсібі үшін соншама қажет, өтемөте ділгір мәселені нақтылы сөз еткен. Әр жолы иланымды, айғақтары да еріксіз мойындатқандай сенімді. Өз ойын ғылыми дәл де бадырайтып ашық айтқан…

	Хат соңына тіркелген тұрағына зер сала қарады да, Крутасов ішкі байланыстың шеткергі түймесін басты.

	– Ахмет Ақтаевич, маған келгін.

	Крутасов бұл облысқа жуықта, өткен жылдың аяғында келгенді. Өскенге дейін Сібірдің соңғы жылдары қауырт өсіп, жер асты байлығы мол ашылған қиыр облысында партиялық жұмыс та болған. Енді, міне, сол өңірдегі тындырымды істерден соң СОКП Орталық Комитеті Сергей Илларионовичке жаңа міндет, бұрынғыдан да жауапты жұмыс жүктеген. Сол сенімнен ол шыға ма, шықпай ма?.. Оның жөнін болашақ көрсетпек. Ал облыстың бірінші басшысының көз алдында қызмет атқармақ адамдар үшін бұл өзгеріс бірталай қосымша қиындықтар туғызды: бұрынғы хатшымен қарымқатынас оңай болмаса да үйреніскен, көнтерлі дерлік жағдайда еді; оған қандай мәселемен, қай мезгілде барып, иә бармауға болатынын; өзіңе шүйілген кезде қалайша жол тауып, хатшының кәрінен құтылу амалын да бұл қауым жапжақсы меңгергенді… Бұрынғы хатшы Өскенде он жылдай уақыт отырды, обалы не, жергілікті саясаткерлер үшін жайлы кісі болды. Әттең, не керек, зейнетке ертерек жіберілді. Ал мына кісі? Мінезі беймәлім, сірә, тақуалау болса керек, әмбе бұл өңірден ешкім де онымен қызметтес болмаған. Ұзын құлақтың хабары: ерекше қатыгез адам, ең қиыны – жалтаңбайы жоқ, мәселені бірден шешедіміс; қажет десе – нендей бір шұғыл қарекеттерден де тайынбайтын сияқты…

	Жаңа басшының талап қоя білетін қайраткер екеніне өскендіктердің көзі алғашқы айдаақ жетті. Өскен облысы үшін көкейтесті мәселе – өндірістердің халжайы келелі талқыға түскен. Баяндамашы Крутасовтың өзі. Шынын айту керек, оның баяндамасы алғашқы минуттаақ бұл өңірдегі жұрт көптен бері естімеген тосын сөзге айналып, сыны да аяусыз қатты болды. Ауыр өндірістің күрделі ахуалын, әсіресе кен өндіру, түсті метал қорыту саласындағы шалағайлықтарды бадырайта атап, осы кемшіліктердің орын алуына кім кінәлі деп обком мүшелеріне ашық сұрақ қойсын. Соның жауабын жұртты әуре қылмай, хатшының өзі айтты: ең алдымен, осы салаға басшылықты босаңсытып алған облыстық партия комитеті, оның өндіріс бөлімі…

	– Сіздерде кемшілікті бірден мойындап, тез арада түзетуге уәде беріп, келесі талқыға дейін әйтеуір құтылдық… деп тыптыныш жүре беретін ымырашылдық әдетке айналған екен, – дегенді Крутасов сөзінің соңында. – Енді бұлай болмайды. Кемшілікке жол бердің екен – жауап бер, міндетіңді дұрыс атқара алмадың ба – қызметіңді тапсыр!..

	Крутасов бастаған сөз обком мүшелеріне бықсыған отты жанжақтан үрлеуге шақырғандай әсер етті. Жарыссөзге шыққан шешендер – ірі шаруашылық, өндіріс басшылары, жергілікті саясаткерлер қыздықыздымен соңғы жылдары аяққа шырмау болып келген бірталай жайттарды, солардың орын алу себептерін атап берсін. Ақыры сол жиын өндіріс саласына көп жылдан бері басшылық жасап келе жатқан обком хатшысы мен өндіріс бөлімі меңгерушісінің мәртебелі қызметтерінен босануымен тарқағанды.

	Сондаақ өндіріс басшылары өздері үшін тиісті тұжырым жасаған: бұған дейінгі көргенбілгендері шынында да жайлы тұрмыс екен; мына хатшымен қарымқатынас басқа, мүлдем басқа жөнде болмақ; оған енді денсаулығын сұрап, иә туған күнімен құттықтап барып (бұрынғы басшы мұндай ұмытшақтығыңды кешірмейтін), сыпайы сөйлесіп отырып, шаруаңды шеше алмайсың, сірә.

	Қос есіктің ішкісі дыбыссыз ашылды да, бірінші хатшының кабинетіне Ақтаев кірді. Ахмет Ақтайұлы қырықтың деңгейі не енді ғана шыққан жігітті. Жүрісі де желіп келе жатқан аттай оғаштау, бойшаң хатшы аршын адымдап асыға жүретінді, партия жұмысындағы лауазым иелеріне келісіңкіремейтін, бүгінгі қызмет орнына да жараспайтын қылық. Бұл жайында Ақтаевтың кәперіне бірақ ештеңе кірмейтін тәрізді. Қазір де ол есіктен төрге дейін төселген ұзынша кілемді екіақ аттап, хатшының үстеліне жақындады.

	Өндірісті басқаратын хатшының орны бірер ай бос тұрды. Жел бағытын аңдаған жұрт бұл қызметке Крутасов Сібірден шақырады екен, дайындап жүрген сенімді серігі бар дескенді, соны енді республика басшыларымен келісіп жатырмыс… Бірақ Сергей Иларионович бұл жолы да басшы көмейін болжағыш сәуегейлердің ойлаған жерінен шықпады, оқыс мінез байқатты. Өндіріс саласына жетекшілік ететін адамды ол жергілікті кадрлардан іздеді. Өзгеден де бұрын кенші, металлургтер арасынан…

	Ақыры таңдау осы жігітке түскен. Бұдан бір ай бұрын Ақтаев Өскен қорғасынмырыш комбинатының партком хатшысы еді, ал оған дейін қорғасын қорытқан алып пештермен «тілдескен» инженерметаллург болатын.

	Крутасов қолындағы хатты әріптесінің алдына сырғытты.

	Жаңа қызметінің кен тасынан қорғасын қорытудан гөрі күрделірек міндет екенін Ақтаев бірденақ сезінген. Қазір де, хатшылыққа сайланғалы бір ай өткен соң да, сол ойы өзгерген жоқ. Қайта күн өткен сайын осы жұмыс маған лайық па, облыс коммунистерінің сенімін ақтай аламын ба деген күдіктен, әрісәрі күйден арыла алмай жүрген.

	Табаровтың хатын ол асықпай оқыды. Оқыған сайын көптен бері іздеп жүрген ділгір іске жолыққандай, әрдайым жанын жеген мазасыз сұрақтың нақты жауабын тапқандай шат сезімге бөленіп, алаң көңілі әлемжәлем күйге түсті. Қалайда күдіктен гөрі соған сенуі басымырақ еді. Содан бір мезетте хаттың соңғы бетін қайыра шолып өтіп, бірінші хатшыға маңқия қарады.

	– Байқадың ба, шатақ хат!

	– Бірақ шындықты айтқан. Жанды жерден ұстап отыр. Барлау бағыты туралы үзілдікесілді тұжырымына төрелік айта алмаймын, бұл саладан хабарым шамалы, ал, ескі кеніштердегі кен қорының жылдам құрып бара жатқаны жайындағы хат иесінің байламы – ащы шындық! – Ақтаев хаттың қосымша бетін, кескіндеме сызылған парағын нұсқады. – Бұл жағдаятты біз, металлургтер, Сергей Илларионович, желкемізбен сезінгелі қашан! Шикізаттан тарықты екен – металлургтерде ұйқы болмайды. Өздері ғана емес, үй іштерінің де. Жасыратыны жоқ, менің де мазам кетіп жүрген іс!..

	– Сол себепті Табаров өз ойын обкомға жолдап отыр. Қорлы кенсіз біздің де күніміз қараң екенін жақсы біледі! Сезінуі соны ғажап, біле білсең, бұл да талант! Ал сұрап отырғаны – анаумынау емес, ұқтың ба, бүкіл Кенді өлке!.. Біздің көмегімізбен осы регионда эксперимент сынақ жүргізбек. – Бірінші хатшы басын шайқады. – Сынақ болғанда қандай! Құдайбергеновтің, жалғыз Ілияс Мурзаевич ғана емес, он мың адам еңбек етіп отырған геология бірлестігінің неше жылғы ізденісін теріске шығарып, барлаудың бағытбағдарын түбірімен өзгертуді тілейді. Қандай нысана? Байқадың ба? Бүкіл өлке геологтары Табаровтың жаңа әдісі бойынша білек сыбанып, жұмыс істеуге тиіс? Бір емес, пәленбай жыл! Шешіп көр мықты болсаң – қандай талап, ә?! Ал оған мән бермесек?.. Партиялық ожданымызға тапсырған, азаматтық парызды еске салған! Сенің де, менің де… Қалай, қалай сілтейді, батырың. Тегін жан емес, ғылым докторы! Мәскеудің дардай ғылымизерттеу институты бар соңында! Жоқ, Ахмет Ақтаевич, бұл істе бізге мүлт басуға болмайды. Мүлт кетсек, барлаушылар ұжымының берекесін аламыз және қаншама жылға, иә, сонсоң, өзіміз де жетісе қоймаспыз. Ал өндіріске миллиондаған тонна шикізат керек, бүгін ғана емес, ертең де, бүрсігүні де!..

	– Дұрыс айтасыз, Сергей Илларионович, Құдайбергенов бұған келіспейді. Ол да құдай деген кісі емес, осы өңірде жүріп шашын ағартқан мықтылардың бірі.

	– Несін айтасың, мықтылығында кемшін жоқ! – деп тыжырынды Крутасов. – Съезд делегаты, омырауы толған орден, лауреат, неше мәрте Жоғарғы Кеңеске депутат… Ал, Жақсыбеков, есіңде ме, Ақтас кеншісі оны ана жолы оңдырмай сынады. Әсірелеп айтқанда, омырауы орденге толы костюмін сыпырып алып, көйлекшең жіберді…

	* * *

	Бұл оқиға өткен жылы, Крутасов бірінші хатшы болып сайланған партконференция үстінде болып еді.

	Жарыссөзге сұранған шешендердің қатарында, солардың алдыңғы легінде Ақтас кенбайыту комбинатының директоры Қали Жақсыбеков те мінбеге көтерілгенді.

	– Біздің комбинат бірінші хатшы жасаған баяндамада облыстағы озық кәсіпорындардың санатында аталды. Демек, үш бесжылдық ұдайы республика ғана емес, бүкіл Одақ көлемінде озық комбинат атанған өнегемізді, істәжірибемізді айтқаннан өзге мен үшін бүгінде келелі мәселе жоқ сияқты, – деп, сөзін лепірте бастаған Жақсыбеков кенет оқыс қимылмен оқып тұрған алдындағы қағаз парақтарын ысырып тастап (иә, нақ солай, алдын ала жазылған сөзін жұртқа көрсете жиып қойғанды, неге өйткені белгісіз, Крутасовтың есінде кеншілер делегатының сол бір оғаш қылығы сақталып қалғанды), сілтідей тына қалған көпшілікке қасқая қарап тұрып, сәл қатқыл үнмен сөзін жалғаған. – Бірақ мен бүгін, делегат жолдастар, Ақтас кенішінің мерейі үстем болған айтулы табысынан гөрі келешегі туралы сөз қозғауды жөн көріп тұрмын. Ал келешегі оның, турасын айтайын, мәлімсіз тағдырдың жетегінде. Тіпті аса мүшкіл дер едім! Облыс коммунистерінің бүгінгі құрылтайына біз бір жылдық жоспарды орындап абыроймен келдік, бірақ соны әупірімдеп әреңәрең толтырғанымызды жасыруға болмайды. Келер жылы жағдайымыз бұдан да қиындамақ. Бар гәп, жолдастар, Ақтас кенішінің кен қазу қарқынының күрт төмендеуінде болып отыр. Ал бұл үшін – кеншілер зәредей де кінәлі емес…

	Шешен келер сөзін ойлағандай, мінберден естіртпегі аса мәнді жайт екеніне жұрт назарын аударғысы келгендей, сәлпәл тыныстаған. Залдан ыбыржыбыр қозғалыс білініп, қостағаны, иә даттағаны белгісіз, күбіркүбір дыбыстар естілді. Жиынды басқарушы алдындағы графинді тықылдатып, жұртшылық өрекпуін басты.

	– Ақтастың келешегін мен геолог әріптестерімнен сұрағым келеді, – деп кеншілер делегаты конференция төралқасының екінші қатарында, көрнекті жерде шалқақ отырған Кенді өлке геология бірлестігінің бас директоры Ілияс Құдайбергенов ке қарады кенет. – Міне, бесінші жылға аяқ басып барады, Ақтас барлау экспедициясының бізге тыңнан бір грамм да қосымша қор бермегеніне. Ал бұған дейін барланған кенмен біз мықтағанда енді бірақ бесжылдық мерзім жұмыс істейміз. Одан әрі не істеуіміз керек? Кенді қайдан аламыз? Мұны мен айта алмаймын, жолдастар. Ақтастай екі ғасыр бойы үзбей қазылып келе жатқан құнарлы кенішті осындай мүшкіл халге неліктен душар еттік, бұл үшін мемлекет пен партия алдында кім жауап береді? Не себепті, не үшін біз Ақтаста алып комбинат, алпыс мың халық қоныстанған іргелі қала тұрғыздық, соларға қызмет ететін қаншама сансалалы өндірістер салынды? Соның бәрін бес жылдан соң қаңыратып тастап кету үшін бе?! Түсінбеймін, түсінгім де келмейді. Тоқетерін айтқанда, жолдастар, Ақтас кеншілері мұндай сенімсіз келешекпен жұмыс істей алмайтынын ескертуді партиялық парызым деп білемін. Ертеңгі тірлігін бүгін жобалауға үйренген елміз! Бүгін ғана емес, ертең не істейміз, келер жылдарда ше? Мұның нақты жауабын геолог ағайын бізге бүгін, иә, тап бүгін айтып берсін! Ал күні ертең, бәлкім бірдеме тауып қалармыз деген тайғанақ, шығарып салма жауаптың кеншілерге қажеті жоқ! – Қыза келе Жақсыбеков сол жолғы сөзін бүкіл делегаттарды таңғалдырып, бастарын шайқатқан кездейсоқ тұжырыммен аяқтағанды. – Жасырып жабудың қажеті қанша, мені, өндірістің байырғы маманын, облыстық партия комитетінің, оның бюро мүшелерінің осынау көкейкесті мәселеге жайбарақат көзқарасы, төзімпаздығы, турасын айтқанда, ештеңе білмегенсіп, түк көрмегенсіп тыныш отыруы таңғалдырады…

	«Бір қатесі жоқ, дәл солай, бізге қасқая қарап тұрып, турасын айтты Жақсыбеков, – деп ойлағанды Крутасов сол сәтте желкесін қасып. Шарадай үлкен көздері сұстанып, маңдай терісі бір уыс болып жиырыла қалғанды. – Анығында Ақтас директорының ащы сыны осыған дейін жадағай есеп беру дәстүрімен мамыражай өтіп жатқан жиынға жаңа леп дарытқандай әсер етті. Залдағы көпшілік қозғалақтап, төрде отырғандар да әлденеге алаңдап, ауыр минуттарды басынан кешті. Несін айтасың, өндірістің кексе білгірі ежелгі қалыбына тартты. Көп жұрттың пышпыштап оңашада сөйлеген әңгімесін қалтқысыз жайып салды. Мақтауды кім жек көрген, сынды кім сүйген? Апырау, бұл жақта барлық проблема шешіліп қойған ба, мен не істеймін деген жайтқа ойланып жүруші еді. Жақсыбековтің сөзі сол күдігін күмәнсіз тарқатуға түрткі болды…»

	Облыс коммунистерінің форумына делегат мандатымен қатысқан Ахмет Ақтаев та сол жолы Ақтас кеншісінің сыни сөзін сүйсіне тыңдап, ол көтерген келелі шаруаға өзінің де жаны ауырып, шешен мінбеден түсіп бара жатқанда, тәнті көңілмен

	«Жарайсың, азаматым!» деп қуана қол соққан. Ол әсері бірақ тез тарқады. Бұған қасындағылар себеп болды: «Тоқта, шырақ, – дегенді олар. – Әліптің артын бағайық, Құдайбергенов не дейді бұған? Екі дөкей тағы да белдесті. Бұлардың бәсеке егесі талай жылдан сүрі болған тайталас! Кеңседегі керістері аз болып, көрдің бе, партконференция мінбесін пайдаланып тұрғандарын. Бұлары ұят болды, жаңа келген бейтаныс әрі жатжұрттық хатшының алдында облыстағы бетке ұстар көрнекті екі қазақтың өзара жағаласып жатқаны…»

	Ахмет енді геологтар жетекшісінің мінберге шығуын шыдамсыздана тосқан. Бірақ Құдайбергенов жарыссөзге жуық маңда шыға қоймады. «Аусар Жақсыбеков қателесті, – деп гуілдескенді көпшілік үзіліс кезінде. – Айлалы Құдайбергеновке тиіскен соң алға салып шыққаны жөн еді. Ал енді қарап тұрыңдар, Ілияс Мырзаұлы оны оңдырмайды, қай жағынан шалып жыққанын ожар Жақсыбеков аңғармай қалады!..»

	Шынында да солай болды.

	Жарыссөз тоқталар қарсаңда мінберге сұранған геологиялық барлау бірлестігінің бас директоры мықтап әзірленіп келіпті. Сөзін бірақ ол Ақтас кеншісіне тойтарыс беруден бастаған жоқ. Барлаушылар ұжымының екі конференция аралығында қол жеткен сүбелі табыстарын даралай тізіп, Кенді өлке геологтарының Одақ бойынша жарыс озаты болып, үнемі алда келе жатқанын атап өтті. Соның өзіменақ кенші әріптесінің сыны әншейін жала, тек байбалам екенін аңғартқан. Сол әсерді біржола бекіткісі келгендей сөзінің соңында Ілияс Мырзаұлы әдемі мұқабаға бекітілген барлаушылардың еңбек рапортын конференция төралқасына табыс етті. Делегаттар оған да, әрине, сүйсіне қол соқты. Он мың адамның қажырлы еңбегін мақтанышпен жариялап тұрған іскер басшыға қалайша қол соқпайсың, төбеге көтеріп қалайша пейіл бермеске!..

	Сөзінің тұздығын Құдайбергенов кейінге сақтаған екен. Ондай қулықтан хабары шамалы Ахмет таңғалып, жағасын ұстады.

	– Ғапу етіңіздер, сын айтқан соң, қадірлі Қали Нариманұлына жауап беруім қажет, екіақ минут уақыттарыңызды аламын, – деп сыпайы шыраймен ізет жасап, Ілияс Мырзаұлы тымтырыс отырған көпшілікке состия қарасын. – Сіздің аяусыз сыныңызды, делегат Жақсыбеков, дұрыс дер едім, зор ілтипатпен қабыл алуға дайынмын. Бірақ, амал қанша, менде жоқтан бар жасайтын таңғажайып қабілет болып, кен ошақтарын өзіңдей еркетотай кеншілердің қалауына орай, көңілің тілеген жерде қолдан туғызып отырсам?.. Жер асты қазынасы – жыл сайын егіп, қолдан суғарумен өсіретін егін емес, қысты күні де дастарқанға қойып отырған қиярдай оны жасанды жолмен өндіруге болмайтынын, сіз, жолдас Жақсыбеков, өте жақсы білесіз. Біле тұрып, неғылсаң да солай істе деп, бізге қисынсыз талап қоясыз. Өйткені сіз жылы орныңызды суытпай, жайлы кабинетте отырып, қазу технологиясы баяғыда реттелген ескі кеніштің құнарлы кенін ешқандай бейнетсіз күреп алуды қалайсыз. Мұныңыз сіздің кереғар талап, қадірлі Қали Нариманұлы! Шындықты мойындамасқа амалымыз жоқ, екі жарым ғасыр бойы үздіксіз қазылып келе жатқан Ақтастың қисапсыз мол қазынасы таусылатын күн тақады! Өйткені дүниеде таусылмайтын, ғұмыр бақи қазыла беретін кен орны жоқ, болмайды да. Кен де өлшеулі материя… Иә, солай енді, қалаңыз, қаламаңыз, Қалеке, бағыңызды, сірә, басқа жерде, бәлкім, игеруі қиынырақ жаңа кен ошағында сынауға тура келеді. Әрине, елсіз, жолсыз, таулы, нулы қиянға барып, баспана, жол салып, кен қазудың қиын екенін, әсіресе сіздей жасы келіп қалған кексе кісіге тіпті де ауыр тиетінін мен жақсы түсінемін, жаным ашидыақ, қол ұшын беруге бірақ шарасызбын…

	Бұл шешен де алдындағы құлақтап су ішіп алып, сөзін әсерлі түйіндеді.

	– Мен тек, делегат жолдастар, осы мәселеге байланысты қадірменді Қали Нариманұлының түсініксіз ұстанымға жүгініп, бар кінәні геологтар ғана емес, обкомның қазірде арамызда жоқ бұрынғы басшыларына аударғысы келген байбаламына таңғалып тұрмын. Мұндай әділетсіз сынға жантәніммен қарсы екенімді жасыра алмаймын. Мұныңыз сіздің, Жақсыбеков жолдас, кімді сынау? Неліктен сол сынды ертерек естіртпегенсіз, айталық, осыдан бір, иә екі жыл бұрын? Қазіргіңіз қандай батылдық? Тап қазір көзір етіп тұрған партиялық ожданыңыз күні кеше, мына төрде бірінші хатшы болып басқа коммунист отырғанда қайда болған?! Қысқасы, жолдастар, мәселенің турасын айтқым келеді: геологтардың барша қарекеті – табысы да, сәтсіздігі де облыстық комитеттің назарынан ешқашан да тыс қалған емес, біз әрдайым партия басшылығын сезініп отырдық, әлі де солай бола береді деген сеніммен сөзімді аяқтамақпын…

	– Қатырды! Жақсыбековті тұра алмастай етті. Мен білетін Ілияс осылай сөйлесе керекті, тура сойып салды. Айттым ғой, Қали сорлы бұған бекер тиісті деп. Тегінде, ешкімді аяуды білмейтін имансыз адам!.. – деген егде көршісінің сыбырына құлақ түрген Ахмет, сол мезетте кенші мен геологтың қайсысын құптарын білмей, әрісәрі күйде қалған. Ойлап қараса, екеуі де иланымды сөйледі: кенші қазатын кен сұрайды; жоқ болса – барлаушы оны қайдан табады? Жақсыбеков әмбе соны басқа жер емес, тек қана Ақтас қыртысынан алуды тілейді. Құдайбергенов бұған үзілдікесілді кесік айтып, кеніштің күні біткен, мүлдем таусылды дейді. Қайсысына сенесің? Шынында да бұлардың тайталасы ертеден келе жатқан, жергілікті білгіштер өсектегендей, ежелгі бәсеке, бақталас егестің салдары ма? Онда екеуінікі де – әншейін бет тырнасу, күйкі әрекет. Жұрттың айтуынша, «Әккі Құдайбергенов соңғы жылдары Жақсыбековтің алдына шығып кеткен, Ақтас кеншілеріне тиесілі депутаттық мандатты бұрынғы бірінші хатшымен достығын арқаланып, біржола иемденіп алыптымыс. Соның есесін Жақсыбеков бүгін қайтарып тұр…» Бірі кен барлауда, екіншісі соны жер үстіне шығаруда азу тістері түскенге дейін еңбек етіп, ерекше мол беделге ие болған, Кенді өлкенің жер асты көмбесін бір емес, ондаған жылдар ақтаруда шаштары ағарған қос білгірдің жастары кексе тартқан шағында өндіріс алаңы, кеңсе жетпегендей, партиялық мінберді пайдаланып, бірбіріне тіл безеп тиісуі қолайсызақ. Амал қанша, бұл да сорлы пендешіліктің кесірі!..

	Бірақ сол күні конференция өткен залда тыңдаушы болып отырып, жас мөлшері, қызмет, тәжірибе, өнеге жөнінен де өзіне аға дерлік қос кексеге іштей ренжіп, сөгіс білдірген Ахмет Ақтаев, бірнеше айдан соң осынау тәжікеге өзі де қойынқолтық араласып, тіпті төрелік айтарын болжаған жоқты…

	* * *

	– Шұғылдануға тура келеді, Ахмет Ақтаевич, – деді Крутасов, – Табаров үшін ғана емес, қымбаттым, жалпы бұл шаруаға обкомның көзқарасын білдіру үшін де. Меніңше, егжейтегжей қарау керек. Конференция материалын көтеріңіз. Кеншінің сынында бірталай салмақ жатқан сияқты, бірақ геолог та ақтала қойған жоқ. Неге? Ойланыңыз. Тоқетерін айтқанда, ақырғы төрелік бізден…

	– Бұл енді, Сергей Илларионович, бірер аптаның жұмысы емес, – деп қалды Ақтаев.

	– Әлбетте. Бірақ тым созуға да болмайды. Сонсоң, қымбаттым, сен тегінде, «хабарым шамалы, мамандығым емес» деген сөзді біржола ұмыт! Партия жұмысы ырғалыпжырғалғанды көтермейді! Қажет болса, геология, иә металлургия ғана емес, кіру жуу цехтарымен де шұғылдануға тура келеді. Өйткені сен хатшысың!..

	Крутасов орнынан жайлап тұрып, терезе алдына барды.

	Бес қабат обком үйінің маңдай алды шығысқа қарайтын, алдыарты ат шаптырым кең алаң, оған жағалай неше түрлі өсімтал ағаштар егілген. Белуардан келген жасыл аллея жоғарыдан қарағанда бес жұлдыз түзеп, В.И. Лениннің қоладан құйылған алып мүсінін қоршай орналасқан. Әр тармағы жұлдызды қызыл гүлдермен шабақталған. Алаңның шығыс шеті таудан көшірілген еңселі шыршалармен көмкерілгенді, ал одан әрі өзенмен шектесетін жарқабақ үстінен қаланың негізгі автомобиль даңғылы өтетін. Терезе алдында ұзағырақ тұрып қалған Крутасов минут сайын әр алуан машиналар зымырап жататын жол танабының бүгін құлазып тұрғанын аңғарды. Сон да ғана кеше кеште, ГЭС қалашығынан келе жатқанда, кексе жүргізушінің сайқымазақ үнмен өзіне естірте жария еткен күңкілі есіне түсті: «Обком алдындағы мотор гүжілі мен түтінді азайту үшін бұл жолды мүлдем жабатын болыпты. Қаланың қақ ортасымен жүреміз енді. Әрі ұзақ, әрі жұртты мазалап!..»

	«Қане, бұрыл солға, қаншалықты ұзақ екен – көрелік», – дегенді Сергей Илларионович кенет жүргізушіге состия қарап. Жүргізуші наразылығын жүре келе, өзеннің оң қабағына қысыла орналасқан қаланың орта тұсына бойлай енгенде жете аңғарды. Автомобиль атаулы қаншама жерді бос айналып, халық сапырылысып жиі жиналатын және бұрылысы көп ығыжығы тар көшелермен қысылыпқымтырылып баяу қозғалады екен. Демек, иіс газын да көбірек құсады. Бәрінен де қиыны – алтыжеті мектеп ауласын жанай өтеді. Яғни балалар үшін де қауіп ұлғая түседі…

	– Мына даңғылға не болған? – деді Крутасов терезеден бері бұрылып.

	Ақтаев хатшыға аңыра қарады.

	– Жағалаудағы жолды айтамын, тіршіліксіз құлазып тұр ғой, – деп қайталады тыжырынған Крутасов.

	– Ә, бұл, – деді Ақтаев та терезеге қарап, – қалалық кеңестің жарлығы. Біздің құлағымыздың қамын ойлап, алаңда тыныштық болуын тілеген…

	– Сорлы жағымпаздық! Тоқтату керек дереу! Қаншама жұрттан реніш естиміз, опат та көбейеді.

	– Сөйлестім, Сергей Илларионович. «Алаңға демалуға келетін зейнеткерлерге маза керек. Солардың талабымен істедім!» дейді Сексенов. Көндіре алмадым…

	– Не дейді! – Хатшы шұғыл бұрылып орнына қайтып кел ді де, ішкі байланыстың телефонын көтерді. – Сексенов, сен, жарқыным, обкомның тыныштығын басқа шаруаларда ойла. Айталық, Өскеннің тазалығын, жылу, иә ауыз суға мұқтаждығын жөнге салып. Ал мына, өзен жағасындағы даңғылды жапқан жарлығыңды иә, иә, өзің бұзып, абыройыңды сақтағаның жөн болар. Сөйт, жарқыным! Иә, сонсоң, ұмытып жүр едім, айтып қояйын: кейбір бастықсымақтар өз үйінің қасынан бөгде көлік жүргізбейтін тыйым белгілер қойғызады екен, ГАИге ескертіп, бәрін де дереу алғыз! Жаңылмасам, мен тұратын үйдің бұрышында да соның біреуі тұр. Оны да алғыз! Керек емес маған ондай тыныштық!..

	Ақтаев орнынан тұрды.

	– Сонымен, келістік қой. Пікір ғана емес, нақты тұжырым күтемін. Түсінемін, оңай шаруа емес, – деп жымиды Крутасов.

	Кіргендегідей емес, кабинеттен Ақтаев адымын санап басып, сөлбірейіп шықты.



	ІІ

	Хатшы бірден геология бірлестігіне телефон соқты. Құдайбергенов орнында екен, трубканы жылдам көтерді.

	– Ілеке, Табаров дегенді білесіз бе?

	– Қай Табаровты сұрайсың, Ахмет шырақ? – деп геологтар жетекшісі жас хатшыны өзімсінгендей жақын тарта жауап бергенді.

	Ақтаев басын шайқады.

	– Мен сізден, Ілеке, ғалымгеолог Табаров туралы сұрап отырмын, – деді обком хатшысы әр сөзін нығарлай сөйлеп.

	– Бізде екі Табаров бар. Екеуі де геолог, – Құдайбергенов те хатшының сұсты аужайын аңғарған тәрізді, ресми сөзге көш ті. – Толығырақ білгіңіз келсе, рақым етіңіз: Табаров Бірін ші – ғылым докторы, Одақтық Геология институтының сектор меңгерушісі; Табаров Екінші – жас маман, іздеу партиясының геологы, ғалымдыққа кандидат…

	– Менің іздегенім Табаров Бірінші, – хатшы кенет мырс етті. – Әлбетте, Виктор Николаевичті сізге солай атау қолайлы болса...

	Сыры бейтаныс хатшының жайдары сөзі Құдайбергеновке түрлітүрлі ой салып, тағы да өзімсінген әңгімеге жетектегенді. Ол енді қарқылдай күліп:

	– Біз енді, Ахметжан, мысқылшыл халықпыз, – деді жайбарақат қалыпта. – Бірібіріне ат қойып, айдар тағып жүрмесе – геологтардың барлауы өнбейді, иәиә, солай… Менің бір өзімде, сенсең, бірбірінен асқан үш түрлі лақап ат бар. Ал бірлестіктің бас геологын барлаушылардың не дейтінін білесіз бе? Сірә да таппайсыз, әуре болмаңыз… ТУ154. Иә, иә, нақ солай, ТУ154! Ажыратып көріңіз, кроссвордқа мықты болсаңыз. Бәлкім, ТУ дегенін табарсыз. Ол енді фамилиясы, атыжөні. Айталық, Тайыр Унисьянұлы, қысқартып жазғанда, ТУ… Ал 154і не дейсіз ғой? Бойы, бойы, Ахмет шырақ, яғни бір метр елу төрт сантиметр мыржиған бойын айтқаны, хехе!..

	Кеңкілдеп ұзақ күлген Құдайбергенов тағы да бұра тартып, ұзақ әңгімеге түсе бергені сол еді.

	– Ілеке, бұл әңгімені қоя тұрыңыз, – деп Ақтаев барлаушылар жетекшісіне тежеу жасады. Сөйтпесе, қарауындағы геологтардың мінезқұлықтары туралы әлі де біраз хикаят шерткендей. – Сіз маған Виктор Николаевичті тезірек табуға көмектесіңіз.

	Құдайбергенов еріксіз күмілжіді. Өкінгендей тілін тістеп, ойланып қалды: «Бұл хатшыны партиялық қызметте тәжірибесі азаң деп бекерге сөгіппіз – көрдің бе, өзіндігі бар сияқты; әлде қызмет дәрежең, атақ, жасыңмен санаспайтын ноқай болмағай?..» Келесі сөзін ойланып, обком хатшысының ыңғайына қарай жығыла сөйледі.

	– Бұл тілегіңізді, Ахмет Ақтаевич, қалай орындауды білмеймін. Сол кісіңіздің нұржүзін көрмегелі бірталай уақыт болды, кем дегенде екіүш ай. Өзімізге де керек еді, алайда ойлаймын: жуық маңда біздің жаққа келе қоймас деп…

	– Табаров Өскенде, Ілеке.

	– Жожоқ. Мүмкін емес! – Бірлестік директоры шынымен таң болғандай шоршып түсті. – Сізге біреу жалған дерек берген. Оның тірлігі, тегінде, бізге байланысты, яки құрғаққа шығып қалған балық сияқты. Барлық жұмыс, тұрағы, зерттеу тобы бәрбәрі бізде. Таңмын, тіпті сенбеймін. Бірақ ол өзі жүрістұрысы жұмбақ жан еді, кім білсін?..

	– Сіз шынында да Табаровтың Өскенде жүргенін білмейсіз бе?

	– Ахмет Ақтаевич, ғапу етіңіз! Сізбен қалжыңдасуға менің қақым жоғы өз алдына, жасым да көтермейді ғой, – деп Құдайбергенов ағынан жарылды.

	– Онда бір минут, – хатшы ішкі байланыстың микрофонына еңкейіп, Табаровтың обкомға жолдаған хатын қабылдаған арнаулы сектордың адамымен сөйлесті де, трубканы қайтадан құлағына төсеп. – Ілеке, қонағыңыз осында. Өткен аптада келіпті. Демек, қасыңызда жүрген кісіні көрмегенсіз, сірә, елемегенсіз…

	Құдайбергенов сағы сынып, жүнжіп қалды.

	– Апырай, осында болса ол шіркін қайда кетер дейсіз, бүгін, иә ертең сөзсіз табамыз, сізге ол не үшін қажет болды және соншама жедел түрде?… – деді ақырында.

	Геологтар бастығының қасақана күмілжіп, әрнені шола сөйлеп тұрғанынанақ хатшының ойына күдік кірген: «Осы кісінің бір шикілігі барау, сірә. Менің қадала іздеуімнен тіпті сескеніп қалды ғой. Әлде Табаровтан сақтана ма?..» – деп ойлады да:

	– Бұл енді, Ілеке, телефонмен айтатын ұсақтүйек шаруа емес. Қонағыңызды тапқан соң хабарласыңыз, – деп сөзін түйді. – Екі күн мерзім жеткілікті болар?

	– Әлбетте, Ахмет Ақтаевич.

	Трубканы орнына қойған соң обком хатшысы әлдекімге қынжылғандай басын шайқады. Сонсоң мырс етті: «Ілияс Мырзаұлының лақап атын сұрауым керек едіау. Біреу де емес, үшеу деді және бірібірінен асқан. Мақтанышпен айтқандай болды. Қандай екен сонда? – деп күмілжіді. – Геологтар да қызық жұрт! Мінездері де, қылықтары да. Шынау, бас директорына олар қандай айдар тақты екен десеңізші? Тегінде, әділін айтады, дәл де айтады. Орайы келгенде сұрармын…»



	ІІІ

	Қазақстаннан келгеніңді білген сәттеақ бейтаныс әріптесіңіз сізден: «О, байырғы далалық екенсіз ғой? Қалай тұрмыстарыңыз, бәзбаяғыша мал бағып, көшіпқонып жүріп күнелтесіздер ме? Қос ішекті домбыра шертіп, айғайға басып ән салуды әлі күнге дейін ұмытқан жоқсыздар ма?..» – деген сияқты таңданыс естуіңіз хақ. Әлбетте, сол таңданыстың астарында сұрамаса да: «Апырай, неткен көнбіс халық? Табиғаты жүдеу ғана емес, қатаң да сұрықсыз иен далада, сусыз, нусыз, әмбе қиян шет өңірде қалайша өмір сүреді?…» – деген мүсіркеу де қылтиып тұратыны сөзсіз.

	Әділін айту керек, ежелгі дала тұрғынының тұрмыстіршілігі оңай емес. Алайда қиын екен деп туған өлкесінен безіп, басқа жерден жерұйық іздеген қазақтарды да әзірше естіген емеспіз!

	Алайда дала туралы солақай пікірдің, жағрафия оқулығынан оқыған жалпылама сипаттама, иә әлдекімнен естіген шалағай түйсіктен қалыптасқан тым жадағай тұжырым екенін де ескерту лазым. Бұған көз жеткізу үшін даланы көру керек, зеңгір аспан биігінен болса да оның ойқырын, түркелбетін шолу қажет…

	Бұл саяхатты, тегінде, республиканың батыс шебінен, Каспий теңізінің жағасынан бастап, күншығысқа қарай кесе көлденеңдеп ұшқан жөн болар еді. Сонда сіз бүкіл қазақ даласын сыпыра кесіп өтесіз.

	Атырау төрінен аттанып, Үстіртті басып, Арал теңізін жанамалап, Сырдарияны қиыстай өтіп, Сарыарқаны бойлай үш, иә төрт сағат ұдайы тоқтаусыз самғағанда, ұшақ қанатының астынан көреріңіз – шетсізшетсіз көсілген сар дала, сусыз, нусыз мидай кең жазық болмақ. Сол серуенде кем дегенде үш мың шақырым жер шоласыз, табан астыңыздағы сұрықсыз келбет бірақ өзгермейді. Рас, әредік беті бейберекет шимайланған сұрқай қағазға ұқсаған бірліжарым өзеншік жүлгесі, иә тоспа су, көлшіктер айдыны жарқ етер, болмаса иен сахарада сілейіп тұрып қалған керуен құсап, ту алыстан өркештенген жұлымжұлым таулар тізбегі қараңдар. Солардың аралығында бір уақ арал сияқтанып, қарамды елді мекендер көрініп, зауыт, иә жылу орталықтарының алып мұржалары сорайған үлкендікіші лі қала сүлбелері белең берер. Олардың іргесінен баубақшасы жасыл алаңқай немесе дестелері жайқалған егін алқаптарын аңғарарсыз. Бәлкім, дала төсінен жайылып үйірлі жылқы, ірі қара, иә ақтылы қой табындарын көресіз…

	Құс жолымен астасқан құзар биіктен, сірә, даланың шынайы келбеті, тіршіліктынысы сезілмеуі де мүмкін. Бәрі де тек көк мұнарға оранып, сағым астынан, иә ақша бұлт арасынан бұлдырап қана аңғарылар. Айталық, тырбық жусаннан өзге қылтанағы шамалы Үстірттің таптақыр келбеті мүлдем өлі жұрт сияқтанып, желкілдеген бетегесі мен бұрқыраған көдесі әрліберлі толқып, шалқар теңізше саржонданып жатқан күллі Сарыарқа да тіршілігі тоқтап қалған қу медиен шөлге ұқсауы кәдік. Әрине, алғаш көргенге мұның бәрі жан түршігерлік құбыжық суреттер. Сондықтан да осынау ұланбайтақ құба жонды ертеде кезгендер «Ұшқан құстың қанаты күйеді, шапқан тұлпардың тұяғы түседі…» – деп қарадай шошындыра сипаттаған…

	Әлбетте, мұның бәрі түйсік пен түсінік деңгейіне байланысты туатын ұғымдар. Өйткені біз үйрекқаздар ұя салып, ақ қу балапан өргізген айна көлдерге аялдаған жоқыз, сан алуан өзенбұлақтар бастау алып, баурайында талқайың желкілдеген таулы өңірлерді де ұшқан құсша биіктен самғап өттік. Ежелден ырысты жағасын қалың ел жайлап, қала орныққан Жайық пен Жем, қасиетті Сыр бойы, қасіретті Арал мен түгі жасыл туу түстік те, қазыналы Қаратау да қалтарыста қалды. Оңтүстіктің мақталы алқаптарына бұрылған жоқпыз, басына бұлт орап, ақ қар жастанған көкпеңбек Алатауға да алыстан қол бұлғап өте шықтық. Одан беріде жер жәннаты Жетісу, терістікте қазақ жерінің ортасы, әрі жағрафиялық кіндігі атанған, шежіресі қорлы көне Ұлытау, оның алып мыс көмбесі Жезқазған да жырақта қалды. Ал біз әр шахтасы жер астынан шығарған жыныстан бірбір тау тұрғызып, куперлері аспанға қарап маңқиған атақты көмір ошағы Қарағандыны жанамалай өтіп, бір кездерде балығы шоршыған, қамысына жолбарыс жасырынған, айдыны шалқар, айбыны асқар таудай дабысты болған атақты Балқаш көліне де ту биіктен асыға көз тастап, әлі де самғап келеміз…

	Саяхаттың төртінші, иә бесінші сағатында таусылмастай көрінген телегей жазықты қақ тіліп, терістікке ирелеңдей жөңкілген көгілдір дарияға тап боласыз. Бұл – Ертіс өңірі. Тегінде оны ежелгі қазақ даласының және шығыс шебі деуге де болады. Өйткені нақ осы шепте қыратты дала түгесіліп, Ұлы Сібір алқабы басталады.

	Абзалы, бұдан арғы саяхатты жерге түсіп, су жолымен жалғастырған оңды болмақ. Айталық, Павлодар қаласынан ұш қыр лайнерді бүгінгі заманның су көлігінің жүйрігі, құйрықты жұлдыз атанған «ракетамен» ауыстырып…

	Ертіс – ежелден арнасы кең, ағыны қатты өзен. Бұл күнде оның да бағы қайтып, ең тараң айдыны шақырымға жайылып, тасыған кезде мол суы жағасынан асып төгіліп, шоршыған шортаны шалғынға шығып қалатын бұрынғы адуын заманы келмеске кетті. Қең арнаның иен ортасында қаздай қалқып келе жататын ақ шаңқан кемелері де құрыды. Мұның бәрі дарияның жоғарғы сағасында сан жерден бөгеліп, суы байланудан басталғанды, одан соң орта тұста өзен тоспасы сан тарам бөліске түсіп, егіс суаруға, жер көгалдандыруға пайдаланудың, ең ақыры ішерлік судан шөліркеп отырған Сарыарқа жонына, оның қисапсыз мол өндірістеріне молдап енші берудің зардабын тартты. Сөйтсе де бекерге шошымаңыз, ұлы өзеннің айдыны әлі де «Ракета» жүйткіп, жүк баржылары мен кемелер жүзуге қаптал жетіп жатыр. Сондықтан да сіз мінген қанатты кеме күншығысты маңдайға тіреп, ирелеңдеген ақ Ертістің ежелгі арнасымен зымыраудан танбайды. Құбақан жонның сұрықсыз келбеті кенет өзгеріп, сол жағалаудан жайқалған қарағай орманын көресіз, әредік ол жоны жолбарыс жонындай күдірейген жоталармен, шалғыны белуардан келген кең алаңдармен ауысып отырады.

	…Семейдің ескі қаласын қақ жарып өткен соңақ дария арнасы тарыла түседі. Бұған дейін су бетін ұршықша үйіріп емінеркін самғап келе жатқан ұшқыр кемеңіз де енді әлденеге тосырқағандай жүрісін баяулатып, оқапты бұрмалардан, арнаға состия төнген тастақты жағалаудан сақтанып, кейде қыбырлай қозғалады. Осылайша екі жүз, бәлкім екі жүз елу шақырымды артқа тастайсыз. Жер бедері бұл мезетте мүлдем өзгерген: орманды алқаптар күдірейген өркешті тау жоталарымен ауысқан, олар да оң ғана емес, сол жағалаудан да атой беріп, адуын өзенді қыспаққа алғысы келгендейақ жанжақтан қаумалап тұрады; Ертіс те соларға жол бергісі келгендей ойпаң жерлер ді қуалап, терең шатқалдарды бойлап ағады; оның есесіне әр шатқалдан арынды өзендер, мол сулы бұлақтар қосылып, дария суын молайта түседі. Келекеле жоталар тізбегі ақаршақар таулармен ұласады. Ал олардың күнгей беттері – қаракөл қойдың терісіндей тұтаса көгеріп, көздің жауын алып құлпырып тұрған мәңгі жасыл шыршалар, неше түрлі орман алқаптары. Бір ғажабы, сол таулардың беті, қайсыбірінің жотабелдері де – жайқалған егін, ал ұшар басы – ақ қар сіреген мәңгі мұздықтар.

	Ең тамашасы, таңғажайып көрініс көгілдір су жолымен ұзақты күн жүйткігенде үзілмейді, қайта сеңгір таулар қойнына еніп, жасанды теңіз айдынына шыққан соң бұрынғыдан да түрленіп, жанжақтан қаумалай қоршап тұтаса түседі. Арқаның атақты таулары, көркі мен жасыл келбеті аңызға айналған Қарқаралы, Баянауыл, Шыңғыстау, Ұлытау, тіпті сексен көлді Көкшетау да – нақ мұндай шалқар да сеңгір емес, олардың айналасы жүйрік көлікпен бірер сағат жортқанда іпілезде таусылып қалады. Ал мына таулардың қойнына төрт жүз, бес жүз шақырым бойлап кірген сайын, бір биіктен бір биік балалап, жасыл келбеті де көкпеңбек реңінен айнымай, қайыра құбылып отырады.

	Сол заңғардың қыран самғар құзар биіктен ашылар келбеті де таңғажайып: егер де сіз манағы әуе саяхатын жалғап, иен даланың шығыс бөктеріне, Қазақстан жеріне күн сәулесі ақ нұрын алғаш төгетін қиян шетіне тақап келіп, көз салсаңыз – алып динозавр сияқтанып, арқа жоны шұпшұбар боп күдірейіп, көлденең сұлап жатқан иіриір таулар сеңгірін көреріңіз хақ; динозавр болғанда мәңгі ұйқыға бұдан жүздеген миллион жылдар бұрын сұлап, содан бері неше мың ғасырлар бойы қыста қарға бөгіп, жазда жаңбыр шайып, төскейіне сан алуан түк шығып, олар да көшіп, қайта жаңарып, қысқасы, жылдар керуені мейлінше мұжыған, заманалар көші әбден тоздырса да жатқан орнынан қарыстай жер қозғалып, табиғаттың ешқандай жойқын күші оята алмас, мәңгі қатып қалған мақұлыққа ұқсайды.

	Шынтуайтын айтқанда, Кенді өлке5 шекарасына біз еніп те кеттік.

	Кенді өлкенің жер аумағы Қазақстанның өзге өңірлерімен салыстырғанда аса зор емес. Оның дені – сеңгір таулар, сарқырама өзендер, ит тұмсығы өтпес ну ормандар. Оны аз көрсеңіз, айдыны тәулік бойы жортсаң таусылмас телегей теңіз – жасанды су бөгеті. Ал одан әрі сонау қытай мен маңғұл елінің шекарасына дейін созылған шексіз дала, олар болса барабара биік шоқылы, арғыбергі баурайына жеті жұрт қонған ақаршақар Тарбағатай тауларына тіреледі…

	Бұл өңір де Қазақстанның көпшілік облыстары сияқты, өзіне ғана емес, Кеңес Одағы қамбасына жөнелту үшін миллион пұттап астық өндіреді, қысыжазы көшіпқонып жүріп, түліктің түртүрінен мыңдаған бас мал өсіреді. Ортақ қазанға түсетін тонналаған балығы қаншама, шипалық қасиеті дүние жүзіне мәлім балы, етінен де гөрі мүйізі құндырақ мыңғыраған маралы және бар, миллион текшеметрлеп кесіліп, ел кәдесіне асып жатқан орман байлығы да бір төбе. Соның бәрінен де өзгеше құнды қазынасы, өзіміздің ғана емес, шетелдік бикештердің де қашаннан бері іңкәрі болған сусары мен бұлғыны, өзгедей де бағалы аң терілері ше! Кенді өлкенің арынды өзендерінің жолына соғыстан бергі жылдарда орнаған үлкендікішілі ГЭСтері өндіретін мол қуатын Қазақстанның іргелес облыстары ғана емес, Ресейдің де көршілес қаласелолары пайдаланады. Бірақ айтыпайтпай не керек, бұл өңірдің бағын көтеріп, елжұртқа, дүние жүзіне қадірлі етіп, ерекше танытып отырған негізгі байлығы, тегінде, бұлар емес. Маймөңкелеп қайтеміз, аса қажет және ділгір қазына түрлері болса да, жоғарыда аталғандар – Кенді өлкенің басты байлығының шерігіне де тұрмайды.

	Біздің айтып отырғанымыз – Кенді өлкенің жер асты қазынасы!..

	Көп жылдық зерттеуде барлаушы мамандар бұл өңірдің бай қыртысынан Менделеев кестесінде бейнеленген элементтердің жетпіс түрін тауыпты!.. Соның қаншасы өндіріліп, кәдемізге асып отыр? Қандай түрі, қанша мөлшерде? Әлбетте, шотқа қағып санасақ, қиын шаруа емес, түптүгел түгендеуге болады. Сөйтсе де бәрін емес, кейбірін, ең негізгілерін ғана аталық: жүздеген мың тонна көлемде ондаған жылдар бойы қазылып келе жатқан қорғасын, мырыш, кадмий, мыс металдары; одан соң тонналап шығарылатын алтын, күміс, платина тәрізді аса бағалы қазыналар; килограмдап, пұттап, кейбірі қадақтап өндірілетін, бірақ әрбір құймасының құны жүз мыңдаған сом тұратын, табиғатта өте сирек кездесетін селен, теллур, вольфрам, магний, титан, актиний, тантал, талий сықылды қымбат асылдар…

	Ең ғажабы, осының бәрі Кенді өлкенің айналасы үш жүз шақырымға толартолмас таулы аумағында шоғырланған. Оларды, демек, өзара тас жол, темір жолдармен жалғастырып, ортақ энергия, жылу қуаттарымен байланыстырып жабыла өндіру, бос жыныстан аршып байыту, иә алып зауыттарда металға айналдырып қорыту да қолайлы. Сондықтан да осынау көз көрім аймақта ондаған өндіріс, сол кәсіпке бейімделген кішігірім қалашықтар, жұмысшы кенттері орнаған. Олардың кейбірінің ірге тепкеніне кем дегенде екі, екі жарым ғасыр болған, ал соңғыларына бәлкім ондаған жыл ғана…

	Кенді өлкенің жер асты қазынасын, әсілі, Қазақстандағы атақты мыс көмбесі Жезқазғанмен немесе қазыналы Қаратаумен салыстыру олқы соқпақ. Оның түсті металл өндірудегі сыбағалы салмағын, немістің атақты Рур провинциясымен, украиндардың Кривой Рог, орыстың кәрі Орал, болмаса сонау Африкада құрлығындағы Катанға, Терістік Родезия тәрізді дүние жүзіне аты мәшһүр қазыналы өңірлерімен теңестіре атау қажет! Сонда ғана сіз Кенді өлкенің қадірқұрметін танып, шынайы бағасын білесіз. Сонда ғана сіз бірбірінен қол созым жерде тұрған он шақты қалашықтың, ондағы алуан өндірістің тірліктынысын, қарекеті мен тұрмысхалін ұғасыз. Әрине, солардың бәрінде де күллі кент атаулыға тән түрліше кәсіп иелері еңбек етеді. Солардың дені және көзге түртіп дараланып тұратын қарамдысы – кеншілер, кен байытушылар, металлургтер, одан соң ғана құрылысшылар мен теміржолшылар, иә автомобилистер…

	Алайда көзге түртер бір шындықты мойындау лазым: сол топтың бәрінің де ерекше құрметпен, көбіне жақсы үмітпен қарайтын өнер иелері – кен іздеушілер. Өйткені олар осы өңірдегі негізгі қарекет пен тірліктің көлем, тынысына жөн нұсқап, бүгінгі ғана емес, ондаған жылдар ілгері жұмыстарға да бағытбағдар беріп отырады. Кенді өлкеде бұлар да жалпы қарамы ерекше мол топ. Олар геология бірлестігі аталатын үлкен басқармаға біріккен. Оған оннан астам экспедициялар қарайды, әрқайсысында жетісегіз жүзден, кейбірінде мыңнан астам жұмыскер еңбек етеді. Әрбір экспедиция дербес шаруашылыққа ие, ал олар барлау партиялары мен жекелеген іздеуші топтардан, жөндеу шеберханасы, автомобильдер мен станоктар паркінен, керндер қоймасы, химия құтыханасы тәрізді сансалалы бөлімшелерден тұрады. Өскенде Орталық зертхана жұмыс істейді, геологиялық архив, фонды бар, тематикалық зерттеуші партиялар ғылыми зерттеумен, съемка жұмыстарымен шұғылданады.

	Солардың бәрінің үстінен қарайтын басшы – Ілияс Мырзаұлы Құдайбергенов, ресми лауазымы – бірлестіктің бас директоры. Оған бақандай бес орынбасар бағынышты, бас геолог, бас инженер атанған дәрежелі серіктері және бар. Бұлар болса бірлес тік қарауында еңбек ететін жарты мыңдай инженергеологқа, техник қызметшілерге, түрлітүрлі қызмет иелеріне басшылық етеді. Әрине, ең басты жұмыс – далада, барлау экспедициялары жұмыс істейтін сансалалы іздеу алаңдарында…

	Осы ұжымды басқаруға Ілияс Құдайбергенов жержердегі экспедициялар дербес министрлікке бағынып, геологиялық барлауды бір орталыққа шоғырландыру жүйесі қайтадан құрыла бастаған елуінші жылдарда тағайындалғанды. Соған да талай жыл өтті. Ескі достарымен бас қосқанда ол:

	– Министрлер ғана емес, геология министрлігін екі мәрте тарқатып, екі мәрте қайта құрған ана бір жылғы бейберекет өзгерісте де тапжылмастан орнында қалған жалғыз мен!.. – деп мақтана сыр шертетін.

	Әрине, азкем асылықпен айтылған сөз. Бірақ өмір көрген кексенің сол бір ащы әзіліменақ көп жайтты аңғартып тұрғанын әріптестері еріксіз мойындаушы еді.

	– Әлбетте, Ілеке, сіздің немен, не үшін мықты болып жүргеніңізді білеміз, – дер еді кейбір қызба әріптестері онымен дауға түсіп, – Кенді өлкедей қорлы регионда6 отырсақ, біз де сіздей күмпиіп кеуде қағар едік. Амал қанша, Кенді өлке – біреуақ, ал біздей бейнетқорға әрбір кен орнын ащы тер төгіп, ондаған жылдар сарыла іздеуге тура келеді!..

	Қисынды тұжырым екенін Құдайбергеновтің өзі де мойындайтын. Иә, кімді болсын, геология бірлестігінің азулы директорын ғана емес, кен өндіретін, металл қорытатын ірі комбинаттардың басшыларын, тіпті облыс жетекшілерін де ерекше көркейтіп, көрнекті кісі етіп отырған осы өлкенің шылқыған байлығы мен иен табиғаты екенінде дау жоқ. Сөйтсе де өзі жетекшілік ететін үлкен ұжымды бір кісідей басқарып, зор іске жұмылдырып, уысында таптұйнақ ұстау үшін де, тегінде, едәуір ақылайла, ерекше қабілет, жөткір іскерлік те керек боларау. Маймөңкелеп керегі не, әредік ығыртып алар айбат та қажет!..

	Құдайбергенов кенет сылқсылқ күлді. Әлденеге риза болғандай. Әлденеге айызы қанып қуанғандай. Жалғыз тал түгі жоқ, тіпті ешқашан да қылтанақ бітіп көрмеген тайғанақ иегін әредік рақаттана сипап қояды.

	«Қайран, Жақсыбеков! Қаншама азулы, іскер болсаң да, нақ осы жолы сені қу тақырға отырғызбасам – Ілияс атымды, сірә, өзгертіп қоярсың! – деп масаттанды бір мезгіл. – Шоқпардың барлауын тек сәтті бітірейік! Оның біз күткен қоры түпкілік ті барлауда бекісе, сенің мақтаулы Ақтасың айдалада қалады. Әдемі қала салдық, үлгілі өндіріс орнаттық деп масайрап жүрсің ғой, аңғал сорлы! Ақтастың бағы тайды деп біл, өзің айтқандай, оның күні санаулы. Ал Шоқпар – жаңа алып! Алып болғандла қандай! Әмбе ол Ақтасқа ұрымтал орналасқан. Оның құрылысын сен салмағанда, өмір бақи кен барлаумен шұғылданып келе жатқан мен жүргізеді деп пе едің? Әрине, сен шұғылданасың! Көрерміз сол кезде Ілияс құрдасыңды қандайқандай жақсы сөздермен еске аларыңды. Ит тұмсығы өтпес ну жыныс қоршаған, жолсыз, қуатсыз, елсіз қиырға барып, қиян шеттегі ақаршақар тау беткенінен, күзде жауған қар тоғыз ай бойы ерімей жататын тағы өңірден өндіріс ашқан кезіңде қасында болып, мені қандай сөздермен сыбап тұрғаныңды естісем шіркін! Сен, тегі, кенді опоңай, бейнетсіз күреп алуға үйренген жансың. Ал Шоқпарда? Қыпқызыл сор бейнет, хаха!.. Ең қызығы, мұны сен білмейсің, ал мен білемін. Сондықтан үнің жеткенше байбаламыңды сала бер, мен болсам даусың қарлыққан күнге дейін тоса тұрармын…»

	– Жә, мұның бәрі әзірше бос қиял. Бірақ қол созымда тұрған! Тезірек болғызу үшін соны – жан аямай жұмыс істеу керек. Шоқпарды шапшаң қарқынмен барлау қажет! – Әлденеге құшырланып қолын үстелге сарт еткізді де, Ілияс Мырзаұлы селектордың төменгі құлағын жоғары қайырды. – Тайыр, маған жет, тез!..

	Бірлестіктің бас геологы Шыбынтаев елудің үстіне шықса да қимылы ширақ, сырғанақ теуіп келе жатқандай лыпылдап жылдам жүретін адам еді. Қазір де көп күткізген жоқ, лып етіп жетіп келді.

	– Шақырусыз жүрген қонақтар бар дейді ғой?

	– Сірә, Виктор Николаевичті айтып отырған боларсыз? – Шыбынтаев бастығына қулана қарады. – Келгеніне бір апта болды. Біз түгілі, өзінің жанкүйерлеріне қарауға да мұршасы жоқ, жағажайдан қалыңдық іздеп жүрген кісі сияқты. Күнде ертемен өзен жағасына келеді де суға түседі. Біздің үйдің терезесінің адынан өтетінін, әрине, сезбейді. Күнді арқан бойы көтеріп қонақүйге қайтады. Одан соң көпке дейін көрінбейді. Түстен кейін тағы да өзен жағасына шығады. Суға түседі, құмда жатады…

	– Жұмбақ жүріс?! – Ілияс Мырзаұлы басын шайқады, сен пәлекет тағы да бірдеңені бүгіп тұрсыңау дегендей бас геологқа шұқшия қарап, сызданып отырды да, – Неғып жүр екен, кездейсоқ болса да кездескенің жөн болар, – деді ақырын ғана, – оның іздегені, әлбетте қалыңдық емес…

	Шыбынтаев креслоға шалқайып, рақаттана күлді. Бастығының шыдамын сынағысы келгендей ұзақ кеңкілдесін.

	– Ілеке, сізді аңғал деген кісінің жаны шықсын! – деді ақырында, бірақ тым еркінсіп бара жатқанынан қымсынған адамша күлкісін кенет тыйды. – Мен онымен кездестім. Жағажайда шалжиып жатыр екен, кеше кеште қасына жетіп бардым да:

	«Мәссаған, Виктор Николаевич, қашан келіп қалғансыз, біз неге білмейміз?» – деп, төтеден тап берейін. Титтей де қысылған жоқ, найсап! Басын көтеріп, қолын ұсынды. Мен одан әрі қазбалап:

	«Демалыс, әлде жұмыс?» деп қадалып едім…

	– Әй, сен, ащы шекше созбай, тоқетерін айтсаң қайтеді! – Директор дардай әріптесінің мақтан қысып, ұзақ сөзге көшкенін жаратпай түйіп тастады.

	Шыбынтаев орынтағын дарылдата сүйреп, бастығына жақындай түсті де:

	– Ілеке, асықтырмаңыз мені, қызығы алда! – деп әлденеге сүйсінгендей тамсанып қойды. – Тоқетерін айтқанда, қонағымыз бетіме мұңая қарап: «Тайыр Унисьянович, уақыты келгенде білесіз, әр істің сәт сағаты болады…» – деді. Мұндай қияпасты кім көрген?! Ал не айтасыз бұған?

	– Тура солай деді ме?.. Ымм… Жұмбақ жауап?.. Құдайбергенов самайын тарамдады. Иек пен ерні түктен жым

	жылас болғанмен шашы қалың еді. Тек ерте ағарып кеткенді. Салалы саусақтарымен күмістей аппақ шашын бір осып өтіп, қолын уқалады. Әлденеге мазасызданып қалғаны анық. Кенет тастан ойылған әдемі сауыттағы ұштаулы қарындаштарды уыстап алып, үстелді тықылдата бастады. Бұл да Шыбынтаевқа таныс әдет: бір нәрсеге кідигенде, Ілекеңнің қарындашқа шап беретін ежелгі машығы; оның арты әдетте бет қаратпас дауылға соғады…

	– Сыпыра жұмбақ, ымм?.. Келгеніне бір апта болған… Демек, бізді кісі деп елегісі келмейді. – Құдайбергенов әр сөзін қарыз

ға бергендей сыздақтата шығарып, керенау үнмен міңгірлей үн қаттты. – Ал бізсіз Табаровқа күнкөріс жоқ. Түсінсем бұйырмасын!

	– Сондықтан да бас қатырмаңыз, Ілеке, ұрдық енесін! Айтпақшы, ол сорлы енеден де жұрдай, сүр бойдақ екенау, қаһ!.. – деп, Шыбынтаев ерсілеу бір сөзбен Табаровты рақатана сыбап алды. – Керек етпесе, біз де оны іздемеспіз. Өзіақ келеді бір күні. Осы сөзімді бағыңыз!

	Аяқ астынан кеуде керген қызметкеріне түйіле қараған директор кенет:

	– Адамдары қайда оның? Не бітіріп жүр? – деді.

	– Қайда болушы еді? – Бас геолог әжуа күлкімен мырс ет ті. – Өзіміз айдап тастаған айтақыр Ақтаста. Жер жүзінде жоқ кен көмбесін таппақ болып, эксперимент жасап жатыр. Шынын айту керек, ыстықсуыққа көнбіс жандар, бейсауат жүріп, ешқайда шыққан емес. Күнітүні жұмыс басында. Оларды қазір осы өңірдегі ескі кержактардан7 айыра алмайсыз, сақалдары сапсиып, естуімше, қырынуға да мұршалары жоқ деседі…

	– Солай ма? Бейнетқор жандар десеңші.

	Телефон шырылдап еді, Ілияс Мырзаұлы бұрылған да жоқ.

	Өзіменөзі бедірейген қалпында міз бақпастан отырып қалды.

	* * *

	…Бұрнағы жылы Табаров осы кабинетте, қарсы алдында монтиып отырды. Қолында Одақтық Геология институтының ресми хаты: осы кісінің ойлап тапқан жаңа әдісі бойынша барлау сынағын жүргізуге ұсыныс еді ол: алғашқы сынақ алаңы на геологиялық екі регион белгіленіпті – Кенді өлке мен Қиыр теріскейдегі Коль түбегі; хат соңында мәселенің кілтипаны Одақтық Геология министрлігімен келісілгені, қажет қаржы қосымша бөлінетіні ескертілген.

	Ілияс Мырзаұлы көзінің қиығымен қонақ ғалымға барлай қараған: ғылым докторы екені қатынас хатта жазылыпты; бәкене бойы, қушиған иығы, мыжырайған ұсқынсыз беті де айырықша түркелбетін аңғартпайды – қайта ілім соңында жүріп өспей қалған, бой түзетуге уақыты болмаған бейнетқор пенденің кейпі; тұл бойындағы ұнасымды нәрсе, сірә, етегі дөңгелене қиылған шоқша сақалы, иә қоңқиған зор мұрыны.

	Ғылыми институттардан келетіндер әдетте екпіндеп отыратын. Бір сөз сөйлесең, ол саған екіүш сөзбен жауап беріп, өзің айтқан ойды қолмақол қағып алып, оған басқа мағына, мәнбағдар қосып, өзінше тереңдетіп, мейілінше ақылгөйсіп бағатын. Ең құрығанда, «Пәленше мақаланы оқыдыңыз ба (көбіне ол шетелдік бір басылым болады), ғылымда бұл жаңа бағыт, тың сөз» – деп сұңғыла білімін көлденең тартатын. Мына кісі соның бірін де жасаған жоқ. Одаққа белгілі институттың сектор меңгерушісі болып істейтінін, мына жұмыс көп жылғы зерттеу нәтижесі екенін ескертті де, мөлие қарады.

	Амал қанша, бірталай деректі Құдайбергеновтің өзінің сұрауына тура келді:

	– Бұрын қай жерде, қандай кен орнында барлау жүргіздіңіз? Қонақ қымсынған жоқ.

	– Оның реті келмеді, Ілияс Мұрзаевич. Негізінде мен теориялық жұмыстармен зертханада көбірек отырып, байқайсыз ба, практикалық барлауға кешеуілдеп шыққан адаммын, – деді бірден тура сөзге көшіп. – Міне, енді сол теорияны сіздей кәнігі барлаушылардың көмегімен байқап көрмекке ойым бар…

	Шынын айтқаны қуантып еді, жалаң теориямен шырмалып ұзақ жүргені көңілді алаңдатты. Соны сезгендейақ мәскеулік білгір кенет ағынан жарыла сөйледі.

	– Ғапу етіңіз, жер қыртысында кен түзілуінің ерекше заңдылықтары туралы менің болжамымды Одақтағы өте ірі ғалымдар мақұлдап отыр. Сөйтсе де мен сізге осы сынақты неғылсаң да жүргізуге міндеттеген министрдің бұйрығын әкеліп отырғам жоқ, қажет десеңіздер, солай да жасауға болады… Бірақ мен небір келелі эксперименттің тағдыры ешқандай да лауазымды нұсқаумен шешілмейтінін тым жақсы білемін. Маған бұл іске құлай сенген нағыз жанкүйерлер керек. Ал мұндай мамандардың сіздерден табылатынына титтей де шүбәм жоқ. Өйткені мен іздеуші геологтарға өтемөте ұтымды әдіс ұсынып отырмын. Әмбе мүлдем жаңа дүниені! Қысқасы, мен айтып болдым, ендігісін өзіңіз біліңіз, Ілияс Мұрзаевич. Кенді өлкені таңдаған өзім. Геологиялық тарихына, одан да гөрі кен қазынасы мол мүмкіндіктеріне ерекше қызығып. Амал қанша, сіздер келіспесеңіздер, басқа регионнан бақ сынауға тура келеді… Ілияс Мырзаұлын ғылым докторының монтиған кейпі, аса ділгір боп отырса да, көкейкесті ісін тақылдап сұрамай, мүдделі шаруасын жіңішкелеп жеткізгені жеңді: «Ұлылар тегінде осындай парасатты жуастардан шығады. Мұның жаңа теориясы кәдемізге асар, иә аспас. Бірақ, кім білсін, қалған ғұмырыма ермек етуге жарап қалар… – деп ойлағанды Кенді өлке геология бірлестігінің адуын жетекшісі сол күні. – Не де болса, байқап көрелік. Бәлкім, құдай оңдап…»

	Ертеңінде Табаров өз институтының атынан Кенді өлке барлаушыларымен келісімшарт жасасты: құралжабдық, жұмысшы күші түгелдей – бірлестіктен; ғылыми басшылық, барлаудың бағытбағдары, жыл аяғында тұжырым акті жасау – институт мамандарының міндеті… Алғашқы барланатын қыртыс пен бұрғыланатын ұңғымалардың көлемі көрсетілді. Аз емес, әлденеше мың метр! Құны да едәуір… Ақтас экспедициясының бір бригадасы Табаровтың қарауына басы түтін бекітілді. Өзі Өскенде тұратын болды, көмекшілері бұрғылаушылардың қасында. Айына бір мәрте, кейде екі аптада Ақтасқа барып келеді де, ғалымгеолог бас басқармадағы архивтерді ақтарып, күнітүні геологиялық фондыда отырады.

	Ақтас кенішін төңіректеп Табаров тобы екі жылдай ізденіс жүргізді. Әр жерден, тек қана өздеріне түсінікті, өздері сызған құпия жоба бойынша бұрғылау жасалды. Бір ғажабы, бұрғы ұшы тереңге жеткен кезде ғалым көмекшілері станокты тоқтатып, екінші жерге ауыстырады. Сөйтіп жүріп алғашқы келісімшартта көрсетілген зерттеу көлемі бітуге айналған. Қомақты қаржы шығын болды. Ақтас қыртысы өздері күткендей, мардымды ештеңе бермеді, бірақ жағдай солай болды деп, сәтсіз барлау нәтижесін бірлестікке ресми хабарлауға зерттеушілер асыққан жоқ. Жиған деректерін Мәскеудегі компьютер орталығында тексермек болып, былтыр, қар түсе қайтып кеткенді. Көпке дейін хабарошарсыз тыныш жатты… Өлке геологтары ғылыми әріптестерін ұмытып, оқтатекте айта қалса, есімдеріне әзілоспақ қосып, өзара ежіктейтін болған. Опық жеген директор да Ақтас экспедициясының мойнында тұрған зерттеу шығынын бірлестік есебіне алып, онсыз да кетеуі кетіп, оңбай жүрген ұжымға жеңілдік жасаған. Әңгіме сонымен біткен сияқты еді.

	Биыл, жыл басында Табаров алдына қайта келді. Бұл жолы тілегені тіпті қомақтылау көлем: бір емес, барлық экспедициялар бойынша; ең аз дегенде үштөрт жерде, кең көлемде сынақ жүргізбек екен; демек, сонша бригада оның қарауында жұмыс істеуге тиіс; қыртыс жөнін де бұл жолы өздері таңдайды; әрине, бұрғы түсетін тереңді де…

	– Оныңыз болмайды, Виктор Николаевич! Сенімсіз сынаққа шашар қаржым жоқ, – деп Құдайбергенов турасын айтты.

	– Ғылыми сынақтың бір қыртыста күткен нәтиже бермейтінін білетін боларсыз.

	– Естуім бар. Бірақ бұл үшін, қымбаттым, басқа бір регионды таңдаңыз…

	– Сіз туралы мен батыл басшы деген пікірде едім. Батырлығыңыз екіақ жылға жетті. Ілияс Мұрзаевич, менің меселімді бекер қайтарып отырсыз.

	Артықауыс сөзге жоқ, бұйығы жуас деп жүрген ғалым қонағының аяқ астынан күш көрсеткен лебізіне таңданған Құдайбергенов шыныдай морт сынды.

	– Бос сөзді қойыңыз, Табаров! Тісі түсе бастаған кексеге мұндай жоралғыны сірә да айтпайды. Ал менің азу тісім сіздей жалаңтөс білгіштермен жағаласудан құрыған…

	Табаров мыңқ еткен жоқ. Өзіне қарап, түк естімеген кісіше маңғаздана сөйледі.

	– Әділдікке жүгінелік, жолдас Құдайбергенов! Сынақты сіз кен қоры баяғыда барланған, демек, болашағы аса күмәнді Ақтас қыртысынан бастаттыңыз. Келіспеуім керекті, бірақ амалым болмады… Енді сіз маған құрыған қыртыстан сүбелі кен ошағын нұсқамадың деп, кінә тағып отырсыз. Өзіңіз айтыңызшы, табиғат жаратпаған кенді мен қалайша таппақпын?! Жоқ, менің әдісіме де кең өріс керек, өзіңіздің адамдар емінеркін жайлап жүрген тың аймақтар керек!

	– Менің қымбат уақытымды алмаңыз, Виктор Николаевич. Сөз бітті, Кенді өлкеден сіз енді бір қарыс та жер алмайсыз! Ақтастағы ізденісті тездетіп аяқтаңыз, – деп Ілияс Мырзаұлы үстелін тықылдатқан.

	– Қайта кездесетін адамдардың ренжіспегені жақсы. Қайтесіз бет жыртып, Ілияс Мұрзаевич, – деп Табаров орнынан кіржие тұрды. – Мен туралы естисіз әлі… Сол күнде жылы шыраймен сәлемдесетін болалық. Хош болыңыз!

	Табаров содан кейін өзін мазалаған жоқты. Естуінше, көмекшілері келіп, былтырдан қалған онымұны жұмыстарды тәмамдауға кіріскен. Құдайбергенов те соған қуанып, бұл эксперимент те, бұрынғылар сияқты, архивке жөнелтілді деп ойлаған. Кен барлаумен шұғылданған ұзақ жылдарда ол мұндай сынақшыл жаңашылдардың талайын көріп, талайының таудай талабын тәрк етумен аяқтаған. Бір ғажабы, бәрі де уәдені үйіптөгіп, шаш етектен жарылқап келетін. Бұл өңірдің құпиясын тек солар ғана жанжақты зерттеп, мәлімсіз көмбелерді солар ғана табатындайақ, біраз жыл лепіріп жүретінді. Ал ақыр аяғында?.. Кен қоры бейнетқор барлаушылардың жылмажылғы қажырлы еңбегімен, турасын айтқанда, қайсар да тындырымды бұрғылаушылардың жеті қат жер астынан зор бейнетпен көтерген кен керндерінің үлгісімен өсетінді. Олай болса еңбек те, ерлік те, соның зейнеті де – ер көңіл өз кісілерінікі! Өзгелер бұған қол сұқпасын!..

	Алайда Табаров қайтып оралды. Әмбе көрдің бе, қандай биіктен көрінді. Облыстық партия комитетіне, сірә, өз үстінен шағым айтқан? Бірінші хатшыға әлдебір лауазымы биік кеңседен құрық салған? Нысана етіп келген мезгілі де қапысыз: ерте де емес, кеш те емес – облыс басшыларының ауысқан кезін, ежелгі бақталасы Қали Жақсыбековтің партконференцияда кен іздеушілердің шалғайынан алған аяусыз сынын естіп, соны тіпті күтіп жүргендей… «Сірә, өз ортамызда тілеулес адамдары бар. Екі жыл ұдайы Кенді өлкеде емінеркін сайрандады, талайталай алаңғасарды есекдәме үмітке шекесін қыздырып, опоңай диссертация қорғауға емексіткен шығар. Бұрынғы хатшы орнында отырса – сенімен басқаша сөйлесер едім, әттең! Амал қанша, ал биыл өтемөте қолайсыз сәт біз үшін, – деп қынжыла ойлады бірлестік директоры басын шайқап. – Ыңғайсыз мезет! Апырау, кен барлауды да сонда біз обкомның нұсқауымен жүргіземіз бе?..»

	– Былай істейік, Тайыр! – деді біршама үнсіздіктен соң Құдайбергенов әріптесіне шұқшия қадалып. – Бұл қонақ өзен жағасында тек жүрген жоқ, іргемізден ор қазып, барынша бүлдіріп жатыр. Қысқасы, Виктор Николаевичті тауып алып, тауға апар. Иә, иә, сәті түссе, бүгіннен қалдырмай. Мен де арттарыңнан жетіп қалармын.

	– Ілеке, мұнымыз қалай болар екен? Еріккен келімсекке соншама құрмет көрсету…

	– Сені бекерақ ТУ154 атаған, ежіктемейақ барсаңшы! – Бастық кілт шытынап қолын сермеді. – Бір сөзді екі сөйлетесің, сірә, қартая бастағансың…

	Шыбынтаев орнынан сылбыр тұрды. Көкейінде шау тартқан мен бе, әлде өзіңіз дегендей қыңыр сұрақ көлбеңдеген. Шығып бара жатып:

	– Құдай үшін, түсіндіріңізші, – деді ірі тістерін ақситып. – Дүниеде нендей төңкеріс болып қалды?

	– Шыбыным, соны білсем – жұмсар ма едім сені, – деп салды директор қапелімде бас геологтың әжуа атын айтып қалғанын аңғармай, – бұл енді сенің ебіңе байланысты шешілетін жұмбақ. Өзің, өзің шешесің…



	IV

	Шыбынтаев қонақ ғалымды әнеугүні орнынан тапты. Үстіне төне келіп самбырлап амандасқан бас геологты ол, кімді іздеп жүргеніңді білемін деген кісіше сараң жымиып, енжар қарсы алды. Сыр тартып ештеңе сұраған жоқ, ілешала киіне бастады. Тайыр да қасақана үндемеген.

	Қонақ суға еңкейіп шашын сипады. Әуелі жинақы сақалын салалады. Содан соң таранды, үстібасын қақты. Ақырында өзінің басаяғына сүзе қарап, әлденеге қыдиып тұрған геолог әріптесіне бұрылып:

	– Ал қайда апармақсыз? Тауға, әлде қалаға? – десін жайбарақат қана.

	Тайыр жағасын ұстады: «Мынаның көріпкелі бар шығар? Біздің ішімізде бар жаңалықты қолмақол жеткізіп тұратын құпия агенті бар ма әлде? Тауға шақыра келгенімді бұл шір кін қайдан білді?.. Сөйтемін деп бастық менен басқа тірі жанға айтқан жоқ. Тегінде, біздің директордың бүгін не істеп, ертең қайда болатынын бір өзінен басқа бір жан білмейді. Ендеше мынау?..» – деп түрлі ойға түсіп қамықса да, сабырлық сақтауға бекінген геолог қонағын қолтықтап, жарқабақтың үстінде қалған машинасына бастады.

	Бастықтың меңзеген жері қала сыртында болатын, Өскенге тиіп тұрған түйетайлы жоталардың арғы беті еді: солардың орта тұсынан сылдырап өзен аққан, айналасын ну орман қоршаған кең қойнауда геологтардың балалары демалатын пионер лагері барды; арғы қабағы тұнған қарағай, ал одан әрі одағай пішінді сом жартас; ну орманды жарып жүре түссең – бөренеден қиылған, кескінкелбеті жұпыны, қаңылтыр шатырлы еңселі үйге тап боласың. Кездейсоқ көрген жұрт оны қорықшының мекені деп ойлайтынды… Шетелдік жиһаз қойылған, бесалты бөлмеден тұратын жұмбақ үйдің құпиясы ішіне бас сұққанда ғана ашылмақ; телевизор, даңғарадай кең үстел, креслолар қойылған ортаңғы жай – зал есепті; кіре берісте – тағы бір кең бөлме бар – онда бильярд үстелі; қарсыда тамақ даярланатын асүй; дәлізге шығарылатын әдемі есіктер жатын бөлмелерге апарады. Қысқасы, қона жатып тынығу үшін, қаланың шулы дабырынан жыраққа кетіп, саясы мол тыныштықта, тұнған табиғаттың қоршауында әл жиып, шат сезімдерге бөленіп рақаттануға бұл үйде барлық жағдай жасалған. Тек соған лайықты көңіл күйің болсын, қасында зеріктірмес кісілер жүрсін…

	Табаров үйге жайраңдай кірді. Лагерьден аспазшы әйелдер келіп, дастарқан жая бастағанда тілге келіп:

	– Әзірше, шай ішетін болармыз, – дегенді жымиып.

	– Шайдан басқасы да табылады. – Шыбынтаев портфелін ашты. – Қайсысын жаратасыз, Виктор Николаевич? Коньяк, әлде елшілердің арағын?8

	– О, мен екеуіне де жоқпын. Әуре болмаңыз!

	Тайыр сенген жоқ. Мейман атаулының әншейінгі сыпайылығына жорыды. Әмбе бастығы келгенше Табаровтың шекесін қыздырып қоюды жөн көрген. Бұлданып қайтесің, сыйлап отырғанда ішуді біл деген кісіше серванттан бүйірлі бокалдарды таңдап әкеліп, армян коньягынан толтыра құйды.

	– Қане, Виктор Николаевич, сіздің құрметіңізге!

	– Тәңір жарылқасын, өзіңіз алып қойыңыз.

	– Мұныңыз, меніңше, еркекке жатпайтын қылық.

	– Оның жөнін, Тайыр Унисьянович, әйелдер қауымы болжасын.

	– Ешқашан да ішкен емессіз бе, әлде денсаулығыңызға байланысты… – деп күмілжіген Шыбынтаевқа Табаров күле жауап берді.

	– Олай десем, өтірік болар. Кейде ауыз тиемін.

	Тайыр қасақана шамданды. Қолын жайып, таңданған кісіше:

	– Виктор Николаевич, мұныңызды енді… Не деуді тіпті білмей отырмын. Қойыңыз, бүгінгі кездесуді рәсім бұзудың бірі деп алып жіберелік!..

	– Жоқ, қымбаттым, зорламаңыз. Шай ішуге рақым етіңіз, қанша болса да.

	Геологтың амалы түгесілді. Мені менсінбей отырсың, жөнең кісі көресің деп тиіссе? Немесе дәмнен үлкенсің бе, қайда отырғаныңды байқап, шаңыраққа қарап сөйле десе. Бірақ соған шама қайда, бастықтың манағы бір сөзді діңкесін құртып отыр, әттең! Ішінен соған да кектеніп қалды, менменсіген келімсектің алдында еріксіз кіріптар болған жайына намыстанып отырды да, бокалдағы коньякты дем алмастан бірақ тартты.

	Қонағы шай ішті.

	Әңгіменің шырқы бұзылды. Әлгіндегі болмашы тәжіке екеуінің де көмейіне тығын болып тұрып қалғандай: Тайыр болса, үлкен басымен кердең қонаққа жалпақтай бергенді бұдан әрі артық санап, әліптің артын бағуды лайық көрген; ал ғалым шыжыған ыстықтан шөлдеген бе, қызыл күрең үнді шайын рақаттана тартып отыр…

	Ақыры, үнсіздікті қонақ бұзды.

	– Сіз енді, Тайыр Унисьянович, ішпесеңіз деймін, – геолог әріптесіне Табаров мүсіркей қарады. – Бастығыңыз келгенде ұят болып жүрмесін. Күн ыстық, коньяктың да қыздырғыш қасиеті мол дегендей. Әлбетте, риясыз кеңесім үшін ғапу етіңіз!

	Шынында да аш құрсаққа түскен тоқ бокал коньяк Тайырдың басына шығып, көз алды шымшым терлеп қоя берді. Содан ба, тақуа қонақтың келеңсіз ескертуі оған шекесінен шертіп қалғандай әсер етті.

	– Сіз де мені ғапу етіңіз, турасын айтсам, – деді ол Табаровқа арнап құйған екінші бокалды қолына алып. – Біздің жұрттың бұл жайында: «Жаман үйді мейманы билейді» – деген нақыл сөзі бар, ести отырыңыз. Ал мынаны сіз үшін! Сіз үшін, қымбатты Виктор Николаевич!

	Бұл жолы да Тайыр бөліпжармай тауыса сімірді де, дастарқаннан бірақ тілім шұжық алып, тісіне басты.

	Табаров ішексілесі қатып рақаттана күліп, қолын соқты.

	– Бәрекелді! Мұныңыз нағыз еркектің ісі болды! Бұдан былай өз сыбағамды мен тек қана сізге ұсынып отырайын…

	Бұл сөзге де лайықты жауап айта алмай көмейінде тұншықтырған Шыбынтаев тілін шайнап, дастарқан басынан тұрып кетті. Креслоға жайғасқан соң қалтасынан сигаретін шығарған. Қонақ оттығын суырды. Екеуі енді бірбіріне ізет білдіре темекілерін тұтатып, қатар түтіндетті.

	– Виктор Николаевич, шыныңызды айтыңызшы. Ішпейтін қатаң рәсіміңізді қай уақытта бұзасыз және кіммен отырғанда? – деді Тайыр қонағына сығырая қарап.

	– Тура сұраққа, тегінде, бүкпесіз жауап берген дұрыс. Мен екіақ жағдайда бұзамын: жаңа жылды қарсы алған кеште және өзімнің туған күнімде.

	– Себебі не осыншама қатаң диетаның?

	– Әрбір кездесуді бокал көтеріп, алкогольмен атау – онсыз да мардымсыз шолақ өмірді қасақана қысқарту деп білемін. Бұл уақыттарды баянды жұмысқа арнау керек! Ғылым адамы үшін мұндай рәсім ерекше ғанибет іс болмақ! Қанағаттандыңыз ба?..

	– Түсінікті, – бас геолог басын шайқап, таңдайын қақты. – Сіз ғылым жолына діндар сопыдай берілген жансыз. Нағыз фанат, іске мансұқтардың әуейі! Біздің халықтың: «Адам мен адамның жаттығы тілдескенше ғана…» – дейтіні де осыданау, тегінде. Сізді мен, Виктор Николаевич, екі жылдан бері енді ғана танығандай болып отырмын. Әттең, не керек, мына жайда ертерек кездескеніміз жөн еді. Жә, ұят болса да және бір сұрақ: құпияңызға қол сұқты демеңіз, кіммен отырғанда ішімдікке тәбетіңіз тартады?

	– Оны да айтайын, сіз маған ерегесіп, мына шөлмекті жалғыз тауысып жүрерсіз, – деп жымиды Табаров. – Тек қана көңілдес бикештермен мәжіліс құрғанда. Онда да мөлшерлі шамада, әмбе шараппен. Сондықтан, Тайыр Унисьянович, мені менсінбеді деген ұшқары ойдан аулақ болыңыз, әсілі, бұл – ашулануға тұрмайтын ұсақ нәрсе. Ал сіз бен біз, меніңше, бүгін аса мәнді мәселе үшін кездесіп отырмыз. Солай емес пе?

	Бастығына ұқсап сұңғыла ойлағысы келсе де, Тайыр Шыбынтаев жөппелдемеде ноқай болмысын аңғартып алатын. Қазір де, қонақ ғалым өзіне шұқшия қарағандаақ, ол ішінде бүлк еткен таңданысын сездіріп қойды, аңтарылған жүзінен де «Сен мұны қайдан білдің?» деген сауал апанық байқалып қалғанды. Табаров орнынан тұрып, сигарет күлін түсіріп отырған сауытты үстел шетіне апарып келді де, әріптесіне жақындай беріп:

	– Қымбаттым, мені енді қинамаңыз, сіз екеуміз ештеңе шешпейміз. Ал алып бірлестіктің бас геологына тергеуші болу тіпті де жараспайды. Әсіресе сіздей кәнігі барлаушыға, – деді ақырын ғана.

	Бұл қонақпен тұзы жарасып ашынажай сырласу болмайтынын ол бағана, өзен жағасында кездескендеақ аңғарғанды. Сөйтсе де тырысып бақты. Міне, соның нәтижесі. Жақсы сыбаға! Тыңшы демегеніне шүкір. Тілесе оны да еститін сияқты. Әкімдердің де, ғылым иелерінің де талайталай игі жақсыларымен кездесіп, дәмдес болып жүріп, кім екеніңді, қолыңнан ештеңе келмейтінін бетке айтқан және соған ешқандай қысылыпқымтырылмастан көзге былш еткізген турашыл ноқайды көрген емес. Рас, ойындағысын жасырмай ашық айтатын дөрекілерді білетінді, жиі кездестіріп еді. Ал мынау?..

	Тайыр соңғы уәжге кәдімгідей шамданып қалды. Бұл бөлмеде отыра берсе, қонақтың кезекті бір шымшымасын жауапсыз жібере алмайтынын ұқты. Сол үшін де терлеп кеткенін сылтауратып, сыртқа шығып кетті.

	Сам жамыраған кеш. Аспан әлемі аспалы шам іліп қойғандай, түнгі шырақтарын сыпыра жағып, солардың жымыңдаған әлсіз сәулесі тұстұстан андыздай бастапты.

	Білгендейақ уақытында шығыпты. Лагерьді айналып өтетін тас жолға жете бергенде, директордың сұр «Волгасы» қайқаң етіп қарсы алдынан шыға келді.

	– Иә, сөйле! Неғып жалғыз жүрсің?

	– Иілмейді, – деді бас геолог бастығына шағым айтқандай, – қара тастай біздиіп қалған бір пәле – не ішпейді, не сөйлемейді… Құдайбергенов рақаттана күлді де, жұмбақ мінез қонақтың қиқар болып шыққанына ризалық білдіргендей қолын сартсұрт соқты.

	Құдайбергенов пен Табаров жылы амандасты. Сырттан бақылап тұрған бөгде кісі, бұлар, сірә, бірінбірі көптен көрмеген ескі достар деп ойлауы хақ? Бірақ екеуінің де «сағынышы» алғашқы амандасу рәсімінен соңақ таусылып қалғанды: бірбіріне бағдарлай қарап, әрбір сөзін безбенге тартқандай өлшептамап самарқау айтуларынанақ күмәнді жайт аңғарылғандай; ізет көрсетуді қайсысы бастайды; кім ақталып, қайсысы қаралайды; әлде соны белінен аттап өтіп, әңгімені өзара келісуден бастай ма; оның жөнін кім айтады, бастапқы жоралғы кімнен болмақ?..

	Кешкі ас та өзара ілтипат білдірумен басталды: «Астан алыңыз!», «Өзіңіз де алып отырыңыз!» Неткен ізетті жандар, қандай ибалы құрмет дегендей сыйласу. Қонақ ішімдіктен тағы да бас тартты. Тайыр құсап, Ілияс Мырзаұлы оны қыстаған жоқ.

	«Мейліңіз білсін, менің де тәбетім осыған бүгін соқпай тұр», – деп, өз рюмкасын әрірек ысырып қойды. Соныменақ: «Ішпесеңіз тіпті де жалынбаймын! Әлбетте, бұдан өзге іске де иіле қоймаспын. Кішірейді деп ойламаңыз!..» – дегендей.

	Екеуі сөйтіп кергіп отырған соң Шыбынтаевтың мысы құрыды. Бокалын шүпілдете құйып алып, көмейіне төңкере салуға әзір отырған, амалсыз жиып қоюға тура келді.

	Тамақты бірақ үшеуі де ойсырата жеді. Ақ сазанның қою сорпасы, қаймаққа қуырылған қой еті де тілге үйіріліп тұрғандай дәмді екен, Виктор Николаевич сорпадан үстеме сұрап ішті.

	Дастарқан жиналған соң Құдайбергенов қонақты үлкен залға шақырды.

	– Қалай, Виктор Николаевич, тамақ таратамыз ба? – Кілтін сала келіпті, үстелдің құлыптаулы суырмасынан өзі ойнағанда ғана шығарылатын емен таяқтарды суырды.

	– Кешіріңіз, мен бұған да орашолақпын! – деп Табаров ыршып түсті. – Тегінде, мен геология болмаса, өмірдің рақат ермектерінен мақрұм қалған бейбақпын. Өздеріңіз ойнаңыздар, мен қазылық етейін.

	Ілияс Мырзаұлы қонағының басаяғын шамалағандай оқты назармен шолып өтті де:

	– Виктор Николаевич, кішіпейілдік ғылыми ортада ерекше бағалы қасиет екенін сеземін. Ал соны ермек істе ұстану қажет пе? Кий таңдаңыз, өтінемін?!

	– Жожоқ, кімкім, бильярдтың белгілі сырттаны Құдайбергеновпен сайысу?! Құдай сақтасын, атамаңыз! – деп Табаров қатты дауыстап, ойын үстелінен әрірек шегіншектеп кетті.

	Құдайбергенов қонағына таңдана қарап, бірер адым жақындай түсіп:

	– Оныңыз бекер, Виктор Николаевич, – деді әр сөзін нықтап, мейлінше шегелеп естіртті. – Сіз шебер ойыншысыз, ойыншы болғанда мықтылардың мықтысы!.. – Бірлестік директоры сылқсылқ күлді. Бұл оның әріптесін шалқасынан түсірердегі ежелгі әдеті. Өстіп түк білмегенсіп, биязы күліп, жорта сықылықтап тұрады да, соңғы оғын атады. Қазір де солай істеді. – Бізде де көз бен құлақ бар, Виктор Николаевич. Биылғы бәсеке сайыс та академик Сергеевті үш мәрте оңдырмай күйреткен жойқын бильярдшы Табаровтың дақпыртын естігенбіз, – деді. – Әлде соны да бекер дейсіз бе?

	Тайырдың аузы ашылып кетті. Бастығына риза болғаны сонша, манадан бергі кегі артығымен қайтқандайақ аңырайып, ойын залының ортасында сілейіп тұрып қалды.

	Табаров қарқылдай күлді.

	– Ғажап, ғажап! Сіз, Ілияс Мурзаевич, кен іздеуде ғана емес, менің өмір жолымды зерттеуде де ғажап білгірлік аңғартып тұрсыз. Дерегіңіз әлей, ұрлықтан ұстағандай сілейттіңіз, – деп қолына бор алды. – Құпия агентіңіз тек сізді мықтап шатастырған. Сергеевтен мен үш дүркін оңбай жеңілдім. Жақсы ойыншы сөйте ме, өзіңіз ойлаңызшы?

	Шыбынтаев тілін тістеп ала жаздады.

	– Ойынға кірісерлік, Виктор Николаевич. – Геологтар жетекшісі қонағына екі таяқты қатар ұсынды. – Жеңілгеніңіз былтыр, академияның сайлауы қарсаңында, бәсеке додаға түсер алдында. Ал қазір шындап ойнауыңызды сұраймын. Өйткені мен, өзіңіз айтқандай, аса кірпияз ойыншымын! Бәлкім, барлаудан соңғы екінші өнерім осы десем, артық емес. Сондықтан сайыс үстінде ешкімді аямаймын. Жорта ұтылу бұрын болса да, тап қазір әдетімде жоқ! Менің қазіргі жасымда ұту, тек қана ұту қажет! Ұқтыңыз ба? Сол себепті, Николаевич, екеуміз де ләззат алғандай, ұмытылмас әсерде қалғандай нағыз сайыс болғанын тілеймін.

	Табаров әріптесін сүйсіне тыңдап, басын шайқады. Бүгін өзіне өзгеше сымбатымен өзге қырынан таныла бастаған геологтар жетекшісіне тәнті болғандай.

	– Мейліңіз онда. – Екі кийді де алмакезек қолына алып, салмақтап көрді. Ұштарын сипады. Ең ақырында, шам жарығына көзеп, түзулігін тексеріп шығып, шаттана сөйледі. – Қапысы жоқ, шебер қолдан шыққан! Ғажап таяқтар! Мұндай кийлер біздің қолға сірә да түспейді. Біз пақыр ұруға таяқ болса деген түйсікпен қолымызға тигенімен ойнай береміз. Мына бір қара бас, жез сақиналыны таңдадым.

	Ілияс Мырзаұлы бұл ойынның осы өңірдегі әйгілі шебері еді. Осы үйге ең алдымен жеткізілген мүлік те бильярд үстелі болатын. Бірлестіктің төрт қабатты еңселі кеңсесінде де мұнсыз тірлік жоқ және біреу де емес, фойе сайын бірбірден қойылған. Бәрі де қылауы жоқ айтулы үстелдер. Өзі ойнайтын таяқты ол ешкімге ұстатпайтын, әлдеқалай қызығып, атан түйедей қалаушылардың да талайының көңілін қалдырған. Ал қазір ол таңғалғандай кеңпейіл қылық танытты.

	– Бәсіміз таяқ болсын, ұтсаңыз – екеуін де сыйға аласыз!

	– Неше партия ойнаймыз?

	– Еркіңіз білсін.

	– Мұндай қымбат сыйды еңбекпен, тер төгіп алсам деймін. Бес партия.

	– Жоқ, үшеу! – Құдайбергенов қолын ұсынды. – Бәсекелесім алдында мен әрқашан да адал, мейлінше әділ болуды қалаймын. Әрине, қарсыласың да соған тұрарлық мықты болсын! Одан да адалдық және ашық сайыс тілеймін…

	– О, мұныңыз данышпанның сөзі! – деп қостады Табаров.

	– Оны ойын көрсетеді. Тегінде дилетант ойыншымен жекпежек кісінің қолын бұзады, ал шортандармен сайысу қауіпті…

	Шыбынтаев екеуінің қысқа да мағыналы тәжікесін сүйсіне тыңдады. Бірбіріне есе жіберер емес, жұмбақтап сөйлессе де, талай жайттың басын шалып тұр. Әрине, айтып тұрғандары – бильярд емес, өзге, өзге дүние. Ертең кездесер іс жайы, соның басты мәселелерін, келісер, иә келіспес бағдарын анықтап алу. Әлде соған барлау?..

	– Немене ойнаймыз? – деді қонақ. – «Пирамида», әлде?..

	– «Американка», – деді геологтар жетекшісі. – Бұл жөнінде шаңыраққа бағынасыз! – Табаров «американка» десе, Құдайбергеновтің «пирамиданы» таңдауы хақ еді.

	– Соңғы сұрақ, ғапу етіңіз. – Табаров бәсекелесіне аңырған шыраймен маңқия қарады. – Мен ұтсам – екі таяқ аламын, бірібірінен асқан әлей таяқтар! Құрбандығыңыз ерен, әрі түсіну қиын… Ал сіз ұтсаңыз – не қалайсыз менен? Ойынды бастамас бұрын оны да анықтап алсақ деймін…

	– Қонақтан біз жоралғы алмаймыз, – деп Тайыр да осы арада сөз қосып қалды.

	– О, жоқ, мұндай бір жақты бәсекеге мен келіспеймін! – Шыны сол, әлде әзілі, ғалым қонақ таяғын үстелге көлденең қойды.

	Құдайбергенов ине сұғып алғандай тіксінді. «Мынамен иық тіреп қатар жүру оңай болмас? – деп қынжылғанды іштей. – Бәкене бойына қарамай сыбағаны тең бөлісуді, орайы келсе, қарамдырақ қамтуды тілейтін нысапсыздың өзі! Амал қанша, байқап көрелік әуселесін: шабақ па, шортан ба – сірә, ойын көрсетер, әлде алдағы тәжіке?..»

	– Үстелдің астынан төрт аяқтап өтесіз. Болмаса бір шөлмек коньякты дем алмай ішесіз, – деп қағытты Тайыр қонақтың әлгі сөзін жауапсыз қалдырғысы келмей.

	Әлде тілі қышып, әлде зерігіп тұрған серігіне Құдайбергенов: «Құдайау, сен неге тыныш тұрмайсың?» – дегендей шыраймен алакөздеп қарады да:

	– Виктор Николаевич, жеңілмеуге тырысыңыз, – деді ақырын ғана. – Менің сыйламақ болған кийлерім қымбат, өте қымбат заттар! Сізге ол оңайға түспейді. Тайыр Унисьянович оны аңғалдықпен арзандатып тұр. Әлбетте, ұтыла қалсаңыз – коньякпен құтыла алмайсыз…

	– Олай болса, шартыңызды естіртіңіз.

	– Бір ойыннан кейін айтайын, асықпаңыз.

	– Құп, келісуге болады…

	– Ал бұзу кәдесі сізден.

	Табаровтың жайбарақат қана, немқұрайдылау қимылмен түртіп қалған шары баяу домалап барып, ұшбұрыштың шеткі бір тасын іліп алды да, сол бүйірдегі ұяның тар қуысына сып етіп еніп кетті.

	Әлгіндегі ескертуден соң тек қана бақылаушы болып үнсіз тұруды құп көрген Тайыр Унисьянұлы таңдайын қағып, «О, ғажап шеберлік!» – деп айқайлап жіберді. Жеңісті қонаққа қимай тұрса да, шынайы сүйсініп, еріксіз дауыстаған. Көп шардың біреуін ғана іліп алу және оны мүлтіксіз бұрып, бүйір ұяға ату екінің бірінің, бұл өңірдегі ойыншылардың қолынан келмейтін мергендік! Бірақ, шынтуайтын айтқанда, оған ойыннан да гөрі екі ойыншының бірбірімен астыртын егеске түсіп, әредік сыр тартқандай боп, өзара қақпақыл сөзжарыс жасауы ұнаған. «Мыналардың қасында мен күрекпен шурф қазушы екенмін. Ал бұлар – осы заманғы жойқын бұрғылау станоктары сияқты қара жердің бойына бір кіріп алған соң тоқтаусыз ұңғылауды ғана білетін жойқын әлует иелері. Әне, көрдің бе, бірінбірі жұмбақ сөзбен шалып, қаншама жерге барып қалды. Бүйте берсе, өзара келісіп те қалуы ғажап емес, – деп бір мезгіл қиялға шомды ол. – Неменеге келіседі сонда бұлар? Апырау, біздің құдай деп жүрген бастықты бұған кіріптар қылып, алдына айдап салған нендей күш, кімнің пәрмені?..»

	Қиялдап тұрып аңғармапты, ойын кезегі директорға келген екен.

	Ілияс Мырзаұлы асыққан жоқ, мұқият әзірленді. Бильярдқа кіріскен кезде ол шабыттана ойнап, өзін айтысқа шыққан ақындай сезінетін. Кісі шыдатпай, ойыншылардың бірінен соң бірін қуып шығатын. Ең бастысы – саспау, парасатпен ойнап, бәсекелесіңді мысыңмен жеңу. Қол шеберлігі, көз шеберлігі бұл ойында өз алдына, оған қоса ұшқыр ой, ерекше тақыс керек! Қай шарды қайсысына атып, қандай комбинацияда соғып, қандай ұяға салу керек? Бұл сайыста басты қару – психологиялық дайындық, әрқашан да жеңем деп ойна: қолың сон да қалтырамайды, небір қиын тастарды аласың, бәсекелесің күтпеген лузадан шығарасың. Әрине, ұтқың келмейтін мезеттер де болады. Ал жаңағы тәжікеден соң Ілияс Мырзаұлы бұл қонақты қайткен күнде астына салып бүктеп алуды тілеп еді. Қолын қалтыратып, бойын тітіркендіру мақсатымен қос кийді де жорта «сый» еткен. Өзіне деген сенімі сондай! Ойыншылар тілінде бұл – «Қызылмен арбау», әріптесінің көңілін алабұртып, есін алып, көзін бұлдырату.

	Ілияс Мырзаұлы үстелді бір айналып шықты. Қақ ортада иық тіресіп тұрған шарлар үймесін айнала сығалап, жарып алар өзекше іздеген. Әйтсе де іліп түсер ештеңе көре алмады. Сол себепті, сақтықты қойып, банкіге ұруға бекінді. Табаровтай шебер ойыншыны кейде осындай қарапайым әдіспен де жеңуге болады, ол сақтық ойлап, соғуын есеппен жасап жүргенде, сен топқа ұрып, апырыпжапырып тастайсың. Бұл үшін тек алғашқы соққыны сәтті ұру керек. Бір шар, бірақ шар ұяға түссе болғаны.

	Тәуекелге бекінген Құдайбергенов үйменің өкпе тұсында кеуделеп тұрған шарды қарауылға алды да, үшбұрышты жанай соқты. Орайы келгенде солай болатын әдеті емес пе: бүйір ұядан бір, шалғай түптен екінші шар алды; одан кейінгілерге ешбір қиналмады – әр жерге тарыдай шашылып тоқтаған көп тастарды бірінен соң бірін соғып берсін; әуелі оңайын, соңынан қиындарын…

	Шардың саны беске жеткенде Шыбынтаев қолын соғып, ерекше қуаныш білдірді.

	– Көрдіңіз бе, Николаевич, бізде де мергендер бар! Тек шыдай біліңіз!..

	Алтыншыны да әскездепақ соққан еді, мүлт кетті. Үстел ернеуінен қайтқан екі тас бірбіріне соғылып, үстелдің қақ ортасында қалт тұрып қалды. Қол астынан әлдекім сөйлегенде Ілияс Мырзаұлының өстіп мүлт жіберетіні бартын. Бұл жолы сәтсіздігін ол соған сайды.

	– Виктор Николаевич, қарсы болмасаңыз, Тайыр Унисьянұлын қайтарып жіберсек қайтеді? Екеумізге бұл үйден қонуға орын табылады, – деп Шыбынтаевқа түйіле қарады.

	– Еркіңіз білсін.

	– Онда, – деді Құдайбергенов қату шыраймен барлаушы серігіне бұрылып, – Тәке, жүріп кетіңіз. Ау, сізге бүгін рульді ұстауға болмайды екенау, бәрібір, менің машинаммен қайтыңыз! Өзіңіздікі бізде болар, кілтін, документтерін үстел үстіне қалдырыңыз.

	– Тіпті жақсы, қош болыңыздар!

	Тайыр сылбыр басып үйден шығып бара жатқанда, ойыншылар таяқтарын қолдарына қайта алғанды.

	Табаров кийді оңтайлай беріп:

	– Бұл партияның тағдыры мәлім болды, Ілияс Мұрзаевич, – деді тамағын кенеп. – Біржола ұтылудан бұрын әлгі шартыңызды естісем деп тұрмын. Менен не тілейсіз?

	– Болмадыңыз қайыра сұрап, айтайын, – Құдайбергенов қонағына бірер адым жақындап келді де, – обкомға бізді не үшін шақырып жатыр? Олардан сіз не сұрайсыз? – дегенді немқұрайдылау үнмен.

	Жауап берерден бұрын Табаров шарларды сартсұрт ата бастады. Шеберлігінде қапы жоғын алғашқы соққысынанақ аңғартқанды. Сонысы тіпті әншейін алдарқату болған тәрізді. Ал қазір бір түрлі қызуланып, әлдекімге ыза болған қату шыраймен құшырлана, ширыға соғып жүр. Төрт шарды іркестіркес алды да, есепті теңеді. Бәлкім, әдейі істеді, бәлкім, сәті келмеді – тек соңғы тасты ғана ойыққа түсіре алмады.

	– Ойын теңелді, – деді ол үй иесіне жымия бұрылып. – Сізбен де енді тең жағдайда сөйлесуге болар деймін. Демек, мәртебелі үйден шақыру алғансыз. Тез, тым тезақ жауап берген. Қашанға шақырады?

	– Ертең емес, асықпаңыз.

	– Демек, жуықта. – Табаров бұдан әрі әлденеге ойланғандай керги сөйледі. – Жаңа хатшы, тегінде, ірі адам! Бильярдтан ұтылып иліктіре алмайсыз, дастарқан жайып та…

	Құдайбергенов естімеген кісідей теріс айнала беріп:

	– Ғапу етіңіз, ойынымыз тоқтап қалды, – деді тымырсық үнмен.

	Соғу кезегі Ілиястың өзінде еді. Бар өнерін сала қимылдап қатарынан екі шар түсірді. Ендігісі оңай. Керегі – бірақ тас. Бұл партияны жеңді деуге болады. Қалған екеуінің бірінен жеңілсе де ұпай үдесі өзінде. Алайда?..

	Мәссаған, біреуі менікі деп иемденіп тұрған төрт шардың екеуіақ қалыпты. Міне, ойыншы! Қас қағымда екі тас алып, қарсыласы есепті тағы да теңеді. Оған енді бірақ шар керек. Оны қазір сәтті атса – жеңіс те сонікі.

	Табаров сәтсіз ұрды. Соған өкінгендей қолын жайып, үстелге құлай жаздап етпеттеп барып, қалт тұрып қалсын. Кезек тағы да Ілияс Мырзаұлына тиді. Ол болса кең үстелді айнала жүріп, алаңда қалған екі шарды әртүрлі позициядан ұзақ сығалады. Бір мезетте көземестен еңкейе түсті де, алысырақ тұрған шарды бұрыш ұяға қарай ақырын ғана домалата салды. Мұндай ату ды ойыншылар «су жалату» дейді. Бар гәп екі тастың түйісу қуатында, тұрған шардың мұртын дәл іліп, ұяға бұра білу. Оның сәті, әрине, хас шебердің қолына байланысты. Құдайбергенов те бұл жолы көзіне емес, қолына сенгенді. Қателескен жоқ. Түспейтін шар еді, бұйырып тұрған соң, амал қанша, тар ұяға барып күмп етті.

	– Әдемі, құдай атсын, әдемі! – деп қолын соқты мәскеулік ойыншы. – Құттықтаймын! Дер кезінде және жақсылап ұттыңыз мені. Сірә, жеңімпаз сіз болып, қиын шартыңызды орындауға тура келе ме деп қорқамын…

	Жоспарланған жеңістің алғашқысын қоржынына салғанымен бәсекелесін ойлағанындай күйрете алмағанын, соңғы шардың лузаға әрең түскенін Ілияс Мырзаұлы сезбей тұрған жоқ, бірақ, шарасы қанша. Тіпті рухани жеңістің қонақта қалғаны анық. Қалжыңдап жүріп, опоңай қуып жеткенін айтсаңшы. Өзі бес шарды қатарынан алып еңсеріп тастағанда да, бұл сабаз саспады. Қайта өзіне кеңшілік беріп әдейі ұтқызғандай.

	– Қалай есе қайырасыз ба?

	– Таңдау сізден.

	Екеуінің ымырасыз сайысы қайта басталды…





ҮШІНШІ ТАРАУ




	І

	Кезекшінің соңынан ерген жолаушылар кеден қызметінің кең залына шыққанда, Қазыбектің көзі екі араны бөлген аласа металл қоршаудың арғы жағында болып, сол жерде шыдамсыздана күтіп тұрған балашағаның, қызылдыжасылды киінген ересектердің ішінен үй ішін іздеген. Қайсысы «Көкелеп» бері жүгіреді, әлде Меруерттің өзі «Қазыбек!» деп қарсы ұмтылады деген іңкәр үміт те баяғы. Көзі талғанша қараса да бірақ ешкімді көре алмады.Тексеру бітіп, жолаушылардың алды шарбақ керменің арғы жағына өте бастады. Сол лектің алдыңғы легінде Қазыбек те сыртқа шықты. Ешкім де қарсы алған жоқ. Сарғая күткен топ өздеріне қарай лап қойып, туғандары мен досжар таныстарының құшағына еніп мәресәре болып жатқанда, геолог жолаушы қиыс шетке ығыса берген. Кешігіп қалған шығар деген есекдәме үмітмен жолаушылар залында әрліберлі жүрді. Шыдамсызданып екінші қабатқа шықты. Жоқ. Ешкім де жоқ! Халық толы үлкен зал, ығыжығы сапырылысқан көп, кей тұсында, әсіресе саудасаттық дүңгіршектері орналасқан шеттегі құмырсқа илеуіндей құжынаған қалың нөпір оның көзіне ілінбеді. Шереметьевоның ат шаптырым кең айлағы қаңырап бос тұрғандай құдды. Іші қоңылтақсып, жүрегін біреу суырып әкеткендей қуыстанған сезім жанын жеп күйзелтіп барады: үй ішін керемет сағынғанын да жаңа сезгендей… Алжирде жүргенде жанжүйесі бүйтіп қоңылтақсыған еместі. Онда шарасыздығын білетін. Ермек етер жұмысы барды. Ал қазір? Қол созым жерде тұрғанда, құдайау, үшақ сағатта ұшып келуге болатын Алматыда отырғанда?.. Түсініксіз, мүлдем түсініксіз. Әлде хабар тимеді?..

	Жүгі қолына тиген соңақ такси алды да Мәскеуге тартты.

	Бірден мейманханаға келгенді. Орын тимеді. Мейманхана директорының рұқсаты керек екен. Бұл да көңілі сынық жолаушының шекесіне шық ете қалсын. Өзге емес, Қазақстан өкілдігінің қонақүйі өзін нақ осылай өгейсітеді деп ойлаған емес. Сөйтіп отырғанда қонақүйдің директоры келді. Мейірман жан екен – сөзге келген жоқ, екінші қабаттан орын берді. Бір кісілік оңаша бөлме. Телефоны, телезиворы бар. Алжирге жүрерде де Қазыбек осы мейманханадан аттанған. Онда бұлар ескі үйде еді. Мынау соның қасынан салыныпты: ішісырты көгілдір мәрмәрмен қапталған сәулетті ғимарат; қабырға атаулы керіп қойған сырмақ тәрізді – ұлттық өнердің қошқар мүйіз үлгілерімен шабақталған. Астыда – кең фойе, оның ортасында бойшаң пальма ағашы. Оны жағалай доғаша иілген дәліз ұялар орналасыпты, әрқайсысы бөлмелерге апарар есік алды іспеттес. Үшінші қабат шатырмен жалғасқан: ол да әдеттегідей қаңылтыр, иә бетон құймалар емес, шығыстық үлгімен, киіз үйдің шаңырағына ұқсаған күмбезге ұласып, шымқай көгілдір түсті қалың шыны табақтардан қиыстырылған. Пальма ағашы өскен кең фойеге қысыжазы күн сәулесін төгіп, сүттей ақ нұрға бөлеп тұрған да сол.

	Орын алып, қоныс жайы түгенделген соң телефон дискасын бұрай бастады. Қала аралық телефонисткаға жалынбайсың, небәрі он бір санды айналдыруды біл…

	Әлде жетпеді, әлде автомат іздегіш қателесе берді, әйтеуір жарым сағат әуре болып, бір мезетте шақыру ызыңын естіді. Қазыбек демін ішіне тартып тына қалды. Бар тірлігін, тынысдемін дәл қазір құлағы естір дауыс әуеніне байланғандай болып, қараторы өңі бір қуарып, бір қызарып, үздіге тыңдасын. Үздіксоздық ызың әлденеше мәрте қайталанды. Қазыбек тырп етпестен шыдап бақты. Жаңсақ алынды ма деп күдіктенсе де тосуға бекінді. Бір уақытта трубканы әлдекімнің көтергенін сезді.

	– Сізге кім керек? Кімді іздеп тұрсың? Алло…

	Еркек дауысы. Таныс емес, тәлімі де шамалы сияқты, дөре кі үнмен дүрсе қоя бергені Қазыбекке ерсі көрінді. Сасқалақтап, дегбірі қашып, қапелімде көмейіне бірдеме кептеліп қалғандай, сөзін жұтып, үнтүнсіз мелшиіп тұрды да:

	– Қазтуғановтың пәтері ме? – дегенді даусы дірілдеп.

	– Жоқ! – Бейтаныс еркек үмітін біржола үзуге бекінгендей, әлгіден бетер күж етсін.

	– Жоқ, олар мұнда тұрмайды! Бұрын болған, ал қазір тұрмайды!..

	– Аа, не дейсіз? – Абыржыған Қазыбек енді тезтез сөйлей бастады. Бейтаныс алматылық аяқ астынан ашуға мініп, трубканы тастай сала ма деп те сасқанды. – Сіз, сіз, азамат, сабыр етіңізші. Қазтуғановтар қайда кеткен? Қашаннан бері тұрмайды? – Сәл тыныстап, байыппен сөйледі. – Сіз мені ғапу етіңіз. Мәскеуден сөйлесіп тұрмын, мен Қазтуғановтың өзімін! Құдай ақы, қадірлі жерлес, түсіндіріңізші маған, менің үй ішім қайда көшті, өздері аман ба? Мен оларға, то есть сіздің пәтерге жеделхат жібергенмін…

	Бейтаныс еркек сабырлық аңғартты. Аптығын әбден бассын дегендей, Қазыбекті сөзін бөлмей баптана тыңдап, ақырында:

	– Сіздің дегбірсізденуіңізді түсінемін, жолдас Қазтуғанов, – деді кенет кеңкілдей күліп. – Сіздерге жаңа үйден кең пәтер берген. Қайда екенін тек айта алмаймын. Демек, үй ішіңіз аман! Турасын айтқанда, бұл пәтерден көшкенде аман болатын. Қашан дейсіз бе?.. – Бөгеліп, сірә, үй ішінен сұрады. – О, кем дегенде бір ай бопты. Түсінікті ме? Ал телеграммаңыз жайында. Сәл күте тұрыңыз, әйелімнен білейін…

	Қазыбек шекесін қапсыра қысып, үстелге шынтақтай отырды.

	– Әй, жолдас, – деп дауыстады әлден соң бейтаныс алматылық. – Жолыңыз болмады. Менің қатыным сізді оңдырмады! Мен әнеугүні, жеделхатыңыз келген күні, бұларға ескерткен едім: геология министрлігіне, кадр басқармасына апарып таста деп… Қатынға тапсырылған шаруаны білесіз ғой, тарс ұмытып кетіпті. Сіз енді бізді ғапу етіңіз! Кейде солай болады. Мен өзім іссапардан бүгін келдім…

	Трубканы сылқ тастай салғанын аңғарған жоқ. Неше күн ұйқысы бұзылып, жолшыбай да сабырдан айрылып, ентігіп жеткендегі құшқан «сыйына» назаланып: «Апырау, сонда бұлар көшкен үйге қайта айналып соқпай ма? Алыста жүрген жолаушымыздан хабар күтіп жүрміз деп ескертпей ме? Күн сайын бір мәрте келіп, пошта жәшігін тексеріп тұруға болмас па?! – деп алыстағы үй ішін айыптап, қынжыла қамыққанды. Аспан төңкеріліп, дүние бір жаққа көшіп кеткендей – көңілінің құлазығаны сонша. – Әлгі сорлының жақсылығы да өлшеулі екен! Жеделхатымды алғанына кем дегенде бес тәулік болды. Содан бері бір сағат уақыт таппаған! Осы күнгі адамдар не болып кеткен десеңші? Барып тұрған арсыздық! Кім болып барамыз? Жә, бұлай отыруға болмас, – деп шешті ақырында. – Қонақүйдің оңаша бөлмесінде қабырғамен «сөйлесіп» отырғанын үй ішім білмейді. Демек, оларға тездетіп хабар беруі керек. Қайда, қандай тұраққа?..»

	Алматының бірдебір телефоны жөппелдемеде есіне оралсайшы. Әрі ойлады, бері ойлады. Есіне түсіре алмады. Сірә, миы да Африка аптабынан әбден ашып кетсе керек. Айтпақшы, соның бәрі алты таңбалы жаңа жүйеге көшті деген.

	Бөлмесін жауып сыртқа шықты. Күн күйіп тұр. Ағашы сирек көшеде жүріп болмайсың. Трамвай жолын қуалап жүре түсіп еді, метрополитеннің «Киров» стансасына тап болды. Солақ екен, есіне сап ете қалды: солға бұрылса, Киров көшесіне шығады. Жарым орамда – Бас телеграф үйі.

	Әуелі үлкендеріне жеделхат жолдады. Одан соң аманесен келген хабарын білдіріп Геология министрлігіне, кадр басқармасындағы жан досы – Елемес Күнтуаровқа. Ойша жорамалдаған; өзі жоқта үй ішінің жаңа қонысқа ауысуы, сірә, достыққа әрқашан да адал, қайырымды Елеместің қамқорлығы болар деп… Осыдан соңақ бойы кеңіп сала берді. Телеграф үйінен мұздай су ішіп, шөлін басқандай сергіп шықты. Содан ба, бірер сағат көшеде қыдырып қайтсам деп ойлаған; әрине, одан әрі ұзаққа кетуге болмайды – Алматының хабарын тосу керек…

	Киров көшесімен төменге құлдилай жүрді. Өйткені қайда барсам да бәрібір деп ойлаған. ӘлЖезаирдың ирелеңдеген тар көшелерінде жүргенде, тік жарды қиялаған соқпақтардан, иә найзадай шаншылған биік тау жоталарының арасын қосқан солқылдақ көпірлерден қалтылдап өтерде, кең жазира даласын еске алатын, Мәскеу мен Алматының машиналар алты қатар боп емінеркін жарысатын кең даңғылдарын құмарта армандаушы еді. Міне, сол! Рас, мына көше онша кең емес. Үлкен астананың бұжыр тас төселген ушулы, абырсабыр жүргіншісі ерсіліқарсылы құжынаған айтулы тарихи көшесі…

	Сәлден соң ол кең алаңға тап болды. Біршама тосаңсып қалыпты. Нақтылы қай жер екенін туу ортадан төңкеріс сақшысы атанған Ф.Э. Дзержинскийдің гранит ескерткішін көргенде ғана топшылады, оң қанаттағы оқшау үй – «Балалар әлемі» дүкені. Солақ екен, ойы өткенге ойысып, бұдан үш жыл бұрынғы оқиға есіне сап ете қалсын: Алжирге аттанарда елден шығарып сала келген тетелес інісі Жазыбек кішкене баласымен және өзінің Назкені бар, осы дүкенге кіріп, Өскенде Меруерттің әкешешесінің қолында қалған егіз қыздарына ойыншықтар сатып алғанды…

	Содан кейін қайда барғаны есіне оралған жолаушы бөгелмеді: жер астындағы ұзын өткелге туралай тартты; Қазыбектің көздеп келе жатқан жері – әйгілі Қызыл алаң. Сол күні де ағалыінілі Қазтуғановтар балашағасымен келіп, Кеңес Одағының Бас алаңында, В.И. Ленин мүрдесі жатқан, қасиетті саналатын Мавзолейге тағзым етіп, суретке түскен. Кремль куранттарының күмбіркүмбір соққан қоңыраулы үнін сүйсіне тыңдап, алаңдағы күзет сақшыларының дәстүрлі ауысуын тамашалаған. Одан соң қима тастар төселген алаңды жағалап жүріп отырып, Александров бағында ұзақ серуендеген.

	Қазір ол Қызыл алаңға бас қақпасы жағынан шықты. Бәрі

де бәзбаяғы қалпы. Төсеніш тастары да, қызғылтым кірпішпен биік өрілген Кремль қорғаны да. Тек бүгін Александров бағынан көсем кесенесіне дейін созылған адамдар легін көре алмады. Сірә, В.И. Ленин мүрдесіне тағзым ету үшін таңнан тұрып кезек алатын халық нөпірі түске дейін өтіп кеткен…

	Қазақстандық жолаушы Қызыл алаңды орта тұсынан кесіп өтіп, Мавзолейдің ту алдынан бірақ шықты. Қос сақшы да баяғы орнында, құдды үш жылдан бері ауыспаған ба дерсің, қалт етпестен қақшиып тұр.

	Қазыбек күнқағарын қолына алып, қыбырсыз сілейіп ұзақ тұрды. Кенет сол жақ қапталдан күмбіркүмбір даңғырлаған қоңырау үні естілді. Қызыл алаңды қызықтаушы жұрт сілтідей тынып, Кремль қақпасы жаққа қарап қалған екен. Қазыбек те солай бұрылған: парад мундирімен жасанған әскери үш кісі қорғанды жағалай тықтық басып жақындап келеді; сақшылардың дәстүрлі ауысуы.

	Алаңда болған ширек сағатта Қазыбек манағы қапа ойларының ыдырап, бойы едәуір сергіп қалғанын аңғарды. Ол енді мейманханаға асықты. Ойлап келеді: сәлден соңақ үш қарғамның, Меруерттің дабырлаған дауыстарын естимін деп!..



	ІІ

	Ту баста ерлізайыпты Қазтуғановтар Алжирге бірге аттанды. Шетелге алғаш шығулары. Ойларында күдік көп, жат жұртта жайымыз қалай болады дегендей сескену де жоқ емес. Алайда көңіл күйлері ерекше көтеріңкі. Біз Кеңес Одағының, ұлы елдің азаматымыз деген мақтаныш кеуделерін кернеп, сол ой бұл жақтағы барлық қадам, ісқарекеттеріне жөн нұсқап тұрғандай еді… Алыс сапарға шыққан шаруалары да ерекше мәнді: турист боп жер аралап, иә демалу үшін – қыдыру емес, отаршылықтың неше ғасырлық қыл бұғауынан босанып, азаттық алған елге техникалық көмек көрсету! Француз мамандары өлмесең, өме қап дегендей бұзық ниетпен тастап кеткен қазына кеніштері нің тірлігін тоқтатпай, жас мемлекеттің экономикасына қолғабыс ету! Өздеріне дейін де Одақтан келіпкеткен мамандар бұл міндетті абыройлы атқарыпты. Олардың ішінде ондаған қазақ инженерлері де бар. Қандай тамаша игілік: бұдан елуалпыс жыл бұрын шеттен маман шақырып, индустрия ошақтарын көтерген республика енді өзінің ұлт инженерлерін Алжир сияқты шет жұрттарға көмекке жіберіп отыр; осы ғасырдың басында халқының жүзден сегізі ғана сауатты деп есептелген, кешегі көшпелі қазақ елінің инженер ұлдары Африканың, Азияның ондаған мемлекеттеріне барып, техникалық жәрдем береді; осы деректің өзіақ көптеген жайтты аңғартса керек, әсіресе сол міндетті жүзеге асырушы ұлт мамандары үшін. Расау, кімнің болсын мерейін өсіріп, төбесін көкке көтерер мақтаныш емес пе бұл! Қазақстанда қазір бесалты мың инженергеологтар жұмыс істейді. Солардың көп дегенде бір жүзі ғана шетелге шығады. Ал сен, маңдайы жарық сол таңдаулылардың бірісің. Мыңнан озып, өз қатарының туу алдына шыққан жүйріксің, Қазыбек! Ең бастысы, саған қандай парызміндет жүктеліп отыр?..

	Алғашқы айлар танысумен өтті. Жұмыспен, жаңа қонысының жайжапсарымен. Әсіресе жергілікті тілге үйрену қиынақ болды. Елде азмаз французша оқып, дайындық курсынан өткен. Әзірліксіз келген соң арабшаға ә дегенненақ тістері батпады, амал не, осы елдің балашағасына дейін түгел жетік, еркін сөйлейтін француз тіліне ден қойып машықтана бастады. Аз күнде оны да біршама игерген. Орысшадай еркін сөйлеп кете алған жоқ, шолақ қайырымға бірақ жарап жатыр.

	Бұлар үшін бәрінен де қиыны Африканың тән шыдатпас күйдіргі ыстығы болды. Бумедьен айлағына түскендеақ қарсы алдынан лап еткен ыстық желдің шарпуынан сескеніп, ерлізайыптылар беттерін баса қойғанды. Анығында бұл аптап тың бастамасы екен. Оның көкесін кең алаңға шыққанда көрді. Теңбілсіз шақырайған мөлдір аспан да, тас төселген тар көшелер де, терезелері көлеңке жаққа қараған тас үйлер де түптүгел мартен пешіне айналып, тек қана от бүркіп тұрғандай. Жұқа киіммен, әсіресе алдыарты ашық көйлеккөншекпен сыртта жүру мүмкін емес. Ыстықты бұлар ұстамайды екен, күннен бетер қыздырады. Қайта қалыңдау киім пайдалы сияқты…

	Шара жоқ, күйдіргі ыстыққа да көндікті.

	Алжирдің СОНАРЕМі Қазтуғановты ту баста геология басқармасы, өздерінше «Департамен де решерж» деп аталатын мекеменің қарамағына жібергенді. Департамен де решерж директоры кеңес маманымен танысып, өз елінде шұғылданған кәсіби ісін білген соң оны өндіріс орнында пайдалануға ықылас білдірді. Алматыда қол қойған келісімшартта Алжирдің дәм бұйырған түкпірінде жұмыс істеуге міндеттенген; теңіз жағасындағы ЭльАтлас тауы емес, Сахараның күйіп тұрған шөліне жұмсаса – қайтер еді, бұған да шүкіршілік!..

	Ерлізайыптылар жолға жарым тәулік жұмсап, Аннаба қаласына пойызбен келді. Алжирдің шет жұрттармен байланыс жасайтын жол торабы тоғысқан қаласы екен: АйнБарбар кеніші Аннаба айлағынан қырық шақырымдай жерде, ЭльАтлас тауының жоғарғы беткейіне орналасқан; таудың бір жотасы кен шығатын шахтылар да, екінші жотасына кеншілер жайғасқан. Қазтуғановтарға сол қалашықтан жергілікті жұрт вилла деп атайтын дербес үй тиді: ауласына неше алуан хош иісті гүлдер мен жеміс ағаштары егілген; терезесі тауға қарапты; күңгірт пердені ашып қалсаң – зәйтүн ағаштары тырбиып өскен өркешөркеш қайқы жоталар сілемі ұсақ гүл шегілген жасыл торғын шымылдыққа ұқсап, ту алыстан мұнартып тұрады…

	ЭльАтлас өңірі сарқырама өзенді, ну жынысты, салқар таулы Кенді өлкені жайлаған ерлізайыптыларға бірден ұнады. Африканың күйдіргі ыстығы да бұл өңірде аса сезілмейді, анығында бұл – Шалқар теңіздің игі әсері.

	Мұндағы жұмыс таңнан басталады екен, оның есесіне күндізгі сағат он екіден түскі үшке дейін ұзақ – үзіліс. Ыстықтың нағыз қызған кезі, сыртқа шығып, иә бюрода9 тапжылмай отырып, жұмыс істеу мүмкін емес. Қазыбек сол мерзімді үйде өткізеді, ал кешке қарай, жұмыстан қайтқан соң, Меруертті алып, көрші тұратын кеңес мамандары қосылып, кішкентай микроавтобус – «карға» отырып, теңіз жағасына тартады. Бір тәуірі, елдегідей таңнан тұрып күн батқанға дейін сарылып жүрмейсің, инженердің уақыты сағатпен шектелмейді деп дікілдейтін ешкім жоқ. Әрбір ұзаған күнді біткен шаруаға санап, келісімшарттағы мерзімнен шегерумен өткізген рақат өмір: кесулі сағатта жұмысқа барасың, уақытың біткенде үйге қайтасың…

	Бірақ үйрене келе, экономикасы құлдырап, көп шаруадан таршылық көріп, бір жағы елін жайлаған сауатсыздық пен жоқшылыққа қарсы күресіп, жаңа өмірге құлшына бет алған алжирліктерге көмекке келген арлы азамат жайбарақат жата алмады.

	Ынта қойып шұғылданса, әрине, жұмыс аз еместі.

	– Сіздің геолог ретіндегі міндетіңіз, – дегенді департамент басшысы Селим Белла мырза танысқан күніақ қолын кеудесіне қойып, мейманға ілтипат білдіре тағзым етіп, – жұмыс істеп жатқан екі шахтаны біржола жабылып қалудан сақтау!..

	– Мен сақтадым дейін екі жылға оның ғұмырын, мсье ли ла директор10. Ал менен кейін келген маман қайтпек? – деп сұрағанда, директор тағы да тағзым етіп, шетелдік маманға ащы шындықты бүкпесіз естірткен.

	– Одан да осыны өтінемін. Өйткені АйнБарбарсыз біздің ашық аспанымыз түнеріп, бұлтты күнге айналады, мсье аншеф11...

	АйнТута шахтасында екі желі, Жакеде екі желі қазылады. Олардың беретіні негізінен қорғасын мен мырыш қоспасы, иә, тағы бір учаскеден аздаған мыс кені алынады. Демек, кен құрамы жөнінен АйнБарбардың жер асты қазынасы өзі жұмыс істеген Ақтас регионына ұқсас. Онда геолог Қазтуғанов қорғасыны молдау, мырышы мен мысы аздау жаралған полиметалл кендерін іздеумен шұғылданған. Рас, Ақтас – мынаның қасында алып кен ошағы, кем дегенде ондаған есе қуатты. Онда қолданатын қазу техникасын, жер астында жұмыс істейтін қуатты қондырғы лар мен электровозды да АйнБарбардағы өнімсіз қол еңбегімен салыстыруға болмайды. Мұндағы екі шахтада алты жүздей жұмыскер істейді, ал өздерінде?.. Шынтуайтын айтқанда, алпыс мың халқы бар Ақтас қаласының тыныстірлігін, абыройын сақтап тұрған кен комбинатының тірлігі!..

	Қазыбектің бастапқы қарекеті қарауындағы екі шахтаның біржола тоқтап қалмауын қадағалау төңірегінде болған. Былайша айтқанда, күнітүні баққаны – кен беріп тұрған төрт желінің үзілмеуі… Институтта да, өзі кешкен барлаушы өмірі де оны басқа рәсімге үйреткенді: кеншілерге күні ертең қазатын кенінің қай жерде, қандай тереңдікте және қанша екенін бірнеше жыл бұрын көрсетіп отыру! Иә, иә, бірнеше жыл бұрын! Ал мұнда?.. Бір жыл түгілі, екі айдан кейін кеншілер бригадасының қай учаскеде жұмыс істейтінін көрсетсең – кеніш директоры әйелі ұл тапқандай қуанып, кездескен сайын қолыңды қысып, тағзым етіп отырудан жаңылмайды. Ә дегенде байырғы барлаушы геолог мүшкіл кіріптарлыққа көндіге алмай, құдды бір ұрлық істеген кісідей қуыстанып, өзіненөзі қоңылтақсып жүрді. Ол ірі көлемде барлау жасап, жұмысты да түбегейлеп істеуге тәрбиеленген маман еді. Мына кеніштегі мардымсыз жұмысы ойыншық сияқты. Қазылып жатқан желінің алдыартын бірер шурфпен тесіп, әрліберлі шұқылап тексересің де, осы қуыста екі ай істейсің дейсің. Екі айдан соң кеншілерді тағы бір қуысқа аттандырасың. Кәнігі геолог сүйсінерлік тіршілік пе? Жоқ! Ендеше, не істеу керек?

	Жер астына түсіп, екі шахтаның тереңдегі ескі қабаттарын аралаған сайын ол күдікті жайттарға кезігетін болды. Кеніш тің геологиялық зерттелу тарихын ақтарып, қазылған кендердің ескі құжаттарын қарау да байырғы геологқа бүкпе сырлардың бетін ашты. Қысқасы, күндердің күнінде Қазыбекке ЭльАтлас тауының арғыбергі бөктеріндегі көне қазынаның тарихы мәлім болған: бақса бұл кенде бірталай кәсіпшілер қазына іздеп, бағын сынапты. Алғашқы кеніш ЭльАтластың арғы, түстік бөктерінен, АйнБарбар бұлағының басынан ашылған. Кеніштің бейнелі айн сөзімен (арабша бастау бұлақ деген мағынада) аталғаны да содан екен. Оңтүстік бөктердің кенін тауысқан соң қазу жұмыстары осы күнгі орнына ауысыпты. Мұндағы кен қоры бертінде сұйылуға айналған. Демек, мұнда да Ақтастағы сияқты мәлімсіз болашақ…

	Жүз отыз жылдан бері үздіксіз қазылып келе жатқан қорлы кеніштің кені неліктен бітеді? Күтіп тұрғандай нақ өзі келгенде? Бұл да бір сәрі, қиын болса да мойнымен көтерер еді, ал сонда ескі желілердің тақиядай ғана бір төбешіктің астына, сынадай тар қуыста тік шаншыла жаралуына не себеп? Табиғаттың қандай құдіретті күші оны нақ осы жерге, болмашы қуысқа үйіптөге жиып қойған? Солайақ болсын, хош делік. Нақ сондай бай желі, жаңа «үймелер» осы таудың басқа бір бөктерінде жасырынып жатпасына кім кепіл? Кімдер соны бұрынсоңды іздеген? Кім соны бүгінертең іздейтін?..

	Бұл қарсаңда француз тіліндегі техникалық құжаттарды өз бетімен оқуға машықтанған геолог ЭльАтластың геологиялық тарихын нешінші мәрте қайыра сүзді. Сол ізденістен аңғарғаны: қай ғасырда өмір сүрмесін, қандай елде жүрмесін – пайда, тек қана пайда көздеген кәсіп иелерінің қарекеті бірдей және бірбірінің аузына түкіргендей қорқау қомағайлық ғана болса керек. Өзі еңбек еткен Кенді өлкеде де екі ғасырға тақау уақыт кен қазған орыс, ағылшын, австриялық алпауыттар да осылай істегенін білетінді. Мұнда да солай болған: АйнБарбарға қожалық еткен француз кәсіпшілері бірінбірі ығыстырып, өзара қырқысып жүріп, бай кеніштің жер асты қазынасын қопара тонауды ғана білген; бірдебірі кеніштің болашағын ойлап, жер асты қорын үнемдеп, тиімді жолмен қазуға қам жасамапты; әрқайсысы қолына тиген кезде көбірек қазып, ең бай қабаттарды жылдамырақ алуға тырысқан; сөйтіп жүріп кенішті мүшкіл халге жеткізген…

	Ақыры бір күні, көп ойланыптолғанудан соң, Қазыбек кеніштің бас инженеріне келіп (ол да өзіндей шетелдік, Польшадан келген ірі маман еді), тосын ұсыныс жасады:

	– Кен қазу өткен жылы біржола тоқтаған Абаид учаскесін қайтадан барлағым келеді. Кен желісінің сол жерде кенеттен үзілуіне шүбәлімін… – дегенді.

	Жасамыс поляк геолог әріптесіне қалың шынылы көзәйнегін киіп, жаңа көргендей тасырая қарап:

	– Қандай айғақпен, пан коллега, не үшін? – десін.

	– Сол қолатқа түскен ұңғымалардың орналасуына көңілім көншімейді, өте сирек қойылған және тереңге бойламапты. Құдды бір нәрсені көргісі келмегендей, әлде іздеуге ынтасы болмай, әр жерден бір сұққылап өте шыққан…

	– Неше ұңғыма бұрғылайсыз?

	– Күмән қалдырмас үшін жобаны үшеуге жасадым. Біреуін көлбей бойлатамыз, – деді Қазыбек.

	– Ештеңе таппасақ, сіз ғана емес, бәріміз де кәсіби маман ретінде масқара болатынымызды ойладыңыз ба, әсіресе сол қолатты тастап кеткен француздардың алдында? Ойлаймын, олардың тілеулестері бұл елде әлі де бар… – деп кексе инженер біржола арылғысы келгендей, әріптесін сескендіре сөйледі.

	Қазыбек ұңғымалардың жобасын сызып қана қоймай, жұмсалар шығынды да есептеп, тыңғылықты әзірлікпен келгенді. Поляк әріптесінің алдына геологиялық картаны жайып:

	– Бұл қолатқа түскен барлау ұңғымалары, міне, қараңызшы, ежелгі схема бойынша, ешқайда аумай тік жүрген. Кен қатпарларын есепке алмай туралап тарта берген. Ал кен жүргесінің көлбей орналасуы оған мүлдем кереғар… Қысқасы, пан Беркович, кен зонасы – қолдан төселген оқтай түзу тас жол емес қой. Оның да өзіндік заңдылығы бар, кейде ол ойламаған жерден үзіліп, әлдебір қуысқа құлап кетеді. Иә, солай деп топшыласақ, мен мына қуыстан, екі желінің үзілген аралығынан небәрі үшақ ұңғыма қойып, жаңа кен дестесін іздеуді жобаладым. Әрине, жер астына түсіп ешкім де оны көрген жоқ. Неге екенін білмеймін, осы арада олжаға кезігеріме өтемөте сенімдімін, – дегенді. Кенет ол мырс етіп күлді де, өз уәжін мәтелмен аяқтады. – Біздің елде «Шегірткеден қорыққан егін екпейді» деген нақылды жиі айтады. Тәуекелге бел бусақ қайтеді, пан Беркович?!.

	– Өзіңіз біліңіз, француз мамандарын көрсоқыр, иә ақымақ деуге аузым бармайды, пан Қазтуғанов, – деп бас инженер дүдәмал ой айтты. – Департамен де решерж осынша шығынға барар ма, білмеймін, қаржы қалталарының шамашарқын білесіз… Дегенмен сөйлесіп көріңіз, ал мені өз ойыңызға сендірдім деп есептеңіз.

	Өз жобасына имандай сенген Қазыбек ақырына дейін тұруға бел байлап, кәсіпшілік басшыларына да барып, ақыры үш ұңғыма бұрғылауға қаржы алды.

	Бір нәрсенің орайы келгенде солай болатыны өмір заңы, тегінде. Алғашқы бұрғылаудаақ бұрғы ұшы желі үзілген жерден жүз елу қадам әріден ерекше құнарлы кен қабатын тесіп өтті.

	Бұдан соң, әрине, ешкім де геологтың қолын қаққан жоқ: тұстұстан жыпырлата қойылған ұңғымалар жаңа желінің шамашарқын бірнеше айда шеңберлеп шықты… Ескі шахтының ғұмырын бақандай бес жылға ұзартқан «Жаңа Абаид» кен қабаты осылайша мәлім болған.

	Мсьё Селимнің қуанышы қойнына сыймай, кеніштің инженертехниктерін түгел шақырып, бұл оқиғаға арнап кішігірім той жасады. Әрине, дастарқанның төрінде, бір кездегі осы елдің билеуші эмирлері құсап, барша жұрттың құрметіне бөленіп, Қазыбек Қазтуғанов отырғанды…

	Сайып келгенде, бұл оқиға геолог Қазтуғановтың осы департаменттегі ізденіс жұмыстарына жауапты «Мсьё инженер аншеф» болып тағайындалуымен аяқталды. Кәсіпшілік басшылығы оны кеніштің күнделікті жұмыстарымен шұғылданудан мүлдем босатты. Ендігі міндеті – АйнБарбар кенішінің келешегін қамтамасыз ету! Қарауына бес бірдей бұрғылау ста ногы берілді. Оның бәрінде Болгариядан жалданған кәнігі бұрғылаушылар жұмыс істейді, жарақтары сайлаулы. Қысқасы, айлап, жылдап бұрғыласаң да, қай жерде, қандай тереңдікке бұрғы сүңгітсең де еркің білсін…

	Қазыбектің бұл міндеттен бас тартуға қақысы барды. Туу баста келісілген жұмысы емес. Бірақ неге сөйткенін өзі де білмейді, көңілін алабұртқан бір сезік, әлде желік, әйтеуір

	«Келіс соған, солай істе!» – деп итеріп тұрғандай болды. Шынтуайтын айтқанда, көңілінің түкпірінде емінеркін барлау жүргізуге құлшыну да аз еместі. «Барлаушы атаулы ескі кен орындарына неліктен мұрындарын шүйіріп, менсінбей қарап, тек қана тың жерге ұмтылып, жаңа кеніш, жаңа алыпты ашқылары келіп тұрады, – деп ойлағанды ол өзін көптен бері қинап жүрген қиялға беріліп. – Табиғат қаншама бай, жомарт болғанымен, біздің қалауымызша, айталық, әрбір геологтың басбасына бірбірден кен көзін жарата алмайды. Демек, қолда барды бағалап, әжетке асыра білу керек! АйнБарбарда нақ осындай кереғар жағдаятқа жолықты. Ескі кеніштің күні қараң деген дүдәмал көзқарас етек алған. Бір жыл болса да пайда табуды көздеген француз отаршыларын кеніштің болашақ тағдыры ойлантқан жоқ, оның үстіне күндердің күнінде бұл жерден қуылатынын біліп отырғанда… Ал туған жерінің кен байлығына қолы енді ғана жеткен алжирліктер бұл түйткілдің бүгешігесін жеткілікті білмейді, білу үшін оларға әлі ондаған жылдар керек. Көмекке келген шет жұрттың мамандары болса, контракт бойынша еңбек етіп, екі жыл, төрт жыл деп уақыт санаумен күн батырады. Сөйтіп күндер мен жылдар жылжып өте берген, өте берген…»

	Геолог ойлағанды: әрбір кен орнының жаратылу, пайда болу заңы бар; оның кен көмбесі өзі орналасқан жер қыртысы тәрізді, бір күнде, яки бір жылда түзілген жоқ. Миллиондаған жылдар бойы жүрген үздіксіз құбылуда талайталай өзгерістерге түсті, сығылу, жаншылу, көлденең қысымдарды көрді. Соның қайсы бір кезеңінде осы күнгі кен өзектері пайда болған. Жақсы, солай болсын. Ау, сонда, тау жынысында түзілген сызаттарды өрлеп жоғарыға көтерілген кен ерітінділерінің бүйірге, төменгі қабаттарға тарап кетпесіне кім кепіл? АйнБарбар бұлағынан табылған кен жүлгесі таудың бергі бетіндегі қыртыстардан, бір емес, төрт бірдей желіден қатар шығып отыр. Осының өзіақ кен жылғасының ЭльАтлас тауының әр қуысында жасырынып жату мүмкіндігін нұсқаған айқын белгі емес пе?..

	Алжирдегі барлаудың Қазыбектің көзі үйренген, кәсіби шұғылданған кеңестік жүйеден едәуір айырмашылығы да бартын: қай жерден, қанша тереңдіктен, қаншама шығынмен барлау жүргізесің – ешкімнің сенде жұмысы жоқ, неге солай істейсің деп те сұрамайды; бұл үшін, бір ғажабы, ешқандай жоба, алдын ала жоспар жасап, кәсіпшілікпен келіспеуге де еріктісің. Бұрғылаушылар мастерін шақырып аласың да, қолындағы карта ға бірнеше жерден белгі соғасың. Бірер күннен соң бұрғылау станогының сол жерді тарстұрс тесіп жатқанын көресің. Тамаша рәсім! Бірақ кемшілігі де аз емес. Мәселен, болжамың теріске шығып, қателестің екен – ешкім де сені аямайды, жұмыстан кетесің. Қысқасы, француз пайдакүнемдерінің обырлығы мен мұндалап тұрған рәсім өзгеріссіз қалпында сақталған: иә банкрот болып қаңғып кету керек, не болмаса шаш етектен олжаға кенеліп, баю қажет! Екінің бірі, басқадай таңдау жоқ!

	Қолына билік тиген соң мсьё инженер аншеф ойына түй ген барлауға асыға кірісті. Асықпасқа шарасы жоқ: Алжирге келгеніне жылға айналды, демек, бұл жерде бірдеме бітірмек болсаң – барынша асығуға тиіссің. Оның бұл іске соншама құлшынуында өзіне ғана мәлім өзгеше себеп те болатын…

	Ескі құжаттарды қайыра бір сүзіп, күнітүнгі ұзақ ізденістен кейін Қазыбек тәуекелге бел буып, ертеректе болмашы кен жүлгесі табылып, соңынан жабылып қалған Барбар бұлағының арғы бетіне бұрғы салуға әмір еткен.

	Қазына көмбесі ә дегенде көрінбеді. Ай өтті, екі ай, үш ай.

	«Жаңа Абаид» желісін ашқанда аспанға көтеріліп, ерекше көреген атанған геологтың бақбеделі құлдилап жерге түскендей халге ұшырады. Көп мамандар, кеніштің мсьё директоры Селим де Қазыбектің «көріпкел» қабілетіне шүбәмен қарап, алаңдай бастаған жағдаятқа душар болсын.

	Ақыры бесінші айдың соңында күткен кеннің белгілері білінді. Бірақ жұқалтаң ғана болмашы бірдеңелер, геологтар «Әлсіз минерализация» дейтін күдікті нышандар. Сөйтсе де үзілген үмітті қайта жалғауға осы жайт себеп болып, геолог Қазтуғанов барлауды бұрынғыдан да үдете жүргізуден бас тартқан жоқ. Содан бір күні тереңге қойылған ұңғыма кен қабатына ілікті. Қазыбек оны ешкімге дабыра етпей, кен көрінген бұлақ басын жаңа ұңғымалармен жағалай шеңберлеп, асықпай зерттеді. Станоктар да сол жерге ғана шоғырланып, мүдделі қабатқа бұрғы ұшы тұстұстан қадалғанды. Осылайша тағы бірер ай үрдіс жүрген барлау ақырында геологтың өзі де күтпеген нәтижемен аяқталды: бір кезде француздар үмітсіз деп тастап кеткен қолаттан жаңа желі, аз да емес, үш горизонтпен алуға болатын құнарлы кен қоры табылды. Қазыбек оны, геологтарда дәстүр болып ежелден қалыптасқан рәсім бойынша, өзгеше және жаңа есіммен атауды жөн көрген: «АйнКәдір. Алжир халқының ұлт батыры, азаттық жолындағы ұзақ күрестің айбынды көсемінің есімі – тірлігі қайыра жанданған ескі кенішке лайық болмақ! Айн – бастау бұлақ, демек, Кәдірге қосылғанда ол барлық игі істің көшбасшысы болып жарасып тұрмақ!..» – деп шешкенді.

	Сөйтіп, Кеңес Одағынан келген білімпаз геолог, мсьё Қазтуғановтың көреген де болжампаз атағы, француздар «әдейі көрмей кеткен» мол қазынаны «опоңай» тауып алған дақпырты аз күнде бүкіл Алжир еліне жария болып, дүрілдеп шыға келсін. Жергілікті теледидар мен газетжурналдар бұл хабарды қағып алып, шартарапқа таратқанды. Әрине, өз ойларынан қосқан неше түрлі аңызқауесеттермен байытып. Соның бірі геологтың байырғы мұсылман елінен келгендігі, АйнКәдір кен жүлгесін атабабасының әруағына сиынып, туысқан араб еліне ерекше сый жасау мақсатымен тауыптымыс деген аңыз еді. Қалайда, жолы салымды Қазыбекке Орталық ұлттық теледидар алдында сөйлеп, жаңа кен жүлгесін қалайша ашқандығын түсіндіруге тура келді. Оған енді зиялы жұрт АйнБарбар ғана емес, Аннаба көшесінде де танып, иіле амандасатын болды.

	Бұл дақпырт Қазыбектің келісілген мерзімі бітіп, елге қайтуға әзірленіп жүрген шағында өрбігенді.

	Бір күні оны Кеңес елшілігі шақырды. Тегін шақыру емесін жүрегі сезіп, әрқилы ойға кетіп, әлЖезаирға қобалжып барғанды.

	– Алжир үкіметі, Қазтуғанов жолдас, сіздің ерекше қызметіңізге лайықты құрмет білдірмек. Сірә, бұл жақтан омырауыңызға орден тағып қайтасыз, – деді елші. – Құттықтаймын, Қазыбек Қазтаевич! Кеңес елі үшін бұл үлкен мәртебе! Кез келген маманға шет жұртта мұншама қадірқұрмет көрсете бермейді. Демек, еңбегіңіз соған татымды болған!..

	Қазыбек те тебірене сөйлеп, елшіге алғыс айтты. Үкімет марапатын аламын деп тырыспағанын, міндетіне адал қарағанын, батыл барлауға тәуекел еткенін, бірақ болжамнан қателессе – әңгіменің басқаша да аяқталуы мүмкін екенін сыпайы ғана ескертті.

	– Енді бұл біткен жұмыс! – деді геолог төмен қарап. – Түпкілікті барлауды жобалаушы фирмаға өткіздік. Жаңа шахты салынбақ. Әніміні жабылады деп отырған кеніштің ғұмыры сөйтіп он шақты жылға ұзарды. Ал жұмыс көлемі, СОНАРЕМнің қаражаты жетіп игере алса, екіүш есе ұлғаймақ. Әлбетте, алынбақ кен көлемі де…

	– Мен сізге осы хабарды өзім айтып, құттықтау үшін шақырдым. Және… – Елші әлденеге күптене қалған қазақстандық геологқа барлай қарағанды. – Иә, сонсоң, азкем өтінішім де бар. Бұл, тегінде, менің ғана емес, үкімет тапсырмасы екенін сіз түсінуге тиіссіз!..

	Елші арагідік тыныспен бөгелген сайын Қазыбек шыдамсыздана бастады.

	– Кен кәсіпшілігі сізден контракты ұзартып, тағы да бір маусым жұмыс істеуге келісім сұрайды. Бұл жолы Алжирдің ту шығысында емес, осында, әлЖезаир қаласында жұмыс істейсіз. Байқауымша, сізге бұлар кен кәсіпшілігінің барлау жұмысын басқаруды тапсырмақ. Бұл үлкен сенім! Еңбекақыңыз да үш есе өседі. Ойланыңыз...

	Қазыбек мырс етті: «Бәсе, бұл неғылған батпан құйрық десем, – деп ойлағанды. – Әуелі орден беріп, жеркөкке көтеріп мадақтап, артынан қиынға салмақ…»

	– Әрине, ешкім де сізді зорлап алып қала алмайды. Тіпті мен де… Сөйтсе де дос елдің өтінішін ескерген жөн. Үй ішіңізбен ақылдасыңыз…

	– Келіншегімді қайтарып жіберіп едім, апырай!..

	– Білемін, – деді елші биязы жымиып. – Ұмытпасам біраз уақыт болдыау деймін.

	– Тоғыз ай, – деді Қазыбек ақырын ғана.

	– Жұбайыңызға мәнжайды түсіндіріп хат жазыңыз. Тілесе қайтып келсін, рұқсат бергізуді міндетіме алайын.

	– Бірер күн ойлануға мұрсат етіңіз.

	– Жақсы, тек тым әріге созбаңыз. Ойланам деген сөзді араб жұрты, тегінде, келіскенге есептейді, – деп жымиды елші.

	Елшіліктің еңселі үйінен Қазыбек сүлдері құрып шаршап шықты. Елге қайтар күнін санап жүрген қызуқанды жігітке бұл хабардың ауыр тигені анық. Елді де, балаларын да, Меруертті де, қарт әкешешесін, тіпті туыпөскен ауылаймағын да жиіжиі түсінде көріп, қатты сағынатын. Соның бәрі енді көз ұшында бұлдырап, ашық күнгі сағымдай алыстап бара жатқан сияқты. Әрине, келіспеуге болады. Ешкім де оның бұл үшін жазаламайды. Алайда әлгіндей құрметтен соң, өзіне білдіріп отырған мұқым бір елдің сенімін аттап, қалайша кетіп қалмақ?!.

	– Әттең! – деп бармағын шайнады ол ішін жеген өкініштен шашын жұлғандай болып. – Меруертті бекерақ қайтарған екенмін…

	* * *

	Алжирге қол ұстасып бірге келген келіншегі алғашқы айдаақ зеріге бастады.

	– Саған оңай, ертелікеш бітпейтін жұмысың бар. Үйде де геология еді, мұнда да сол… Ал мен не істеймін? – деп кейде ол өзіне мұңын шағатын. – Ермек қып әңгімелесіп отыратын қасымда балалар да жоқ. Көшеге шықсам көрешегім – тағы сол, бір жанмен сөйлесе алмайсың, мылқау кісідей жүргенім ымдап. Не істеймін, уақытты қалай өткіземін?

	– Жанымау, осының бәрін біліп келген едің ғой.

	– Оның рас, ескерткенсің. Бірақ жүрегім сыздап, балаларды ойлап, ауырып жүрсе қайтемін? Айман мен Шолпантай қайтіп жүр екен десеңші. Мамама да ауырақ. Екі бірдей кішкене қыздың шашын тарап, жуындырып, киімдерін қарау? Күн сайын оларды балалар бақшасына сүйреп, қайта әкелу. Қаншама бейнет!.. – Меруерт көз жасын көлдетіп кей уақ ағылтегіл төгіп те алатын. – Сен мені, Қазыбек, сөкпе. Менің затым әйел емес пе. Кейде өстіп жүйем босап кетеді, қайтейін…

	– Асылым, мұндай әңгімені айта берме, менің де есіме салмағаның жақсы еді, – дегенді Қазыбек келіншегіне кіді үнмен, әдейі ширата сөйлеп. – Балалар есейіп қалды, мамаң да әлі қайраты қайтпаған кісі. Ал біз мұнда екі жыл жұмыс істеуге тиіспіз. Көн, көнбе – шарт солай! Демалыс сұрауға да қақымыз жоқ! Қиын болса да, шыдайсың, жаным.

	Амал қанша, күйеулерінен қалмай шетелге бірге келген барша әйелдердің мезі тірлігіне Меруерт те көндікті. Түскі асты Қазыбек үйде ішеді. Бұл да едәуір ермек. Кешке қарай екеуі теңіз жағасына аттанады. Осылайша күндер зымырап өте берген.

	Келекеле Меруерт өзіне әртүрлі ермектер тауып алды. Екіүш әйел қосылып етектегі Аннаба айлағына барады: ондағы заттар мұндағы жұмысшы қалашығынан гөрі мол, әрі арзан; асыл мен жасықты айыра білетін әйел заты үшін бұл да қызық; бәрін бірдей үйіптөгіп алмаса да, бірін қолға ұстап, бірін алдына жайып қойып, тамашалаудың өзі неге тұрады! Жат жұртта бірге жүрген мұңлық отандастардың бірбіріне бауырмал келетіні белгілі. Екі қазақстандық қана емес, сонау Кривой Рогтан келген кенші мен Ангреннің кен байытушысы да өзара жерлес болып шығады. Жерлестер көбіне Ұлы Отанның дәстүрлі мерекелерінде, иә өздерінің туған күндерінде жиналады. Оларға бұл үшін елу, жүз шақырым жол жүру ештеңе емес. Ерлізайыпты Қазтуғановтар да мұндай кездесулерді босатпайтын болды.

	Осылайша өзінше ермек тапқан тірлікте бір жыл өткен. Қазыбек болса бұл кезде ЭльАтлас бөктерін барлаудың қызығына әбден түсіп, шыққан күннің қалайша тез батқанын білмей қалатын тынымсыз еңбекке кіріскен.

	Меруерт бастапқыда өзінөзі тоқтатқанымен, ақырында шыдай алмады. Осалдық аңғартты. Ертелікеш күйеуіне зілсіз қыңқылдап қояды. Арнайы болмаса кей уақ ауылды еске алып, аңдаусызда балаларын шақыра бастайды. Кейде соны түсінде де жасайды. Соныменақ сіріңкедей тез тұтанғыш, әсершіл келіншек үшін аңсап келген шетел сапары ақыр аяғында азапқа айналғанды. «Әйел қауымның ойына бір нәрсе енбесін деңіз. Ал енді екен – құрығаның, – деп қинала ойлаушы еді Қазыбек. – Мұның арты неге соғар екен? Айтқанын орындатпай бұлар тынбайды. Көбі оны қыңырлықпен жасайды, ақылдысы еркелеп жүріпақ қылығымен жеңеді…»

	Меруерт те сөйтті. Бір күні қарап отырып:

	– Назкетайдың көкесіау, – дегенді күйеуіне наздана қарап, еркелеген кезде Қазыбекті осылай атаушы еді. – Маған бір ой келіп тұр…

	– Айта бер, құлағым сенде.

	– Жоқ, сен әуелі маған жарайды деп уәде бер. Көнемін деші айтқаныма! – Меруерт қылымси сөйледі. Қараторы өңі нұрланып бұрынғыдан да шырайлана түскен. – Тек айнымайсың, айттың екен – қайтпайсың! Ер адам екі сөйлемеу керек…

	– Апырау, шартты тым көбейтіп жібердің. Не айтпақсың, тек жеңіл іс болғай. Жә, көндім дейін.

	– Келістік, Назкетайдың көкесі! – Меруерт еркелеген назбен ерінің мойнына асылды. Шашын сипап, сүйріктей салалы саусақтарымен бұрымын тарамдап отырып, ақырын ғана. – Мені бір айдың ішінде елге қайтарасың… – деді ақырында.

	– Бәрекелді, жанымау?..

	– Балаларды сағындым. Бұдан арғыға шыдай алатын емеспін. Сен, сенбе осы! Үй жақты ойлап кетсем жанжүйем елжіреп, бір түрлі дертті күйге түсемін. Сірә, қыздардың бірі ауырып қалдыау деймін, түнде оларды түсімде тағы да көрдім…

	– Сөзің жаңа түзелді, қымбатты Меруерт Айбатовна! – Қазыбек бұл әңгіменің бетбағдарын ұнатқан жоқ. Сол себепті, тезірек тыюды қалап, турасын бірден естіртті. – Ешқайда да қайтпайсың! Сенсіз мен тұра алмаймын, тұрғым да келмейді! Айналаң түгел жат. Солардың ортасында жалғыз қалып, жожоқ, атама, келіспеймін. Тым болмаса үйге келгенде маған тыныштық керек! Сенің нұржүзіңді көріп, қолыңнан бір шыны аяқ шай алғанның өзі маған қаншалықты күшқуат беретінін білесің бе? Әйел деген мұндайда ұлы тірек, ұлы күш! Ал сен кетіп қалсаң, мына есіз жайда жынданып өлетін шығармын, сірә.

	– Ойланшы, Қазыбек. Бір жыл, жоға, қалған он айда жалғыз тұрсаң да түгің кетпейді. Ал мен, балаларға барып, жұмысыма шығып, сені үйден қарсы аламын. Құдай біледі, бұған біздің үлкендер де қуанады. Тұптура дұрыс істегенсің дейді. Балаларға оңай болып жүр дейсің бе? Әсіресе Аймангүл мен Шолпантай керемет сағынады екен… Екеуі де биыл бірінші басқышқа барады. Қазіргі оқу бағдарламасын білесің, сондай ауыр, мамамның оған тісі батпайды…

	Кеңседегі қағаздарын өздері тұратын виллаға да ала келіп, қаптаған картаның ортасында көміліп отырған Қазыбек алдындағы жұмысын ысырып қойып, келіншегіне состия бұрылды. Сүйікті ортасынан, үйреншікті жұмысынан еріксіз ада болып, соның азабын жанымен тартып жүрген Меруертке ол әрдайым мүсіркеп қарайтын. Шамасы келгенше ренжітпеуге тырысатын. Қазір де соны ойлады. Егер сөз таластырып, тәжіке бастасаақ, әйелі жылап жіберуге шақ тұр. Одан соң Меруертті тоқтатып көр!..

	– Болды енді. Бұл мәселені қайыра сөз етпейміз. Контракт біткен күні бірақ қайтамыз. Оған дейін мені де, өзіңді де қинама, қайтсең де шыдайсың, жаным! – деді.

	Меруерт ләммим деген жоқ, ұйықтайтын бөлмеге кіріп кетті. Қазыбек ойлаған: төсекке сылқ құлайды да солқылдап жылайды; содан шарасыз күйіне әбден мойыған кезде бері шығады; шыныаяқты салдырлатып, әлденелерді лақтырып, бұлқанталқан болып жүреді де, ақыры ұйқыға жатады деп… Бұл түні өзіне қарамайды, теріс қарап жатып алады. Ең жақсысы, мұндай кезде Меруертке тиіспеу керек, үндемеу шарт. Ал ертең?.. Таңертең ол түк болмағандай өзгеріп тұрады. Жайраңдап жүріп шай қояды, ертеңгілік асты да күліп отырып алдыңа тартады. Қаншама тез ашуланса, соншама тез қайтады. Келіншегін ол нақ осы кек сақтамайтын зілсіз мінезі үшін де жақсы көретін.

	Дүниеде бір мінезсіз жан бар ма?..

	Бірақ бұл жолы Меруерт өйтпеді. Ұйықтайтын бөлмеден тез шықты. Тіпті жыламапты. Қазыбек содан сескенді. Келіншегі қасына жымжырт келді де, қол сумкасынан көгілдір конверт суырды. Жазуынан таныды: Назкеннің қолтаңбасы. Жүрегі әлденеге зырқ ете қалған Қазыбек арнайы пакетте қаттаулы жатқан ұлының хатын қолына дірілдеп әрең алды.

	«Мама» деп бастапты Назкен хатын. Ұлына дейін хатты шешесіне арнап жазады. Осы мен тым қатыгез болармын деп ойлады Қазыбек. – Біз аманбыз, жағдайымыз бес, ну, соның қасына бірекі минус таңбасын қою керек. Егер сендер келе қалсаңдар, әрине, олар плюс болып кетер еді… – Сөзін қара, үлкен кісідей тауып айтқан деп тебіренді Қазыбек, торкөзді дәптердің екі парағына жазылған хаттың алғашқы жолдарын оқи бастағанда. Ойы бөлініп, неге сөйткені белгісіз, бірден судыратып оқи алмады. – Сендерсіз мұнда мүлдем көңілсіз, мама. Білесің бе, екі қыздың жуықта не істегенін? Балмұздақ алуға баққа барғанда жолдас қыздарымен шатақтасып қалыпты. Соған ыза болған шошақай біреуі: «Сендердің папаң да, мамаң да жоқ», – деп мазақтайды. Біздің қыздар «Бар» десе, әлгілер қосылып: «Жоқ, жоқ!» деп шулайды. Мама, олардың сондағы айтқан дәлелін ойланшы: «Олар бақшадағы мерекеге неге келмейді? Ылғи аташкаң келеді», – депті. «Олар сендерді біржола тастап кеткен, тастап кеткен!» – деп және әжуалайды. Айманка мен Шолпанка көше бойы жылапты. Үйге келген соң да өксігендерін көрсең. Айтатындары: «Папам да, мамам да келмейтін болыпты. Алжирде арабтың екі қызын асырап алыпты. Олар бізден сүйкімді дейді, ақылды дейді. Сендер бізді алдап жүрсіңдер…» Содан бері екеуі күнде жатарда алмакезек жылап, әрең ұйықтайды. Бізге де әбден сор болды. Мама, тез қайтыңдаршы. Менің өзім де азар жүрмін. Тек добалдай болып жылау ұят. Сағындық сендерді!!!»

	Хаттың жазылған күніне қарап еді: бірталай уақыт өткен; Меруерттің өзі оқып, сірә, тығып қойған; жұмысының қауырт кезеңін ойлап көрсетпеуге бекінген; жаны ашығаны болар, бір өзі ғана біліп, іштей қиналумен тынған… Ақыры, міне, шыдамы түгесілген мезетте тосыннан шығарды. Қайран Меруерт! Жұдырықтай жүрегін онда да сүйрейді, мұнда да сүйрейді. Қақ жарып беруге шарасы жоқ. Бұл жақтан алдажалда кетті бар ғой, елге барған соң өзін сағынып, төсегіне сыймай дөңбекшумен таңды атырады әлі.

	Сол күні ештеңе демеді. Қағаздарын жиып алып, бюроға кетіп қалды. Үйде отырып, жұмыс істей алмасын түсінген. Алайда қайтып оралған соң да түрлітүрлі ойға түсіп, түні бойы дөңбекшіп шықты…

	Ертеңінде шай ішіп отырғанда келіншегіне Қазыбек бірақ ауыз тіл қатты.

	– Қайтуға шын бекінсең, елшілікке хат жазайын… Жалт қараған Меруерттің жүзі жадырап сала берді.

	* * *

	Не істеу керек? Елшілік үйінен екі ұдай оймен шыққан геолог қатты қиналды. Қайта шақыртса, Меруерттің алып ұшып жетері қақ. Қазір ол өзінсіз өткен тоғыз айды тоғыз жылдай көріп, сағына аңсап жүргені даусыз. Бірақ келген соң жанын жеп, тағы да қыңқылдай бастаса қайтпек? Әмбе солай істеу үшін балаларды Алматыдан Өскенге қайтадан апару керек. Жожоқ, Қазыбек мұндай қаталдыққа енді бара алмайды. Балаларын жүдеткенше өзінің қиналғаны абзал!..

	Келесі күні ол елшілікке келіп, контракт мерзімін ұзартуға келісетінін, екі жыл емес, бірақ жыл істейтінін естіртті. Елші де мұны мақұл көрді. Сол күніақ кәсіпшілік басшыларымен кездесіп, тиісті қағаздарға қол қойды. Келесі аптада ол АйнБарбар кенішімен қоштасып, әлЖезаирға біржола қайтып келді.

	Содан бері бір жыл өтті. Алжир еліндегі бүкіл жер асты қазынасына барлау жүргізетін «Департамен де решерж» басқармасының бас маманы болып тағайындалған Қазтуғанов бұл жылды да сәтті ізденіспен атқарғанды…



	ІІІ

	Елемес Күнтуаров жұмыс аяғында, кешкі сағат алты шамасында ғана кабинетіне оралған. Қайтақайта сағатына қарап, қайтуға әзірленіп, дөңгелек айнаны алдына сүйеп қойып, ерніне бояу жағып, әредік тырнағын егеп, мейлінше зерігіп отырған томпақ бет хатшы қыз орнынан ұшып тұрып, шекесінде

	«Молния» деген ірі жазуды бадырайған жеделхатты бастығына ұсынды. Елеместің қолы дірілдеп, түрі бұзылып кетті.

	– Жожоқ, қорықпаңыз. Жақсы хабар, досыңыздан!

	Соңғы күндері жүрегі шаншып, ойы әлденеге елегізгендей болып, ұйқысы бөлініп жүр еді. Жартаста тұратын қарттарының жайкүйін ойлай беретін… «Солай ма, батырым. Сағынған екенсің!..» – деп тебіренді ол Қазыбектің жедел ақпарын жылдам шолып өтіп. Кабинетіне кірген соң шыдамады, қайта үңілді:

	«Мынаны жын соққан, сірә? Отбасымның хабарын бер дегені несі? Өздерінен неге сұрамайды?..»

	– Қаншайым, тез ғана Қазтуғанованы тап. Қолынан жетектеп осында алып кел!

	– Катя десеңізші, аға.

	– Ой, бар болғыр, Катяң сонда әкешешең айдарлап қойған Қаншайымнан артық болып па? Соншама әуезді тамаша есім!..

	– Ну, Елемес Күнтуарович, түсінсеңізші, ол енді – барып тұрған архаизм. Катяны Кэтиге өзгертуге болады. Тыңдаңызшы, КатяКэти…

	– Жарайды, бар, бар енді. Катя да – сен, Кэти де – сен!

	Бес минуттан соң хатшы қыз қайтып келді. Таба алмапты, кеше де, бүгін де Қазтуғанова жұмысқа келмеген.

	– Не дейді? Оның маған кіріп шыққаны кеше емес пе еді?

	– Кеше емес, Елемес Күнтуарович, – деді томпақ бет қыз боларболмас жымиып, – позавчера ол, ну, да, бүрсігүні.

	Елемес еріксіз мырс етті. Жастардың ана тілін білмей, әмбе бұзып сөйлейтін әдетін ол жаратқан емес. Әрдайым ескерту жасайтын. Қазір де хатшысының тілбұзар қылығын кешіре алмады.

	– Жетістірдің, КатяКэти. Сенің қазақшаң ғажап! Бүрсігүнің – послезавтра екенін білесің бе, – деді.

	Қызараңдаған хатшы қыз есесін іле қайтарды.

	– Сіз оған құтырма деп ұрысқансыз. Ал Меруерт Айбатовнаға бәрібір, сізді жүре тыңдайды, көбіне әжуалап күліп тұрады. Сіз оған бәрін кешіресіз. Сонсоң да өзіңізге қашан келгенін ұмытып қалғансыз…

	Тілі ұзара бастаған хатшыға Елемес кенет қолын сермеп:

	– Онда маған кітапхананың меңгерушісін шақыр! – деді. Меңгерушіні Қаншайым ұзақ іздеді. Ақыры кеңседен шығып бара жатқанда тапқан. Ақ шашты, еңкіш әйел соған да ренжігендей, Күнтуаровтың алдына түксиіп кірді. Кадр бастығының жұмбақ сауалына да мардымды ештеңе айта алмады: Меруерт Қазтуғанова бұрнағы күні үш күнге жұмыстан сұраныпты; босатпаған екен, ақысыз демалыс бер деп ресми арыз әкелген; жұмысқа келмеген. Әзиза Қалдарқызы наразылығын жасырмай, қолын жайды: маған не істе дейсіз, сізді арқаланудың нәтижесі дегендей…

	Басқарма жетекшісі басын шайқады. Меруерттің тәртіп бұзғанынан да гөрі күйеуі алыс сапардан қайтып келе жатқанда, ұштыкүйлі жоғалып кеткені қинағанды.

	– Сонда не деді, қайда сұранды?

	– Не деуші еді? Жұмыстан сұранарда барша әйел атаулының жазатын желеуі біреуақ: отбасы жағдайына байланысты, не себеп екенін сірә да айтпайды…

	– Сіз оның тікелей бастығысыз, әмбе жасыңыз үлкен кісісіз. Жас әйелден не үшін деп сұрауға болмады ма? – Кідиген Күнтуаров кітапхана меңгерушісіне ренжи сөйлеген.

	– Ғапу етіңіз, шашым ағарған шақта мен ондай қазымырлыққа бара алмаймын, – деп Әзиза Қалдарқызы бастыққа түксие қарады. – Әйел қауымының сендер білмейтін қырысыры көп…

	– Жә, жүре беріңіз.

	Әзиза Қалдарқызы шығып кеткен соң жеделхатта көрсетілген телефон номерін айналдыра бастады. Бипбип… Әлде сөйлесіп отыр? Әлде дұрыс алынбады? Бір емес, бірнеше мәрте солай болды. Кеңседегі қарбалас мана басылған. Коридор жақ тыптыныш. Сірә, жұрттың бәрі үйіне қайтып кеткен тәрізді.

	Трубкадан үздіксоздық ызың естілді. Іле саңқ еткен еркек даусы «Алло!» десін.

	– Қазыбекпісің, ей?

	– Иә.

	– О, бәрекелді! – деп қуанған Елемес айқайлап жіберді. – Аманесен келдің бе, жиһангер? Құттықтаймын! Дін амансың баяғы?

	– Уа, сен, Елемеспісің? Құттықтаудан бұрын жөніңді айтсаңшы.

	– Енді кім деп едің? Әй, сен өзі, екі жыл деп кетіп, бәрімізді алдап соқтың ғой, мұның не сонша сағындырып? Жарайды, жарайды, достым! Бәрі де құтты болсын! Келгенің де, орденің де! Естідік дақпыртыңды! Шетке шыққан біздің жігіттерден сенен озғаны жоқ! Сен енді бұл турасында біздің министрліктің де абыройын аспанға көтердің, тіпті исі қазақ оқығандарының! Ал не айтасың? Қай күні қарсы алайық?

	Үй іші туралы қасақана үндемеген. Бұлар бәлкім ендігі кездескен шығар деген үміттен де құралақан еместі. Өйткені Меруерттің үшақ күнге сұранып, белгісіз жаққа жоғалып кеткенін ол соған жорыған. «Екі жылдан бері Қазыбекті көре алмай зарыққан байғұс күйеуін қарсы алуға кеткен, – деп ойлағанды. – Маған ескертуге, сірә, ұялған…»

	– Сендер менің балашағамды қайда көшіріп жібергенсіңдер? – деді Қазыбек сәл үнсіздіктен соң.

	«Ал керек болса? – Елемес желкесін қасыды. – Мұның келіншегі, демек, ештеңе білмейтін болды. Апырау, сонда ол қайда кеткен? Күйеуіне не деймін?..»

	– Алло, алло! Елемес, неге үндемейсің? Жүректі дүрсілдетпей айтсаңшы бірдеме, – деп тақылдады Қазыбек.

	– Айтатын әңгіме көп, – деп сөзді әріден қозғады Елемес. – Сенің үйіңде биыл сыпыра той! Сірә, біз өз үйімізде қазан көтеруді біржола қоятын шығармыз. Келіншегің сенің ерледі!..

	– Тоқта, сабыр ет! Сен, достым, мен жоқта сөзшең болып кетіпсің, – деді Қазыбек, даусының тарғылданып өзгере қалғанынанақ Елемес оның аптыққан көңілін баса алмай, қобалжып тұрғанын аңғарды. – Сен өзі, әуелі үй ішімнің қайда екенін айтсаңшы. Меруертті қашан көрдің?

	Елемес қапелімде не айтарын білмей, тамағын кенеді.

	– Сен өйтіп өтірік жөтелмей, жөніңді айт, – деді Қазыбек. – Аман ба өздері?

	– Өй, саған өзі не болған, жынданғанбысың? – деп салды Елемес, бастырмалата сөйлемесе, әңгіменің қыбы келер емес. – Келіншегің алдыңғы күні маған келіп кеткен. Балалар да дін аман. Ал телеграммаңды маған жаңа ғана әкелді… Сендердің жаңа пәтеріңде белгілі жайт, телефон жоқ. Неғыл дейсің маған енді. Үй ішің, демек, сенің келгеніңді білмейді. Ұқтың ба, жетеңе жетті ме, жиһангез?

	– Ұқтым. – Қазыбектің үні бәсең шықты. – Сен онда былай істе. Соларды тап қазір іздеп тап та, менімен сөйлестір. Олардың үнін естімей, мен мына бөлмеден ешқайда, тіпті тамаққа да бармаймын, ұйқыға да жатпаймын. Келістік пе?

	– Жарайды. Тек шыдауды біл. Сұлу келіншегіңді сағынып тұрсаң – естисің үнін!..

	Кабинетін кілттеп сыртқа шықса, жаңбыр сіркіреп тұр екен. Кешеден бері бойы ауырлап, жүрегі ауықауық сыздап, еңсесін көтере алмаған себебін де сонда ұқты: ауа райының құбылысы… Күн көзі жабылып, кіреуке бұлттармен аспан аясы құрсауландыақ, Елеместің денесі барометрдің тілі сияқты, құбыла бастайды. Қазір де аяққолы сырқырап қоя берді, еркіне салса – ешқайда жүргісі жоқ, үйіне тура тартар еді. Амал қанша, жан досы өзіне күнде тілек артып жүрген жоқ. Өзге емес, Қазыбек қой ол…

	Қазыбек екеуі бір ауылдан, орта мектеп қана емес, техникум, институтта да қатар оқыған. Барлауға да бірге шыққан. Әттең, не керек, дала мехнатына төзе алмай, Елемес алғашқы жылдаақ ауырып қалды да, денсаулығын ойлап, кеңсе маңатын жағалауға тура келді. Алайда бір кезде жантәнімен сүйіп таңдаған мамандығынан да, сол жолда табысқан достарынан да ол ажырасқан емес: «Сен өзің үшін ғана емес, мен үшін де барлау жасауға міндеттісің, достым, – дейтінді ол Қазыбекті көрген сайын. – Алғашқы ашқан кен орнына таласпаймын, басы бүтін өзіңдікі. Ал екіншің, бірден айтып қояйын, менің еншіме тиесілі!..» Қазыбек де досқа адал жігіт. Әзіл сөзге мәз болып, ірі тістерін ақсита күліп, ол да іле жауап беретін: «О, не дегенің, қаласаң – біріншініақ ал! Сен үшін мен ештеңе де аямаймын! Тілесең бір кен орнын екеу ара бөлісейік, тек сол қайда десейші?..» Елемес кенет әлденеге ренжігендей басын шайқады: есіне

	Қазыбектің министрлікке ауысқан шатақ хикаясы түскенді…

	* * *

	Кадрлар басқармасына Қазыбек сол күні қабағын қарс түйіп қатулы кірген. Түрі өрт сөндіріп келгендей, онсыз да айбарлы, дөң қабақ, қалың қасты қараторы жігіттің түтіккен кездегі кескінкелбеті тым адуын, ерекше сұсты еді.

	– Уай, батырекесі, жайшылық па, қайдан жүрсің?

	– Жә, қорықпа. – Досының сырқат жайын білетін Қазыбек ә дегенде жайбарақат сөйлеуге тырысты. – Бірақ жай да жүрген жоқпын. Алматылықпын. Біржола көшіп келдім. Сендер құ сап тұрмысымды түзеп, сақалмұртымды күнде күзеп дегендей, қалыпты адамша өмір сүрмекмін. Біздің де пешенемізге ондай жақсылықты жазған шығар, құдай тағала. Қашанғы дала кезіп, үйден безіп, тағы болып жүреміз?..

	Қазыбектің өмір бақи аузынан шықпайтын қиқар сөзіне таңданған Елемес оған жатырқай қараған.

	– Сенбейсің бе, міне, пәтердің ордері, – деп Қазыбек пәтер айырбас бюросының тілдей бланкесін досының алдына тастады. – Екі бөлме, «Көктем» микроауданында. Алматының күнбатыс төрі.

	– Құттықтаймын! Демек, біздің курстың тағы бір түлегі алматылық болды, бір түтінге көбейдік. – Елемес те геолог досын шын көңілден құттықтап, орнынан атып тұрды. – Ал қызметіңді естірт. Институт болмағай? Дұрыс істегенсің, сен ғылымға да ерекше бейім адамсың. Баяғыда сөйту керек еді. Талантыңды қор еттің, бірақ әлі де…

	– Қызмет жөнін өзің шешетін шығарсың, Елемес Күнтуарович, – деді Қазыбек сөзін бөліп. – Біздің елде жұмыссыздық жоқ деуші еді, бекер екен. Солардың алғашқы қаңғыбасы, сірә, мен – Кенді өлке геологы…

	– Ойбайау, соншама құлдырағандай не болып қалды? Ақтас түгілі, бүкіл Кенді өлкеде сен сорлы маман емес едің ғой.

	– Сорлы болайын, болмаймын. Мәселенің шындығы осы, Елемес. – Қазыбек кенет үстелді жұдырығымен қойып қалсын. – Сен де маған есікті сыртынан жап дегелі отырғаннан саумысың? Тек не істесең де мені қинамай, нені бүлдіргенімді тергемей, жаса. Алматы шенеуніктерінің ежелгі тақуалығы маған таныс, оныңа мені салма, ағайын!..

	Жан дүниесі тарылып, әлденеге тарығып келген досын Елемес одан әрі қинамады. Байқауынша, Кенді өлкеден тегін кетпеген. Әлдекіммен келіспей шарт сынған. Демек?.. Ойлауынша, Қазтуғанов ұсақ кикілжіңнің кісісі емес, қандай зор іске сал, міндет қой – ойлаған жеріңнен шығатын ірі маман.

	Инженергеологтармен шұғылданатын қызметкерін шақырып алып, Күнтуаров талай бөлімнің басын шалды. Көңіліндегідей бір қызмет кезіксейші. Табылғанның бәрі де кез келген жадағай маман, тіпті кеше ғана институт табалдырығын аттап шыққан жастар атқарғандай жеңілжелпі жұмыс. Ал Қазтуғановтай сақа геологқа қағаз көшірушінің жадағай міндетін ұсынуға болмайды. Ақыры, екіүш күн қарастырып, геологиялық қорлар бөлімінен аға инженердің орнын тапты. Аса мәз дүние емес. Бірақ мән бере атқарса, бірталай шаруа тындыруға болады. Ең құрығанда, жалпылама бір тақырыптан диссертация қорғауына…

	Қазыбек сонда ойлағанды: дүниеде адам баласы үйренбейтін тірлік болмайды; мына жұмысқа да күндердің күнінде көндігетін шығармын деп… Иә, Ақтастағы тынымсыз, күнтүн жүргенде бір таусылмайтын зор қарекет мұнда жоқ. Онда қиынақ еді, қызық та болатын. Қиындаған сайын құмартып, жанын сала істейтін. Ал қазір?.. Мұнда да ұшықиыры жоқ көп жұмыс, қаптаған қағаз. Сегіз сағат бойы үстелден бас алмай отырғанда қағаз нөпірі бітпейді. Неше түрлі, геологиялық есеп, алуан мәлімдеме, баяндамалар. Оқи бастасаң, соның бәрі жаңа бір кен ошағын ашқандай. Сол ғана, тек осынау есеп иесі ғана зерттеуге алған аймақтың шын сырын танып, тұңғыш рет жариялап отырғандай. Сарапшы маман болжайды, долбар айтады. Пәлендей қолатта, пәлендей тереңдікте пәленше жыныс кездессе – бұрғылап көруге болар еді… Қайыра оқып, ойлана бастасаң – басқа бір басылымда, иә есепте жария болған тұжырымдар екеніне көзің жетеді. Зая кеткен уақытына өкініп, Қазыбек келесі буманы қолына алады…

	Бір күні оны кадр басқармасына шақырды.

	– Достым, Африка құрлығына саяхаттап қайтуға қалай қарайсың? – деді Елемес бірден шақырған шаруасына кірісіп. – Әй, Қобыланды, жиырмасыншы ғасырдың ақжүрегі, бермен қара, қыдырып емес – жұмыс істеуге! Сенімен онда ешкім де Кенді өлкедегідей күш сынаспайды. Арабтарға кен тауып берсең болды.

	– Туған даламның кен байлығын іздеп болып, маған енді Африканы барлау қалып па? Әжуаңды түсінбедім…

	– Қиқаңдама, ДонКихот! – деді Күнтуаров досына қулана қарап. – Сенің кандидатураңды министрдің орынбасарына өткізіп те қойдым. Қысқасы, ана жерге отыр да, анкета толтыр. Екі айдан соң самолетке өзім шығарып саламын. Ақысына Африкадан бір піл, жоқ, пілді бәрібір жеткізе алмайсың, құртақандай тасбақа әкеп бересің. Тек ұмытпа, тасбақа, әлде тасгүл!

	– Әуелі Меруертпен ақылдасайын, балалар да үрпешүрпе, оларды қайтеміз?

	Шенеунік досы көкейге қонымды желеу айтты.

	– Меруерттен бұған қарсылық болмайды, қайта келіншегің бетіңнен күн сайын бір сүйіп отырады. Өйткені Алжирге сені жалғыз жібермейді, сұлу келіншегіңді ала кетесің. Бұл бір. Екінші, егіз қыздарыңды әлпештеп тәрбиелеп отырған кім? Меруерттің мамасы. Тегінде, сен әйелден бақытты адамсың, жігітім! Әсіресе мейірманды ене жөнінен!.. Ал Назкенің ешқандай бөгет емес, есейген бала. Қайда болсын сыяды. Өскенге жібер, әлде өзіміздің Жартасқа. Тіпті болмаса біздің үйге қалдыр... Демек, балалар дегенің – әншейін желеу. Екі жылға олардың түгі де кетпейді. Үшінші, достым, қарттарың тың тұрғанда жүріп қалу керек. Кейін мұндай мүмкіндік бола ма, болмай ма, кім білсін?..

	Нақтылы барлаудан қашықтап кеткеніне қамыққан Қазыбектің нақ сол күнде, шынтуайтын айтқанда, қызмет таңдарлық жайы да жоқты: геологиялық фондыны ертелікеш сұрыптау мейлінше зеріктіріп болған; Африка түгілі, соның шыжыған шөлі Сахараға аттанасың десе де – тек қана барлауда болу үшін қуана келіскендей тығырықта жүргенді…

	Елемес те досының нала күйін сезіп, сол қарсаңда министрлікке келе қалған шетелге жолдаманы әдейі ұсынғанды.

	* * *

	Министрліктің жуықта қабылдаған жаңа үйін ол тезақ тапты. Салынып жатқан кезінде бірер мәрте келіп көргені барды. Келіншегінің сөзіне құлақ асса, өзі де осы үйден пәтер алуға қақылы еді. Бірақ сұрамады. Тараң болса да ескі пәтерін қанағат көрді. Жұрт жапатармағай арыз беріп, министрдің қабылдауына сұранып жанталасып жатқанда бұл тыныш отыра берді. Соның пайдасын, сірә, Қазтуғановтың үй іші көрсе керек. Енді ойласа, Елемес соны да өзінің пешенесіне жазған қыпқызыл бейнетіне бола жасапты.

	Мұны ол Қазыбектің есігі алдына келген мезетте ұқты. Сыры қоймалжыңданып кепкен қоңыр есіктің сыртында екі түрлі құлақтандыру тұр: бірі телефон стансасынан – ертең, сағат тоғызда телефон қоюға монтер келетінін ескерткен; екіншісі әлдебір жұмбақ әзілкештен – уәделескен сағатта дүкен алдында тосқанын, ертең тағы да күтетінін хабарлапты… Бір ғажабы, екеуінің де тағайындаған мерзімі әлдеқашан өтіп кеткен. Кешелібүгінде бұл үйде тірі жан болмаған. Соның айғағындай екінші құлақтандырудың иесі қайыра келіп, сия қарындашпен: «Тағы да бір кунге ұсартамын уәдені, Миша!» – деп ескерту жасаған. Мишаның қазақша сауатының шамашарқы да қағаз бетінде бадырайып тұр: екі күнгі төрт жолдық жазбасында бесалты қате бар. Жұмбақ жағдаят?..

	Елемес қоңырау кнопкасын екіүш мәрте ұзағырақ басқан. Ешқандай дыбыс, қозғалыс естісейші. Көршілер де ештеңе білмеді. Көңілінде енді осылар әлденеден аман болса игі деген қауіп те көлбеңдей қалды. Не істеу керек? Ең қиыны Қазыбекке не дейді?..

	Амал қанша, Елемес жазалы кісідей аяғын сүйрете басып, көшеге шықты.





ТӨРТІНШІ ТАРАУ




	І

	Шоқпардағы іздеу партиясы бұдан төрт жыл бұрын, кен орнын жанжақты барлап, қор көлемін түбегейлі анықтау мақсатымен ұйымдасқанды. Шоқпардың бұл – жұлдызы жарқырап айы оңынан туған мерейлі шағы. Ал оның алдында?..

	Елуінші жылдарда осы төңірекке геологиялық съемка жүріпті: жер бедері, таутасының заттық құрамы ғана емес, жеті қат астына да әр жерден ұңғыма, терең құдықтар қазылып, пайдалы қазбаларға бай, иә кедей екендігі тексерілген. Ол күнде Шоқпар тағы аңдардың тұрағы еді. Алыптар жұрағатынан – аю, жер кеміргіштер тобынан – бұлғын мекендейтін. Ең жақын тұрған адамдар мекені – қырықелу шақырымда, ол да кержактардың жалғызжарым оңаша қыстауы. Ұрымтал қала – Ақтас, карта бетімен тура өлшесең – артықкемі жоқ жүз қырық тоғыз шақырымда тұр, ал жер үстімен жүрсең – екіүш есе ұзаруы сөзсіз. Қысқасы, қыстың бірекі айында қоскүркеде паналап, бұлғын аулайтын аңшылардан өзге жан баспайтын сайын өңірге геологтар келді де, қайың сойылдың жұмыр басы сияқтанып төбесі оқшау жаратылған, сегіз жүз метрге тақау ұзын тұрқы да сүйеулі тұрған найзадай аспанға шаншылған тағы шоқының қойнықоншын бір жаз қона жатып ақтарып шықты. Көз көрім төңіректі ну орман қоршаған, арғыбергі сайлардан жазда мол сулы бұлақтар ағады екен, қосыла келе бұлар жергілікті кержактар Карабужиха атандырған (түп негізі, сірә, қазақтың Қарабұжыр деген, жер бедерінің шынайы келбетін бейнелеген ұтымды сөзі болса керек) арынды, арналы өзенге айналып кетеді. Қарабұжырдың көктемгі тасқында бұзыпжарып, әр жерден терең жыра түзіп ұңғыған өзен жарынан барлаушылар бірліжарым кен белгілерін кезіктіреді, шурфтар мен ұңғымалар да боларболмас металл жұрнағын анықтаған. Солар бірақ жер астында қалыңдығы пәленше метр кен жатыр деген болжам жасауға нұсқа бола алмаған. Сөйтсе де Кенді өлке геологтары тағы да бір жаз тексерме барлау жасап, мәнді ештеңе таппаған соң, мардымсыз деректерді картаға түсіреді де, басқа түкпірге ауысады. Шоқпардың қағазға түскен аты болмаса, өлке зерттеушілерінің жадынан ұмытылып та кеткенді.

	Жиырма жылдан кейін Шоқпарды есіне алып, қайыра барлау бастауға әмір еткен, әсілі, Ілияс Мырзаұлы еді.

	Әрбір экспедицияның пайымдаушы тобы – геология бөлімінің, әсіресе тематикалық партиялардың парызміндеті – іздеуші топтарға жылмажылғы барлауды қай бағытта жасауға, одан не іздеуге жөн нұсқау. Ақтас кенішін болашақта ауыстыратын кен орнын жанталаса іздеген геология бөлімі күндердің күнінде ескі съемка материалдарына сүйеніп, Шоқпар шоқысының алғашқы шолуда байқалған күмәнді белгісіне бірлестік жетекшісінің назарын аударғанды...

	Нәтижесінде шолғыншы геологтар Шоқпар шоқысына қайтып оралған. Бұл жолы тек тыңғылықты әзірлікпен, құралжабдығын сайлап, барлау жұмыстарына жоба жасап, кәдімгідей жоспарлы түрде. Рас, жол мехнатын шегуге тура келді: қалың жынысты жарып тыңнан жол салып, кей тұста жоталар үстімен қиялай жүріп, үш жерде өзен үстінен уақытша көпір тұрғызып, ақыры шеру басталғаннан бергі бесінші айдың жүзінде барлаушылар керуені көзеген шоқыға іліккенді. Мезгіл қар жауып, бірер мәрте қайта еріп те үлгерген аласапыран күздің ортасы еді. Соншама бейнетпен жеткізілген үш станокқа қуат беруге әкелінген дизель стансасы «қақалыпжөтеліп» тарсылдай бастады. Әрине, Ақтас экспедициясы бұрғылау жоспарын бұл жылы орындаған жоқ. Күткен кенге де жолықпады.

	Шоқпардың құпиясы келесі жылы да ашыла қоймады. Ондаған ұңғыма найзадай тік шаншылған төбенің әр жеріне сұғына бойлап, оңдысолды қадалып, құрдым тереңнен жүздеген метр керн қимасы алынды. Тапқаны бірақ – сұйқылтым кен нәлі, мазақ қылғандай бәзбаяғы жұқалтаң құнар...

	Құдайбергеновтің ықыласы бұл шоқыдан бәрібір айнымады. Құлаған жағынан тұрмайтын қайсар бастық, неге сөйткенін кім білсін, түпкірдегі төбеге өлермендік қылық аңғартты. Бір жолы, қырсықты шоқының ұшар басы бұлтқа оранып, төңірек түгел қарға бөгіп, қаһарлы қыс орталап қалған мезгіл еді бұл, Шоқпарға кен барлаушылардың бас директоры тікұшақпен ұшып кел ді де, жеркепеде отырып, осы жердегі ізденіске жауапты геолог Қазтуғановпен бірнеше сағат оңаша сұхбат өткізді.

	– Бұл шоқыдан бас тартуға болмайды. Қаншама қаржы шығындадық... – дегенді ол экспедицияның бас геологына шынын айтып. – Қысқасы, Қазыбек шырағым, ақырына дейін барлаймыз! Түсінемін, оңай емес: елсіз қиыр, қақаған қыс, бірденбір сенімді жол қатынасы – тікұшақ... Сөйтсе де шыдайсың!.. Менің жорамалымша, бұл шоқының асты кеннен құр емес. Соншама тақтатастар12 дестесінің бір жерге үйіп қойғандай шоғырлануы тегін бе, өзің ойлашы. Бұл болса, Қазыбекжан, бүкіл Кенді өлкедегі мен білетін қорғасын кеніштерінің айрықша белгісі. Демек, соны біз кезіктіре алмай жүрміз.

	Бұрғылау станоктары орныққан қиян беткейге де ерінбей көтеріліп, керн жиналған жәшіктерге ұзақ шұқшиып, солардан бірақ жартымды ештеңе таппай, көңілі пәс болып қайтса да жүрерде бас директор Қазыбекті өз уәжіне иландыра сөйлеп:

	– Қазтуғанов, менің жасымда орта жолдан кейін қайтуға болмайтынын түсінетін шығарсың?!. – дегенді. – Қаражаттан қолыңды биыл да, келер жылы да қақпаймын. Өзге экспедициялардың есебінен жырып берсем де керегіңше аласың. Есіңде болсын: аздаған болса да кен көзін тапқанша іздейсің! Сол себепті, негізгі назарды осында ұста. Білемін, білемін! – деп Ілияс Мырзаұлы саусағын шошайтқанды. – Сенің кейінгі кезде не айтып жүргеніңді... Сен оны доғар, үлкендердің ақылына құлақ ас: ескі кеніштерді ертелікеш шұқылағаннан ештеңе де өнбейді! Ақтас комбинатын тығырықтан құтқару үшін бізге жаңа кен орны керек!

	Ақтас экспедициясы сөйтіп Шоқпар қыртысын тағы бір жыл барлауға ресми бұйрық алып, кеселді шоқының астыүстін үш станокпен одан әрі ұңғи берген. Бірақ қыс қана емес, келесі жаздағы үрдіс барлау да сәтсіздікке ұшырады. Тоқтаусыз жүрген бұрғылауда неше мың метр жер тесілсе де барлаушылардың қолына бір мысқал кен түйірі тиген жоқ. Ал жұмсалған шығын миллионнан асып кетті. Амал қанша, үш жыл бойы сіріңкеден бастап, мотордың жағар майына дейін тасымал болған, соның бәрі әуе жолымен жеткізілуі себепті керемет қымбатқа түскен жорамал барлаудың сәтсіз аяқталғанын мойындау қажет. Оның тауқыметін кешкен Ақтас барлаушылары. Алты ай жаз маса ға таланып, ыстыққа күйіп, қыста түтеген боранмен алысты; қақаған аяз өтінде жұмыс істеді. Бір жыл да емес, қатарынан үш жыл. Соның бәрі әншейін бейнет болған...

	Қазыбекке соны мойындау да қиын еді: рас, қателескен өзі емес, бірлестік мамандары, оның айтулы жетекшісі; ақтастықтар тек қана орындаушы. Әрине, осы жобаға ту баста қарсы тұру керекті. Алайда дер кезінде оны айта алмады. Қазір де, шынтуайтын айтқанда, сондай кепиет: «Мүлт баспайтын жер бетінде іздеуші болмайды. Әрбір он барлаудың біреуі ғана ақталады, басқалары – зая еңбек. Бұл болса бүкілодақтық көрсеткіш! Сондықтан тырнақ астынан кір іздеген жаман әдетті қойыңдар», – деген иланымды жауап естисің әрі оңбаған кісі атанасың...

	Қысқасы, Шоқпар жотасын барлаудың жиынтық есепқисабын жасап, дәйекті түсініктеме әзірлеу ғана қалғанды. Сол үшін де жылдың аяқ шенінде ауысым жұмысшыларын жеткізген тікұшақпен Шоқпарға келген Қазыбек біраз күн қона жатып, соңғы барлау деректерімен жер басында егжейтегжей танысуды жөн көрген. Жобаланған бұрғылау көлемі бітуге айналған, станоктар ең соңғы ұңғымаларды бұрғылауда. Керн салынған жәшіктің дені Ақтастағы қоймаға жөнелтілген, қалғандары бұрғылаушылардың жеркепесінің іргесінде жиюлы тұр. Бірлестік басшыларының терісқағыс нұсқауын қисынды ету үшін, демек, өзіне бірқанша айғақты ойдан құрастырып, ешқандай тексеруші комиссия ілгешек таба алмайтындай, мол шығынның бекерге жұмсалмағанын ақтағандай деректер іздеу қажет. Кімнің ойлап шығарып, қашаннан бері дәстүрге айналдырғанын білмейді: бірлестік геологтарының арасында қисынды есепқисап жаза білу де үлкен өнерге саналатын. Бұл жайында олар өзара әзілдеп: «Қолға ұстап отырған кен орнына әркім де есеп жаза алады, ал сен шебер болсаң – өмірі көрмеген, сол жерде баржоғы дүдәмал, әлде мүлдем жоқ кенге жұртты сендіргендей түсініктеме жазып көр, – десетін. – Тегінде, техникалық сауаттылығыңды, қолыңнан бірдеме келетінін, бастықтарға жағымды маман екеніңді осымен дәлелдейсің...» – деп те күліп жүретінді.

	Өнімсіз, әмбе ешкімге қажетсіз күмәнді есеппен шұғылданғанына іштей налып, содан бас тартуға болмайтын дәрменсіз халіне қапаланды ма, кім білсін, әйтеуір әлдебір шаруа жайында орталық базамен кезекті радиобайланысқа шыққан Қазыбек, экспедиция бастығы Құрманбай Серіковпен шекісіп қалды.

	– Жылды сәтті аяқтауға бұрғылау метражы жетіңкіремей тұр, Қазыбекжан. Жетпейтін жоспардың екі мың метрін Шоқпар бригадасына бөлдік, – дегенді ол. – Осы тапсырманы тындырып қайт!

	– Ал мен бұл жердегі бұрғылауды біржола тоқтатуға жарлық беріп те қойдым. Жігіттер стансаны қаңтарып, кешеден бері станоктарды жығып жатыр, – деді экспедицияның бас геологы өзіне өктемдік жасап тұрған бастықтың меселін біржола қайтару үшін сәлпәл өтірік те қоса сөйлеп.

	Серіков ыршып түсті.

	– Уай, сен, Шоқпарға сол үшін барып па едің? Ондағы барлауды доғару үшін Ілекеңнің дербес рұқсаты керек. Қысқасы, жолдас Қазтуғанов, өз бетіңше лақпай, айтқанды орында! Небәрі үшақ ұңғыма керек, үрдіс қимылдасаңдар, он шақты күнде бұрғылап кетесіңдер...

	– Тағы да тақтатас жинап, қойманы бос жынысқа толтыру үшін бе?

	– Мына сөзіңді Ілекең естісе, екеумізді де Кенді өлкеден көшіріп жібереді, Қазыбек шырақ. Жағаласпай, үлкендердің айтқанын істе, – деп бастық бір уақ жалына сөйледі. – Айтып тұрғаның дұрыс. Бірақ, өзің ойлашы, құрып қалғыр екі мың метр үшін бүкіл экспедиция ұжымын, ал бұл мың қаралы кісі, жылдық сыйлықтан қағуға бола ма? Сондықтан, Қазыбек Қазтаевич, көңілің қаламаса да, үш станокты да жұмысқа қос. Жігіттерге жағдайды түсіндір. Тіпті жаңа скважиналарды өзің қалаған қыртысқа қой, менен титтей де қарсылық болмайды...

	Қазыбек тыныш жата бермей рацияға барғанына өкінді: баянсыз барлау жалғаса бермек. Ал Шоқпардың станок қиялап қойылатын, әмбе оппасы көп құбылмалы қыртысында бұрғы ұшының ауып кетуі, иә бір соқпада кептеліп тұрып қалуы да кәдік. Демек, оларды сақтық ойлап, әмбе үш станокпен қатар бұрғылау керек. Тереңдікті бәлкім біршама кем беріп. Бұрғылаушылар бұған не дейді? Өздеріне тиесілі көлемді Шоқпар тобы өткен айда орындаған, соңғы ұңғыманы бітірсеңдер болады деген сөзді кеше естіген. Соны арқаланып:

	– Жолдас геолог, біреулердің жалқаулығын бізге артпаңыз! – деп өре тұрып, үйге қайтаруды талап етсе – шараң жоқ, әділ талап болмақ.

	Діңкесі әбден құрып, неше жылғы нәтижесіз ізденістен жүйкесі тозып жүрген геолог басын қасыды: «Құдайау, екі мың метрді үй іргесіндегі жабдығы саймасай Ақбұлақ партиясына бұрғылатса қайтер еді? – деп күйінгенді ол. – Біздің геологиядағы тәртіп қызық осы. Жоспар барланған кенге емес, барлау көлеміне, бұрғыланған метражға беріледі. Неше мың еңбек сағатын шығындап, қаншама тонна жағармай жоғалтамыз! Бәрінен де қиыны соның бос бейнет екенін біле тұрып істеуді айтсаңшы!.. Жүз ұңғымамен сүбелі кен орнын тапқан жолы салымды барлаушыдан мың ұңғыманы тектентекке тесіп, бұрғылау жоспарын асыра орындаған бұрғылаушылар абыройлы! Сыйлық та, құрмет те соларда. Көрдіңіз бе, қандай кереғар іс!?. Амал қанша, бұйрықтың аты – бұйрық. Құрманбай Серікұлы іскер басшы ғана емес, алдыартын күн ілгері болжап отыратын әккі адам! Бұл жарлықты ол тектентекке жолдап отырған жоқ. Әлдеқандай себептермен соған ділгір болғаны үшін. Ендеше, ағайын, оның арғыбергі тегін қазбалағанды қойып, айтқанын орында!..»

	Бұрғылаушыларды жеркепеге жинап алды да, жағдайды мәлімдеді: «Солай да солай, жолдастар, жоспар тағдыры сендер ге тіреліп отыр...» дегенді ағынан жарыла сөйлеп. Жұмыскер қауымына өстіп төндіре сөйлемесең – келісе алмайсың, морт кетуі де ғажап емес. Әйтсе де олар салған жерден «Жә» дей қойған жоқ. Қайдан десін, күні кеше ғана демалатын күндерін санап, оны қалай өткізетіндері жайлы түрліше қиял соғып далиып баққан. Ал қазір соның бәрі мойынға түскен қосымша салық – үш ұңғыманың бодауында кеткелі отыр.

	– Жігіттер, сендерге не болған түге! Қазыбек туған жоспардың тағдыры біздің қолымызда деп отыр ғой. Жоспар ғана емес, бүкіл ұжымның атақабыройы, қала берді қалтаңда деп жүрген он үшінші еңбекақының. Ызнашыт, екі мың метрді қайтсек те бұрғылау керек, ал керек екен – үш мың да береміз! – деп аға бұрғылаушы Бақбай Сержанов өжеттік етпесе – бұл тапсырманың аяғы немен аяқталарын кім білсін? Шынында да Бақбай сол жолы кісілік жасады, жұмысқа ынтасы ерекше ауған, атқарған ісіне әрқашан да оймен қарайтын алғыр жан еді, дер кезінде демегені пайдаға шықты.

	– Ызнашыт, әңгіме былай, геолог жолдас, бұрғы түсетін жерді бізге тап бүгін көрсетесіз, – дегенді ол сөзін одан әрі пысықтап. – Бүгіннен қалмай мен онда дайындық жұмыстарын бастаймын. Қажет болса, бірер сағат кем ұйықтаймын, тіпті екі ауысым қатар істеуге де әзірмін. Әйтеуір міндет қылған метріңді тездетіп бітіріп, балашағаның қасына мезгілінде қайтудың жолын қарастырамын. Жаңа жылды Шоқпардың жотасында қарсы алады екен деп ойлама, ағайын!

	Сержанов келісейік деп өзеуреп тұрған соң өзге бұрғылаушылар дау айта алмайды. Қосымша ұңғымаларды жеделдетіп бұрғылауға пәтуаласты.

	Қазтуғанов сол күніақ тыңнан қойылмақ ұңғымалардың орнын белгілеуге отырған. Үш жылда осы төңіректе бұрғы түскен картаны алдына қойып, ұзақ шұқшиды. Әуелі сол істі енжар бастаған, біраздан соң көңілін әлдебір желік билеп, шексіз қиялға ерік беріп, қымқуыт ойға түссін: «Барлаушы жігіт, әліңді біл, қиял – сағым, қусаң жеткізбейтін, үміт еткен деректерің – тым әлсіз» – деген де күдікке түсіп, ойы әр саққа құбылды. Не істеу керек? Қайтсе қосымша жүрмек ұңғымаларды ұтымды пайдаланады, ең құрығанда ғылым мақсаты үшін?..

	Қысқа күнде сан мәрте құбылып, кен іздеуші геолог әртүрлі уәжге жеңсік берді. Көп толғанып, ақырғы тоқтаған байламы – тағдыр өзіне ойда жоқта тарту еткен сыбағаны мейлінше ұтымды пайдалану болғанды: алдыартында аңдып тұрған ешқандай қарауыл жоқ, соңғы ұңғымалардың жайжапсарын ешкім де тексермейді, ендеше?.. Күні ертең өкінбес үшін де үшеуін де бір жерге және дүдәмал деген терең құрдымға айдау керек!

	Дегенмен де сол қыртысты нұсқау үшін таңға дейін тапжылмай отыруға тура келді. Шоқпар шоқысының бұл теріскей түкпірі еді: бұрнағы жылы осы қолатқа екі ұңғыма жүріпті; бірақ тереңге бойламаған – алты жүз метрге жеткен шақта солардың бірі қорғасынның әлсіз жұғынын көрсетіпті; керндер мәлімдеген болмашы белгілерді зерттеп байқаса – бүкіл қыртыс құдды бір қайта аударылып төңкеріліп түскендей; ал бұл –жыныс құрамының шұғыл өзгерер қарсаңдағы танымал белгісі... Ќазыбек сондаақ бұл қыртысқа зейін қойып, әлдене күткендей үмітпен қараған. Сонсоң да тап іргесінен екінші ұңғыманы көлбете берген. Алайда күткен кенін таппады. Одан арғы ізденіске құлқы соқпай, бұл қолатты тастап кетуге мжбүр болған. Ал қазір?.. Төңкеріліп түскендей тақтатастардың сом қабатынан жаңа бір оппа қуыс көріп, кен қабатын кесіп өтетіндейақ көңілі әлемжәлем боп қобалжып отырды да, ақыры осы жерге көз тоқтатты. Тек бұл жолы бұрғы ұшы тереңге бойлайды, әмбе алмаз ұңғыны бұрғылаушылар тік айдайды...

	Түпкілікті ойын осыған бекіткен соңақ картаға бадырайтып үш ноқат белгіледі де, құрысқан белін жазбақ болып Қазыбек сыртқа шықты. Маужыраған сеңгір таулар бұлтқа құрсанып қалған ба, көрінбейді, айнала ақ түтек, жаяу борасын жүріп жатыр. Сірә, таң жақын. Ұйқысы келіп тұрса да геолог ерінген жоқ, керн сақталатын уақытша қоймаға апаратын соқпаққа түнде түскен қалың қарды омбылап барып, қалта фонарының жарығымен дұдәмал екі ұңғыманың керндері салынған жәшікті ұзақ іздеді. Жарым сағат әуре болып, қолы жаурап, тісі тісіне тимей сақылдаған бір мезетте іздегенін тапты. Бірнеше керн қимасын етегін толтыра салып алды да, өзі жұмыс істеген жеркепеге кіргізіп, үстел үстіне қондырды. Сонсоң үлкейткіш шыныны қолына алып, жұдырықтай тас қималарына шұқшия үңілсін: сол таңда, неге екенін кім білсін, қателеспегеніне күмәнсіз сенді; қыртыс жынысы шынында да төңкеріліп түскендей ерекше екен, әредік ол тақтатастардың сұрқай қабатынан қорғасын кені галениттің жылтылдаған ұшқындарын көргендей болды...

	Соған иланғаны соншалық – дұға оқыған кісіше әлденеше мәрте қайталап: «Иә, сәт! Бұл жолы жолымыз болғай!..» – деп күбірлеп, ертеңгілікте өзінен жаңа барлау орнын білуге келген бұрғылаушыларға қолындағы әзір картаны ұсынып тұрып, әлдене күткендей жайраң қағып: «Ал, кірісіңдер, үйірімен үш тоғыз...» – деп әзіл айтқанды.



	ІІ

	Он шақты күн өтті. Үш станокты жүргізушілер де бұл кезде жаңа алаңға көшіп алған, бұрғылау да тоқтаусыз жүріп кетті. Алғашқы қарқындары әзірше жаман емес. Бұл бетінде жүріп берсе, енді бірер аптада межелі көлемге жетуі қақ. Одан әрі базаға жиналу, көптен күткен мүдделі демалыс, Жаңа жылды қарсы алу!..

	Кенді өлкенің қақаған қысы да бұл кезде күшіне еніп, ту деген түкірікті жерге түсірмей, барынша сақылдап тұрғанды. Жота басы, ну жыныс арасы қардан көрінбейді. Кешелібүгінде үстемелей жауып, төңірек түгел аппақ болып, кебін киген өліктей сұлық мүскінге көшкен. Бұрғылаушылардың станок тұрған қиян шетке жаяу барудан қалғанына да бірталай күн болғанды. Жұмыс басына олар тауға жүргіш вездеходпен баратын. Жағармай үнемдеуден де гөрі соның аманесен жүріп тұруын көбірек ойлаған бұрғылаушылар бригадирі қарға жүргішті тәулігіне бірақ мезгіл пайдаланады, онда да бригаданы станокке апарып, дем алатындарды алып қайту үшін...

	Бұрғылаушылар боқшаларына түстік, кешкі астарын сала кетіп, күн ұзын жұмыс басында болады. Үйренбеген адамға бұл – ауыр бейнет. Жеңіл десеңіз – үскірік аязда, кейде құтырынған долы боранда жартыкеш кесінді тақтаймен қоршалған уақытша жаппаның жел азынаған астында тұрып, он екі сағат ұдайы станок құлағын ұстап көріңіз! Бұған ердің ері, жігіттің жігіті ғана шыдайды. Бірақ ер көңілді, өңкей алпамса денелі қайсар бұрғылаушыларға аяушылық жасап, иә соларды мүсіркеген көзбен есіркей қарамаңыз. Онда қыпқызыл пәлеге қаласыз. Олар тегінде өздерін емес, сондай көпір ойға жеңсік берген өзіңді сорлы деп біледі. Өйткені түйсіктері сондай: еркек болып тудың екен – үйкүшік атанып, қаланы жағалап, көкіршүкір бірдемелерді шұқылау ермек емес; мықтылығыңды түзде көрсет; аяз бен бораншашынның бой тітіреткен шу өтінде. Содан да шығар, Бақбайдың сөзіне еріп, қосымша бұрғылау жасап жүрген жұмыскерлердің ерен еңбегіне, қақаған қыспен егеске түскендей ерен жігеріне Қазыбек сол күндерде ерекше сүйсініп, тәнті көңілмен құрмет тұта қарайтын. Қанша ақша алса да, нендей қошемет көрсе де бұлардың еңбегі адал деп ойлаушы еді.

	Амал қанша, Бақбайдың жұмысы осы жолы өнбейақ қойды. Анау екі станоктағылар, әсіресе Науқанбек Тоқтасыновтың агрегаты межелі көлемге келесі аптада шыққалы отыр, бұл болса үш жүз метрдің үстінде табандап тұрып қалды. Алғашқыда штанга кептеліп қалып бір тәулік әуре жасаса, кеше бұрғы ұшы тура бағыттан тайқып кетіп, пәленше метрді қайтадан тесуге тура келді. Әлбетте қырсық бір шалса – әрдайым солай болмақ. Бүгін бе, ертең бе, тағы бір пәленің аяқтан шалуы ғажап емес. Құдды бір Шоқпар жотасының киелі қыртысы алғыр бұрғылаушы ның әнеугүнгі белсенділігін жаратпағандай, қырсықтың бірінен өтсе, ертеңінде екіншісін көлденең тартады. Бақбай мықты бірақ қынбады. Күрсілдетіп бір боқтап алады да қайтадан кіріседі. Станоктың құлағында көбіне өзі тұрады. Жаз бойы штурвал ды көмекші болып қасында жүрген кенже інісі Шекбайға беріп келген. Ал қазір? Қасарысқан қыртысқа өші бардай, соңғы ұңғыманы өзі бұрғылап есе қайырғысы келгендей құлшыныспен жігерлене істеп баққан.

	Бақбайға Қазыбек өзіндей сенетін. Сөйтсе де соңғы кездегі сәтсіздіктері оның да жүйкесін жұқарта бастап еді. Бүгін де соны ойлап, осында келгелі өзіне әрі баспана, әрі жұмыс орны болған жеркепеде байыздап отыра алмады. Түс ауа сыртқа шықты. Жете алса ойы – станок басына барып қайту.

	Түнде жауған қар төңіректі молақ қымтапты. Ағаш атаулы үстеме жамылғысын көтере алмай, ақ жаулыққа малынған бұтақтарын төмен иіп, сәлем берген кісідей майысып кеткен. Вездеход табаны соқталаған шиыр жолдан сәл ауытқыса, омбы қарға тірідей көміліп қаларың қақ. Төбеңдегі мөлдір аспан таумен жалғасқан етегінде ғана алашабыр бұлттардан жұқалтаң шілтер ұстаған, айнала түгел кіршіксіз ақ қағаздай. Көкторғын орманы түксиген жоталар да бүгін сәлде оранған ақ сақалды кекседей состиып, егде тартқан реңде. Бір сәт дамылдайыншы дегендей марғау тыныштыққа бөгіп, өзінше мүлгіп тұр.

	Қиян шеттегі барлау алаңына дейін геолог толық бір сағат жүрді. Бәлкім қарға малтығып одан да ұзағырақ жүрер ме еді, кім білсін, егер іздеп келе жатқан Бақбайымен қарсы ұшыраспаса? Бұрғылаушыны ол анадайдан көрген. Жүрісі тым оғаш, шолақ тонының етегі жалпылдап, өңірін қаусырынуға да шамасы келмеген тәрізді, бір нәрсеге алаң болғаны сөзсіз – қалбаңқұлбаң жүгіріп келеді. Қазыбектің жүрегі зу ете қалды: «Авария! – деп ойлағанды. – Естияр жігіттің мына жүрісі тегін емес?..»

	– Ал сөйле, нені құртып келесің?

	Бақбай аңыра қарады. Бірдеме айтқысы келгендей қолын сермейді. Бірақ алқынғаны соншалық – тілі сөйлеуге келмей, тұтыққан кісідей қытқыттап біршама тұрып қалды.

	– Уа, не болды, сөйлесеңші, жанымау?

	Ентіккен бұрғылаушы ақыры ештеңе айта алмады, геологқа бірер қадам жақындай түсті де алақанын жазды.

	Уысындағы кәдімгі керннің үзігі екен. Дөңгелене қиылған бұжыр тас. Алайда соның Шоқпар қыртысынан күнде шығып жатқан тақтатастан өзгеше реңін бірден аңғарған геолог жалмажан шап берген. Әдеттен тыс зілмауыр салмағы да кернге күдігін ұлғайта түсті. Тері қолғабын қолтығына қысып, дегбірсізденген Қазыбек тас қиманың бұжыр бетін қолымен сүртіп, ілешала тырналай бастады. Бекерге күдіктенбепті: жұдырықтай керннің бүкіл өне бойына әлдекім айна сынығын шашып қойғандай, солар түзген мың сан ұшқын жылтжылт етіп, көздің жауын алып, еріксіз телмірткендей әдемі сурет кенет жарқ етсін. Таза галенит! Қорғасын дарыған ежелгі кен, керн тастың ерекше ауырлығы да бойындағы сүйекті металдың әсері.

	– Нешінші метрден?

	– Соны, сірә, айта алмаспын.

	– Бақбай, кейін, кейін қалжыңдайсың, – деді Қазыбек даусы дірілдеп, тебіренгені сонша – көзінен де ыстық жас домалап түсті.

	– Ыштанганы кеше, ызнашыт, үш жүз алпыс метрде көтергеміз. Одан бері, бәлкім, көп болса жиырма метр өттік. Жолдастардан кешеуілдеп қалған соң, Қазеке, жасырып қайтейін, үштөрт ыштанганы, ызнашыт, керн суырмай жүремелете бірақ айдағанбыз. Бүгін снарядты көтерсек, шымқай руда қабатымен келе жатырмыз. Оған қашан ендік? Кеше, әлде бүгін? Оллаһи, білмеймін! – Бақбай мағынасыз ырсиып күле сөйлегенді. – Білсем соны кеше суырмаймын ба? Әлгінде кернді көрісімен тегін емесін сездім де, сүйінші сұрайын деп өзіңе жүгірдім. Сыйлық бересіз бе, жаза кесесіз бе – міне, бас, міне, мойын!..

	Бақбайдың айтып тұрғаны – басқа жағдайда жаза беруге лайық қылық. Ал қазір? Үмітсіз деп шығысқа шығарып қойған қыртыстан кенге құнарлы керн суырып, сүйінші сұрап тұрған жұмыскерге алғыстан өзге не дейсің!? Дегенмен де кен жүлгесі қашан басталды? Үш жүз жетпіс метрде, әлде одан да төменде? Нешінші метрде тоқтайды? Бүгінертең, сірә, оны білмейсің. Білу үшін ұңғыманы әрі қарай тереңдету қажет. Бәлкім, қосымша ұңғымалар бұрғылау қажет. Бір емес, ондаған, жүздеген. Бұл енді болашақтың шаруасы.

	Геологтың ойына барлаушы атаулының дүдәмал тағдыры, кен қабатына жолығуы көптеген жағдаятқа байланысты болып, кейде осындай кездейсоқ сәттерде шешілетін құбылмалы бағыты түскенді. Үш жыл ұдайы ұйқыкүлкіден қалып, осынау қиырды кезді. Қаншама жер тесті, небір тереңге бұрғы сүңгітті. Сол сарсаңда тапқызбаған кен, барлауды біржолата тыйып, жетпей қалған бұрғылау жоспарын толтыру үшін қойылған далбаса ұңғымадан көрінеді. Тағдырдың тәлкегі, әлде өзінің салымды жолы? Білгіш болсаң, ұғып көр. Демек, озық ілім деп жүрген геологиямыз да кездейсоқ жағдаятты жоққа шығармайды…

	– Экспедицияға хабарласаң деймін, ызнашыт, бастықтар да білсін, – деді Бақбай.

	– Жоқ! – Қазыбек қуанышты хабар жеткізген бұрғылаушыны қапсыра құшақтап, бауырына тарта қаттықатты қысып қойды. – Сержан ақсақалдың жолаяқ баласы, ең әуелі немене тапқаныңды дәлелдейсің – көмбе ме, таусыншық бірдеме ме? Керн, қазір бізге тек қана керн керек! Ұқтың ба, Бақбай ызнашыт? Жүр, баста алға!

	Екеуі енді станок тұрған тік кемерге асыққанды…

	Жұмыс алаңына жетісімен жәшік үстінде тізулі тұрған керн қималарын қолына алды: әлгінде Бақбай Сержанов жеткізген қимадан айырмасы жоқ, кем дегенде қақ жарымы қорғасын, біржосын ауыр галенит минералынан жаралған кен тасы; геолог үлгінің бұл өңірде сирек кездесетін ерекше мол құнарынан да күмәнданған. Сірә, сол күдік жетеледі білем, дереу жаппаны тастап, құймалас салынған күркеге барды. Жер астынан кері қайтқан саз ерітінді құйылатын астауша еді іздегені. Станок жүріп тұрғанда шымшым қайнап, үнемі қозғалыста болатын ерітіндінің беті қазір қабыршақтанып қата бастаған екен. Қазыбек керзі етігінің әлді өкшесімен теуіп қалып еді, мұз қабыршақ шытынай сынды да судың беті көрінді. Геолог жалаңаш қолын астаушаның түбіне бойлатты. Мұздай су алақанын сүйіп алғандай шымшым сұққылап қалды. Қазыбек оны елең қылған жоқ, арбиған саусақтарымен бетон астаушаның түбін әрліберлі сыпыра көсіп өтті. Ақырында бір уыс шайынды қиыршық тас алып шықты да, жарықтау жерге барып, үлкейткіш шынымен қараса – күткеніндей бұл да шымқай галенит ұнтақтары! Шайындыдан бөлінген ауыр минерал ойлағандайақ су түбіне жиналып қалған. Енді шүбәсіз сенді: Бақбайдың бұрғысы кен қабатын бүгін емес – кеше кесіп өткен, әмбе анаумынау емес – қорғасынға ерекше бай сүбелі кен қабатын жолықтырған? Демек?..

	Көңілі алабұртып, жүрегі алқынған геолог станок қоршалған ағаш жаппаға жайраңдай кірді.

	– Құтты болсын, жігіттер! Сірә, сүбелі кен қабатына кезіктік.

	Тек қорлы болғай!

	Сол сағаттаақ «ұзынқұлақ» арқылы хабар алған барлаушылар өз станоктарын қаңтарып тастап, Бақбайдың ағаш жаппасына жиналған. Бәрі де жолды агрегаттың құлағына кезекпекезек тұрып, жер астын жарыса ұңғыды. Бір ғажабы, кеште де, түнде де, келесі күні де жер қойынан суырылған снаряд кен қабатын кесуден жаңылған жоқ.

	Экспедициямен ауызбаауыз хабарға шығуға Қазыбектің, неге екені белгісіз, дәті жетпеді. Келесі күні, түске таман: «Көптен бері күткен кен жүлгесіне жолыққан сияқтымыз. Сержановтың станогы бір тәулік бойы тұтасқан кен бойымен келеді. Жобадан тыс барлауды жалғастыруға рұқсат күтемін», – деген радиограмма жөнелткен.

	Бастықтардың бұл хабарға жауабы өзгеше болды. Сағат күндізгі үш шамасында тас төбеден тікұшақ гүрілі естілді: экспедиция бастығы Серіков, жалғыз емес, қасында бір топ әкімдері бар. Ақтастың қала басшылары, бірлестіктен – Құдайбергенов пен Шыбынтаев. Келгендер жеркепеде, тақтай сәкінің үстінде тізулі тұрған керн қималарын қолдарына бірбірден алып, әрліберлі салмақтап көрді де, ілешала вездеходқа сығылыса отырып, барлау алаңына аттанды.

	Бұл мезетте де станоктың құлағында тұрған Бақбайдың өзі болатын, еркіне жіберсең – нақ осы күндерде ол бұрғылау алаңынан ешқайда кеткісі жоқ, ертелікеш вахтаға тұрудан жалықпағандай ереуіл күйде еді. Бастықтардың тік көтеріле келуі оны таңдантқанымен, үйреншікті жұмысынан жаңылдырған жоқ. Бас изеп амандасты да, қолын штурвалдан бір сәт босатпады. Құдайбергенов жақындап келіп, тереңдік өлшеміне үңілді.

	Бұрғы ұшы төрт жүз он метрді тауысуға айналыпты. Сержанов сұқ саусағын шошайтты. Онысы бір сағат шыдасаңыз – керн алуға көтеремін дегені.

	– Қане, жігітім, штанганы суыр, – деді Құдайбергенов даусын көтере сөйлеп. Айқайламаса, жер солқылдата тарсылдап тұрған мотор шуы ештеңе естіртер емес.

	– Жоқ, – Бабай басын шайқады. – Әлі де екі метр өтемін.

	Құдайбергеновтің бұрғышыға риза болғаны сонша, бар даусымен қарқылдап күлді де, бірлестіктің бас геологына иек қақты.

	– Тайыр, мына жігіт не айтып тұр? Сірә, сазайын бере жазалау керек!..

	– Бұл батыр тап қазір де жер астынан кен тасын көтерсе, несі бар, лайықты жазасын алады! – деп Шыбынтаев та лып ете түсті. – Әуелі өзі соған тек уәде десін…

	Бақбай Сержанов тайсалған жоқ, нақ сол сөзді күтіп тұрғандай, күректей алақанын сарт еткізіп, Шыбынтаевтың қолына ұрды.

	Жарым сағаттан соң бұрғылаушылар кернді үзуге дайындық жасай бастады…

	Ағайынды бұрғылаушылар қымсынар емес, дүйім жұрт бақылап тұрған бұл жұмысты да әскездеп атқарғысы келгенін аңғартып, баптана қимылдады: болат арқан оралған лебедка барабаны шыр көбелек айналады да, штанганың бір секциясын жоғары көтереді, тежегіштің қалақшасын басып тұрып, Сержановтардың үлкені болат тұрбаны белінен қысып, арнаулы кілтке іледі. Одан соңғы қарекет кіші Сержановтың ептілігіне байланысты іс.

	Босаған штанга сырттағы жиманың қатарына орныққанда, көтергіш лебедка шыр көбелек зырылын қайтадан бастайды. Әлбетте керн көруге жиналған көпшілік те бұл қарсаңда қарап тұрған жоқты, шамашарқынша ағайындыларға қолғабыс еткен…

	Бірер сағат жанталастан соң штанга көтеру аяқталды.

	Жұмыстың енді ең жауапты кезеңі таяды. Ағайындылар оған қызықтаушыларды қатыстырмай, өздері атқармақ болып, со ны да барынша әскездеп орындауға құлшына кірісті. Үнтүнсіз қалпы, құдды бір алмазбен ұшталған кескіш коронканы штангадан босатуды дұғалап атқаруды тілегендейақ, ұзын тұрбаға телміре қарап сәл тұрды да, Сержановтардың үлкені жұдырықтай дөй балғамен түп жағынан сарт еткізіп, іле екіүш рет бүйірден тықтық ұрып, снарядты опоңай суырып алды. Одан соң керн жұлғышты ағытты. Сол сәтті тосып тұрған кіші Сержанов:

	– Бисмиллә! Иә, сәт! – деп, қолындағы сүйменді снарядтың қуысына жүгірткен.

	Тұрбадан шыққан құлаштай кернді Бақбай шолақ тонының етегіне тосып алды.

	– Әртіс мыналар! Құдай біледі, нағыз сиқыршылар! Қараңдаршы қимылын! – деп айғайлайды Құдайбергенов. Ағайынды бұрғылаушылардың шеберлігіне сүйсінгені сонша: – Көрдіңдер ме істеп тұрғандарын! Циркаштар тура, ұршықпен қақпақыл ойнаған!..

	Аға бұрғылаушы маған енді неғыл дейсіз деген кісіше ырсия күліп, алшаңдай басып келіп, қолындағы тас қиманы бас директордың алдына қойды. Ешқандай сызатсыз тұтас алынған үлгі түгелдей дерлік галенит минералынан жаралған. Құнары да алғашқы керндерден бір мысқал кем емес!..

	Тас қима қолданқолға өтті. Қолына ұстаған жұрттың бәрі де таңданғанын бүкпей, бұрғылаушыға құттықтау айтып, жапатармағай сүйсіну білдірді.

	– Тайыр, неге тұрсың? – деп масаттана дауыстады Ілияс Мырзаұлы. – Уәдесінде тұра білетін жігіттерді «жазалау» керек! Қане, осы жерде, нақ осы минутта!

	Шыбынтаев қолынан тастамай, қайда барса да ала жүрген портфелін ашты. Атақты армян коньягы екен, әмбе соның әйгілі КВКсы13.

	Шөлмектегі коньякты сарқа құйғанда бұрғылаушылардың су ішетін алюминий қалбырынан асқан жоқ бірақ. Өлшеп құйғандайақ ернеуінен келіп шүпілдей толды.

	– Қане, жолдастар, бері жақындаңдар! – Бас директор қалбырды өз қолына алды. – Бүгін біз Кенді өлке тарихында сирек кездесетін, оның шежіресіне алтын әріптермен жазылмақ тамаша оқиғаның куәсі болып тұрмыз! Әлгінде ғана жер астынан суырылған керннің кем дегенде үштен бірі таза қорғасын. Бұл не деген сөз? Демек, Шоқпарда біз бұрынсоңды бұл өңірде кезікпеген ерекше құнарға жолығып отырмыз! Ғажап олжа! Сержановтың бұрғысы бүгін кеннің аса бай, ең сүбелі қабатына қадалсынақ. Мейлі. Ал кедейіндегі қорғасын бес, тіпті екіақ пайыз болсын. Бәрібір, жолдастар, біз үшін бұл ерекше оқиға!

	– Жоқ, сіз, Ілеке, тым сүмірейтпеңіз, бұл жерде он пайыздан сірә да кем болмайды! Ал мынада кем дегенде – қырықелу процент! – деп Шыбынтаев бастығын желіктіре түскісі келгендей әсірелей демеді.

	– Аузыңа май, айтқаның келсін! – Бірлестік директоры жымың қағып әріптесін мақұлдады. – Қалай десек те өлке геологтары соңғы он бес жылда жолықпаған олжа!..

	Бір адам ләммим деп, Құдайбергеновтің сөзін бөлген жоқ. Бәрі де көзі көріп, қолдарында тұрған зілмауыр кернді сүйсіне тамашалап, соның буына, сірә, естері шығып қалғандай әсерде болатын.

	Бірлестік директоры да қалпынан тыс шалқи сөйлесін:

	– Осы жаңалықты кездейсоқ ашты дейтіндер де табылады күні ертең. Бос сөз! Мұндай жаланы бізге тек қана ниетпиғылы бұзық адамдар ғана айтпақ. Рас, Қазтуғанов кенді жобадан тысқары қойылған соңғы ұңғымада тапты. Таласпаймын. Факт! Бірақ соған дейін бұл жігіт осы жерде үш жыл бойы бұлғын аулап жүрген жоқ қой? Оған кім рұқсат етті, мына қиян түкпірге құралжабдық сүйретіп, барлау жасатқан кім? Так что, жолдастар, бұған да ойлану керек! Шоқпарға біз көз жұмып, әйтеуір бірдеме кезігер деген соқыр сезіммен келгеміз жоқ. Съемка деректерін мұқият қараудан соң, ерте ме, кеш пе, нақ осы шоқының іргесінен кен көмбесін табатынымызға сенген соң келдік. Бір! Екінші, сол мақсатқа біз қаншама әсіре білгіштердің жойқын қарсылығы на құлақ аспай, үш жылға созылған табанды еңбекпен жеттік. Кейбіреулер сыртымнан ежіктеп, Құдайбергеновтің кезекті ермегі, қаржыны миллиондап желге шашып жатыр десті. Міне, соның жауабы! Бір миллион сомды бұл түкпірге жұмсасам – мемлекет бұдан күні ертең жүз есе көп қайтарым алады! Қысқасы, жолдастар, бізде қазір кен іздеуді жантәнімен сүйетін, сене білсең – үмітіңді ақтап, ақырына дейін төзетін сауатты мамандар бар. Әне солардың бірі! – деп директор Қазыбекті нұсқаған.

	Сосын сәл тыныстап, жанжағына қутыңдай қарады да:

	– Қымбатты достар, осы оқиғаны бізбен бірге тамашалап тұрған баршаңызға шын жүректен рақмет айтамын! Меніңше, Жаңа жыл қарсаңында біз үшін – мұнан салмақты, мұнан қадірлі сыйлық жоқ!.. – деп шабыттана сөйледі. – Әрине, мына Бақбай Сержанов сияқты жұмыскер қауымның жанқиярлық еңбегінсіз, зор бейнетінсіз бұл игіліктің өмірге келмегені айдай шындық! Қысқасы, геологтар қауымында ежелден қалыптасқан рәсім бойынша, бұл оқиғаны біз бүгін ерекше даралауымыз қажет: ең алдымен айтарым – Шоқпар шоқысынан тұңғыш рет кені құнарлы керн көтерген ағайынды Сержановтарға бірлестік қорынан су жаңа «Москвич» автомобилі беріледі, рас, оны басы бүтін иелену үшін – кен орнын әлі де біршама барлау керек; екінші, жазмыш солай болған соң, амал не, барлау алаңының «құрғақ заңы» уақытша бұзылып, мына ақжолтай бұрғылаушы тап қазір менің қолымдағы армян коньягын түптүгел, бір тамшы қалдырмай ішіп қоюға тиіс! Қане, Бақбайжан, жол да, еңбек те – сенікі! Адал еңбегім үшін, ер көңілім үшін, ақжолтай қолым үшін деп, мына қымбат сусынды тартып жібер!

	Құдайбергенов ұсынған қалбырды қолына тебірене алғанымен Бақбай бірден соны ішіп салуға шіміркеніп, өзіне бағдарлай қарап тұрған көпшілікке қымсына көз тастады. Барлаушылар рәсімінде осындай жоралғы барын білетінді. Естігенді. Бірақ өз басы бұрынсоңды кешкен емес.

	– Ал, қане, жасқанба, қағып сал!

	– Іш, іш, бөгелме! – деп көтермеледі қасындағылар.

	– Жұмысқа ер кісі бұған да қомағай болса керек!

	– Түгел ішсем, ызнашыт, ерсі болмай ма? Рәсім бұған не дейді? – Бұрғылаушы ақыл күткендей Серіковке қараған.

	– Ол енді шамашарқыңа байланысты, – деді Ақтас экспедициясының бастығы.

	– Есіңде болсын, бауырым, бұл шөлмектің сейфке түскеніне жиырма жылдан асты. Нанбасаң, беліндегі жазуға қара, – деп отқа май құя түсті Шыбынтаев.– Тегінде, бұл Ілияс Мырзаұлының алтын қорынан шығындалған бесінші шөлмек. Жаңылмасам, он шөлмектің қақ жартысы сол қалпында қозғаусыз тұр…

	– Қызық екен! Жаңа кен орны табылғанша сонда оған ешкім тиіспейді, өзге жағдайда бірдебірі шашау шықпайды? – деп сұрады қала әкімдерінің бірі.

	– Кенді өлкенің бытыраңқы барлауы сол жылы дербес басқармаға бірікті, былайша айтқанда, бүгінгі бірлестіктің негізі қаланды. Сол кезде, біз онда Ілекеңе ере алмайтын жас геологпыз, бірақ естігенбіз, – деп Шыбынтаев бірлестік директорына қасқая қарап тұрып, көлкөсір шежіреге кірісті. – Иә, Ілияс Мырзаұлы осы КВКдан он шөлмек алды да, жұртқа жария етіп, этикеткасына қол қойып, мөр де басып, басқарманың құпия қағаздар сақтайтын бөліміне өткізді. Ұсталу шарты: сүбелі кен орнын тапқан жолды барлаушыға сыйланады, әрбірінің соңында әлгінде Ілекең айтқандай үш тоғыз сыйқұрметі болады. О, жолаяқ барлаушы, бүгін сен шала байыдың, қане, қолыңдағыны тартып жібер!

	– Төртінші шөлмекті ашқызған атақты «Тыныштық» кеніші еді. Оған да, міне, қанша жыл өтті! Бұл үшін, өздеріңіз білесіздер, Ілияс Мырзаұлы бастаған бір топ бірлестік геологтары Мемлекеттік сыйлыққа ие болды. Кім білсін, мынау да сондай бір атышулы кен көмбесі болар, – деп Серіков те естелікке бет бұрғанды.

	– Жә, Бақбай батыр, бұрғы ұшын кен қабатына бағыттаудан таймаған сабаздың әлуетті қолы бір кружка коньяктан қалтырауы мүмкін емес, – деді Құдайбергенов бұрғылаушыны арқасынан қағып. – Жұмыс істей білетін барлаушының асқа да аусар екенін көрсет, қане!

	– Құп! – Сержанов соншама үгіттеуден соң болмас деген кісіше, өзін тұстұстан қаумалаған жұртқа мейірлене бір қарап өтті. – Ызнашыт, көп жылдан бері мені тосқан шәрбат шарап екен, соны бөліпжарудың жөні жоқ сияқты. Сіздердің құрметтеріңіз үшін, жақсы ағалар! Басекеңнің алтын қоры бұдан былай тезірек шығындалсын деген, ызнашыт, игі тілекпен!..

	Коньякты Бақбай дем алмастан сылқылдата жұтты да, аузын сүртті. Тіпті титтей шіміріксейші. Тіске басар ештеңе іздеген жоқ, құдды бір шөлден қаталап келіп, мейірі қанғанша су жұтқандайақ қағып салды да, сайман жәшігінің суырмасынан темекі қорабын алды.

	– Міне, жігіт! Тусаң ту!

	– Мәссаған, бір тамшы да қалдырмапты.

	– Бәрімізді нәубез қалдырды, ей, мынау!

	– Уа, мұны сонша мадақтап, қытығына тиіп, нелерің бар еді. Ілекеңнің зәмзәм шәрбатынан құр қалдық, – десті бұрғылаушының оғаш қылығына тәнті болып, өздеріне де жоралғы тілейтінін ескерткендей жанжақтан дабырлаған көпшілік.

	– Ешкімге ештеңе берілмейді, рәсім солай, қашан кен орны толық барланып, өндіріс қорына өткізілгенше, – деді Құдайбергенов сылқсылқ күліп. – Ал алтын қордан дәмесі барлар кен іздеуге шықсын!..

	Шоқпар хикаясы осылай басталып еді. Бақбай Сержанов үшін ол тіпті өзгеше оқиға болып, өміріне ойламаған өзгерістер әкелгенді…



	ІІІ

	Кенді өлке геологтары да соңғы кезде жұмысты вахталық әдіспен істеуге машықтанған. Бұл болса шет жайлап, үнемі елсізде жүретін барлаушы қауымның тұрмысына бірқыдыру өзгерістер енгізген. Соның ең бастысы, сірә, кезбе тірлік иелерінің бір мекенге тұрақтап, отырықшы тұрмысқа көшуі болса керек: жұмысқа үйінен барады; көпшілігі бұрын зейнетке шыққанша тұрақты баспана салып, дүниемал жинап, ел қатарлы тіршілік еткен жандар еместі; өздеріндей жұмыскер қауымы – металлургтер, иә кеншілер құсап, ежелгі қала тұрғындары пайдаланатын кәдуілгі игіліктердің де бірдебірін солар әжетіне жаратпайтын. Ал қазір? Қазір олар да байырғы қала адамы. Басында жұрт ретті баспанасы бар. Ынта қойғаны жер алып, оны өз қадарынша әскездеп қоражай тұрғызып алды. Енді бірі қала іргесінен баубақша өсіреді…

	Соның бәріне ынталы етіп, тұрмысын оңдауға мүмкіндік туғызып отырған игі іс – вахталық әдіс. Өйткені он күн барлауда жүрсең, келесі он тәулік түгелімен өзіңдікі. Бұл мерзімде ұйқыңды қандырып бос жатамысың, әлде үй шаруасымен шұғылданамысың, бәлкім біліміңді көтеріп, иә өнер адамдарын тамашалап, клуб, мәдениет сарайларына барасың ба – бәрбәріне еріктісің. Ең бастысы, бұған дейін қауым тірлігінен сыртқары жүретін барлаушы көп ел ішінде тұратын болды – балашағасынаң қасында, олардың тәлімтәрбиесіне қарап, оқуын қадағалауға да мүмкіндігі бар.

	Осы рәсімді Ақтас геологтары Шоқпар қазынасын түпкілікті барлауға да қолдануды құп көрді. Бұл үшін тек қазыналы шоқымен тұрақты шұғылданатын дербес іздеу партиясын құру қажет…

	Кімкім, әлде бағына, әлде сорына ойда жоқта табылған жаңа кен көзін тезірек барлауға экспедицияның байырғы бастығы Құрманбай Серікұлы ерекше ықыласпен кіріскенді: жуықта ғана ол алпысқа толған. Саналы өмірін Кенді өлке байлығын барлауға жұмсап келе жатқан еңбек адамы үшін – бұл ерекше кезең. Сірә, соны ескергендіктен шығар, бірлестік дирекциясы осы оқиғаға арнап, Ақтаста мерекелік мәжіліс өткізген. Соншама қошеметке тәнті болған Құрманбай Серікұлы да қарап қалмай, мәжіліс соңынан дастарқан жайып, ассу берген. Әлбетте, үлкендікішілі әріптестері, бірлестіктен арнайы келген досжар геологтар оған көпкөп мадақ лебіздер айтып, ақсақал жасына келуімен құттықтаған. Бәрінің де шын көңілден, дос жүректен жарып шыққан көкейкесті сырларын ақтарғаны сөзсіз. Әйтсе де? Солардың ерін ұшымен білдірген лебізінен, әсіресе Ілияс Мырзаұлының күліп тұрып, көп жылдық қызметіне алғыс айтқан сындарлы сөзінен ол бұған дейін өзі күмәнданып жүрген бір жайтты аңғарған: жұмыс деп күнітүні алқынып жүріп, шынында да ақсақал жасына келіпті; сірә, жуық маңда зейнетке шығу керек…

	Айтыпайтпай не керек, Ақтас экспедициясының жағдайы соңғы он жылда оңған жоқ: ауызға алғандай сүбелі кен орнын таба алмады; талай заманнан бері кен беріп келе жатқан айтулы кеніштің қоры болса – таусылуға тақау… Әрине, бұл үшін ең алдымен жауап беретін геологиялық қызмет иелері. Бірақ соның анықтанығын қазып, себепсалдарын талдап отыруға жұрттың құлқы болса? Ал талдағысы келмей, жазалыны іздеді ме, Ілияс Мырзаұлының ең алдымен дүрелеуге шығарып беретін кісісі, тегінде, өзі болады. Бар сәтсіздікті бір өзіне аударады да, небәрі бірақ сағатта зейнетке айдап шығады. Бұған ол қымсынбайды, обалсауапты ойлап, алдыартына қарайтын ибалы кісің – Ілекең емес…

	Серіков өз басына төнген қауіпті жақсы білетін. Білгендіктен де бас директордың қасқабағына қарап, құзырын бұлжытпай орындауға құлшынып тұратын. Бірақ жарамсақтана қызмет етумен жаны қалмайтынын да жүрегі сезетінді. Сөйтіп жаны жабырқап, қарақан басына төнген қатерден қалай құтылу ды күнітүні ойлап аласұрып жүргенде, міне, көктен күткені – жер астынан көрініп, Шоқпар шоқысынан шылқыған олжаға жолықты. Соны енді әжетіне жарата алмаса – Серіковтің бекерақ Құрекең атанғаны. «Шындығын айтсақ, Шоқпар қазына сы – бір ғана менің құтқарушым емес, біздің өңірдегі бақбеделі қожырай бастаған бірталай кексеге майлы жіліктей нәпақа болды. Тек сол біз күткендей сүбелі кен орны болғай!.. – деп қиялдағанды Ақтас экспедициясының қартамыш жетекшісі. – Кен орнының қорлы екенін дәлелдедік пе – сол заматтаақ гүлге жабылған бал арасы құсап, бұл олжаға ортақтасқысы келгендер қаптап кетеді әлі! Сол тобырдың ту басында, бас директордың өзі тұрады, одан соң оң қолы – Шыбынтаев, сорлы ТУ154. Мейлі, қаптай берсін! Ондай қуанышты күнге шіркін жетер болсақ – мені де ешкім аттап өте алмайды. Ең бастысы, Шоқпардың мәлімсіз қазынасын нақты анықтап, әйгілеу үшін мен сияқты іскер басшы, жұмыстың жайжапсарын білетін қайраткер, әмбе олардың айдауына жүретін көнтерімді кісі керек. «Өткел аузында жегін аттарды ауыстырмайды!..» Бұл қағиданы да ойлап шығарған мен емес, дарқан өмір! Олай болса? Жасқануды қойып, Құреке, тезірек қимылдау қажет!..»

	Жаңа жылды қарсы алу рәсімі өткен соңақ Құрманбай Серіков бүкіл экспедиция геологтарын қауырт жұмысқа отырғызып, бұған өзін де, Қазыбекті де күнтүн жегіп, ақыры он шақты күннің көлемінде Шоқпар шоқысын жанжақты барлаудың бес жылдық жобасын әзір еткен. Оны бірер күнде қайыра тексеріп, өзара пысықтады да, ілешала Өскенге аттанды.

	Кекселіктің нышаны білінген соң бұрынғыдай емес, шау тартты дескен Құрекеңнің қайсыбір мамандар айлап жүріп, әрең аяқтайын қыруар жұмысты опоңай бітіріп әрі тыңғылықты жоба жасап әкелген жөткірлігіне таңғалған бірлестік директоры алдында қаттаулы тұрған құшақ толы папкалар мен схемакарталарға сүйсіне қарады. Оларды парақтау үстінде әлгіден бетер таңдансын. Байырғы геолог көкейінде өзі де ойлап, сөйтсекау деп жүрген бірқанша шараларды түптүгел жобалап келіпті: қанша станок қояды, оларда жұмыс істейтін бригаданың саны, жұмыскер тұратын уақытша мекенжай салу, қуатты дизель стансасының жобасы, Қарабұжырдың үстінен салынатын көпірлердің шығыны… Бәрі де тиынына дейін есептелген. Әрине, аз сома емес, әлденеше миллионнан асып түскен.

	Жобаның мұқият әзірленгені сонша – өздерінің ғана емес, тап қазір Алматыға алып барып, министрліктің геологиялық кеңесіне салсаң да ешқандай даудамайсыз бірден бекігендей. Ілияс Мырзаұлы ежелгі әдетіне салып бұл жолы кергіген жоқ, Серіковті қарсы алдына отырғызып қойып, министрге телефон соқты.

	– Шоқпардың жобасын қарағалы отыр едік, – дегенді ол бірденақ төте сөзге көшіп. – Биылға үш миллион сом қосымша қаржы сұрасақ, бұларың қияли жоба деп ұрыспайсыз ба? Ал келесі жылдан бастап ондағы барлауды екі есе өсіреміз, әрине, одан арғыны, жолдас министр, бұрғы ұшының қайтарымы біледі…

	– Көмейіңді аңғардым, Ілеке. Шоқпарыңыздан тек түк шықпай төбемізді ойып жүрмесін… – деп кеңкілдеді министр. – Ал алғашқы ұңғымадан алынған құнар зертханада бекісе, айтқаным айтқан: әлгіден үш есе көп сұрасаңыз да аласыз!..

	– Сол жерге түскен үш ұңғымадан да құнарлы кенге жолықтық. Сірә, соны кездейсоқ деп ешкім де айта алмас! Құнары әзірше қырық пайыз!..

	– Илайым солай болсын!

	Трубканы қойған соң Құдайбергенов Ақтас геологына маңғаздана бұрылып, алдына жатқан жобаны шеткерірек ысырды да, саусағын әрліберлі бұрап отырып, бір ғана ескерту жасады.

	– Жобаң бес жылға жасалыпты. Мұның көптеу, Құреке. Естідің ғой әлгі сөзді? Аңдауымша, Шоқпар өндіріске таяу мерзімдеақ керек болады.

	Ә дегенде Серіков шоқ басқандай ыршып түсті.

	– Ілеке, өз басым осынау кексе тартқан жасымда жаңа кен орнының үш жыл түгілі бес жылда барланғанын көрген емеспін. Бұл тегі он жылдың тауқыметі. Ал Шоқпарда үш станок пен екіүш жеркепеден өзге ештеңе жоқ. Демек, бәрбәрін тыңнан бастаймыз. Құрылыстың өзіне бір жыл керек. Ең қиыны – жол тауқыметі, – деп шыжалақтап, өз жобасын қорғап, барлау мерзімін қайткен күнде бес жылға созуға тырысқанды.

	Әлгінде ғана ақсары жүзі жайраңдап, өзіне сүйсіне қарап отырған Құдайбергеновтің қабағы түксиіп, жалпақ беті сазара түсті де:

	– Онда, Құреке, маған өкпелеме. Шоқпарды басқа адамға жүктеп, иә сенен гөрі оралымды, жағдайды түсініп, әмбе тезірек қимылдайтын қайраттырақ, сірә, жасырақ та кісіге барлата мыз, – деді.

	Серіков демікпесі ұстаған кісідей булығып, жөппелдемде тіл қата алмай, тымтырыс отырып қалды. Біраздан соң ғана қақалыпшашалып тұрып:

	– Жожоқ, Ілеке. Шоқпардың басында өлсем де көндім шартыңызға! – деді.

	– Е, бәсе, сөзің жаңа түзелді.

	Сонымен бір аптаға жетержетпес мерзімде Ақтас экспедициясының құрамында Шоқпар партиясы ұйымдасып, қаражат беріліп, барлау тобы жасақталғанды. Обалы не, қиян шетте жедеғабыл ашылған партиядан бірлестік директоры ештеңе аяған жоқ: құралжабдықтың да ең қуаттысын және зауыттан енді ғана шыққан су жаңасын, қысқасы, бұған дейін аю мен бұлғын қыстап келген тағы түкпірде жұмыс істемек іздеушілерге қажетау дегеннің бәрін де берді. Оның төлеуіне тек қытымыр директор барлау қарқынын барынша тездетіп, үш жылға белгіленген мерзімде аяқтауды талап еткенді.

	«Іс тетігін кадр шешеді!» деген қағидаға өмір бойы бас иіп өскен, өзін де сол рәсімнің құлымын деп есептейтін Құрман бай Серікұлы Шоқпарға жобаланған жұмысты кісі таңдаудан бастады. Ең алдымен әлбетте зерттеуші партияның бастығын тағайындау қажет. Ал ол шаруаға тиянақты, әмбе іскер кісі болуы шарт.

	Экспедиция бастығының бұл міндетті сол күндерде бағы асып, абыройатағы дүрілдеп тұрған Бақбай Сержановқа жүктеуге ынтасы ауған.

	– Мұныңызды түсінбедім, Құреке. Бақбайда арнаулы білім жоқ. Ал Шоқпардың күрделі қыртысын білесіз… – деп Қазыбек оған қарсылық білдіріп еді.

	– Қазыбекжан, шынымды айтсам, бұл жерде қулық та ойлап отырмын, – деді Серіков мырс етіп. – Бақбай біздің – бүгін таңда жолы болып тұрған жігітіміз. Оның беделі әсіресе генерал директордың алдында ерекше! Көрдің ғой, Ілекең анада оны төбесіне көтеріп, жұрт алдында қандай сый тарту еткенін. Осы жайтты біз ақырына дейін пайдалансақ деймін. Ал жаңа қоныста, өзің білесің, бірлестіктен сұрайтынымыз аз болмайды. Ілекең болса көңілі құлап тұрғанда, Бақбайдың қолын қақпайды…

	– Білмеймін, қатардағы бұрғылаушы қарамды барлау тобын басқарып кетеді дегенге өз басым сенбеймін. Алайда өмірден көргені көбірек, әрі жасы егде бастықтың айтқан тағы бір желеуі экспедицияның бас геологын өзге түйсікке иландырды.

	– Түптеп келгенде барлау партиясының бастығы не істейді? Оның араласпайтын шаруасы жоқ – жұмыскердің жатын орны мен тамағы, станоктың жабдығы мен дизель стансасының жағармайы, ең аяғы, өздеріне тиесілі техниканың, қатынас құралдарының уақытымен жүріптұруы… Соның бәрбәрі топ жетекшісінің оралымына, іскерлігіне байланысты. Шынтуайтын айтқанда, оның геология туралы ойлануға да мұршасы болмайды. Бұл жөнінде қатты толғанар кісі – партия геологы, оның қарамағына берілетін жетекші мамандар, – дегенді Серіков. – Демек, зейінді геологтардан жақсы көмекшілер берсек – ал бұл, Қазыбек Қазтайұлы, сенің еркіңдегі шаруа. Қысқасы, Сержанов бастық міндетін ойнап отырып атқарады. Еті тірі жігіт, ақылы да басына жетерлік. Басқару тәжірибесі жетпесе, үйренеді. Мен тіпті Бақбайды қиын жерге әдейі салмақшымын. Ол өзі ер көңілді, өтірікке, жымысқы қылыққа үйірлігі жоқ азамат, намысқа тырысып, көресің, жанын салып, аянбай істейді. Бізге керегі де осы емес пе?..

	Ақыры солай болды. Оның станогына інісі Шекбай тұрды да, Бақбайдың өзі Шоқпардағы барлау партиясының бастығы болып тағайындалды.

	Кей адамның өзі де аңғара бермейтін, әлде соған көңіл қойып ойланбай ма, ерекше қабілетқасиеттері болады. Бақбайдың жұртты таңғалдырған іскерлік дарыны сол қарсаңда ашылды. Әншейінде ырғалыпжырғалып, кем дегенде бірер ай әзірленетін трактор керуенін ол онақ күнде дайындап, жөнелте қойсын. Сөйтіп жыл басындаақ Шоқпар шоқысында бақандай алты станок жұмысқа кіріскен. Жас бастықтың шаруа жайын алдын ала ойлағаны жазғытұрымғы көксоқтада тағы байқалды. Әдетте бұл қарсаңда жол қатынасы қиындап кететін де, барлау қарқыны күрт төмендеп, кейде бірер айда тоқтап қалатын. Бақбай болса мұны да ертерек ойлаған, қыстыгүні жасақталған керуенге ең қажет деген жарағын түгендеп аттандырыпты, тіпті дизельдің жағармайын да ұмытпаған. Сөйтіп топ бастығының көктемдегі міндеті жұмысқа келген жұмыскер мен қайтқан адамдарды дер кезінде алмастырып тұру ғана болғанды…

	Осылайша үрдіс басталған барлау бір күн, бір сағат кідірместен жедел қарқында жүріп кетті. Қиян шеттегі елсіз шоқы жаз шығаақ ерсіліқарсылы шұбырған адамдар мекеніне айналған: машина, тракторлар керуенінің бірі келе жатса, екіншісі қайтып бара жатады; Шиелі сайдың етегіндегі шағын алаң – жыпырлаған палатка; көп ұзамай сол жерде жұмысшы тұратын ағаш барактар қиыла бастады…

	Шоқпар барлауының сәті сонымен бірақ жайтқа байланысты болып қалғанды: күткен кен қоры табыла ма, табылмай ма? Қыстыгүні кездейсоқ кездескен кен қабаты қанша жерге тараған? Гәп көлемінде. Оны енді бұрғылаушының бақытынан да гөрі, жер қойнына бойлаған алмаз бұрғының ұшы шешпек.



	IV

	Геологтардың Шоқпар қазынасы жөніндегі бастапқы жорамалы ақыр аяғында шындыққа айналды: Бақбайдың станогы жер астынан суырған алғашқы керн үлгісі зертханада тексеру де құрамында қырық пайыздан астам қорғасыны бар құнарлы кен болып шықты. Бұл болса Кенді өлкеде бұрынсоңды ұшырасқан кендердің айрықша белгісі. Кен жатқан қабаттың тақиядай төбесі сүт бетіне тұрған қаймақтай аса құнарлы бо лады да, қаймақ асты – сұйқылтым «сүтке», сұйылған жүлгеге айналады. Кен орнының тағдыры түптеп келгенде екі жағдаят қа байланысты шешіледі: «қаймақ төбе» қаншалықты мол және «сұйқылтым сүт» жатқан қабаттың қуаты14 мен жалпылама құнары қанша?.. Айталық, кеншілер Ақтастың ең шұрайлы қабаттарын елуінші жылдарда тақа тауысқан, қазірде алып жатқандары – қорғасын бойынша жарты пайызға да толмайтын болмашы құнар. Ал мұнда?.. «Қаймақ қабаттың» қуаты жиырма бес метрден асып барып тоқтады, төмендегі қыртыстың орташа құнары – әзірше бес пайыз! Демек, бұл Кенді өлкедегі Ақтас, Қайыңды, Ленин атындағы кеніштер ғана емес, соңғы жылдары ашылған Тыныштық кен орнын да әлденеше есе орап кететін ең сүбелі көмбе болмақ. Әңгіме тек сол құнардың қанша көлемге таралғандығында ғана. Бұл болса болжам, иә жорамалдау емес, тек қана барлаумен, бұрғы ұшымен анықталатынды.

	Сөйтіп әңгіменің тоқетері барлау сәтіне тірелген. Құдайбергенов қана емес, геология министрлігінің де Шоқпардан ешнәрсе аямай, қаржыны да, құралды да үйіптөгіп беру себебі де осында. Шоқпар қыртысы да құпия көмбені бұдан әрі жасырып ұстағаным болмас дегендей, барлаушылар меселін қайтарған жоқ. Кен тапқан алғашқы ұңғыманы жағалай қойылған ұңғымалар алғашқы жаздаақ межелі тереңнен галенитке шылқыған қабатты ашудан бір сәт жаңылмады. Шоқпардағы іздеу тобының ұйымдасу, жаңа жұртқа орналасу қарбаласы сөйтіп осындай үлкен қуаныштармен жалғасқанды.

	Қысты ғана емес, сол жылдың жаз күндерін де Қазыбек Шоқпарда өткізгенді. Жыпырлай түскен ұңғымалар торын қайтақайта тексеріп, көңілінде түрлі қуаныш, кейде күдік те туғызған карта қиығын алдына жайып қойып, ойға шомады геолог. Ақыры өзінше тоқтам жасады: бұл жердегі кеннің жаратылысы Кенді өлкедегі бұған дейін мәлім болған бірдебір қазыналы көмбеге ұқсамайды; мұнда – Ақтастың «ат құйрығы» да жоқ, Қайыңды кенінің тау бетіне жантая біткен «түйе өркеші»15 де емес. Мұндағы кен нобайы шаншылған найзадай тік біткен. Бұған дейінгі үздіксіз бұрғылауда табылмаған сыры да содан, тік жаратылған кен шоғырына дәл түсе алмаудың салдары. Алдағы барлаудың бағыты, «найза» белдемнің жанжаққа таралған көлемін анықтауға тірелмек. Ал күшқуаты оның жуандығы мен ұзындығына байланысты болмақ…

	Түптеп келгенде бұл да – барлау жөнін долбарлаған гипотеза. Оның дұрысбұрысы болашақта, кенді түбегейлі зерттеу үстінде тексеріледі. Ал қазір станоктар түсетін барлау алаңын шеңберлеу шарт. Жаз бойы, тіпті қоңыр күзге дейінгі Қазыбектің геолог көмекшілерімен тізе қоса атқарған жұмысы осы төңіректе болғанды…

	Әлбетте, бірлестіктің геологиялық кеңесінде өткен қызу талқылауда бұл долбар түрліше қарсылықтар туғызған. Кереғар пікірлер де айтылған. Бірақ Қазтуғанов сол күндерде бәйгеден аты келген жолды геолог болатын. Сонсоң ба, оның жұмысшы гипотезасы өзгеріссіз қабылданды да, ілешала Шоқпар қыртысында жүзеге аса бастады.





БЕСІНШІ ТАРАУ




	І

	Қали Жақсыбеков түстен кейін Ақбұлақ кенішінде болғанды. Кешкі ауысымды сонда, оныншы қолатта қарсы алып, жуықта қазыла бастаған жаңа жүлгенің жайкүйімен танысқан. Жаңа кеніштің жас басшыларына сеніңкіремей қауіп ойлап барып еді. Бекер күдіктеніпті, дайындық жұмыстары жақсы екен: бүгін не істейді, ертең, тіпті келесі айда қай қуыстан кен алады, қанша алады – бәрбәрін таптұйнақтай ойластырып, жобалап, уақытқа бөліп кестелеп, арнаулы тапсырма жазып, бригадирлер қолына алдын ала ұстатып қойған. Ертеңгі тірлігін бүгін ойлаған ұқыпты қожайынның қылығын танып, қатты сүйсінді.

	Ақтас кенбайыту комбинатының директоры соған да қуанып, жер астынан үстіге көңілді шықты.

	Су себелеткішке кіріп, шахтаға киген киімін ауыстырған бетте кабинетіне келді. Жұмыс аяқталып, кеңседе некенсаяқ қана қызметкерлер қалыпты. Тегінде, ол кеңсе қағаздарымен осындай мезгілде, көбіне кешкі уақыттарда шұғылданатын: кеншілердің онымұны сұраған арыздары, директордың бекітуін, нұсқауын, ең болмағанда танысуын тілеген хаттар мен қағаздарда есеп жоқ, бір құшақ болып тағы да жиналып қалыпты. Ынталы кісіге жұмыс аз ба? Солардың біразын еңсеріп тастауды ойлап құлшына кіріссін. Бірақ сәті болмады. Диспетчер мен тікелей жалғастыратын сары телефон кенет шырылдап қоя берді. Облыстан жедел телефонограмма келіпті: ертең, сағат төрттен қалмай Өскенде, обкомның өндіріс саласын басқаратын хатшының кабинетінде болуы керек. Әлде айтпаған, әлде хабарды алушы шалағайлығы – нендей шаруаға шақырғаны белгісіз.

	Жақсыбеков алдындағы қағаздарды әрірек ысырып қойды да, комбинаттың негізгі еңбек көрсеткіштері жинақталған папканы қолына алды.

	Сол бетінде ол бірер сағат тапжылмай отырып, өндіре жұмыс істегенді. Керек боладыау деген біршама деректерді іріктеп, жеке қағазға көшіріп алды.

	Бір мезетте әлдене ойына түсіп, комбинаттың бас геологына телефон соқты. Жұмысқа ертең ертерек келіп, кеніштің геологиялық деректерін, әсіресе кен қоры жайлы соңғы ізденістерді реттеп беруді өтінген.

	– Оның реттейтін ештеңесі де жоқ, Қалеке, – деді Сардар Алтынбаев күні бойы осы сұрақты күтіп отырғандайақ таңдайы тақ етіп. – Өзіңіз партконференцияға жүрердің алдында әзірленген қалпында дайын тұр. Шкафтан суырып аласыз да жүре бересіз…

	Бурыл тартса да бір талы түспеген, жас кезіндегідей тікірейген қалпында ербиіп тұрған қою шашын Қали Нариманұлы кенет уыстай жұлқылады. Шегір көздері де ақшиып шыға келгенді. Алтынбаев қарсы алдында отырғандай басын шайқап:

	– Әй, қарағым, еріншектікті қашан қоясыңдар осы?! – деді зілді үнмен. – Мен саған сөз түсінер кісі деп айтып отырмын. Оларды қайтадан қарап шық, ұқтың ба, бәрін де қайтадан! Ертең асығыс болады, бүгін, тап қазір үйіңе алып кетіп, ертеңге әзір ет!..

	– Қали аға, сеніңіз, содан бері кеніш геологиясында ешқандай өзгеріс болған жоқ. Ақтас қыртысының да өзгермегенін өзіңіз білесіз…

	– Дүниеде қаншама өзгерістер болып жатыр, – қыңырайған директор геологтың сөзін бөлді. – Ешқашан да өзгермейтін, сірә, сенің қасаң геологияң ғана. Иә, содан соң – сен!.. Бір сөзді жаттап алып, жүз мәрте қайталаудан айнымайсың.

	– Ол енді сондай қасаң ілім, ағасы. Біз тіледі екен деп ғылым өзгере ме, демек, жер асты қазынасы да…

	Алтынбаев да әлденелерді дәлелдеп, қырсық сөзге көшкен. Директордың тыңдағысы келмеді де, трубканы сарт еткізіп жауып тастады. Бірдеме шыға ма деген сеніммен жетегіне алып, қолтығынан демеп жүрген жасаң инженерге көңілі кәдімгідей қоңылтақсып, жүдеп қалды. Тегінде бұл – өзіне бөтен де жігіт еместі. Ана жылы ол сонау Ұлытаудан, өзінің туған ауылы нан жасы үлкен бір жамағайынның «Осы баланы, Қали, саған тапсырдым!..» деген тілдей хаты бар қолында, сүмірейіп алдына келген. Қыздарша ұзарта өсіріп қоя берген шашы иығына түскен, біресе танауын шұқып, біресе соны қалтасына тығып, екі қолына ие бола алмай мазаланып тұрған тым ұяң, шикілсары жігіт еді. Тегінде, Қали Нариманұлы жастарды балаша жетелеуді жаны сүймейтін, өндірістің өз илеуінде от пен су кешіп жүріп пісіпқатқан мамандармен жұмыс істеуді барлық таныстық, иә туыстықтан артық санайтын. Қызметін көтеріп, арқа сүйейтіндер де сондай инженертехниктер еді. Ал мынау? Бес жыл оқып, еңбекпен алған инженерлік дипломынан бұрын қамқоршы ауылдасының сәлем хатын ұсынып, соған тіпті ешбір қысылыпқымтырылмастан өзіне мүләйімси қарап, тамақ сұраған жетім баладай аузын ашып, жұтқыншағын бүлкілдетіп қарсы алдында жұтынып тұр. «Осы күнгі жастар қандай пысық. Пысық, әлде пасық? – деп тыжырынғанды Жақсыбеков. – Пайдалы шаруаны шіркіндердің танауы сезе қояды. Сезді екен, соңыңнан қалмайды. Қайткенде де бір осал жеріңді тауып, көздегендеріне жетеді. Мынаның келісін көрдің бе. Біз сөйтіп пе едік? Үкімет қайда жұмсаса, қандай өндірісті жөн деп білсе – партия тапсырмасы деп, тіл қатпастан жүре бердік. Ықпалды бір ағайынның әлдекімге телефон соғуын күткеміз жоқ. Алдымызда қандай қиын асу тұрса да бақталайымыздан көрмек болып, өзімізді әрдайым қиынға салдық. Кімнен кем болдық сол үшін?!.»

	Әй, сенен әлуетті өндірісші шығар деймісің, қара көбейтер дипломды мамандардың бірі болып қатарда жүрерсің дегендей немқұрайды шыраймен Жақсыбеков шикілсары ауылдасына көзінің астымен бірер мәрте түйіле қарап, қолын созған. Сұрағаны дипломның қосымшасы еді. Жоқ, жуас бала жуан болып шықты: негізгі мамандық пәндерінен алған бағалары тәптәуір екен… Бұған ол разы болды. Қолында тұрған қызметті аясын ба, сол күнде Ақтасқа жүздеп келіп жатқан инженер мамандардың жуан ортасына жас Сардарды қосты да жіберді. Бұл да қашаннан бергі әдеті: еті тірі, ақылойы жүйріктері күндердің күнінде көзге түсіп, топ ішінен жарып шығады; жер астының ауыр мехнатына, жұмыс тауқыметіне шыдамағандары ешкімге жария етпестен басқа бір жайлы жерге, көбіне жылы жаққа, иә орталық қалаларға зымзия қашып құтылады; ал мына сияқты жуастар қара көбейтер көптің бірі болып, жылдар бойы елеусізескерусіз тіршілікпен изеңдеп, шегелеп қойған жұмысында митыңдап жүре береді. Сардар бала шыдамдылық байқатты. Ешқайда қашқан жоқ, топ жарып көзге де түскен жоқ, өзге жұмыс сұрап, қайтып келген де жоқ. Кеніш геологы болып, біраз жыл салпылдап жүріп шыңдалудан өтті де, ақыр аяғында, жер үстіне, геология бөліміне ауысты. Екі жылдан бері комбинаттың геологиялық жұмыстар жөніндегі бас маманы. Техникалық сауаты көпкөрім, тапсырылған шаруаны ұқыпты орындайды, өз жұмысына тақуа. Жаңағы қырсық жауабына қарағанда, тілі де ұзара бастаған тәрізді. Ал айтпасаң?..

	«Өз бетімен қия баспайтын маманнан сорлы жоқ, тегінде. Жұмысты олар ынтасы құрып жүріп ойсыз істейді. Мынау да сондай дүмбілездердің бірі, – деп ойлайды Жақсыбеков алдындағы қағаздарды қызыл қоңыр былғары папкаға салып жатып. – Бәрі де түгел сияқты. Обком хатшысының алдына қысылмай баруға болады. Қандай сұрақ қойса да – жауабы әзір. Сөйтсе де обкомға не жайында шақырған? Хатшы жуықта сайланған кісі. Әзірше сыры да, сыны да беймәлім жасаң адам. Бұрын өндірісте істепті. Металлург. Демек, одан әрқилы мінез күтуге болады…»

	Сүлдері құрып қалжырап қалғанын сезді кенет. Күні бойы дамыл көрген жоқ. Біресе жер астына түсті, одан үстіге шықты. Алпысты алқымдаған шағында оңай ма сол? Тез шаршайды, кейде көз алды қарауытып, бойы енжар тартып, жатжат деп тұрады. Ертеректе күнді түнге жалғап жүре беретін. Денсаулығы мықтыақ еді. Ал қазір? Желкесінде сіресіп тұрған бір пәле бар – шұғыл бұрғызбайды, қол созым бұрышқа қарау үшін бүкіл денесімен айналуы керек. Көк желке ғана ма, бүкіл омыртқа жотасы бөренедей тұтасқан бірдеңе. Дәрігерлер жиналған тұз дейді. Оны үздіру үшін апталап ауруханада жатып, жан баптау керек. Оған да көнер еді – соған тек мұршасы келсе? Қашан, қай уақытта?..

	Жақсыбеков үстел басынан тұрып, ұйыңқырап қалған қолаяғын жазып, кабинетінде ерсіліқарсылы жүре бастады. Әлден уақытта ауызға шығып, коридордың ұзына басына сүзе қараған. Мәссаған, үй сыпырушыдан өзге кеңседе тірі жан қалмапты. Ол да өзін тосып, үстіне батып кіре алмай, есік алдында қипақтап жүрген сияқты.

	Бір тәуірі, жүргізушісі тосқан. Қара «Волганы» қақпа алдына көлденең тіреп қойып, қос есікті айқара ашып тастаған, артқы креслода қаннен қаперсіз қорылдап жатыр.

	– Раутөбенің басына, Коля.

	Раутөбе – Ақтасты жағалай қоршаған еңселі шоқылардың биігі. Сонау жылдарда төбенің қала жақ беті шымқай ақсұр тас болатын, ақ мәрмәрдің тозған сарқыншағы. Ол қысыжазы ерімейтін сүрі қар сілеміне ұқсап, бозарып тұратын. Тегінде, бұл жердің, соңынан бүкіл кеніштің Ақтас атануы – осыдан, алыстан ағарып көрінетін қарауыл шоқылардың ақ жаулық жамылғандай ақшулан тұрпатынан туғанды. Ал мына төбенің тымақтай қоқырайған құзар басы мен арғыбергі бетіне ертеректе рау ағашы өсіпті, оның айналасы, әсіресе төменгі етегі белуардан келген шалғын екен. Бұл күнде Раутөбе соның бәрінен жұрдай болды: рау жемісі, көкмайса шалғыны ғана емес, қатқабат дестеленген ақ тасында. Рау ағашы өздеріне дейін, өткен ғасырда жоғалыпты. Ал мәрмәр қоры? Немесе төбенің әр жерінен жазға салым бұрқырап шығатын он сан бұлақтарды айтсаңшы! Суы қандай мөлдір еді. Қандай бір күйіп тұрған шілдеде жағасына жата қалып, бас қойсаң – мейірің қанбас, суықтығы тас төбеңнен шығар мұздай, нағыз кәусар едіау, шіркін! Солардан қазір белгі қалған жоқ, түптүгел құрып кетті. Бұлақтар құрыған соң көкмайса шалғын да, оның жайқалған бетін неше түрлі түске бөлеп, небір әдемі суреттер түзеп желкілдеп тұратын ақ, қызыл, жасыл, көк гүлдер де жоғалды. Гүлдер құрыған соң жаз бойы Раутөбені айнала ұшып жүретін еңбекқор аралар да, ақ, сары көбелектер де басқа жаққа қоныс аударды. Бір ғажабы, жанжануардың құт жайлауы болған айтулы төбенің көркі бір жылда, иә кенеттен емес, біртіндеп, көптеген жылдар жүзінде тамтұмдап жойылды. Ақтасқа бертінде келген жас инженерлерге бұл жер солай еді, төбе басына серуендеп шыққанда – торсықтағы қымыз, шөлмектегі сыраны тас іргесінен жарып шыққан бұлақ суына мұздатып ішетінбіз десең – сірә да сенбейді. Мұндай ертек кімге керек деп миығынан күліп, жүре тыңдайды. Шындығында соның бір өтірігі жоқ. Қалидың өз көзімен көріп, талай жыл рақатын сезініп, көкірегіне мәңгі ұялаған көркем көрініс!

	«Амал қанша, бәрі де құрыды, көзден таса болды, бітті. Оны енді ешкім де түзете алмайды, – деп күрсінеді Жақсыбеков өткен күндердің сол бір өкінішті оқиғасын есіне алған кезде. – Қайта түзерге соны пейіл болғанмен шама жоқ!..» Шынтуайтын айтқанда, жаратылыстың бейкүнә көркін бұздың деп, ешкімді де кінәлауға болмайтын. Оны табиғат опатына, иә жер астында өздері қолдан жасап жүрген жарылыс дүмпуіне де жаба алмас еді. Өзі ше? Кінәлі ме соған? Жоқ! Ешқашан да! Соған күнәкар – Раутөбенің астындағы сүбелі қорғасын кені. Оны жер бетіне шығару үшін шоқыны әр жерден ұңғылап, қазаншұңқыр алаңдар қазып, түрлтүрлі амалдар жасауға тура келді. Ал Раутөбенің ақ тасын іздесең – іргесіне бар, кеншілер қаласын арала. Жақсыбеков оны жобада көрсетілгендей жолға төсеп, топырақ астына көмген жоқ. Ақтас үйлерін безендіруге жаратты. Әйтпесе қалалық баққа баршы, небір, шолақ көше, алаңқайларды аралап көрші, көшелерді қуалап, үйдіүйдің іргесінде сылдыраған әнші бұлақтардың ернеулеріне көз жүгіртші. Жаратылыстың өзі құйғандай қазқалпында тұрған оқшау кескіндерді көресің. Қайсыбіріне солардың мүсіншінің балғасы тиген, ал кейбірі шебер табиғат өзі сомдаған келбетінде орныққан. Олардың ішінде осы өлкенің қорбаңдаған аюы да бар, самырсын, шыршасы, ақиық қыраны, тастантасқа секірген арқары, балғасына сүйеніп дамылдап отырған барлаушысы, каска киіп қасқайып тұрған алып тұлғалы кеншісі де табылады. Төңіректегі бірдебір қалада жоқ хайуанаттар музейі дерлік өзгеше келбет бұл!

	Бәрі де соның өз ынтасымен, ертелкеш бақылауымен жасалды. Комбинат штатында арнайы ұстаған шеберлердің еңбегімен келді өмірге. Қаншама сөз, сөгіс естіді сол үшін. Кенші емес, мүсінші Жақсыбеков атанды. Не үшін, кім үшін? Жер бетінде өзгеше әсем, дара келбетіне жұрт таң қалғандай Ақтас деген қала барлығын дүйім елге паш ету үшін! Маймөңкелеп керегі не, сол сымбатты дүниеге келтірген кім дегенде – Қали Жақсыбеков есімді қожанасыр бір кенші деген жел сөзді есту үшін. Артына сондай бір өлмес мұра қалдыру үшін! Жаратылыстың жаратқанын өмір бойы талқандап, бермеспін деп тереңге жасырған қоймасын қопара ақтарып келе жатқан «бүлдіруші» атағын, тым болмаса осындай бір игі іспен ақтап, жасампаз атану үшін! Әрине, өзімшілдік. Біле тұра соны әдейі жасады. Бас пайдасына сынық сүйем тақтатас алып, ділгір ісіне жаратпағаны өзіне де, жұртқа да аян...

	Кеңсе алдынан лып етіп сырғи жөнелген күрең «Волга» төбеге апаратын айналма жолдың жартысын өткен соңақ алғашқы екпінінен айнып, гүжілдей бастаған. Өрдің қырсығы. Сөйтсе де Раутөбенің қия, кезең, құламаларын ерсіліқарсылы шиырлап үйренген жүргізуші Никола Грицай елең қылған жоқ, газды зарылдата басып тарта берген. Ақыры, он минутқа жетержетпесте шоқының ұшар басына жетіп тоқтады.

	Сол жерде, төбенің көзден таса қалтарыс бетінде екіүш машина сыйғандай аялдама алаң бар. Бұл да тынымсыз директордың ынтасынан туған игілік. Биіктігі сегіз жүз метрден астам төбеге жаяужалпының шыға алмасы анық. Әсіресе жасы егде тартып, денесі ауырлаған, жүрегінің шанышпасы бар өзіндей кекселер. Сонсоң да төбе астындағы кен белдемін шұңқырлап алуға жо ба жасалғанда, тас жол сүреңін Қали Нариманұлы Раутөбенің басына дейін тартқызған. Бастықтың ойы жүгі ауыр автомобиль жүргізуден гөрі әріде екенін жұрт кейін, осы жерде «Қарлығаш ұясы» атанған шағын ғимарат пайда болғанда бірақ білді.

	Бұл да, кейбір керауыздар сөз қылғандай, «еріккен» директордың асқақ қиялынан туған құрылысты: аумағы сегіз қанат киіз үйдей, ақ мәрмәрдан қиюластырылған, төбесі де шаңырақ тәрізденіп, ал қабырғасы дөңгелене шығарылған әдемі ғимарат; ортасында ақ тастан жалпақ ойылған үстел, оны жағалай ағаш сәкілер қойылған... Алыстан қарағанда ол шынында да Қырым ханының кәнизагына арнап, құзар жартас басынан салдырған атақты «Қарлығаш ұясына» ұқсап, анадайдан көз тартып дараланып тұратын.

	Бірақ Ақтас жұрты оны Қырымдағы аңыз ұяға балаған жоқ,

	«Жақсыбековтің дөңгелек үйі» атандырды...

	«Дөңгелек үйге» апаратын тас баспалдаққа Қали жалғыз түсті. Николаны мұндай серуендермен қызықтыра алмайсың. Оның ұйқыдан кейінгі сүйікті ермегі – теледидар. Бастығы ұзасымен машинадағы кішкентай сандықшаның құлағын бұрай бастады.

	Машина тоқтаған аялдамадан дөң басындағы «Дөңгелек үйге» дейін Жақсыбеков жүз отыз алты баспалдақ санап көтерілді. Соған да едәуір ентігіп қалды. Бұл да қажығандықтың белгісі. Бір горизонттан екінші қабатқа жаяу шығып, жолшыбай қаншама қуыс, штректерді кезетін, күнтүні жер астында жүретін сонау жылдарда қалай шыдаған десеңізші? Неге екенін кім білсін, қазіргі мамандар кенжелеу ширайды. Сірә, өзіндей қамқоршы кекселерге әбден иек артып алған. Әлде бұл да көп жетектеудің әсері? Ал өздері, өзі тетелес ұрпақ тезірек есейіп еді. Ақтас комбинатына директор болып келгенде өзі отызақ жаста еді. Соның дені оқу соңында өтті: Қарсақбайдағы жастар үшін ашылған техникалық мектеп – ФЗУ, одан соң Қазандағы рабфак, аяғында Мәскеудің түсті металдар институты... Соғыс басталғанда ол екінші курста оқитын, тобымен тіленіп майданға аттанды. Соғыстың үшінші жылында жараланып, туған еліне, Жезқазғанға қайтып оралды. Ауыр жұмысқа жарамаған соң оқуын тәмамдауға аттанды – бірақ бұл жолы алысқа емес, Алматыдағы кенметаллургия институтына. Одан соң екі жылдай Қоңыратта кен инженері болды. Елуінші жылдардың басында осы жаққа, Ақтас кенішіне ауыстырылды. Директор болу тілеген мансабы еместі, анығында соның жөнін одан ешкім де сұраған жоқ, министрлікке шақырып алып, қолына бұйрық ұстатқанда бірақ білді. Соған да, міне, аттай отыз жыл!..

	Кеңседен шыққанда құлағы шыңылдап, көз алды бұлдырап, қимылқозғалысы тежелген сияқтанып әлсіздік сезінген. Содан да шығар, Раутөбенің басына көтеріліп қайтуды тілегені. Бұл жердің ауасы бөлек. Қаланың ушу дабыры мұнда жетпейді, құлаққа ұрғандай тыныш. Қарағай иісі аңқыған саумал самал бетіне желпіп тұрады, ширек сағатқа төзсең – рақатқа батып, демалып қаласың. Қазір де сөйтті. Бойы жадырап серги бастады. Мейірленіп жұлдызды аспанға, одан да әрі ұзап, құс жолымен астасқан қияндағы Мұзбел шыңдарына қарады. Содан соң ғана әр жерден лаулап, жарық шоғыры шашылған моншақтай жалтыраған түнгі Ақтасқа көзін қадады. Құс жолындағы шоқ жұлдыздар нөпірі байқаусызда төменге құлап, нақ осы жерде, ауқымды бір көл табанында дірілдеп тұрғандай құдды. Бір ғажабы, осы келбет күндіз қарасаң – басқа, мүлдем өзгеше әсерде танылады: айнала тұнған жасыл көктің, жанжақтан қаумалап тұрған ну орманның ортасынан кенет ақ қала жарқ етіп, әрбір үйі, тұтасқан зор орамдары көгілдір айдында қазқатар жүзіп келе жатқан ақшағыл кемелер керуеніндей баяу қалқып, әр тұстан андыздап көрінеді.

	– Қайран Ақтас! Қардан тұрғандай кіршіксіз ақ қалам менің! – деп күрсінді ол табан астындағы әсерлі көрініске сүйсіне қарап...

	* * *

	Жақсыбеков алғаш келгенде Ақтаста он мыңдай тұрғын болатын. Оның екі мыңы ғана кеншілер, қалғаны омарташылар, балықшылар, орманшылар. Соғыстан кейінгі қоңыр төбел жылдар. Қуаты шағын екі кеніш, жоғарыға кен көтеретін бір шахта жұмыс істейді. Омарташылар мен балықшылар бір кеңшар да, орманшылар – дербес шаруашылық. Жұмысшы қалашығы деп ресми аталғанымен селоға ұқсаған жұпыны мекенде ақтастықтар араласқұралас тұрады екен. Күмістінің суы жазғытұрым жайыла ағатын ойлауыт төменде – балықшылар, қырат белдерде, сай желкесі, жота беткейінде – омарташылар мен орманшылар. Солардың қайқайсысының үйінен өндіріске бірдіекілі жұмыскер қатынайды. Әрине, кенші қауымның жиын отырған негізгі тұрағы – кеніштер маңы, әсіресе ескі өндіріс орнаған Күмісті өзенінің арғыбергі бөктері. Ағылшын билеген заманда салынған тас барактар өзеннің бергі бетінде жыпырлап тұратын. Жергілікті жұрт оны Шанхай дейді – көше деген атымен жоқ, бірбіріне жалғасқан, біреуінің есігі екіншісінің терезесіне қараған, ығыжығы, жер жалдаған өңкей бір жатаған баспаналар еді. Алғашқы бесжылдықтар тұсында Күмістінің арғы құламасына Соцгородок аталған қалашық салыныпты, бұл жердегі үйлер де жарбиған, ұсқынсыз ағаш барактар болатын. Бүкіл Ақтастағы көзге түсер еңселі үй – кеніш дирекциясының ағаштан бұралған екі қабат кеңсесі.

	Қалидың жас та адуын кезі. Күдіктеніп артына қарайлаудан гөрі тәуекелге бел байлап алға ұмтылуға құмар, есер де қайратты шағы.

	Анығында, бұл кезде Кенді өлкенің қорлы қазынасы үкімет назарына ілініп, оны тезірек игеруге бағытталған әр алуан шаралар белгіленген. Соның қомақтысы Ақтас кенішіне Өскеннен кең табанды темір жол тарту еді. Одақтық Түсті металлургия министрлігі шахталарды кеңейтіп, оларды қуаты зор жаңа техникамен жабдықтауға молдап қаржы босатқан. Ілешала екінші байыту фабрикасының құрылысы басталды...

	Кеншілер қалашығын түбегейлі өзгеруге Жақсыбеков сол қарсаңда кірісті. Бұл үшін ол қаржы да, күш те аяған жоқ: Мәскеуге барған бір сапарында балтық жағалауына асып кетіп, қайтарында Ленгоржоба институтының бір топ жасаң сәулетшілерімен оралған. Бәрі де сері көңіл, сергек жастар еді. Серж Донцов есімді топ жетекшісінің сақал өсіргенімен әріптестерінен дегдар дерлік қылығы байқалмағанды, қайта құрбыларындай әрнеге еліккіш, тіпті сәулетшілігінен де гөрі, гитар тартып, ән салуға әуейілігі басым өнерпаз жан болып шықты. Қалайда солардың жүрістұрысына қарап, Ақтас іргесін қайтадан көтереді деу қиын еді...

	Алайда Қали Нариманұлы бетінен қайтқан жоқ. Ленинград сәулетшілерін қарауындағы кеніштерге бөліп, бірін бұрғылаушы, екіншісін кен мастері, үшіншісін дәрі оқтаушы етіп еңбек ақылары көтеріңкі жұмыстарға тағайындады да, олардан тек басқаша жұмыс талап етті.

	Жуықта ғана диплом алып, дербес жұмысқа қолдары жетпей ішқұсада жүрген сәулетшілер Кенді өлкенің сеңгір таулар қоршаған түкпіргі қуысына тап болған соңақ, өздері үшін қолайлы сәт туғанын, көкейлеріндегі небір асқақ ой, «қияли» жобаларды жүзеге асыруға еркіндік алғанын сезіп, кеншілер тапсырмасын кемеліне келтіре орындауға ерекше шабыттанып, құлшына кіріскенді.

	Қали да оларға маза бермеді. Сәулетшілер орналасқан жатақханаға күн аралатып соғады, онсыз да сауыққұмар жастарды желіктіргісі келгендей, комбинаттың қырық құрсау жалғыз автобусына тиеп алып, кеніштерге ертіп кетеді. Бұл серуен кейде қара топырағы доңғалаққа оралып жатқан кеншілер қалашығының тау төріндегі қуысшатқалдарын аралауға ұласады. Немесе болашақ құрылыстар алаңында тамақтары қарлыққанша дауласумен. Ал кейде? Тау баурайында, жүз жылдық қарағайлар көмкерген өзен жағасында отырып, балық сорпасын ішумен, иә таңға дейін ән салып, сілесі қатып құлағанша жер тепкілеп билеумен аяқталады...

	Ақыры бір күні сәулетшілер жұмыстарын аяқтап, болашақ Ақтастың жобасын көпшіліктің талқысына салған.

	Бірыңғай екі қабат, көбіне бірақ қабат, сырты сыланбаған сұрықсыз қара қожалақ үйлермен тұрғызылатын, талай кеніш, алып зауыт іргелерінде қай заманнан салынып келе жатқан Түсті металлургия министрлігінің жұпыны үлгідегі жұмысшылар поселкасын қайталаудан мына жоба мүлдем бас тартқан. Бір кеңсе екіншісіне ұқсамайды және олар бірақ жерге шоғырланып, орталық алаңды жағалай орналасқан. Тұрғын үйлердің дені тоғыз қабат, ең кемі бес қабат – бір ғажабы, соның бәрі де сатылап көтерілер баспалдақ тәрізді, ойлықырлы жер бедеріне орайласа жобаланған. Әр орамның сәнсымбаты түрліше кескінделген, бірінбірі қайталамай, түрліше көркемдік тапқан. Бұл қаланың көшелері де әдеттегідей оқтау түзу еместі, өзен жағасын, иә шоқы, белдерді қуалап, сақина тәрізді айналымдар түзеп, дөңгеленіп шыққан. Әрине, көз тартқандай әдемі болып, ерекше үлгіде жобаланған кеншілердің мәдениет сарайы, комбинат басқармасының әкімшілік үйі, әсіресе спорт кешендері...

	Жаңа Ақтас жобасының бас сәулетшісі Серж Донцовтың ұзақ сонар түсіндірмесіне ертегі тыңдағандай құлақ түрген кенші мамандар алғашқыда не айтарын білмей, таңданудан гөрі сенбегендей, осы өзгеріс басқа бір қалада болып жатқандай шошынған әсерде қабылдады.

	– Ау, осыны кім салады?

	– Өздеріңіз, кенші қауымы.

	– Әкеау, бізге қазір мәдениет сарайынан гөрі баспана қажеттірек емес пе. Су сорғалаған, сасық иісі қолқаңды атқан барактан келіп, мәрмәрдан нақышталған әсем сарайда отырып, концерт тыңдау неме керек?! Пішту, ұрдым ондай ләззаттың енесін!

	– Әй достым, сабыр ет! Жыртықтесік баракта өмір бақи тұрмайтын шығармыз. Әне, соның дәлелі! Үйлерді көрдің бе, қандай зәулім! Бұлар сонда не үшін жобаланған? Сен үшін, жарқыным, сен үшін. Концертке де барасың. Жайлы үйде жылы суға қолыңды малып шалжиып та отырасың!..

	– Жолдастар, мынау тамаша жоба. Мұндай қалада тұрудың өзі зор бақыт!

	– Мен мұнан бірақ жайтты ұқтым, жолдастар, – деді өндіріс бөлімінің аға инженері, сөзшең адам еді, осындай жиындарда белсенділік көрсетуді жаны сүйетін. – Мына жоба біз үшін – арман! Иә, әзірше арман! Мұны біз көре алмаймыз, бәлкім, ұрпағымыз көрер. Бірақ оның іргесін біз қалаймыз. Тұрармыз, тұрмаспыз – ал іргетасын қойып кетуге міндеттіміз. Сол үшін, жолдастар, ертеңнен бастап жексенбілік жарияланады...

	– Кенжебаев, әжуаны қайтесің, – деді мырс еткен комбинат директоры. – Сенбейді екенсің, «Бұл үйде мен тұрмаймын, өйткені оның биыл, иә келер жылы салынатынына сенбеймін» деп маған арыз жазып бер.

	– Жожоқ, атамаңыз, одан да мен осы үйде тұрғысы келетіндердің тізімін жазайын. Қане, кім бірінші? – деп Кенжебаев қолмақол сөз тауып, жұртты бір күлдіріп алды.

	Сәулетшілер жетекшісі орнынан тұрды.

	– Ақтасты біз Кенді өлке тұрғындары бұрынсоңды көрмеген, өзгеше, мүлдем жаңа үлгіде тұрғызылатын кеншілер мекені болады деп жобаладық, – деді ол. – Ең алдымен, біз оған осы жердің сұлу да тұнған табиғатын, жаратылыстың өзі жаратқан көрікті келбетін негіз еттік. Ақтастың қысыжазы көгеріп тұратын шыршалы ормандарын, қарағай жыныстарын, өзен жағасындағы қайыңды алқапқа дейін қаймағы бұзылмаған, бір ағашы кесілмеген тұмса қалпында сақтауға тырыстық. Өздеріңіз айтыңыздаршы, неліктен біз сол көрікті тыптипыл жоюға тиіспіз? Ғасырлар бойы мәуелеп өсіп, жайнап тұрған ен жынысты сыпыра отап тастап, олардың орнына сұрықсыз барактар, иә бойы сорайған сіріңке қораптар, қауқиған тас жәшіктер тұрғызғанда, солардың араарасына майысқақ тал, иә қисық теректер шыбығын шанышқанда ұтарымыз не? Ондай ұсқынсыз қалалар бізде аз ба? Бұл енді жобаның эстетикалық жағы. Ал сәулет ерекшелігіне келсек?.. Табиғат сіздерге осыншама көп дөңдер, биік шоқылар, жарасымды тау келбетін сый еткен. Соларды қала келбетін сымбатты етуге пайдаланбау, тұрмыс қажетіне, демалыс үшін жаратпау – кешірілмес күнә болар еді, кенші жолдастар. Спорт кешенін біз төменге, өзен аңғарына әдейі орналастырдық. Жобаның макетіне қараңыздар: сол ғимаратқа Ақтастың ең биік шоқысы жанасып тұр. Жазда серуен құрып, қыста шаңғымен жүйткитін табиғи бақ! Енді кеншілердің мәдениет сарайы тұрғызылмақ алаңға көз салыңыздар. Оның да сырты шырша жыңғылы қаулап өскен оқшау дөңге тіреледі. Сәулетті құрылыстың дара келбетін ашу үшін бұдан артық табиғи реңді ешбір сәулетші тілемес еді! Қаладағы ең үлкен құрылыстарды ғана емес, балалар бақшасы, мектеп үйлерінің әрқайсысын біз нақ осылайша даралап, өзіндік әр беріп, аса көрікті жерлерге орналастыруды жөн көрдік.

	– Сөйлес енді, тегінде, бұл ертегі қала болатын шығар!

	– Болса несі бар, – деп тамағын кенеп, қонақ сәулетші сөзін жалғастырды. – Сіздердің жер астындағы ауыр еңбектеріңіз мұндай әсем қалада тұруға әбден қажетсінеді. Әлгінде кейбір жолдастар тұрғын үйлердің шоқталып, бірбіріне жақын орналасқанына сын айтты. Мұны да біз біле тұрып, әдейі істедік.

	Біріншіден, коммунальдық тұрбалар жүйесін туралап тартып, тиімді пайдалану үшін. Ал кісі жүретін жаяу соқпақтар кеңі рек жасалмақ. Олармен тасымал жасауға болады, мәселен, жүк әкелмек болсаңыз, айталық, көшкен кезде... Оның есесіне, кенші ағайын, күнітүні күжілдеген мотор дыбысынан тыныш боласыздар. Машина атаулы қаланы айналып, арнайы тартылған сыртқы жолдармен ғана жүреді...

	– Міне, қызық қайда! – деп Кенжебаев тағы да сөзге араласты. – Макетте, әрине, бәрі де әдемі шыққан, үйлердің ай сәулелі ақ түсі қандай жарасымды! Ақтас емес, жұмыртқадай ақ қала. Қардан соғылғандай ақ шағала!..

	– Қаланың шағаладай ақ түсті болатыны – айдан анық! – деп Донцов еңкейіп, макет орналасқан үстел астынан сүттей ақ, жұпжұқа құйма табақ суырып алды. – Ақтасты ақ шаңқан қала ететін мына табақтар. Таңданбаңыздар, мұны біз әлдеқайдан сұрап әкелген жоқпыз. Раутөбе басында миллиондаған тонна болып текке жатқан ақ мәрмәрдан құйдық. Алыста емес, өздеріңіздің бетон зауытында. Біздің ұсынысымыз: Ақтастың үйлерін бұрынғыдай саз балшықпен қаралаторала етіп сылауды тоқтатып, мәрмәр табақтарын құюды ұйымдастырып, үйлер сыртын сонымен жаппай қаптау керек...

	Мәжілісті қорытындылаған Қали Нариманұлы бірақ ауыз сөз айтты.

	– Жаңа Ақтасты қашан көреміз деген жолдастарға ескерткім келеді, – дегенді ол. – Бұл жоба бір жыл, яки екі жылда жүзеге асуға жасалмаған. Тегінде, ол ондаған жылдардың мүддесі. Ең алдымен аса ділгірін саламыз, екінші кезекте тұрмыстық құрылыстарды, одан соң мәдениет, демалыс, спорт үйлерін... Бірақ бәріміз үшін бір жайт бұлжымас қағида боуға тиіс: осында отырған жұрттың қайсысы болсын, дәл қазір көбімізге ертегі сияқтанған қаланы сөзсіз көреді, сол үшін тек белсене еңбек ету қажет!..

	* * *

	Соған да, міне, ширек ғасыр өтті. Бұрынғы Ақтастан бүгінде белгі қалған жоқ, қала келбеті адам танымастай өзгерді. Бүгінде ол Кенді өлкенің ең көрікті, келбеті ерекше сәнді қалаларының бірі. Бірегей дарасы десең де рауа. Жобада көрсетілген құрылыстардың бәрі дерлік салынды, әлі де салынады. Әне, сол – жұлдыздан шашу шашып, қарабарқын түнде де сәнсәулеті аңдыздап тұрған кеншілер кенті.

	Ақтасқа Қали Нариманұлы қашан болсын жайбарақат көз салған емес, айтулы өнер үйінен әдемі мұрағат көргендей сүйсініспен толғана қараушы еді. Ақтас оның – жылдар бойы ойын, жүрегін, сезімін тербеген төл перзенті, әрбір үйіғимараты ғана емес, әрбір бұрышы, көшесі Қалидың көз алдына өріліп, бойлап өсті. Жасырудың қажеті қанша, бәрі де соның опоңай, аяқ астынан келе салған жоқ, кеншілердің талай жылғы еңбегімен, маңдай терімен тұрғызылды. Олардың әрқайсысында ақтастықтардың алақан табы, батпандай зор еңбегі бар!

	Соның бірі самаладай мол жарықпен ат шаптырым төңірегін нұрға малып тұрған көп қабатты зәулім құрылыс – Екінші байыту фабрикасы. Ақтас комбинаты үшін жаңа фабриканың ауадай қажеттілігін дәлелдеп, соның қабырғасын мезгілінде тұрғызам деп қаншама бейнет шекті. Әне, сол – күнітүні тоқтаусыз жұмыс істеп, жер астынан көтерілген кен тасын жентектеп, одан концентрат әзірлеп, металлургия алыптарына жөнелтіп жатқан байлық дүкені! Одан бергі мол жарық шоғыры – Ақтас кенішінің жаңа кешені. Әлбетте, күшқуаты – төменде, көзден тасада, оннан астам горизонтқа бөлінген жер астындағы кенінде.

	Теріскейдегі жаңа шахтаның купері бұл арадан көрінбейді. Ақбұлақ кеніші, тегінде, комбинат иелігіне соңғы жылдары қосылған жасаң өндіріс.

	Осылардың қайсысы болсын – Ақтас комбинатының берекелі кеніштері, бұрын да, бүгін де атақабыройын шығарып келген қазына көмбелері. Шынтуайтын айтқанда, көркем қала салғызып, онда тұратын алпыс мың халыққа еңбек беріп, өмір сүргізіп, құтбереке дарыған тіршілік арнасы. Сол енді өзгермек. Барлаушылардың соңғы дерегіне қарағанда, Ақтас кенішінің қоры үш жылда, Күмістінің қазынасы келер бесжылдықта біржола таусылмақ. Ақтас комбинаты, демек, одан әрі бір ғана Ақбұлақ кенішіне қарап қалады. Ал оның қоры үш еселенген қуатпен алына бастайды. Олай болса?..

	Осы бір ауыр ой есіне оралсаақ, Қали Нариманұлының еңсесі түсіп, көңілін әрқилы сезімдер баурап кететінді. Отыз жылдан бері кешкен бейнеті не үшін, нендей хикметке рәсуа болды? Сәулетті қала тұрғызып, осынша ірі құрылыстарды жанталаса салғанда ұтқаны не? Кені таусылды деп күндердің күнінде тастап кету үшін бе? Қанша қаражат жұмсалды, неше мың адам қаншама бейнет шекті, қажыр төкті?.. Соның бәрін бір адамның ғұмырына жетпес қысқа мерзімде, опоңай таусылып қалатын шағын қазына үшін шығындаудың қаншалықты қажеті бар еді? Жожоқ, мүлдем олай емес! Әлі де біраз жылға, тіпті бұл ғасырдың аяғына дейін Ақтас кені сыр бермейді деп есептегенді. Кеніштің елуінші жылдардағы геологиялық құжаттарын көтерші: нақ солай деп жазылған… Кеншілер бәлкім қазына қорын тым тезірек алып жібереді ме? Жоқ! Әлде құнарлы желілерге тезірек түсіп, қымбат көмбені құртып алған шығар? Жоқ! Ақтас комбинаты бірден алып атанған жоқ, жобалық қуатына біртіндеп, тек бертінде ғана көтерілді. Демек, геологтар қателескен. Қор көлемін бастапқыда қате берген. Әлде болжанған кенді таба алмай жер соқтырып отыр? Қалай болса да өздерінің бүгінгі тірліктері – мәз емес! Кенші үшін – бүгін алатын, келесі айда қазатын кен желісін білу аз. Әрбір бригада келесі тоқсанда, ал комбинаттың геология бөлімі екі, үш, бес жылдан кейін де қанша кен, оны қай жерден және қандай тереңдіктен алатынын күн ілгері біліп, соған орай әзірлік шараларын жобалауға дағдыланған. Өйтпейінше, жұмысыңнан жеміс күтпе, озат кеніш атануың да екіталай…

	Бұл жайды ол ертең бүкпесіз ашық айтады. Тіпті ешкім сұрамаса да. Кім не десін, нендей ойға келмесін, кімге болсын! Ақтастай қаланы жауып, оның айтулы сарайларын, әдемі ғимараттарын тастап, басқа бір жерге көшу деген. Жожоқ, Жақсыбеков бұған ешқашан да келісе алмайды. Бұл оған өліммен тең. Ақтастай қазыналы кеніштің ғұмырының таусылғанына ол сенбейді!

	Сол түні ол рақаттанып ұйықтай да алған жоқ. Қайтақайта оянып, әлденеге елегізе берді. Шымшытырық түстер де көргенді: алғашқыда Раутөбе бөктерінен бүлдірген теріп жүрген сияқты еді, бір мезетте кені таусылған алып қазаншұңқырдың түбінен бірақ шықты. Апан түбінде жарықшақ пайда болыпты, көрмей кетуге төзімі жетпеді, қуысқа кірді, тойтаң сонда болды – кері шыға алмай, тас қапасқа кептелді де қалды…

	Осылайша қысқа түнде әлденеше мәрте оянып, қайыра ұйықтаған Қали, сарғая күтіп мазасызданумен, ақыры, таңды атырды. Бұрын да ерте оянатын, ал бүгін шыққан күнмен таласа тұрып кетті. Өмір бақи күйеуінің бабына орай төсектен ерте тұруға машықтанған Сағила да қоса көтеріліп, шай қамдады. Бір жақсысы, «Сен осы түні бойы неге мазаландың, бір жерің ауырмай ма?» деп қазбалаған жоқ. Ұзақ жылдар бірге өмір сүріп келе жатқан кексе әйел ерінің сырын тым жақсы білетін. Сұраса да ештеңе айтпасы хақ, төмен қарап тұқырайып отырған қалыпта қою шайды тарта береді. Шайды ол асықпай баптанып ішуді ұнататын. Таңертең ғана емес, күндіз де. Шахтаға түсіп кетпесе, түскі асты да ері үйден ішеді. Бұл болса оған соңғы жылдарда жұққан әдет. Ал кеште Қалидың шайға зауқы жоқ, бір тостаған шұбат, болмаса айранды қанағат етеді. Түнде де сөйткен.

	Сағиланың жүрістұрысына, нұрлы келбетіне қарап, көп адамдар, әсіресе әйелдер қауымы неткен бақытты жан деп ойлар еді. Әлбетте, тұрмыс күйі жөнінен бұл түтіннің көп отбасынан алда екені даусыз. Не ішемін, не киемін деген тәрізді тірші лік тауқыметтері бұл үйдің босағасында ешқашан да болмаған жайттар. Жан басы екеуақ болса да тұрғын үйлері даңғарадай кең, бақандай бес бөлме, ішіндегі жиһазы да көрген жан еріксіз тамсанғандай мол да әдемі. Бақыттылық шегі – тұрмыс шаттығы деп білгенге, әрине, бұлар жетіп жатқан дүние. Бірақ?..

	Иә, осы сауалға тірелгенде Сағиланың тілі күрмеліп, ойланып қалар еді.

	Балалары ержетті. Ержеткен соң қиыр шеттегі Ақтаста тұрғылары келмеді. Екі ұлы бірдей Алматыда, ал кенжесі – Ләззат – Мәскеудің дәрігерлер институтының ординатурасында оқиды. Сағила ертеректе ұлдарынан бірбір бала алып, бауырына салған. Еркетотай келіндері оларды бағыпқағудың бейнеті көп кішкене кезінде қуана берді де, ес біліп, етек жауып, мектепке барған шағында өздеріне қайырып алды. Күш көрсетіп бермеуге де болатын. Алайда қайтсем де әкетем деп жұлқынып тұрған тасыраң келіндерімен жүз шайысуға дәті жетпеді. Амалсыз іштен тынды. Сөйтіп, оңашаға салынған даңғарадай кең үйде шошайып ерлізайыпты екеуі ғана қалды. Сағила жасы жетсе де зейнетке шыққан жоқты. Осындағы жалғыз қазақ мектебінде істейді, бесінші, алтыншы кластарға есептен сабақ береді. «Сенің бақытың неде?» деп біреуміреу сұрар болса, байырғы ұстаз Сағила Байболқызы ешбір қымсынбастан: «Менің бақытым – сабақ берген үштөрт сағатта!» – дер еді. Шыны сол. Ал үйдегі бақыты? Жасаулы бөлмелер, қымбат жиһаздар оған тек қана бейнет, қыпқызыл сор сияқтанып көрінетінді. Жасаулы тұрған соң соларды күн сайын сүрту керек, бөлмелерді жуып, жинау керек. Кім үшін, не үшін жинайды? Балаларына мұра етіп қалдыру үшін бе?.. Олар жылына бірақ рет, онда да әлдеқандай мейрам, иә екеуінің бірінің туған күні қарсаңында ғана келеді, екіүш тәулік улапшулап, осы бөлмелерді бір жаққа көшіретіндейақ дабырлап жүреді де, жиғантергендерін қағып алып жөнеп береді. Бұл үйді содан соң тағы да мүлгіген тыныштық басады. Қали күні ұзын үйге жоламайды. Қашан келеді деп тосып отырғаның. Кейде түстік асқа келе алмайтынын айтып телефон соғады. Көбіне соны ұмытып кеткенін, иә мұршасы болмай қалғанын кеште бірақ білесің. Кеште де уақытымен қайтса жөнау. Кешегідей сарғайтып қойып, үштікүйлі жоғалып кетеді де, түн жарымда машинамен сап ете түсіп, тамақ ішуге шамасы келмей, төсегіне құлайды.

	Шай кесені ұсына беріп Сағила еріне барлай қарады да, елеусіз күрсінді.

	– Немене, бәйбіше? Жайшылық па?

	– Ләззаттан хат жоқ, көп болды.

	– Телефонға шақыр.

	– Шақырдым. Бүгін кешке сөйлесеміз. Өзің сөйлеспесең, үйден безіп жүрген ерке қызға мен не айтамын…

	– Қой, мамасы. Бірер сөз табарсың.

	– Мамасы, мамасы! – деп тағы күрсінді Сағила. – Бойжеткен қызға шешенің қажеті қанша? Бір күні өзім де мамамын деп жетіп келіп жүрмесін десеңші. Қорқамын сол қыздан. Бұл енді бетін қақпай, еркімен жіберген сенің тәрбиең.

	– Басталды ертеңгілік жаттығу, – мырс еткен Қали бұрышта тұрған ұзын баулы телефонды өзіне жақындатып алды. – Сен өйтіп таң атпай жанды жегенді қой, бәйбіше. Қызыңды сағынсаң – барып қайт. Бір жұма, қаласаң, бір ай қасында бол.

	– Бәрекелді, жұмысты қайтемін?..

	Қали тағы да мырс етіп, қолын жайды. Шарасызбын дегені. Сағила ерінің не себепті күлгенін сезіп, үндей алмай қалды.

	«Жұмыстан шықпай жүрген кім?» – демек. «Шынында да, қыпқызыл осы бейнетте нем бар еді, – деп ойлады ол. – Балаларымның үйіне кезекпекезек қыдырып, тиыш жүрмей? Міне, енді байлаулы бұзаудай үйде отырмын. Бірақ мектепсіз қалай тұрамын, мынау қаңыраған үйдің қай бұрышынан қу жаныма байыз табамын?..»

	Ері телефон дөңгелегін шыр айналдыра бастады. Көпке дейін ешкім жауап қайырған жоқ. Қали дөңгелекті қайтақайта айналдырды. Ана жақтан әлдекім трубканы көтерді.

	– Әй, шырағым, дені сау кісінің төсектен тұратын уақыты болды ғой, – деді амандасудың орнына бірден жекіп. – Ояндың ба? Оянсаң, осы қазір кеңсеге жет. Иә, кеңсеге! Өскенге барамыз. Иә, сен де…

	Трубканы тарс еткізіп қоя салды да, кесесін Сағилаға ұсынған.

	– Кімді жан алқымға алып жатырсың? Үй ішінен ұят емес пе, сағат – таңғы алты…

	– Келіншегінің қасынан бір сағат бұрын тұрып кетсе, жаны шықпайды. Өзіміздің Сардар жиен…

	– Байқасаң етті, бір күні қаңқу сөз естисің. Ол үйдегі сұлу келіннің де өзіндігі бар. Өңі ғана емес, тілі де көпкөрім, – деді Сағила басын шайқап. – Сонымен кешке тағы да кеш келесің? Еркетай қызды қайтеміз, қу жанға сабыр болар бірдеме айтсаңшы.

	Қали кеседегі шайын тауыса ішті. Әлден соң әйеліне қарап:

	– Сен қызықсың, бәйбіше, – деді. – Институт бітіріп, кемел жасқа баяғыда келген дипломды адамның тағдырын қайғырасың. Бұл өмірден өзіне лайықты орын табуға Ләззаттың миы да, білімі де жетеді.

	– Қалай қоямын? Екеу де емес, жалғыз қыз!

	Бұдан әрі берекелі шай ішу болмасын сезген Қали кесесін төңкеріп орнынан тұрды. Сол бетінде сыртқа шыққан.

	Күн бүгін де кешегідей жаймашуақ болды. Жомарт пейілімді пайдаланып қал дегендей қызуын мейлінше төгіп, жарылқап тұр.

	Жақсыбеков кеңсемен аралықтағы шоқ қарағайды кесе жүрді. Ертеңгілік сәттің жұтсаң, тоймас кәусар ауасы қарағай ішіне ене бергендеақ аңқып қоя берді. Әлдекім жаңа ғана озон шашып кеткендей, дәру ауа кеңсірігіңді жарып, денеңе өзгеше қуат құйғандай құдды. Бұл өзі сондай жерді. Бір көрген жан қайта айналып соғатын, келген сайын демалуға тоймайтын. Қали Нариманұлы да шоқ қарағайға күнде келетін және осындай ертеңгілік сәтте. Бұл мезгілде ағаш ішінің ауасы ерекше таза болады, бойшаң қарағайлар ән салғысы келгендей сыңғырлап тұрады. Қали ұзақ жүретін, кейде делебесі қозып, бүкеңбүкең жүгіретіні бар. Бүгін бірақ соған зауқы соқпады. Сірә, жолға асықты, қарағайды қиғаштай жүріп, кеңсеге тура тартты.

	Кабинетіне жеткен бетте Грицайдың үйіне телефон соқты. Бұл үйден де ерте мазалағаны үшін сыбағасын алды. Трубканы көтерген жүргізушісінің әйелі:

	– Бұл кім өзі таң атпай мені сағынып тұрған?.. – деп дөрекілеу бір сөзбен әуелі сықпыртып алды.

	– Аннушка, бекерге ұрыспа, мен ғой, – деп сасып қалған Жақсыбеков ақтала сөйледі, ішінен ойлаған: «Осы жанталас кімге керек? Күнітүні өндіріс деп шала бүлініп жүріп, міне, тағы бір әйелден жеку естідім?..» – Коляны тұрғыз! Тездетіп кеңсеге жетсін!

	Ойлағанындайақ, кеңсеге Сардар геологтан Никола бұрын келді. Шай да ішпепті, бетін суық сумен сипай салып, гаражға жүгірген.

	– Ал жүрейік. Алтынбаевты үйінен аламыз.

	Геологқа дәлізде кездесті. Бүйірлі қызыл папкасын қозы қарнына басып алып, директордың кабинетіне қарай митыңмитың жорғалап келеді екен. Жақсыбековті кенет күлкі қысты. Бас геологты кеңседегілер «Жорға Сардар» дейтін. Қашан болсын құдды бір домалап келе жатқандай, доңғалақтың подшипнигі сияқты жорға жүрісінен тапқан атағы. Бұлардың бөлімінде тағы бір Сардар барды. Ат қойғыш әзілкештер оны «Кердең Сардар» атандырған. Жорға Сардардан оның айырмашылығы мейлінше кердеңдігі – сөзге жоқ, асығу, абыржудың не екенін білмейтін керенау жан; бірдеме сұрай қалсаң – біразға дейін тіл қатпай, өзіңе бедірейе қарап зықыңды шығаратын; жауап бергенде де – жарытпайды, «Оны қайтесің?», «Кімге керек?» деп тергеумен дымыңды құртады.

	Алтынбаев жақындай беріп қазақша сәлем берді. Директордың жауабы оған қысқа болды.

	– Машинаға!

	Ақтастың бұрмасы көп, өрылдилы ирелең жолынан шыққан соңақ қара «Волга» бауырын жазған тұлпардай зымырап берсін. Өлке қиырын орай жобаланған шеңбер даңғылға дейін қырық шақырым. Тоқтаусыз жүріп берсе, бұл аралықты жүйрік ГАЗ 24 жарты сағатта алар еді. Бірақ жолда Екінші ГЭСтің жасанды теңізі бар. Оны пароммен өту керек. Паромды бергі жағадан кезіктірсең – судан өтуге бірақ сағат жоғалтасың...

	Жасанды тоспаға дейінгі жолды он шақты минутта жүріп өткен жолаушылар бірақ кешігіп қалды. Бұлар айлаққа апаратын қайқаң белдің жонына шыға келгенде, үстіне қара құрым мал, кісі, машина толған паром бергі жағадан қозғалды, газды баса түскен Никола жүремелете гудок берген. Паром машинисі сонда да қайырылмады. Жеңіл машина десе өстіп қырсығып қалатын найсап еді, сол әдетіне басты. Асықсаң қайтейін дегендей, ащы үнмен екіүш рет зорлана маңқ етіп, теңіз өріне тартып берсін.

	– Тұра тұр, бәлем! Ала кет деп алдымнан талай шығарсың!..

	– Тағы да, тағы да, Коленька. Айызың қанады! – деп кеңкілдей күлді Алтынбаев. Өзін таң атпай төсегінен суырып алған мазасыз директорының су жағасында еріксіз тежелгеніне қуанып, жорта көңілденіп, шаттана сөйледі.

	Жақсыбеков үндеген жоқ. Жағаға жете бергенде жүргізушінің иығына қолын салып:

	– Паромды, сірә, екі сағат тосамыз? Бәлкім, үш?.. – деді ақырын ғана. – Қой, Тоқтасын шалға соғып, сәлем бере кетелік.

	– Қали Нариманович, үлгермейміз. Қырсық шал жібермейді, – деді Грицай машинасын көлеңкеге қарай бағыттай беріп.

	– Жібермесе, тіпті жақсы. Түстік жасап, қалаға тоқ түсеміз.

	Әйда, тарт!

	Коля машинасын шұғыл бұрып, әлгінде өзі түскен қайқаң белге қарай аңырата жөнелді. Бұл мезетте үшеуі де тымтырыс тымырая қалғанды. Әркім өзінше ой соқталап отыр. Жақсыбеков ойлағанды: «Тоқтасын қартқа барып, амандығын біліп қайтайын, оған айтар шаруа да бар…» деп. Грицай ойлағанды: «Біздің бастық кейінгі кезде өзгерейін деді, тымтырыс тымырайып отырады да, аяқ астынан осындай шұғыл шешім жасайды; кешегісі анау – бүкіл кеш бойы тосқызып қойды да, Раутөбеге тартты, онда да ұзақ болса жөнау; бүгінгісі мынау – алагөбеден төсегімнен суырып алды, жүржүрлеп асықтырып, жанымды қоймай дігірлегендегі шаруасын қараңыз. Тым үлкен атағына, кексе жасына жараспайтын мінез...» Алтынбаев та қарап отырмай: «Шіркін, бастық болу қандай жақсы – ойыңа келгенді істейсің; түнде бір шешім айтып еді, таңертең оны опоңай өзгерте салды. Мынасы тіпті жақсы болды, Тоқтасын шалдың дастарқаны жомарт, қуырдаққа шылқия тоямыз…» – деп өзінше қиял тербегенді.

	Бұлар арнайы бұрылып іздеп келе жатқан Тоқтасын шал – комбинаттың ескі жұмыскері, бала кезінде ағылшын қолында болған, кеңес заманында осы кеніштің қайта көркейіп, іргелі өндіріс болуына септігі тиген еңбек ардагері. Қазір ол Ақтас комбинатының қосалқы шаруашылығында тұратын.

	Бұл шаруашылық, жергілікті жұрт подхоз атандырған Белағаш аулы – теңізден қашық емес, бесалты шақырымдай ғана бұрылыс қолатта еді. Асфальт болмағанымен көпкөрім, жуықта төселген тас жолы барды. Арынды «Волга» бұл аралыққа көп изеңдеген жоқ, қырықелу қаралы үйі бірақ көше түзеп, Күмістінің жоғарғы саласына жайыла орналасқан шағын мекенге ширек сағатта зыр етіп жетіп келді.



	ІІІ

	Тоқтасын қартпен азкем араласқан адамның бәрі түптің түбінде құрдас болып шығатын. Онымен қалжыңдаспайтын жан кемдекем, әмбе оларды еркекәйел, келінкепшік, үлкенкіші деп даралап, жас жөнінен шек қоюға болмайды. Жұрттың бәрі де Тоқаңмен ойнап, қасақана оспақтап, әлденеге күйдіріп, иә өздері ұрынып жүрмесе – бірдеме жетпей тұрғандай көруші еді. Шалдың өзі де мұндай қисыққыңыр әрекеттен бас тарта қоймайтын. Көбіне есесін артығымен қайырып, дүйім жұртты жер соқтырып жүретін қуақының өзі…

	– Бір күн әзіл айтпай тұнжырап жүрсем, құдауанда, ішкен асым батпай, ауырып қаламын, ой, мен сондай дәнекүс кісімін. Ал маған ауыруға болмайды. Өйткені жүзге жетпей өлуге құдай тағаладан ұлықсатым жоқ, – деп тыңдаушыларын күлдіріп алып, ықылас қойсаң – әңгімесін дәмдеп айта бастар еді. – Неге дейсіңдер ғой?.. Маған дейін сорлы әкемнің тоғыз баласы өліпті. Ал шешем жарықтық мені жетіақ ай көтерген. Тоғыз ай, тоғыз күн көтеріп, балпаңдай толық боп туған балалары шетіней берген соң, сорлы шешем жеті айлық дөнекүс шаранадан нендей үміт күтсін? Кіндігімді ауылдың сайқымазақ бір жаман шалына балтамен кескізіпті де, тымаққа салып, керегенің басына іліп қойыпты. Атымды да сол кейуана қарт, қазақтың өзге есімдері құрығандай, Тоқтасын деп қояды. Қырсық шалдың істеп кеткенін көрдің бе?.. Маған сөйтіп өзіме дейін тоқтамай өле берген бақандай тоғыз кіндіктестерім үшін де өмір сүріп, еңбек ету парыз болып қалған. Амалым қанша, сол бейнетті өмір бойы атқарып келемін. Өмір бойы тыным көрмей жүгіріп жүретінім де сондықтан. Он кісінің жұмысын істеу оңай болып па, өздерің ойлаңдаршы. Опоңай десеңдер, мен құсап істеп көріңдер. Құдай тағала бастарыңа бермесін, қыпқызыл бейнет!..

	– Оның есесіне, Тоқа, сіз он кісінің сөзін сөйлеп, он кісіге жетерлік қияпас қылықтар жасайсыз. Есеңіз түгел! – десеңіз.

	– Бәрекелді, сөзақ! – деп әзіліңе жауап берерден бұрын Тоқтасын қарт кеңкілдеп күліп алар еді. – Сендерді өйткені сондай жақсы көріп тұрамын. Жаман кісімен әзілдеспек түгілі сөйлесуге бола ма? Ал сендерді, ең құрығанда, бір шымшып қалсам да, имансыз кетейін, айызым қанып, тәбетім ашылып, рақаттанып қаламын, құдауанда!..

	Білетіндер тоқсанға ентелеген ұзақ өмірінде Тоқтасын қарттың істемеген жұмысы кемдекем – жылқы бағып, бақыршы бала атанған, одан соң су тасушы, кен шабушы, ат айдаушы, бұрғылаушы, балықшы, темірші ұста, қорықшы, тас қалаушы, пешші, омарташы, күзетші болған деседі…

	– Өмірімде төрт нәрсеге үйренбей, қапыда кетіп барамын, – дер еді қарт осыншама кәсібі туралы сөз бола қалғанда. – Немене дейсіңдер ғой? Ақшаның түсін айыра білмеймін. Жинадымақ байымақ боп талай мәрте талап қылдым. Бірақ, қайтейін, қалтам тесік. Сәлпәл торсия бастаса жоғалтып аламын. Сенсеңдер, жігіттер, содан кейін соны дүние, мал көріп жинауды қойдым. Рақат! Ешқандай уайым, қайғым жоқ. Соның баржоғы кәперіме кірмейді.

	– Тағы не?

	– Маған құдай тағала белесепет тебуді де жазбапты. Желаяқ болып кетесің деген соң, ой, ана бір жылы оған да құмартып, үстіне талай шықтым. Араққа әбден тойған кісідей талай жерге дейін қиралаңдап барамын да, жалп ете түсемін…

	– Тағы неден өкінесіз?

	– Ой, оны сұрама, құрдас, – Тоқтасын қарт үшінші өкінішін айтардан бұрын әлденеге қутыңдап, жанжағына қарап алды. – Кәдімгі сақалды сайтан ешкі бағуды. Өмірде бұдан оңбаған, бұдан жеңілтек мал жоқ. Әсіресе біздің ауылдың ешкілері. Тау көрмесе, тасқа шықпаса тұра алмайды кебенектер. Сонсоң бұл жарықтыққа да жоламадым, ұстаған емеспін…

	Бұл жолы бәлкім қасақана күлмейсіз. Әңгіменің аяғын аңдап, тымтырыс отырып қалсаңыз, Тоқтасын да әлдекімнен қымсынғандай үнін бәсеңдетіп, өзіне жақындай түсіп әңгімесін жалғастырды:

	– Әйел затына ақыл айта білмеймін. Сендер де әуре болмаңдар. Тегінде бар ғой, әйел қауымына ақылкеңес айтып, былай істе дегеннен артық сор жоқ еркек үшін. Ең жақсысы, тіл алсаңдар, жігіттер, «Өздерің біл, сенен артық кім біледі, кім істей алады!» – деп емексітіп қойсаң болды, шіркіндерде ес қалмайды. Ойлап отырған ісіңді әпсәтте апырыпжапырып істеп тастайды… Әзілкештігіне қарап, Тоқаңды әншейін бір сайқымазақ шал екен деп әстілі ойламаңыз. Оның әзілоспағында әдетте терең мағыналы сыр жатады. Болмаса бұл өңірдегі жұрт біле білмейтін, иә мүлдем ұмытып кеткен, немесе ескермей жүрген талай хикаяттарды естуіңіз хақ. Оның әңгімесіне тек құлақ қойып тыңдай біліңіз.

	Соның бірі – Ақбұлақ кенішінің қайтадан ашылу хикая ты…

	Күндердің күнінде Белағаш аулына бір топ геологтар тап болады да, ел ағасы Тоқаңмен дастарқан басында мәжіліс құрады. Мақтан қысқан барлаушылардың бірі тыныш отыра алмай, шалға тиісе сөйлеп:

	– Ақсақал, сіздің ауылдың сиырлары жапа тастап жүрген өзектен құнарлы кен көзін таптық. Естімеп пе едіңіз, мені неге құттықтамайсыз? – десе керек.

	Шал үндемейді. Барлаушы тағы да қажап:

	– Тоқаау, сізді осынша қызғаншақ деп кім ойлаған? Өзің таппаған соң бұл олжаны бізден қызғанып отырсыңау, сірә? – дейді.

	Шал кенет кеңкілдеп күледі. Сайқымазақ күлкінің артында ащы мысқыл, әлде одан да зорырақ бірдеме жатқанын сезген ауылдастары есер барлаушыны қостап сөйлеуді, иә қытымыр шалға тыйым салуды білмей дағдарып қалады.

	Геолог болса, құрулы қақпанды аңдамастан одан әрмен өршеленіп:

	– Ақбұлақты тапқан жігіттерге мемлекет ақшалай сыйлық төлейтін болды. Олардың ішінде мен де бармын, – депті ақырында.

	Тоқтасын қарт сонда ғана қонағына бұрылып:

	– Қанша алмақсыңдар, көп пе? – деп күңк етеді.

	– Ойбай, сұрамаңыз, сұмдық көп! Кісі басы бірбір машина тиетін болды. Одан артылғаны – бір қап! Маған содан бір дорбасы тимек, – дейді сылқсылқ күлген геолог.

	– Бірақ сізге одан ештеңе бермеймін. Өйткені мен үшін титтей де қуанған жоқсыз…

	– Осы айтып отырғаныңды келін біле ме? – қарт қонағына кенет ожырая қарайды.

	– Біледі, – дейді анау. – Саған тиген машинаның тек қана алдыңғы орынтағына отырамын деп қуанып жүр келініңіз. Ал одан асқанына алтын жүзік, сақина алмақшы.

	– Қап, қара басты сені! – деп санын соғады Тоқтасын шал. – Апырай, бекерақ айтқан екенсің, келін бала нәубез қалатын болды…

	«Осы сіз нені қоңырсытып отырсыз?» дегендей ызбармен геолог енді қартқа жаутаңдай қарайды…

	– Ақбұлақтың кенін алғаш ашушы сендер емес, бекерге шатаспаңдар, – десе керек Тоқаң әлден соң. Үйдегілер, әрине, сілтідей тынып, сайқымазақ қарттың мына сөзіне елеңдеп қалады. – Ақбұлақты тұңғыш ашқан, иә оның жер астындағы қазынасын тұңғыш тапқан, білесіңдер ме, кім екенін? – деп, шал өзіне аңыра қараған дүйім жұртты қинай түскісі келгендей, әр сөзін тамтұмдап, үзіпүзіп естіртеді. – Оны ашқан осы өңірдің кәдуілгі қызыл суыры. Иә, иә, кәдуілгі тұяғы темір, тұмсығы жемір, жер тескіш суырға борыштысыңдар. Сыйлықты да, сірә, соған беру керек. Сенбейсіңдер ме?.. Түк өтірігі жоқ. Он алтыншы жыл, әлде он бесінші жылы ма екен – қараңдар дәкіментін. Солай деп жазылмаса, маған қайтып келерсіңдер…

	Бұдан соң геологтың арындаған екпіні су сепкендей басылып қалады. Кен орнын алғаш ашушы атағынан айырылатынына ренжіді ме, әлде уысынан шығып бара жатқан мол сыйлықтан қағылатынына қайғырды ма, сол кеште Өскенге қайтып кетіптіміс. Білгендер айтады: Тоқтасын қарт жаңылмапты, ертеде Кен округі аталған мекеменің архивінен актіленген мәлімдеме қағаз шығады. Онда Ақбұлақ сайының орналасу нүктесі дәл көрсетіліп, «Суыр інінен шыққан қорғасын тасын округке алғаш жеткізген найман руының қаратай бұтағына қарасты бақта шы бала Туктасынка Джиксинбаев, май айының 15жұлдызы, 1916 жыл…» – деп жазылса керек…

	* * *

	Жақсыбеков сәлем бермекке іздеп келе жатқан Белағаш аулының Қожанасыр мінезді кейуана қарты сайқымазақ қана емес, кеңпейіл де адам еді. Қали Нариманұлы оны сағынғандықтан, иә еріккендіктен емес, арнайы айтатын шаруасы болғандықтан іздегенді. Бірақ көптен бері бұл жаққа келе алмай, қуақы қартты көруге құмартқаны да расты. Бұрынғыдай емес, тоқсанның шылауына ілінгеннен беріде Тоқан үйінен ұзап шықпайтын болған. Қол созым жерде тұрған Ақтасқа да бармайды.

	Тоқтасын қарт үйінде екен. Қара «Волга» есік алдына келіп кілт тоқтағанда, ол кәрі қарағаш түбіндегі сәкіде көлеңкелеп отыр еді.

	– Ассалаумағалейкум! Таныдыңыз ба, ақсақал?

	– Е, бастық кісі танытпай қоя ма? – Қарт көзін күннен көлегейлеп қулана қарады. – Сендердің екпіндеріңді мен соңдарыңнан еретін қою шаңнан танимын…

	– Коля, естідің бе, ауылға кіргенде баяу жүруге сабақ алдың, – деді директор ақталудың басқа жөнін таппай.

	– Сөйле, деректір! Жол болсын?

	– Келмей жатып ұрыса бастадың, сірә, бүгін үйіңнен қара су бермей шығарарсың, – деп Қали асықпайтынын аңғартты. – Бөтен әңгіме жоқ, сізге сәлем берейік деп бұрылдық. Барар жеріміз алда әлі.

	– Оны айтпасаң да ертелетіп жүргеніңнен білдім, – деді Тоқаң орнынан тұрып. – Ал тілесең – қозы соямын, әлде балыққа разымысың? Таңдау өзіңнен…

	– Жылдамы балық болар.

	– Онда көлігіңді бер, өзенге барып келейін, – деді де қарт қораға кіріп, бақыр алып шықты.

	– Жастар қала тұрсын, екеуміз баралық, – деп Қали да қоса қозғалды.

	Қарт басын шайқады.

	– Шаруаң, сірә, оңаша болды ғой, басеке. Жүр, – деді кіділеу үнмен. – Деректір шопыр болған соң құдайдың қайбір жарылқағаны дейсің…

	Іңірде құрылған аудың түсімі шамалы екен. Екі сазан, қара балықтың бесеуі ілініпті, өзгесі адуын шортандар. Суға жалаңаяқ кіріп, соларды иірімнен өзі алып шыққан Тоқаң жағаға келген соң, машинаның алдында тосып тұрған комбинат директорына қарап:

	– Ал, жандарал деректір, құлағым сенде, – дегенді. Жақсыбеков қымсынғандай жорта күлді.

	– Жәй, әншейін, қырғын шаруа емес…

	Қарт көзін алартып, Қалиға бағдарлай қарады.

	– Иә, айта бер, құлап қалмаймын. Кенже ұлдың хикметі шығар?

	– Сол.

	– Ішкен шығар жынды суын баяғы. Жұмыстан қалған. Бір түссе машық әдеті. Бір аптасыз тоқтамайды. Кейде айға созады… Директор үндемеді. Шалдың қолындағы бақырға қолын созған. Оны багажникке орналастырып, рульге отырды.

	– Неге үндемейсің?

	Бабында лыпылдап тұрған двигатель сыр етіп бөгетсіз оталды да, машина ақырын жылжып, Белағаштың қайқаң беліне қарай шыға берді.

	Тоқтасын қарт Ақтас директорының иығына қолын салып:

	– Әй, батырекесі, сен мені бүйтіп мүжіме. Айтқан соң аяғына дейін ақтар. Ол ит тағы да нені бүлдіріп қойды? – деді.

	– Шайымызды тиыш ішкізбейтін болдың, – Жақсыбеков зорлана күлді. – Қайдан айтып едім? Бүлдіргені шамалы. Келінмен келіспей қалған ба. Бұрнағы кеште қазынаның үйіне түнепті.

	– Мынауың жаңалық екен. Ау, бұларға не болған? Уай, айтсаңшы бәлденбей! – деді қарт кәдімгідей даусын көтеріп.

	Кеше кешкілікте өзі қараған көп қағаздардың бірі кадр бөлімініњң директорға жолдаған кезекті мәлімдемесі еді: қай кеніште, қай участокте еңбек тәртібі нашар, қанша адам себепсіз жұмысқа келмеді, шектен шыққан басбұзарлары кім?.. Сол тізбеде Науқанбек Тоқтасыновтың да есімі кезіккен – «Он бес күнге бас еркінен айырылып, милиция күзетіне алынды» деген ескертпесімен. Палуан денелі, бір өзі үшеудің жұмысын атқарғандай әлуетті жігіттің көше сыпырып жүргені – жетіскені емес. Сол гәпке ойланбаса, жүрегі ауырмаса – тоқсанның жетегінде отырған Тоқтасын қартты ренжітіп несі бар? Амал қанша, айтуға тура келді. Кездескен сайын ағалап тұратын, әкесінен де асқан көпшіл де аусар мінезді жігітке тап бүгін қол ұшын бермесе, өзіақ қояды деп кешірім етсе – күні ертең жағдайы не болады? Әмбе оны бұл кейпінде кеше ғана емес, бұрын да сан мәрте көрген. Өздігімен тоқтай алмайтын шекке жеткен соң – айттың не, айтпадың не?..

	– Тұра тұр, бәлем! Тұра тұр! – деп кіжінді қарт есік алдына жеткен кезде.

	Жақсыбеков үндеген жоқ. Машинаны тоқтатып, шыға бергенде тек шалдың қолынан ұстап:

	– Сабыр етсеңші, Тоқа. Ер жігіттің басынан не хикмет өтпейді. Науқанбегің есі бар жігіт, бәлкім келіннен болды ма, кім білсін, – деді. – Тым кіржиме!

	– Бұл ақылыңды сен, басеке, бағынышты біреуіңе айтарсың.

	Ал мен? Ол немеге осы жолы білгенімді істейтін шығармын.

	Екеуі де машинадан томаға тұйық күйде, өзара ұрысқан кісідей қабақтары сұлық шықты.





АЛТЫНШЫ ТАРАУ




	І

	Алжирден қайтып келген бетінде Меруерт күйеуі істейтін министрліктің техникалық кітапханасына жұмысқа орналасқан. Қадірлей білгенге – көпкөрім жайлы жұмыс.

	Меруерт оны мейлінше пайдаланды: ешкімде шаруасы жоқ, ештеңеге көз салып қарамайды; бар ойы, тірлігі – балалары жолында. Олардың өзін сағынғаны соншалық – алғашқы күндерде көз алдарынан қас қағым сәт қалт жібермей, кірсешықса да ере жүріп, соңынан қалмай қойған. Өзінің ендігі міндетін қам көңіл ана осыларды жүдетпей, сәби пейілін еш нәрсеге алаңдатпау деп білгенді. Орындауға келгенде бұл да – аз тауқымет емес. Әсіресе күнделікті тамағын тауып беру, киімін жаңалап, сабағын қадағалау. Қазыбек барда соның бірдебірі қиын көрінбейтін. Ал қазір? Меруерттің қолы балашағасының күнделікті сұраутірлігінен бір мезет босамайды, қайда болсын добалдай дорба тасып жүргені. Жұмысқа да онсыз бармайды. Кітапханаға келіп, қатыгез меңгерушінің көзіне көрінген соңақ жылжып шығып кетеді. Жапсарлас көшедегі азықтүлік дүкенін жылдам сүзіп өтіп, дорбасын керекжараққа толтырып қайтады. Бір тәуірі, мұндай «жорыққа» жалғыз шықпайды, министрліктегі үйлібаранды әйел атаулының күнделікті қадеті осы…

	Ертелікеш бітпейтін күйбең тірлікпен жүріп, Қазыбекті ойлауға да Меруерттің мұршасы келмей қалатын. Ойламайды емес – жантәнімен сағынып жүр, әсіресе түнде, ұйқысы бөлініп, қайсыбір мезетте шырт ұйқыдан оянып кететін мезгілде қиынақ. Қайта ұйықтау одан соң мүмкін емес. Денесі қызып, қайқайдағы ойына түсіп, әлденеге елегізіп ұзақ жатады. Ұйықтаса да әбден талып барып, кірпіктері әрең жабылады.

	Сарғайған көңіліне демеу болған жалғыз үміт – ерінің қайтуына санаулы айлар қалған. Айман мен Шолпанның жылнаманың әр күні өткен сайын өшіріп отыруды әдетке айналдырғалы қашан! Әрбір кеште, ұйқыға бас қоярдан бұрын: «Көкеміздің келуіне жүз елу күн бар, ал ертең жүз қырық тоғыз күн қалады…» десіп, жалықпай қайталайды. Бұл есепті шығармай, олар ұйқыға әстілі жатқан емес.

	Сөйтіп жүргенде Қазыбектің тағы бір жылға Алжирде қалғаны туралы хаты келді. Қиынақ болды. Өзінен де бұрын балаларға. Елшілік солай деп шешкен соң не істейсің?..

	Тоспада тыныш жатқан тұнық суға әлдекім тас атып, иірімиірім толқындар туғызғандай мазасыздық Меруерт көңілінде сол күндерде пайда болғанды.

	Оның алғашқы әлегі меншік автомобильге гараждан басталды. Алжирге аттанғанша күйеуінің қолы соған жетпейақ кетті. Әскездеп салынған жабығы түгілі, ашық аспан астында орналасқан күзетті автотұрақтардың бір бұрышына да. Ақтастан мініп келген көк «Волганы» «Тау гүлі» колхозындағы әлдекімдердің қорасына қыруар ақша төлеп қойып жүріп, бұл әуреден ақырында Жартасқа апарып тастап, біржола тыныш болған. Қазтуғановтың үйелмені гараж жөнінен сондаақ ұмытпастай сабақ алғанды. Соңғы жылдары еделжедел, көлемі ғана емес, биікке де шарықтап өскен Алматыда бұл анаумынау кісінің өресі жетпес қиын шаруаға айналыпты. Меруерт те ері келгенше соны бір жайлы етіп қоюды құп көрген. Әсіресе Қазыбек

	«Союзгеология» фондынан жаңа маркалы машина алуға келіскенін, оны қайтқан соң Алматыдағы сауда базасынан кезек сіз алатынын жазған соңақ бұл шаруаға ол жедел кіріскен. Іздегенге сұраған: сол қарсаңда астананың орталыққа ұрымтал тұсынан кооператив әдіспен жер астынан гараж салынатынын естігенді. Бұл шаруаға кімді салмады, республикалық банкте істейтін нағашысының септігі тиді, ақыры. Жүз автомобилистің бірі болып гараж кооперативіне енді.

	Бұл жұмысты тындырып тастап тыным алғаны сол еді, тағы бір шаруаның сопаң етіп шыға келгені. Меруерт одан да бас тартқан жоқ. Қайта бұрынғыдан да зор қайрат, мол жігермен құлшына кірісті…

	Геология министрлігі Сәтбаев көшесінен өз қызметкерлеріне арнап тұрғын үй салыпты. Жұрттың айтуынша, шексіз бақытты жандарға бұйырғандай ерекше ғимарат. Әсіресе сырт келбеті керемет деседі. Өйткені ол соңғы жылдары ғана пайда болып, ат шаптырым ұланғайыр жерді алып жатқан Жаңа алаңның бір шетін көмкере орналасқанды. Ал мұндай мәртебелі орынға анаумынау құрылыс салынбайтыны белгілі. Бұл үйдің бөлмелерін де, олардың ішкі орналасу жүйесін де көргендер ерекше мақтаған: бөлмелері кең дескен, еңсесі де орындыққа орындық қойып шықпасаң – төбесіне созған қолың жетпес ерекше биік болса керек, ал балконы? Балкон емес – кең лоджы, үстел теннисін ойнауға молынан жетедіміс. Қысқасы, сәулетшілер бұл үйде тұрмақ бақыттылардың жанын рақатқа бөлеп, өздерін тек қана разы көңілмен еске алып отыруын ойлап, емінеркін жобалағанмыс.

	Алматыға көшіп келгелі Меруерт мұндай әсем үйлердің талайын көрген. Қазыбектің кейбір таныстары ондай шаруаларды ертерек ойлап, әсем астанада тым тәуір жайғасып алғанын да көріп жүр: бірі министрлікте істейді; иә болмаса осындағы толып жатқан басқарма, барлаушы трестерде мықты әкім; енді бірі Геология институтының білдей ғылыми қызметкерлері – бәрі де шетінен ғылым кандидаты, лауазымды ғалымдар. Тіп ті геолог мамандығын тастап, әртүрлі тұрмыс, шаруашылық қызметтеріне орналасып алғандар да аз емес. «Қалайша үлгерген десеңші. Ал біз?.. – деп қамығушы еді Меруерт кейде. – Керемет бір шаруа тындырдық деп, қиыр шеттегі Ақтастан кен көмбесін іздегендеріне мәз болып, тұрмыс қажетіне мән бермей, соның шаттығы мен рақатынан жиренгендей аулаққа безіп, қаншама уақытты текке өткізгенбіз? Қандай соқырлық! Шындығында бұл – өмірдің мәнін, думанқызығын түсінбеу. Әрине, сөйтіп жүріп, көп сыбағадан құр қалғанбыз!..»

	Таныстарының шатшадыман тұрмысын күн сайын көріп отырып, қалайша қызықпайсың? Жоқ, Меруерт те қызығатынды, көбіне іштен тынып, оңашада уһілеп те қоятын. Әсіресе Алжирге барып қайтқалы. Шетелдегі қамсыз тұрмысын ол құдды бір түсінде көргендей әсерленіп қызыға ойлайтын, АйнБарбарда өздері тұрған әсем вилла да Ақтастағы жұпыны үйімен салыстырғанда жер мен көктей алшақ сияқтанып сезілетін. Ауладағы хош иісті гүлдер мен неше түрлі жеміс ағаштары, терезе алдындағы – зәйтүн орманы жапқан тау бөктері де жұмақ бағына ұқсап, жиіжиі көз алдына келетін. Ойлай қалса, соның бәрі әсершіл, өмірден ешқандай тауқымет, бейнет тартпаған ерке жанын тербеп, шексіз ләззатқа бөлейтін, мерейін де көкке көтеруші еді. Алжирде тұрғанда кеніш қызметшілері, тіпті мсье директорға дейін өздеріне зор ілтипатпен қарап, әрдайым қошемет білдіре сөйлейтін. Қысқасы, сол жақта көргенбілгені, жайлы тұрмыс күйті, арап елінен сезінген құрметқошеметі Қазыбектің (демек өзінің де) бұған дейін басынан кешкен ащылытұщылы өмірден гөрі – басқарақ, мәндірек, әлдеқайда ауқымдырақ тіршілікке қақылы екеніне оны біржола иландырған. Содан ба,

	«Көктем» мөлтек ауданындағы қалааралық айырбастан тиген екі бөлмелі шағын пәтеріне қайтып келгенде қомсына кіріп, бәзбаяғы ағаш атына мінгендей қоңылтақсып, көпке дейін көндіге алмай жүрді. Ал биыл сол үйді жаңалауға мүмкіндік туған сияқты. Әсіресе Қазыбектің шетелдегі геологиялық ізденісте үлкен абыройға ие болып, атағы дүрілдеп тұрған шақта. Айтыпайтпай не керек, жаңа үйдің құрылысы аяқталған хабарын естіген күнненақ Меруерттен маза кеткенді…

	Ақыры бір күні ол сұранып жүріп, министрдің қабылдауынан бірақ шықты.

	Мақсат Ералиев бұл қызметке жуықта келгенді. Қазтуғановты мүлдем білмейтін. Министрліктің техникалық кітапханасында істейтін зайыбын да көріп отырғаны осы. Бірақ сендерді білмеймін деп, елден жырақта, шет жұртта еңбек етіп жүрген маманның жұбайына қабылдамауға дәті жетпеді. Енді, міне... Қарақаттай мөлдіреген қара көзін төмен төңкеріп, қысыла сөйлеп отырған сұлу келіншектің бәденді жүзіне әредік бағдарлай қараған министр, әлден уақытта оның сөзін бөлді де:

	– Ойланайық, шырағым, – деді Қазтуғанова алдына қойған бір топ анықтама қағаздарға көз жүгіртіп өткен соң. – Шынын айтқанда, бұл үйге үміткерлер ерекше көбейіп тұр. Жұрттың бәрі, неге екенін білмеймін, жаңа пәтерді тек қана осы үйден жаңартуға құштар…

	– Сіз біздің жағдайымызбен санасыңыз, ағай. Дала кезген геологтардың тұрмысын білесіз ғой, бапкүй тілеген жоқпыз, талай жылды барлау жолына сарп етіп, мехнатты күн кештік. Ол аздай, азаматымыз, міне, үш жылға айналды, Отан тапсырмасымен елден безіп, балашағасын да бір көруге зар болып, шет жайлап жүр…

	Ералиевтің жаны елжіреді: «Қайтсінай! Бұл байғұстың айтып отырғаны – айдай шындық. Өзге мамандық иелеріне қарағанда геологтардың тұрмысының ауыр екені рас, – деп ойлағанды ол. – Мен өзім де соның ащытұщысын қаншама жыл кештім? Үстірттің жел қыдырған төсінде, сусыз, нусыз, қу медиен далада жүріп, ондаған жыл жер тестім. Өзім ғана емес, сол бейнетті үйелмендерім де қоса көрді…»

	– Қысқасы, ағай, көп жылдан бері кешкен бейнетіміз ілкі бір пәтерге тұратын шығар. Мына үйден бізге де енші беріңіз. Төрт бөлмеден кемге біз өзі… жанымыз көп, сыймаймыз да. Ерімнің қартайған әкешешесі де қолымызға көшіп келмек…

	Қазтуғановтың далалық экспедицияда көп жыл еңбек еткенін естіген соң, оның үй ішіне қалайда бір көмек жасауға Ералиевтің көмейі босап қалып еді, сол ойын жасаң әйелдің соңғы сөзі, бейнетіне төлем сұраған өр талабы бұзды. Шынайы маман, тегінде, кешкен бейнетін пұлдап, ақы сұрамаса керек ті. «Мына келіншек, сірә, жорта жымиып отырып, кісінің көмейіндегіні суырып алар? Маған кірерде де бірталай жерден телефон шалдырып, түрліше қамқор лебіздер айтқызып келіп еді. – Тыжырынған министр бойын жиып алды. – Ежелгі қазақ әйелінің, жасы кіші адамның табиғи инабаты қайда? Қашан, қалайша одан айрылып қалғанбыз?..»

	Соған кектенді ме, келбетті келіншекке біршама тежеу жасағысы келіп:

	– Шырағым, осы күні шетелге үкіметтің жұмсауымен ғана емес, сұранып та барады. Өйткені оның пайдалы жағы да аз емес. Сондықтан еріңіздің Алжирде ұзақ жүргенін әр нәрсеге көзір етіп, көлденең тарта бермеңіз, – деді ақырын ғана. – Ойланайық дедім, соған да қанағат жасаңыз. Босайтын ескі үйлерден болса да бірдеме етерміз…

	– Ғапу етіңіз, ағай, – Қазтуғанова да министрге енді туралай қарады, – сізге біреу күйеуім туралы, сірә, жалған дерек берген. Мен сізге, тиісті жерден ресми қағаз түсіртемін: Алжирдің құрметті марапаты Қазтуғановқа не үшін берілгенін, оның шетелде қандай маман атанғанын, Кенді өлкеде бағаланбаған барлаушылық қабілетінің Африка қыртысында қалайша іске асқанын… бәрбәрін содан оқисыз. Меніңше, шетелден кеудесіне орден тағып келе жатқан қызметкеріңіз сіз үшін де мақтаныш болса керек!

	Ералиевтің төбе құйқасы шымырлады. Бір сөзіне екі сөзбен жауап беріп отырған өжет келіншекке таңғалғаны соншалық. Бір сәт зайыбы мынадай өлермен болғанда, күйеуі қандай кісі екен деп те ойлағанды. Алайда Қазтуғановамен бұдан әрі тілдескісі келмеді. Салқын шырайда түсін бермей:

	– Жарайды, жүре беріңіз, Қазтуғанова! Арызыңызды кәсіподақ комитетіне табыс етемін. Тегінде үйді де солар бөледі, – дегенді дау тілемеген қатқыл үнмен.

	Арыз иесі кетісімен селектордың құлағын қайырып, кадр басқармасына Қазтуғановтың өмірбаяндық деректерін жеткізіп беруін талап етті.

	Ресми анкетаның екінші бетіндегі Қазтуғановтың атқарған жұмыстары баяндалған бесалты жол жазу оған ештеңе де айтқан жоқ. Басаяғы он шақты жылда қатардағы техниктен үлкен экспедицияның бас геологына дейін жоғарылаған. Практикалық барлауда пісіпқатқан, өмір атты үлкен мектептің ыстықсуығында шыңдалудан өткен жүздеген кен іздеушілердің өсу жолы бұл. Бір кездегі өз жолы. Өзі үстіртте жүргенде, Қазыбек Қазтуғанов Кенді өлкенің кен қазынасын іздеген. Тек өзі барлауға одан әлденеше жыл бұрынырақ кірісіпті.

	– Қазтуғанов жайында сұрамақ едім… Министр алдындағы анкетаны нұсқады.

	Күнтуаров сәлпәл қыбыжықтап қалды. Меруерттің әлгінде осы кабинеттен көзі жасаурап, әлденеге ширығып шыққанын көрді. Демек, пәтер туралы әңгіме пәлендей сәтті аяқталмаған. Меруерттің министрге арызбен баруын Елемес ұнатпаған. Сол жайында ақылдаса келгенде, «Қой, келіншек! Күйеуің жоқта мұның ыңғайсыз, артық шаруа!» – деп турасын бірден айтқан. Бірақ кейінгі кезде тым пысық болып кеткен досының зайы бын тоқтата алмады. Қазыбектің бас жұмысын алдырып, өзінен бүкпесіз ашық жауап беруді қалап отыр. Министр мұндай сауалдармен кадр бастығын күнде шақыра бермейді және оны жеңілжелпі сөзбен алдарқата алмайсың. Сөзіңді ойланып және әділін айту керек.

	– Мақсұт Ералиевич, бұл жігітті мен аздап білемін, – деп Елемес Күнтуаров сөзін Қазыбекті мақтаудан бастады. – Білікті маман. Алжирде болған жігіттердің айтуынша, ол онда француз инженерлері әлдеқандай себеппен көрмей кеткен қоры көпкөрім мыс көмбесін ашқан… Біздің республика, өзіңіз білесіз, бұл елге он жылдан бері кен қазу, геологиялық барлау саласында көмек беріп келеді. Демек, француздар ғана емес, біздің мамандар да көрмей жүрген, әлде мән бермеген іске Қазтуғанов басқаша көзбен қараған. Сірә, кездейсоқ олжа емес, терең білім мен мол тәжірибенің нышаны…

	– Бірақ, қызық гәп, мен бір нәрсеге таңмын. – Министр бурылдана бастаған самайын сипады. – Сол өнерін ол осында жүргенде неге көрсетпеген? Қазтуғанов еңбек еткен Ақтас экспедициясы, жаңылмасам, соңғы он жылда ештеңе жарыта алмай, сәтсіз барлаумен дабыра болған ұжымдардың санатында жүрді емес пе? Ал бұл болса, ең алдымен экспедицияның бас геологының кінәсі…

	Күнтуаров Шоқпар туралы айтпақ болып қозғалақтап еді, министр ұнатпағандай тыжырынып, қолымен үстелді тықылдатып, өктем үнмен сөзін жалғады.

	– Сіз енді мына соңғы жазуға көңіл аударыңыз, – Ералиев алдындағы анкета парағын кадр бастығына қарай ысырды. – Кенді өлкедей қорлы регионда белді қызмет атқарып жүрген, әлгінде өзіңіз сипаттағандай, аса білікті маман аяқ астынан Алматыға ауысады және қандай жұмысқа? Геологиялық фондыны сұрыптаушы болып? Кәдуілгі хат тіркеуші десек те рауа. Осы да іс басында, келелі барлау жолында еңбек еткен дарынды геологқа лайық қылық па? Өзіңіз айтыңызшы, мұның шынайы атауы – сүйген мамандығынан жеріп, сүйген ісін арзанға айырбастау емес пе?..

	Елемес те енді алдыартын ойлап бүгежектеуді қойып, әңгіменің турасын естіртуді жөн көрді.

	– Қазтуғанов Ақтастан өз еркімен босаған жоқ, Мақа, – деді ол. – Солай істеуге мәжбүр болған соң, амалсыз кетті…

	Министр кадр бастығына ожырая қарады. Сіз не айтып отырсыз дегендей. Қасқабағы да дүрдиіп, кең маңдайы жиырыла қалғанды.

	– Кім оны жұмыстан қуған?

	– Қуды десем, жалған сөз болар. Ол Кенді өлкедегі барлау жетекшілерімен келіспеді. Билікке емес, барлау бағытына…

	– Қызық екен!? Жә, бұлар дегенің кім? Қандай мықты?

	Министрмен сұхбат өзінің қызмет шегінен асып кеткенін сезген, әмбе таныс кісісін сыртынан ғайбаттауды лайықсыз көрген кадр басқармасының жетекшісі мұны маған айтқызып қайтесіз деген кісіше қипақтап, төмен қараған.

	– Айта беріңіз, Елемес Күнтуарович, – деді Ералиев жаратпай. – Мен сізден кеңсе арасындағы өсекаяң емес, жұмыс жөнін сұрап отырмын.

	– Кенді өлке бірлестігінде дұрыс айтса да, бұрыс айтса да – билік бірақ кісінің қолында…

	– Сіздің ежіктеп отырғаныңыз Құдайбергенов пе?

	– Иә, – деп мырс етті Күнтуаров. – Ілияс Мырзаұлын геологтардың не дейтінін білесіз бе? Орыстар да, қазақтар да оны

	«Құдай» дейді… Нанбасаңыз, қол қоюына қараңыз: «ҚҰДАЙ» деп бадырайтып жазады да, аяғын иректей салады…

	Басын шайқаған Ералиев үстелдің шетінде қалаулы тұрған көп қағаздың бір бумасын өзіне жақындатып алып ақтара бастады. Әлден соң одан бір парақ қағазды суырды да, көзілдірігін киіп, үңіле қарады. Кенет сылқсылқ күліп, әлгі қағазды Күнтуаровтың алдына тастасын.

	– Ғажап, ғажап! Шынында да солай екен. Аңғарсамшы бұрын.

	«Адамның аласы ішінде, малдың аласы сыртында» деген. Өзін сонда Ілекең «Құдаймын» деп ойлайды, ә?

	– Ойламаса да күш көрсетеді, сескентеді… Ералиев сағатына қарады.

	– Жә, негізгі сөзден шығып кеттік. Өзін «Құдай» көріп жүрген Ілияс Мырзаұлымен тәжікеге түсіп, тартысудан тайынбаса, бұл жігітіміз шынында да мықты болып шықты. Тіпті қызығатын гәп! Қане, құлағым сізде, Елемес Күнтуарович, асығатын ештеңе жоқ, жұмыс аяғы. Бұл хикаятты маған бастанаяқ айтып беріңіз, – деді министр шылымын тұтатып.

	Күнтуаров жайланып отырып, бұдан төрт жыл бұрын өзі де араласып, бірақ Қазыбекпен қоса күйреген жайсыз хикаяны тамтұмдап шерте бастады.



	ІІ

	Сол жылы күзде Кенді өлке геология бірлестігінен жержердегі экспедицияларға төтенше жарлық таратылған: жаңа бесжылдықта өздері жүргізетін мүдделі барлауға жанжақты жоспар жасау керек! Кім қанша қаражат сұрайды, қандай қыртысты тексереді, түптүгел картаға сызылып, жобаға түссін!.. Бұл қарсаңда барлаушылық тәжірибесі он жылдан асқан, Шоқпар шоқысындағы олжадан соң, өзінің болжамтанымына нық сеніммен қарайтын болған Қазыбек Қазтуғанов үрдіс жарлықпен танысқан күніақ көңілі құлап, көптен бері мазасын алып, ойында жүрген барлауға бел байлауға аңсары ауып, бірнеше күн толғады: Ақтас қыртысындағы кен қоры көптеген сарапшылар кесіппішкендей сексенінші жылдардың басында біржола таусыла ма?.. Өзінің ойынша, әлі де соны мұқият тексеру керек. Ескі кеніш тағдырына балта сілтеген күйрік болжамды ол сыңаржақ кесік деп шамалайтын. Соған тіпті сенген емес. Өйткені бұл қыртыстың зерттелмеген құпиясы көп. Соның бірі Ақтас структурасының16 төменгі қабаттары, әсіресе, Раутөбе қолатының бес жүзден мың метрге дейінгі құрдым асты…

	Ертеде бұл қабатқа да тексерме барлау жүріпті, әр жерден тереңге ұңғымалар бұрғыланған. Болмашы ғана кен нәлін жолықтырыпты. Сондықтан да мардымды кен жүлгесі жоқ деген тұжырым жасалған. Қазыбек сол кезде жүрген ұңғымалар құжатын қараған сайын барлау бағыты терісқағыс жүріп, сүбелі кен көмбесін көрмей кеткендей дүдәмал сезімнен арылған еместі. Әсіресе солардың көлбеу тереңдігі мен жиілігі көкейіне жақпайтын. «Ал егер әр жерден укол салғандай шұқылап, іздеме бұрғылау жасағанды қойып, кен жинауға тиіс қабаттарды жүйелі түрде, нақтылы жобамен сыпыра тексерсе ше?.. – деп қиялға шомғанды ол. – Екі ғасырдан астам уақыт кеншілердің әлденеше ұрпағын жарылқап, шағын ғана, жер бетіне жақын қабаттан осынша мол, миллиондаған тонна кен берген кеніштің алты жүз метр, бәлкім одан да төменгі қыртыста тағы соншама қазына қорын жасырып отырмағанына кім кепіл? Иә, солай болуы да ғажап емес. Өлкенің кен іздеу тарихында ондайондай хикметтер ертеректе болған деседі. Ендеше?..»

	Ақыры ол экспедицияның алдағы бесжылдықта жүргізбек барлау жоспарын тек қана Ақтас төңірегіне жасағанды. Өз топшылауынша, оның дені тереңге түсетін ұңғымалар болмақ. Бұрынғыдай иен дала кезіп, жан баспаған қиян шеттен кен іздеу біршама уақыт тежеле тұрады…

	Барлау ісінде тас жұтқан дерлік білгір мамандар көзімен қарағанда, бұл – тым батыл жоба еді. Әсіресе сол істе аузы олжаға тұшынып, ендіенді өзіне жоралғы сыбаға ала бастаған жасаң геолог үшін. Қазыбек те, содан ба, өзіне келер зардапзалал жайында ойлаған жоқ. Жұмыстың түпкі пайдасын көздеді.

	– Сен мына жобаңмен талайталай кексе әріптесіңнің баяғыдан бері жеміс теріп келе жатқан бақшабағына түскеніңді сезесің бе, шырағым? Меніңше, Қазыбек бауыр, көп нәрсеге тәуекел етіп отырсың. Байқа, олар оңдырмайды! – деп сақтандыра сөйлегенді экспедицияның бастығы Серіков барлау жоспарын өзімен алдын ала талқылаған сұхбатта. Өмірден көргені көп Құрманбай Серікұлын, тегінде, күдікті шаруаға еліктіру оңай еместі. Көбіне кейінге тартып, ұзақ ойлануменақ ынтаңды басып отыратын. Бұл жолы да машық қалыбына тартты. – Бәлкім, Өскенге барып келерсің. Шыбынтаевтан ақылкеңес сұрап?..

	Экспедиция бастығының өзіне іш тартып, әрдайым сүйеу болып жүретінін Қазыбек бұрын да сезетін. Қазір де соны танып отыр. Айтып отырғаны – шынында да жанашыр ағайынның қамқор сөзі: Өскенге барып, бірлестіктің бас геологының тамырын басуды, жігіттерден өзіне ниеттестер табуды кеңес етеді. Демек, бірнеше күн олармен құшақ айқастырып жүру керек – қонақүйде, ресторанда… Бұл да бірлестік геологтарына көп жылдан бері сіңісті болған қадет. Ешкім де соны қиянат деп білмейді, жарамсыз әдет деп те жиренбейді. Алайда мына шаруаны Қазыбек осындай қитұрқы жолға салғысы келген жоқ. Сол себепті Серіковке турасын айтты.

	– Жоқ, – дегенді ол. – Шешінген судан тайынбас деп, мен геологиялық кеңеске бірден түсемін. Дәл қазір соған ең қолайлы сәт. Бесжылдық енді ғана басталғалы отыр, жобамыз біздің нақтылы барлауға жасалған...

	– Ендеше өзің біл, шырақ. Мен ескерттім, – Серіков басын сипап, терезеге қарады. – Есіңде болсын: түбінде осыдан дау өрбіп, айтысқа түскендей болсаң – мен паспын17, ұқтың ба, паспын! Шошайып жалғыз қалуың да ғажап емес!..

	Сайып келгенде Қазыбек Өскенге жалғыз аттанды. Рас, жүрердің алдында экспедицияның геология бөлімінде жаңа жобаны тағы бір мәрте талқылап, мәжілісте мәлім болған ұсақтүйек олқылықтарын түзетіп, сан қайтара тексеріп, өзін де алдағы тартысқа мейлінше пысықтап баққан. Содан бір күні, Ақтас экспедициясына тағайындалған мерзімде әріптестерінің алдына шыққанды.

	Шу дегенненақ жұрт назарын өзіне бұрып алғанын Ақтас геологы бірден сезген: өйткені айтып тұрғаны – бұл қауым көптен бері естімеген, ойларына келсе де, тіс жарып сыртқа шығара алмай жүрген жайт; содан ба, мәжіліс залына жиналған мамандар оның аузына қарап, әрбір сөзін қақас жібермеуге тырысып, геологтың тақтаға ілінген карта, схемаларды нұсқаған қимылқозғалысын бағып, жіті назармен құлақтарын түрік ұстаған. Қазыбек те ерекше жігерленіп, желпіне сөйлеп, біраз жылдан бері толғанып жүрген ойтұжырымын, талай ай, талай күн азапқа түсірген арманқиялын да қоса шертіп, кексе геологтардың сарабына қалтықсыз жайып салғанды...

	Сәлден соң жұрт тұстұстан сұрақ қоя бастады.

	– Бұл жобаңызды сіз қандай теорияға сүйеніп жасағансыз?

	– Академик Снурниковтің18 Кенді өлкенің болжам картасында бұдан ширек ғасыр бұрын жария еткен тың пікірі ескерілді, – деді Қазтуғанов салмақпен. – Естеріңізде болар, Сергей Архипович бұл региондағы кенді шартты түрде үш қабатқа бөледі: алғашқысы оның – екі ғасырдан беріде қазылып келе жатқан, жер бетіне жақын орналасқан немесе екіүш жүз метр тереңдікке дейінгі кендер; екінші қабат – одан арғы, бес жүзден мың метр аралығындағы «жабық кендер», ал үшінші қабат – одан да төменгі, бізге мүлдем мәлімсіз қазыналар... Менің жобам академик Снурников болжаған тереңге, яғни екінші кезектегі кендерді іздеуге негізделген.

	– Онда тағы бір сұрақ, – деп аға геологтардың бірі орнынан тұрды. – Бұл регионды ғылыми әдебиетте алғаш рет Кенді өлке деп атаған білгірдің кім екенін естіген боларсыз?

	– Профессор Котульский.

	– Дұрыс айтасыз, Қазыбек Қазтаевич. Ақтас структурасын бірдебір геолог профессор Котульскийден артық білмейтінін, сіз, сірә, мойындайтын шығарсыз.

	– Әлбетте.

	– Олай болса, мына жобаңызды қалай түсінеміз? Котульский бұл өңірдегі жер асты байлығын тек үстіңгі қабаттардан ғана тапқан. Ал сіз, ғапу етіңіз, көзді жұмып, жұрт баспаған тереңге түсуді қалайсыз. Бұл не? Аяқ астынан жаңашыл болу ма, әлде жұртты оғаш бір нәрсемен таңғалдыруға құмарлық?! Онда басты қатырмай әңгіменің анығын айтыңыз.

	Қазыбек шайқастың ашық түрін сүйетін. Ойындағысын жайып салып, қарап тұру – ол үшін түк емес. Соныменақ талай текетіресте өзіне дұшпан тауып, опық жеп жүретінді. Ендігі жолы өйтпеске талай мәрте ант ішкен. Бірақ жемежемге келгенде онысын ұмытып кетіп, тура сөзге көшуден жаңылған емес. Бұл жолы да сөйтті. Аға әріптесі көпекөрінеу қиянат жасап тұрған соң оған өз есесін жібергісі келмеді. Лайықты жауап беруді тіледі.

	– Сіз де мені ғапу етіңіз, – деп дүрсе қоя бергенді ол. – Владимир Климентьевич Котульскийдің Кенді өлкенің геологиясы жайында жазған классикалық еңбектерімен мен таныспын. Оларды әліппедей жаттап, барлау ісіне пайдаланған маманмын. Бірақ оның бірдебірінде төменгі қабаттарда кен атымен жоқ деген үзілдікесілді тұжырым кездестірген емеспін. Оған қоса мен қандайда ұлы теорияға сыни көзқараспен қарау қажет деп білемін. Мәселен, профессор Котульский бұл еңбектерін қай уақытта жазған? Жаңылмасам, бұдан алпыс жыл бұрын. Яки осы ғасырдың басында. Ал қазірге сол лайық па? Бәлкім, оның кейбір болжамнұсқауларын қайыра тексеру қажет шығар?..

	Бұл тәжікенің қай жерге дейін жетерін кім білсін, егер тағы бір маман, геология бөлімінің бастығы Щехотихин Қазтуғановтың сөзін бөліп:

	– Төменгі қабаттарда, иә өзіңіз бұрғы салмақ болған Раутөбенің оңтүстік қолатында кен жатқанына сендіргендей қандай дәлел айтасыз? – деп тосын сауал қоймаса.

	Ақтас геологы бұл сауалды күткенді.

	– Дмитрий Иванович, шынымды айтсам, тап бүгінде мен өзіме көп жылдар бойы нұсқа көріп, ізденістің бағытбағдарына негіз етіп жүрген теория, болжаулардың бәрбәріне сенімді жоғалтқан адаммын. – Қазтуғанов кенет ағынан жарылды. – Сондықтан да ашынған кісінің ақтық шарасын жасадым. Сеніңіз, сенбеңіз – сіздер керексіз қылып, мұрағатқа тығып тастаған Снурниковтің идеясына жармасқаным да сондықтан. Раутөбенің оңтүстік қолатына түбегейлі ізденіс жобалауым да соның нәтижесі. – Ақтас геологы картаға жақындап келіп, Үкілі төбені нұсқады. – Міне, мына тұста. Осы төбеден елуінші жылдарда алынған керндерді біз қайыра тексердік. Рас, олардың көрсеткені – шамалы нәл, кеннің жұқалтаң белгілері. Сөйтсе де мен нақ осы қолатта кен ұстарлық оппа сызаттар барлығына шүбәм жоқ!

	– Сізге дейін де, қымбаттым, бұл төбені шұқылап көргендер болған. Мәселен, мына мен! Геофизиктердің көрсеткен болжаулы структурасына малданып, үкілі төбені мен екі жаз бұрғылаттым. Нәтижесі нөл!.. – деді Щехотикин әріптесінің жауабына таңданғанын жасыра алмай. – Қаншама шығын жасадық. Соны сіз де қайталап, жиырма бес жылдан соң қайыра тексергіңіз келеді. Таңғаларлық шешім?!.

	– Ал менің бұл қолатты шұқылап емес, түбегейлі барлағым келеді. Айталық, жиырмаотыз ұңғыма қойып. Әрине, бәрін де тереңге сүңгітіп... – деп Қазыбек өз ойын дәлелдеуге кіріскен.

	– Оһо, тәбетін қараңыз!

	– Бір емес, бақандай бес жыл! – десіп жұрт жанжақтан шулап қоя берді.

	– Жолдастар, талқылауымыз базар шуына айналып барады. Тәртіп сақтаңыздар, – деді геологтардың партия ұйымының хатшысы Крылов қабағын шытып.

	Крыловтың демеуін арқаланған Қазыбек Үкілі төбеге қызыққан себебін қайыра түсіндірді: оның ойынша, нақ сол жерде, бес жүз метр тереңнен әріде жер жынысы шымқай тақтатасқа айналып, дүдәмал жарықшақтар түзегендігі ертеректе жүрген съемкада мәлім болған, ал бұл – структураның белгісі... Демек, сол сызаттардың бірінде, әлде бірнешеуінде кен болуы ықтимал. Тегінде Кенді өлкеде барланған кен орындарының бәрі де тек қана осындай жыныста, сызаттар қуысынан табылған.

	Тақтатастар қабаты, әсіресе дүдәмал оппалар жайында естіген соңақ кексе геологтар Ақтас геологына мысқылмен қарауды қойып, «Әй, мынаның айтып тұрғанын қара!» дегендей күдікпен зейін қоя тыңдағанды.

	Қазыбек бірақ қызбалық жасап, тағы да теріске лақты: айтыс дуына қызып тұрып, өзінен әлдеқайда үлкен әрі тәжірибелі әріптесін кінәлай сөйлесін.

	– Шынтуайтын айтқанда, бұл болжамды сіз, Дмитрий Иванович, ширек ғасыр бұрын мұқият тексеруге міндетті едіңіз. Ал сіз, ғапу етіңіз, үштөрт ұңғыма бұрғылап, оларды да тереңге бойлатпай, әр жерді бір шұқылап өте шыққансыз... – дегенде, Щекотихин орнынан атып тұрып:

	– Қазтуғанов, сіз әуелі менің сол жылы неше станокпен және қанша қаржымен жұмыс істегенімді біліп алып сөйлеңіз, – деді. – Әрине, қазіргі қуатты агрегаттар қолымда тұрса, бәлкім, тереңге де бойлар едім...

	Басты қарсыласының бетін қайтарғанына малданған Ақтас геологы ақыр аяғында өзінің соңғы ұстап тұрған көзірін атады.

	– Нақ осындай структураны біз Үкілі төбе ғана емес, тағы да үш жерден болжап отырмыз, бәрі де бірбіріне жақын орналасқан, – деп ол картадан әлгі қыртыстарды көрсетті. – Рас, бәрін де егжейтегжей қарау керек. Сол үшін де бесжылдық жоспарды біз Ақтас төңірегінде бағыттадық. Бұл жерді түбегейлі сүзіп шықпай болмайды, тегінде, – деп ойын түйгенді.

	– Оны әлі дәлелдеу керек шығар!

	– Жоспарлау – оңай, орындау – қиын.

	Өз жобасының тағдыры мүшкілге айналғанын Қазыбек сұрақ тоқталып, жұрт пікір айта бастағанда сезді. Бірталай білгіштер сөзге шығып, тіл ұстартып жатыр. Олардың айтуынша, Ақтас экспедициясы ғылыми тірегі шамалы, барлау дерегі әлсіз де жалаң қарекетке қаржы сұрап отыр. Бұл – нағыз авантюра! Тереңге түсетін әрбір ұңғыманың құны кем дегенде жүз мың сом. Ал эскпедиция оларды бес жылда жүздеп бұрғыламақ. Геолог Қазтуғановтың қиялынан туған фантастикалық жобаға, демек, бірлестік жыл сайын төртбес миллион сом шығындауға тиіс. Ақтас қыртысы соны ақтай ма? Ал ақтамаса – кім бұған жауап береді? Жоқ, мұндай дүдәмал барлауға, жалаң тәуекелге тыйым салу қажет! Ақтас экспедициясы өнбес қияли дүниелермен шұғылданғанды доғарып, барлау жоспарын қайта жасасын. Шақтап және кен белгілері анық білінген, ешқандай шүбәсіз қыртыстарға барлау жасайтын болсын...

	Қазтуғанов қайтадан сөз сұраған. Онысы, сірә, шешінген судан тайынбастың қарекеті. Шынында да сол күні ол ойындағысын бүкпей, жалтаңдамай түгел айтып шығуға бекініп еді. Күні ертең өкінбес үшін де.

	– Мен бір нәрсеге таңмын, геолог әріптестер, – дегенді ол өзіне одырая қараған үлкенкішіні жаңа көргендей, мысқыл шыраймен жағалай шолып өтті. Қарақоңыр тартып состия қалған өңі де суық ызбар шашып, жалынудан гөрі, алдындағы жұртқа жаны ашып, мүсіркеп тұрғандай.

	«Қайран пендешілік! Бір күнгі жан тыныштыққа бола түк білмегенсіп, түптүгел тымырайып отырсыңдар. Өз үстемдігін бұлжытпай сақтауды тілеген төртбес қызыл өңештің талауына беріп, мені сабатып қойған да қызық сендерге. Ал, әділін айтсақ, бұл да бейшаралық! Ондаған жыл бір соқпақпен жұмысқа барып, сол соқпақпен жұмыстан қайту – мұның аты... – деп ызалана ойлап, кенет мырс еткенді Ақтас геологы ауылында бала кезінен көріп өскен сиыр соқпақты есіне алып. – Қандай ұқсастық!..»

	Бірақ іштей күйініп тұрса да, даулы тақырыптан ауытқысы келмеді. Сәл тыныстап алып, сөзін сабақтады. Даусы да енді саңқылдап қатты естілді.

	– Жер бетіне жақын жатқан, суыр індерінен шығып қалған кен тастарына қарап, қазақ даласынан Қарағанды, Нілділерді табатын тамаша дәуір келмеске кеткенін ұғатын, мойындайтын мезгіл болған сияқты еді. Иә, иә, опоңай, ешқандай бейнетсіз алтын көмбелер, мыс таулар, небір түпсіз мол қазыналар ашатын бақытты шақ енді болмайды! Өкінөкінбе, қайғырқайғырма, болашақ кен орындары көп бейнетпен, қыруар еңбекпен қаражат шығарып, соған және қыруар жылдар сарп етіп, бәлкім, кейбіреулердің жүйкесін құртып, шашын ағартып, инфаркт, инсульттер жасап барып табылмақ. Біраз жыл Ақтас қыртысын шарлағанда менің ұққаным осы... Біздің экспедиция назарларыңызға ұсынып отырған жаңа жобаға сіздер, тегінде, осы тұрғыдан қараңыздар. Менің айтып тұрғаным авантюра болсынақ, солай деп бағалаған екенсіздер, амал қанша. Біздің бұған не үшін барып отырғанымызды да ұмытпаңыздар: жалаң теория мен құрғақ болжамның, иә соларға сүйеніп түк жоқ деп ақталған сөздің өндіріске қажеті жоқ; олар бізден сенімді шикізат базасын сұрап отыр; үкімет бұл үшін қаражат та бермек және қанша сұрасақ та... Демек, соны шет қиянға, алуы қиын елсізге жұмсаудан бесон жыл тыйыла тұрып, негізгі кен өндірістері маңында түбегейлі барлау жасасақ қайтер еді. Алыптар ашпаспыз, бұрынғы алыптардың ғұмырын бірақ біраз жылға ұзартарымыз анық. Ақтасқа да мен осындай үмітпен қараймын. Оның қазына көмбесі кейбіреулер жаназа оқып жүргендей тақа таусылған жоқ. Таусылуға әлі ерте демекпін! Қысқасы, қолымнан күшқайрат кеткенше, әрбір мүмкіндікті пайдаланып, осы ойымды дәлелдеу үшін барлау жүргізетінімді ескертемін...

	Ақтас геологы осы жерде сүрінді. Қаншалықты білікті ой қозғаса да көпшілік пікіріне ашық түрде қарсы тұрып, онымен қоймай, бірлестік жетекшілерінің неше жылдан бері барлауда бетке ұстап келген бағытбағдарын түк қоймай сынап несі бар еді? Соныменақ ол өз жобасын жақтап сөйлеген бірліекілі қорғаушыларын ыңғайсыз жағдайда қалдырғанды. Әрине, оның жобасы кеңесте бекіген жоқ, құлап шықты.

	* * *

	Осыдан соңақ Қазыбек ойланса керекті. ДонКихотқа ұқсап, кеуде соғар жалаш батыр болғанды қойып, Ақтасқа қайтып кетіп, жобасын геология кеңесі ұсынған бағдарға бейімдегені жөн еді. Өз ойынан қайтқысы келмесе, Үкілі барлау жобасын аз көлеммен соның ішіне сыналай енгізіп, Ақтастың төменгі қыртысын тексеруді біртіндеп жүзеге асыру қажетті. Амал не, Қазыбекке жаратушы ондай айла бермепті. Қайта шексіз намысқор етіп, бірбеткей мінез дарытқан. Бұл жолы да сол қалыбына тартты.

	Бірлестіктің дербес қонақүйінің жұпыны бөлмесінде неше күн қамығып, түнде де кең төсекке сыймай, дөңбекшіп жатудан жалыққан мезгілде өрекпіген кеудесін басып, бас геологтың кабинетіне келді.

	– Отыр, – деді Шыбынтаев әріптесінің көзі шүңірейіп, жүдепжадаған жүзіне мүсіркей қарап. – Әнеугүнгі таяқты ұмыта алмай жүрсің бе? Жассың, шырақ, әлі жассың. Сірә, намыс көресің. Ал біздің етіміз ондайға баяғыда өліп кеткен. «Құдай» бастықтан бір күнде сан мәрте жеку естиміз. Соның бәрі шыбын шаққан құрлы әсер етпейді. Бәрбәрін ескере берсек, құдайау, не жанымыз қалады? Сондықтан да, інішек, бекерге қайғырма, басыңды қатырып қайтесің. Саған дейін де талай білгіштер болған, әлі де болады. Кенді өлкенің қыртысы жомарт, бәрін де көтереді. Ал неге келдің?

	– Тайыр аға, інілік ізетпен бір шаруаға қолқа салсам, қалай көресіз? – деп Қазыбек әңгімесін кішіреюден бастады. – Ілекеңе кірелік. Бірігіп үгіттесек, кім білсін, үлкен кісі тәуекелге бел буып көніп те қалар. Мен сізге, Тәке, бұрынсоңды мұндай тілек айтып көрген емеспін...

	– Түсінікті. Бағыңды сынағың келеді. – Шыбынтаев орнынан тұрып, Қазыбектің қасына келді. – Ал, сен, жолыңда қаншама зор кедергі тұрғанын сезесің бе өзі?

	– Бірлестіктің ескі мамандарына жеккөрінішті боламын, басқа не жоғалтамын, Тәке?

	– Ең алдымен бастыққа, – деді Тайыр. – Ілекеңнің докторлық диссертациясының тақырыбын естіп пе едің?..

	– Естімек түгілі, бірталай деректі кезінде дайындап та бергенбіз.

	– Ендеше, бауырым, сенің мына қылығыңды мен мүлдем түсінбедім. Аузыңды жап, мынауыңды менен басқаға естіртпе! – бірлестіктің бас геологы ерінген жоқ, кабинеттің есігін нығарлап жауып келді. – Мен саған, Қазыбек, әнеугүнгі таластың түп себебін айтайын. Сенің мына жобаң бастықтың диссертациясына түп қазық болған ғылыми концепцияға тура шабуыл, білдің бе? Ал ол не дейді? Кенді өлкенің қыртысы геологиялық дамуда металдар шоғырын тек үстіңгі қабатқа жинақтаған. Ұқтың ба? Бұған дәлел – бүкіл регионда әзірше барланған, осы күнде қазылып отырған кеніштердегі кең қабаттарының біртекті шоғыры.

	– Апырау, бастықтың диссертациясын теріске шығармау үшін сонда мүдделі кен орнын іздемей қарап отырамыз ба? Бәлкім, ол кісі қателескен шығар? Ағасы, мынауыңды түсінбедім, – деп Қазыбек қолын сермеп қарсылық білдіріп еді.

	– Осы теория қаншама геологқа азық болып келе жатқанын білесің бе, шырақ? Ондаған диссертациялар қорғалды, жүздеген маман бұл концепцияны арқаланып барлау жүргізді. Бәрбәрі соның сәтсіз болды деп өзің де айтпайсың. Қаншама жұртты дүрліктіріп, талай жыл сауын сиырдай емінеркін еміп, олжа салып келе жатқан іске Қазтуғанов деген бір білгіш суырылып шығып: «Малданып жүрген теорияларың суалды, ол енді дәрменсіз!..» – дейді. Бұған кім көнеді? Опоңай иланып: «Ойбай, біз жаңылыппыз» дейді... – Шыбынтаев Ақтас геологын өзімсініп арқасынан қақты. – Сен, тегінде, өсетін жігітсің. Алғырсың, өзіндік ойпікірің бар, барлаушылық тәжірибең, ақылтүйсігің де – бір басыңа жетерлік. Сонсоң сен өзі маған бөтен де емессің: Найман шалдан өрбитін бір қаратаймыз.. Мен саған ағалық жөнмен айтайын: бекерге аптықпа, жалаңаш батыр болу – бүгінде ешкімге де өнеге емес, бауырым!

	Қазыбек бәрібір ықпады.

	– Бұл іске мен, Тайыр аға, сенсеңіз, біржола бекініп келгемін, – деді ол қату үнмен, – Есер қиқардың далбаса қарекеті екенін де сеземін. Бірақ, бастықтың алдынан өтпей, ойымдағыны түгел ақтармай, Ақтасқа қайтпаймын. Нендей құқай көрсем де – біржола арылып шығамын.

	– Батырау, Ақтас қыртысы сөйткенде ақтай ма, сенімің не? – деп басын шайқаған Шыбынтаев геология кеңесінде қойылған сауалын қайталады.

	– Байырғы геологсыз, Тәке. Барлауға шыққаныңызда не іздеп, қай жерден қанша кен табатыныңызды қолмен қойғандай біліп аттанасыз ба? – Қазтуғанов бекем үнмен ширыға сөйледі. – Менікі – сезік, тек қана интуиция...

	Бас геолог та соған мойығандай, қолын сермеді. Әлден соң тұнжырап отырып:

	– Тіл алсаң, әлі де айтамын, шыда біразға, – деді, – геология кеңесінің қаулысын бастық бұзбайды. Бірер жыл өтсін, мына шекесі қызған жұрт ашуын ұмытсын. Мен сөйтемін деп айқай салмайақ, Үкілі төбеге елеусіздеп соғу керек...

	– Тайыр аға, директорға менімен бірге барасыз ба? – деп Қазыбек бас геологтың ақылгөйсіген сөзін бөлді. Тоқтатпаса, әлі бе де біраз ақыл айтып, ұзаққа сілтейтін тәрізді.

	– Жоқ, бүгін де, ертең де мен босамаймын. Көрдің бе қаншама жұмыс күтіп тұрғанын. – Шыбынтаев өкінгендей алдында үйіліп жатқан қағаздарды нұсқаған. – Кейін, араға бірер ай салып келсеңші...

	– Ал мен ол кісінің қабылдауына жазылып та қойдым. Ертең, кешкі сағат беске, – деді Қазыбек орнынан тұрып. – Қош болыңыз!

	Шыбынтаев басын шайқады.

	* * *

	Бас директорға Қазыбек өз ойыма қалайда иландырамын, сендіре қалсам – жақтас етемін деген далбаса үмітпен барғанды. Ілияс Мырзаұлы геологиялық кеңеске қатысқан жоқ. Ал оның тұжырымды қаулысы сол күні сөз болған әңгіменің бүгешігесін толық баяндап бере алмайды. Ауызша жеткізгендер болса өзі келтірген иланымды айғақтарды бұрмалап, тіпті терісқағыс айтуы мүмкін. Аса жақын жүрмесе де Ілияс Құдайбергеновті Қазыбек парасатты басшы, өзі басқарып отырған іске жаны ауырып қарайтын үлкен кісі деп білетін. Әсіресе бұған Шоқпар шоқысын барлауда иланған. Ал бұрнағы бесжылдықта ол бірлестіктің бір топ геологтары қатарында Мемлекеттік сыйлықтың лауреаты атанды. Бастықтың жасы алпыстан асқанда докторлық диссертация қорғауы да геологтар арасында зор таңданыс туғызған. Жасы егде тартқан, бірер жылда зейнетке шығады деп жүрген қартамыш кісінің ғылыми еңбекпен шұғылдануы – кімді болсын еріксіз бас шайқатқан өнеге болғанды. Демек, Ілияс Құдайбергенов Кенді өлкенің барлауын әлі де талай жыл бұрынғыша басқара бермек. Оның диссертация қорғауын қызықтаған да, қызғанған да жұрт осындай байламға келген...

	Қазтуғановтың түпкі есебі де осы еді: барлау жетекшілігіне ұзақ мерзімге отырған басшы бір күндік, иә бір жылдық табысқа малданбай, ертеңгі қамқарекетін сөзсіз ойлайды; әмбе ол Ақтастай үлкен комбинаттың тағдырын түбегейлі шешпей, өзіне тыныштық болмайтынын да көп жұрттан тереңірек түсінеді; демек?..

	Құдайбергенов оны сабырмен тыңдады. Тіпті ықылас қойып, әр сөзіне ойланғандай шырай танытты. Сол да Қазыбекке жігер беріп, өз ойын ана жолғыдан да еркінірек жеткізіп еді.

	– Қысқасы, менен не тілейсің? – деді директор ұзақ үнсіздіктен соң.

	– Екі жыл өз бетімше емінеркін барлауға рұқсат етіңіз, Ілияс Мурзаевич. – Геологтың тебіренген үнінен толқығаны байқалды. – Бір ғана шартпен іздеу жүргіземін: ұңғыманың бәрі де терең қабатқа түседі; оларды және Үкіліге қоямын. Одан арғы барлаудың тағдырын сол екі жылдың нәтижесі шешсін!

	– Шоқпар мен Мұзбелдегі барлауды қайтеміз? Кім оны қадағалайды?

	– Мен өзім, – деді Қазтуғанов әңгімесінің беті түзеліп келе жатқанына балаша қуанып. – Сеніңіз, ол жақтағы барлауды бір мысқал кемітпеймін. Ал Ақтас үшін сізден мен дербес қаржы сұрап отырмын. Әмбе сенім! Өз фондыңыздан беріңіз, арнаулы топ құрамыз. Тура Шоқпарда іздегендей бел шешпей, күнітүні белсене кірісеміз...

	– Сонда сенің әр ұңғымаң қаншаға түспек?

	Есебі дайын отырса да, бастықты бірден шошытпауды ойлап, Қазыбек көмейіндегі соманы шамалап және сәлпәл кемітіп атады.

	– Сонда саған, шырағымау...

	– Иә, екі жылда небәрі бір, не бір жарым миллион сом шамасы. Сәтті болса барлауымыз – Ақтас кенішінің тағдырын шешеміз.

	– Ал сәтсіз болса?

	«Қайда қалмай жатқан миллиондар» дей жаздап, Қазыбек тежеліп қалды. «Осы кісінің диссертациясына үйлесімді дерек әзірлеу үшін әлденеше ай бойы эксперимент барлау жасадық, – деп ойлағанды ол. – Солардан біздің экспедицияға қанша пайда түсті? Ешқандай да. Ал қаншама қаржыны текке шығын еттік?..» Солай деп тек айта алмады. Онсыз да шиеленісіп тұрған жағдайын одан әрмен қиындатқысы келмеді. Өз жобасын қандай құқай көрсе де төзіп, соңғы мүмкіндікке дейін қорғауды жөн көрді.

	– Сен, Қазтуғанов, бұлтақтатпай турасын айт, – деді кенет Құдайбергенов. – Не үшін, нендей қазына көмбесі үшін бермекпін мен саған соншама соманы?

	Амал қанша, тура айтылған сауалға қолмақол жауап қайырмай құтыла алмасын сезген Ақтас геологы әңгімені әріден бастады.

	– Бізде осы, әсіресе кексе геологтар арасында ескі кеніштерге менсінбей қарайтын теріс көзқарас жолды болып тұр. «Берерін олар беріп болған, кен қоймасы сарқылды, қалғаны – мардымсыз бірдеме...» деген сияқты астамшыл пікірдің құлымыз. Ақтастың тағдырын да сол «теориясымақтың» шылауына құрбан етпекпіз. Ал мен бұған сенбеймін, қыртыс картасына қарап отырамын да, Ілияс аға, сенсеңіз, бір нәрсені көрмей кеткен сияқтанып, неше түрлі қиялға берілемін...

	– Естідім Ақтас төңірегінен ашпақ болған сызатоппаларыңды. Біреу де емес, үшеу дейді ғой. – Бірлестік жетекшісі мырс етті. Келекелеп отырғаны анық. – Мұның енді үлкен жаңалық, жаңа теория!..

	– Неге үшеу, төртеу!

	– Ә, тіпті төртеу ме? Онда біз қисапсыз байып кететін болдық қой. Бұл жаңалығыңды, тегінде, сен Қали Нариманұлына айта көрме, ол байғұстың қуанғанынан дімкәс жүрегі жарылып кетіп жүрер. – Кеңкілдей күлген Құдайбергенов қабағының астымен Ақтас геологына түйіле қарады. – Мұндай бай фантазиямен, сен, шырақ, бізде босқа жүрсің. Теориялық жұмыстармен көбірек әуестенетін ғылыми институттардың біріне ауысқаның жөн болар...

	Геологтың өрекпіген көңілі демде суып, іші қоңылтақси бастағанды. Сөйтсе де өзінөзі тежеп:

	– Сонымен маған не дейсіз? Ең құрығанда, бір жылға, бесалты ұңғымаға рұқсат етіңіз, – деді жалбарынғандай үнмен. – Шоқпарды сіздің сеніміңізбен аштық. Бәлкім Үкілі төбеден де...

	Бастық басын шайқады.

	– Менде ондай қаржы жоқ, шырағым, – деді ақырын ғана.

	Қазыбек те енді аянбасқа бекінді. Үміт етіп келген ісінің шыңырау түбіне құлдырап бара жатқанын сезген соңақ, қорғаншақтап, көмейіндегі сөзін жұтып, артын ойлап сөйлеуден тыйылып, ашық сөзге көшті.

	– Шындап іздесеңіз – бар, Ілияс Мұрзаевич. Кейбір институттардың мамандары сіздің мырзалығыңызды ондаған жылдар бойы пайдаланып келеді. Солардың қомақты сыбағасының шерік үлесін өмір бақи қол астыңызда еңбек етіп жүрген барлаушыларға да беріп көріңіз. Бәлкім, жалаң теория, иә диссертацияға ғана жарайтын жүздеген парақ есептер үшін ғана емес, өндіріс орындары қанағат етер бірдеме тауып қалар, кім білсін?..

	– Әй, сен, нені ежіктеп отырсың?

	– Өзіңіз айтқандай, желмен бірге ұшып жатқан қаржылардың жөнжосығын, – деп Қазтуғанов төтесінен бірақ түсті.

	Бастықтың бурыл өңі қарақоңыр тартып, түнерген аспандай құбылды. Экспедиция геологына ол төменнен шұқшия үңіліп, оқты көзбен ішіпжей қараған. «Апырау, сен кім едің, отыз жылда бүкіл бірлестікте ешкім маған мұндай дөрекілік көрсеткен емес, ал сен?..» дегендей таңданыс та барды жүзінде.

	– Ақтас экспедициясы жанынан ғылыми топ ұйымдастыруды ұсынамын. Қаржыны сол үшін беріңіз.

	– Ақтасқа көк тиын берілмейді! Әмбе қазірден бастап айтып қояйын, қаржыны бұл бесжылдықта сендер бұрынғыдан екі үш есе кем аласыңдар. Жұмыскер қатарын да, демек, азай туға тура келеді. Себебі түсінікті шығар? – Құдайбергенов осы өлкенің көкжасыл яшма тасынан ойылған шұңғыл құтыдағы қарындаштарды уыстап алып, үстелді тарстұрс ұрғылай бастады, құдды бір төбеңнен соғып отырғандай, жүйкеңді жұқартатын мазасыз тарсыл. Бірлестік мамандары мұндай сәтте әңгімені одан әрі созбай, тез жиналып, кабинеттен шығып кетуге тырысатынды. Қазтуғанов бірақ тырп етпеді.

	– Жоқ, мүлдем түсініксіз, – деп геолог бас директордың ызбарлы жүзіне қиыстап қарады. – Ақтастың кінәсі не жаппайғы үлестен сонша қағылатын?

	– Өйткені оған жұмсалған қаржы өзін ақтамайды. Барлау мүмкіндігі сұйылған қыртыстың сыбағасы осы. Өнбес дауды доғарып, тыныш жүріңіз, Қазтуғанов! Барлау бағыты дұрыс па, бұрыс па – оны тексеретін білгіш сіз емес. – Бас директор кенет сізге көшті. Бұл да оның әріптесін жақтырмағанда қолданатын әдісі. – Сіз емес, ұқтыңыз ба?!.

	– Сіз екеуміз, Ілеке, тым ұсақ нәрсенің шылауында отырмыз, – деді Қазыбек жайбарақат қана. – Тегінде, бұдан өндіріс ұтылады, амал не...

	– Қазтуғанов, менің қымбат уақытымды шығындама. Сөз бітті! – Директор кенет уысындағы қарындаштарды үстел үстіне сау еткізіп шаша салды. Ілешала алдындағы құшақ толы қағаздарды да Қазыбекке қарай ысырып тастағанды. – Қияли жоба үшін бір тиын берілмейді. Қайда барып шағымдансаң да айтарым сол!.. Нақ осы жерде Ақтас геологын да құдай атты. Құдайбергеновтің мына қылығына кектенгені сонша, күрт сынып, орнынан атып тұрсын.

	– Олай десеңіз, Ілияс Мұрзаевич, Ақтас экспедициясындағы ізденіс жұмысымның бұдан әрі мәнсіз болғаны, – деп салды. – Болашағы жоқ, ертеңі мәлімсіз күйбең барлаумен шұғылдануды қылмыс деп білемін. Бұл енді құмға су құйып, жеміс өсіруге талпынған есуас бағбанның далбаса әрекетіндей еш еңбек болмақ!..

	– Мұнымен не айтқыңыз келеді, Қазтуғанов?

	– Ертеңнен бастап жұмыстан кетемін. Ақтастың тағдырына жаназа оқыған бейшара маман атанғым келмейді...

	– Арызыңды қазір берсең де қарсы емеспін. Бұйрықты тек, тәртіп бойынша, биылғы есепті толық өткізген соң, жыл аяғында аласың.

	– Жоқ, мен бұрынырақ кететін шығармын!

	– Тіпті жақсы!..

	Осы әңгіменің соңы тура бір айдан соң Қазтуғановтың Ақтас экспедициясымен біржола қоштасып, қызметін ғана емес, қонысын да Алматыға ауыстырумен тынып еді...

	* * *

	– Түсінікті, – деп Ералиев мырс етті, Қазтуғановтың Ақтастан кету тарихын тыңдаудың соңында. – Содан кейін турашыл геолог, мен кеттім деп барлау алаңын тастап, тайып берген баяғы. Қызық принцип. Байкоттың жаңа түрі! Сіздер де оған қамқорлық жасап, министрліктен жұмыс тауып бергенсіздер.

	Солай ғой бұл тартыстың эпилогы, әлде тірі «Құдайдың» көзінен таса бол деп шетелге аттандыру ма?..

	Күнтуаров төмен қарады: кінәлі екені рас, министр ойлағандай, Қазыбек досын сол қарсаңда қорғамай тыныш та қалған жоқты. Қорғаған, араша тілеп, Құдайбергеновтің әпербақан қиянатын сол кездегі министрге дейін жеткізген. Алайда азулы Ілияс Мырзаұлы есе бермеді. Қарсы желеу айтып, кадр басқармасы маған бірлестік мамандарын билетпеуге айналды депті. Ақыры соның: «Сіз, Күнтуаров жолдас, орныңызды біліңіз!» деген ескертумен тынған. Соны енді қалай айтады? Бұрынғы министр істің байыбына бармады, Құдайбергеновтің емеурінімен кетті дей ме?..

	– Қазтуғановты асығыстық жасады деп жазғырғым келмейді, Мақа, – деді Елемес сәл үнсіздіктен соң министрге тура қарап. – Сіз ойлағандай ол бірден тайып берген жоқ... Адалын айтсам, ақырына дейін алысты. Осы кабинеттің алдында да талай күн телміріп отырды. Бірақ арызына құлақ асқан кісі болмаған соң, далалық экспедицияның қарапайым маманы не істейді? Жаңылмасам, өз ойын бүкпесіз ақтарып, барлық дәлел, есепқисабын даралай тізген геолог Қазтуғановтың мәлімдемесі, иәиә, көлемі соның қырықелу бет болса керек, оқылмаған қалпында геологиялық фондыға жөнелтілді.

	– Солай ма? – Министр әлденеге қынжылғандай басын шайқады. – Демек, бұл дау әлі біткен жоқ десеңізші. Ілияс Мырзаұлы кенді өзі іздемеген, ал іздеуге құлшынған геологқа да ерік бермеген. Жә, былай істелік... – Ералиев өтінген кісідей кадр бастығына ұмсына еңкейді. – Бұл жігіт, байқауымша, жуықта елге қайтатын тәрізді. Сол кезде есіме салыңыз, бәлкім маған ертіп келерсіз. «Құдаймын» деп кеуде қағып жүрген есер бастығымен айқасқа именбей түскен жалаңтөс батырды, шынымды айтсам, көргім келеді. Ал мәлімдемесі жөнінде? Архивте сақталса, тауып берсеңіз...

	Министрдің кабинетінен Елемес мерейі өсіп, ерленіп шықты:

	«Мақсұт Ералыұлы досы жайында жеткілікті мағлұмат алды; Қазыбектің алдағы қызметі туралы өзіне ойланудың, соған қам жасаудың қажеті жоқ; сірә, министрдің өзіақ нұсқау етеді. Қызметі ғана ма? Мансұқ болған арман ісіне өріс берер, пәтер мәселесі де, сірә, сәтті шешіліп қалар», – деп тұжырымдағанды.



	ІІІ

	Шынында да солай болды. Министрдің ықпалымен, бір жағы Елеместің де әркімге құлақ қағыс еткен демеуі себеп болып, жаңа үйді бөлген кезде Қазтуғановтың үй ішіне даңғарадай төрт бөлме тиді. Терезелерінің дені күнбатысқа көлбей қараған. Ыстығы өтімді оңтүстікте – бұл мәнді нәрсе. Күн сәулесі шақырайып маңдайдан түспей, қиғаштап қана, онда да қызуы қайтқан шақта ғана үйге құлап, қызғылтым шапағымен жасаулы бөлмелерді нұрландырып тұрса – бұл да барлық пен шат тұрмыстың белгісі болмақ. Ал бөлмелердің кеңдігін сұрамаңыз: қонақ қабылдар зал бөлме – отыз кісі еркін отырғандай кең; одан жұмыс кабинетіне кіресің; қосалқы есігі лоджыға ашылатын жатын жай да көңіл қуантқандай аумақты; балаларға дербес тиген даңғарадай қоржын үй, еңселі ас бөлмеге дейін Меруерттің әсершіл көңілін әлемтапырық өсіріп, барша бақталастарының төбесінен қаратқандай шексіз қуанышқа бөлеген, жүрегінде неше алуан қобалжу, тебіреністер туғызғанды. Өзін бұл дүниедегі ең бақытты, тұрмыста да, өмірде де жолы оң әйел деп сезінген күні, сірә, сол шығар...

	Құрылысшылар да аса зарықтырған жоқ, үйді тағайындалған мерзімде тапсырды. Сөйтіп ілешала көшіпқону әбігершілігі басталған. Бұл да жалғызілікті әйелге әжептәуір мехнат болды. Бір тәуірі, Өскеннен Меруерттің әкешешесі, ауылдан Қазыбектің інісі Жазыбек келіп қолғабыс етпесе, тіпті қиналатын еді. Үйдің әбігерімен ондамұнда жанталасып жүгіріп жүріп бұл жаңалықты Қазыбекке хабарлауға Меруерттің мұршасы келмеген, турасын айтқанда, соған оның құлқы да болмағанды. Елге қайттым деген хабарын тосқалы қашан... «Демек, – деп ойлағанды Меруерт, – біздің хат барғанша ол жолда болады...»

	Әсілі, ол осы қуаныштың Қазыбекке ойда жоқта, табақ пен тартылған алтын сақинадай салтанатты түрде, кенеттен хабарлануын қалап еді. Жастық желеңнен арыла қоймаған арманшыл келіншек неше алуан қиялға да берілгенді: бәр бәрі – достармен, туыстармен тайлытаяғы қалмай жиналып, қолдарына құшаққұшақ гүл ұстап, әуежайға барады; жолаушылар шығар есіктен Қазыбекті қарсы алады; жаппай сүйісу, айқасқан құшақтар, сағынышты лебіздер! Содан соң қолы жеткені өз машиналарымен, жетпегені қазынаның таксиімен, иә, иә, нақ солай, кем дегенде он шақты автомобильдер керуені қаздай тізіліп, қалаға қарай жарыса жөнеледі. Бір бұрылыс, екі бұрылыс, машиналар кортежі ақырында Фурманов көшесімен көтеріледі де, Абай даңғылын көлденең қиып жоғарылай бергенде, бұған дейін тымтырыс отырған Қазыбек кенет:

	– Ау, қайда тартып барасыңдар? Мыналарың қиғаш жол емес пе? – деуі хақ.

	Сол кезде Меруерт күйеуіне жайраңдай қарап, ақырын ғана:

	– Сабыр ет, Назкетайдың көкесі, – дейді күліп. – Қайда бара жатқанымызды қазір көресің. Көзіңді тарс жұмып, тыныш отыруды біл.

	Басқа жағдайда Қазыбек әлдене айтар ма еді, кім білсін? Бәлкім: «Осы сенің ойының бір таусылмайды, бұл не жұмбақ?» – деп дауласар еді. Бірақ бұл жолы ештеңе демейді. Өйткені бұл – ол үшін ерекше мерейлі сәт: туған еліне аманесен келген қуанышы, үй ішін көптен бері көрмеген сағынышы, тағы сондай айранасыр сезімдерге беріліп, өзіне аңтарыла қарап қойып, үнтүнсіз отыра береді.

	Сәлден соң машиналар керуені Сәтбаев даңғылындағы Жаңа алаңды жанай өтіп, геологтар үйінің алдына келіп тоқтайды. Жұрт жапатармағай машиналарынан түседі. Бұл үйді көргендерінен көрмегендер көп. Қолдары жетпей өкінгендері қаншама! Мейлі. Қаншама досжар дегенмен, солардың ішіне кім кіріп шығыпты? Өздерінің осы үйге кіргендерін қызғанатын да шығар қайсыбірі. Меруерт үй сұрап жүргенін, пәтер тигенін де жасырып баққан. Ал қазір? Үйге кірген соң – білгендерін істесін, қызғанғандары болса тұз жаласын!..

	Иә, сонымен қарсы алушылар әбден жиналған кезде Меруерт күйеуін қолтығынан алады да, алтыншы қабатқа бастайды. Тезкөтергіш әзірше істемейді. Амал жоқ, жаяу шығуға тура келеді. Алтыншы қабатқа жетіп, соңынан шұбырған достары түгел көтерілгенін тосып, ақырында ол бишілерше пассаж жасап иіліп, еріне тағзым етіп:

	– Қане, мсье Қазтуғанов, мына пәтерге алғашқы қадамды өзіңіз бастаңыз. Рұқсат етсеңіз, біз баяғы сіздің соңыңыздан ереміз, – дейді.

	Қазыбек аңтаң. Бұл не ойын, қалжың ба деген кісідей зорлана жымиып, басын шайқайды да, кілтті суырмаға салады...

	Осы бір қиялдан гөрі болмысқа жақын қойылымды көкейінде сан қайтара ойлаған сайын Меруерт өзінеөзі разы болып, бұл пәтерді опоңай орайын келтіргенін мақтанышпен есіне алатын. Сондай сәттерде желіккен келіншектің есер көңілі шетелден олжалы қайтқан ерін қарсы алудың сәнсалтанатын қиялында сан мәрте тербеп, неше түрлі жобажоспарлар сызатын. Ақыры, ең абзалы, жоғарыдай түрде, сюрприз жасап, оған ештеңе айтпай, қызықтыра қарсы алу жөн деп шешкенді. Әрине, кездесудің соңы жаңа үйде көлкөсір, барынша кең жасалған дастарқан басындағы мәжіліспен бітуге тиіс. Жолаушының жолы, оның шетелдік ордені, пәтердің майлауы. Аз ба себеп?..

	Көп қиялдың соңында келіншек бұл ойды жүзеге асыруға бірақ нәрсе жетпейді деген тұжырымға келген. Ол – үй жиһазы, даңғара бөлмелерді келісті мүлікпен толтыру. Бұрынғы мүліктер Ақтаста алынған, Алматыға да сүйреп келген, бірақ олар тым жұпыны. Оны мынадай айтулы пәтерге сүйреу – өзінің талғамына үлкен мін болмақ. Таныс келіншектер Қазтуғановтың әйелі артта қалған, аудандық дәрежедегі салпыетек деп мазақтауы кәдік. Әсіресе мынадай кең жайға қолдары жетпей жүргендер. Демек?.. Қиял жетегіне әбден түскен Меруерт нақ сол күндерде өзінің жұмыскер қаласы Өскенде туып, шеткергі мекен Ақтаста түтін түтеткен жұпыны тұрмысын, жұмыр жердің қарапайым бір пендесі екенін де ұмытып кеткенді. Тағдыр оны Қазыбектей атпал азаматпен бір шаңырақтың астында өмір сүруге жазған екен. Ал ол жер астындағы асыл қазынаны ғана емес, үстіндегі қымбатты да танып, бағалай білетін көкірегі ояу, сұңғыла жан. Міне, енді ұзақ жылғы бейнеті мол зейнетке айналып, алыс мұхиттың аржағындағы бейтаныс елден де үлкен абыроймен аманесен оралып келе жатқанда, сондай тұлғалы, жампоз азаматтың жары атанған өзі де оған туған босағасында атағына сай құрмет көрсетіп, жайлы ұя жасай алмаса кім болғаны?.. Жоқ, Меруерт мұндай бақытты кезеңді мейлінше шаттықпен өткізеді. Тойдуман жасап, достары қуанып, дұшпан көздер күндегендей қуанышқа кенеледі. Демек, үйге қойылатын жиһаз да Қазтуғановтың бүгінгі бақбеделіне, биік атағына сай қымбат мүліктер болуға тиіс. Бұл жолы ол жілігі татымайтын жөнең дүниеге былғанбайды: үй жиһазының ең қымбатын, ерекше безенген ең көріктісін, шкафтары мол көлемдісін алады...

	«Расау, – деп қамыға қиял шерткенді арманшыл келіншек, – әлгіндей зор дүрмекпен Қазыбекті қарсы алған жұрт, жалаңаш қабырғаларды көзімен сүзіп, лыпасы жоқ тақыр еденде отырып шарап іше ме? Жожоқ! Бұл менің аринабатыма, Қазыбектің асыл жары деген атағыма сыймайтын масқара іс...»

	Қысқасы, жаңа үйдің ордері қолына тиісіменақ Меруерт ескі мүліктерін түптүгел алыпсатар дүкенге өткізіп тастағанды. Соның арзанға бағаланған нарқына да қамыққан жоқ, қалайда тезірек құтылуды ойлаған.

	Келіншектің бұдан арғы тірлігі сыңғырлап тұрған жаңа қонысын лайықты жиһазбен толтыруға бағытталғанды. Бұл үшін ол күн ара дүкендерге саяхаттап қайтатын: түсіп жатқан үй мүліктері аз емес, бірақ солардан гөрі, алушы көбірек сияқты... Небір әдемілері де кезікті. Кейбіріне қолы жетпей қапыда қалды. Шынтуайтын айтқанда, бірдебірі көңілінен шықпады. Мүліктері шағын, әмбе алақұла сымбатта жасалған. Бір күні қарсы есіктегі көршісінің жатын бөлме үшін жасалған эстон гарнитурын кіргізіп жатқанын көріп, ерекше қызықсын: министрдің орынбасарының өркөкірек әйелі бірақ пұшық танауын шүйіріп, оны қайдан алғанын, бағасын да айтпады. Аяқ астынан намысы оянған Меруерт үйіне келген соң, өзінеөзі кіжініп: «Тұра тұр, Сексенбаевтың қамыт аяқ қатыны, көзіңді ақшитып қойып, төрт бөлмені мүлікке бірден толтырармын. Эстон емес, тура немістің ескі Орденінің мәнерінде мүсінделген жиһазды табамын!..» – деп серт берген...

	Ақыры көңілге қонымды асыл дүниені өз бетімен таба алмасын түсінді. Бұл үшін дүкен маңын торлаған пысықтармен оңаша шүйіркелесу керек екен. Меруерт сұрастыра жүріп оларды да тапты, тілдесті, үйіне ертіп келіп, не керегін түстеп берді. Олар да, тілеуің бергір, сөз ұққыш, әрі кісіге жұғынғыш икемді жандар екен:

	– Табамыз, үйге кіргізіп, тілесеңіз құрып та береміз. Бізге тек қандай нарыққа жығылатыныңызды айтыңыз, жеңеше!.. – деп бірден қуантып, пейілін баурап алды.

	Әрине, көңілі тым жоғарылап аспанда жүрген келіншек ең қымбатын атаған.

	– Бітті сөз! – деді өзін Мишамын деп таныстырған, қыли көз, бойы жер жалдаған аласа қазақ жігіті. – Ақшаңызды дайындай беріңіз, сұлу жеңеше. Әрі дегенде бір аптада сұраған затыңыз үйіңізде тұрады. Он үш жұдырық – дүкенге, бір жұдырық – бізге!..

	«Әр жұдырықтың» бір мың сом екенін Меруерт долбармен түсінді.

	Бір ғажабы, Меруерт бұл жолы да затына тартып, редикулында үш сом болса да, үш мың сомның сырғасын құлағына салып, айнаға қараудан жалықпайтын әйелдерге ұқсаған жөткірлік аңғартты. Тілеген жиһазына қолы жетеріне біржола иланып, жинақ кассасына барса, Мәскеуден күткен қаражаты әлі түспепті.

	Қолында барды түптүгел гараждың төлеміне өткізген, бұл да жер астынан салынып жатқан соң бірталай сомаға түсетін тәрізді. Ал өздеріне қажет қосымша соманы ерін Алжирге аттандырған

	«Союзгеология» мекемесі кассаға аударып тұратын. Бұл болса шетелдік сертификатты ауыстырумен жүретін шырғалаңы көп күрделі операция. Сірә, солар геологпен контрактының мер зімі біткенін сезіп, есепқисапты біржола жасау үшін тиесілі қаржыны тежеп қалған. Демек, күйеуі келгенше қолына ештеңе түспейді. Ал мұншама көп соманы кімнен қарызға аласың? Не істеу керек?..

	Меруерт күн ойланды, түн ойланды. Әсіресе қаңырайып бос тұрған кең пәтерге жұмысынан оралған кезде тіпті қиынақ. Қай бөлмеге кірсе де, «Мені қайтесің?» деп мазақтап тұрғандай. Солақ екен, көңілдің көк дөнені қиял ракетасына мініп алып, зымырап береді: ана бөлмеге – мынадай жиһаз қоямын, түсі оның қызғылтым болады; кіші сервантты терезеге қарсы қабырғаға орналастырсам, ал жималы дивантөсекті...

	Жақсы ойлар кейде кездейсоқ келеді. Айталық, қол жуып, ваннада тұрғанда. Немесе базар аралап, жеміс таңдап жүргенде... Жиһаз алуға қажет соманы табудың амалы Меруертке гараж кооперативінің кезекті жиналысына барған күні ойда жоқта жолықты. Сонда жүріп танысқан кісілерінің бірі қайтарда оны машинасына шақырып, үйіне жеткізіп салуға сұранған. Жолшыбай әлгі, тілеуің бергір, бір туысына тәуір машина іздеп жүргенін, базардан емес, табылса – соны сенімді адамның қолынан алғысы келетінін мұң ғып шерткенді.

	– Ондай машина табылады, – деді Меруерт ойына сол сәтте сап ете қалған шешімге балаша қуанып. – Тек арзан екен деп ойламаңыз.

	– Жілігі татымас арзанға құмар туыс менде жоқ! – деді анау салған жерден жуандығын көрсетіп. – Көлігіңіз ұнаса болды – сұраған пұлыңызды ешқандай саудасызақ айтқан сағатыңызда әкеп береміз. Жууды және өзіңізден бастаймыз...

	Меруерт көмейіндегі сөзді тежеп, жорта ойланды: тым тез келіссе – құтыла алмай жүр деп ойлайды да, арзанға бағалайды; кейінге созса – құлдық ұрып, қолға түсіп тұрған алушыдан айырылып қалады. Не істеу керек? Бұрынсоңды шұғылданбаған ісі. «Бұл өмір дегенді қойсаңшы, міне, енді, сауда жасауға да айналдым... – Соны ойлауы мұң екен, құдды бір қылмыс істеген кісідейақ өзіненөзі қуыстанып, кәдімгідей қорланып қалды. – Құрысын бәрі – жиһаз да, машина да!.. – деп шешті. – Жолаушымыз келгенше матрас жастанып жата береміз. Темір төсектен өзге мүлкі жоқ жадағай жатақханаға келіншек болып түскенімде өзімді шексіз бақытты сезінгемін!..»

	– Сіз мен туралы бөтен ой ойламаңыз, жеңеше, – деді бейтаныс жігіт Меруертке бұрыла қарап. – Ел қатарлы жұмысым бар, үйлібаранды жанмын. Есімім – Қуат. Ал сіз жайында менің ойым тіпті әйбат! Ағайдың алыс сапарда екенін де білемін. Ондай жерден маман жігіттердің жаяу қайтпайтыны белгілі. Шынымды айтсам, жеңеше, үйіңізге жеткізіп салуға әдейі сұрандым. Екі бірдей машинаны ағатайымыз қосақтап мінбес, біреуін, бәлкім, қылап жүйрікке қолы жетпей жүрген біз сияқты пақырлар ға қияр деп. Иә, айтпақшы, ағай келгенше, менің ақылымды алсаңыз – машинаңызды сатып, бірдебір доңғалағы да жоқ кісі болып отырғаныңыз жөн. Әйтпесе екінші машинаны сіздерге сірә да бермейді, сеніңіз, кеңестің қатаң заңы солай, жеңеше!..

	Меруерттің жаны қарадай түршікті. Мына пәлеге қайдан жуысып едім деп, қатер ойлай бастады.

	Бұл екі ортада олар жаңа үйдің көше жақ сыртына келіп қалғанды.

	– Жарайды, тоқтаңыз. Мен келдім, – деді Меруерт. – Көп рақмет сізге!

	Қуат машинасын аулаға дейін айдап келді де, жолаушы жақ есікті айқара ашты.

	– О, бұл үй туралы естігем. Бүкіл Алматы шулап жүр. Керемет деседі көргендер. Қоныстарыңыз қайырлы болсын, жеңеше! Қашан хабарласайын?

	Меруерттің ойы екі ұдай болды: ерінің екі машинаны қатарлап мінбесі анық; «Ау, оны сатпағанда қайтеміз?» деп, тағы да қобалжысын.

	– Жарайды, бір аптадан соң соғыңыз.

	– Бір аптаңыз ұзақ, жеңеше. Үш күннен соң соғайын, пәтеріңізді айтыңыз.

	– Жоқ, келесі аптада, – деп қайталады Меруерт, сосын немқұрайдылау шырайда пәтер есігін мен қай қабатта тұратынын айтты.

	Үйіне келген соң Меруерт өзі тіленіп тұрған көлік іздеушіні кеудеден қаққандай болып, көпекөрінеу кейінге тежегеніне өкінді. Тымтырыс жауып қоймай, балаларына сыр ғып шерткен. Қыздарға бұл мультфильм көргендей де әсер еткен жоқ, тіл қатпастан теледидар тұрған бөлмеге тайып берді. Ал Назкен кәдімгідей естілік аңғартты.

	– Мам, бұл енді мықты операция! Нағыз «Ы»... – дегенді салған жерден қолын шапалақтап. – Оны енді, операцияны айтамын, мықтап өткізу керек!.. Өзің ойлашы, алушыға да өте пайдалы. Біріншіден, біздің машина – «Волга», құнды марка. Дүкеннен оны ала алмайсың, кезекке тұрып та. Екіншіден, біз онымен көп жүргеміз жоқ, екіақ жыл міндік. Яғни су жаңа қалпында. Үшіншіден, мам, түсі, түсін айтсаңшы! Во! Шымқай көк! Ондай әдемі түс сирек шығарылады қазір. Қысқасы, сату керек! Ну, папам да мұны дұрыс дейді. Екі машина бізге мүлдем керек емес.

	Меруерт таңғалды. Он үшке енді ғана шыққан ұлынан осынша мол ақыл естимін деп ешқашанда ойламаған. Сірә, Назкеннің сөзі қамшы болды. Сол күні кешке қарай «гаражтанысы» (Меруерт бұл танысын көңілінде осылай атап қойғанды) ескертусіз жетіп келгенде, ол аса ренжіген жоқ. Келуі тіпті келістіақ! Түйе жапырақты ақ гүлден құшақ толы сыйлығы бар, шоколад коробкасы, шампан шарабымен. Әмбе жалғыз емес, қасында өзіндей шікірейіп киінген, жасы қырыққа таянған мұртты қара жігіт бар.

	– Сіз енді, жеңеше, ұлықсатсыз келіп қалғанымызға кешірім етіңіз, – деді Қуат сыпайы амандықтан соң. – Мына кісі – Суат, менің туған ағам. Нарынқолда тұрады. Бір шаруамен қалаға келіп қалған екен. Өзіңіз тағайындаған күнді тосуға шыдамадық, ертерек болса да танысып кетейік деп...

	– Үйлеріңіз қайырлы қоныс болсын, замандас! – деді Суаты да бірден майда тілге көшіп. – Жақсыақ үй екен, сәнді, еңселі. Мұндай қоныс екінің біріне тие бермейді! Сірә, азаматыңыздың ерен еңбегін ескерген болар... Байқауымша, үйіңіздің бірақ кемшіні бар: құлазып бос тұрғаны ғана...

	«Көкейіңдегі ойыңды айтқызбай білетін қандай түйсікті жандар! – деп ойлады Меруерт. – Осы заманның нағыз кәсіби пысықтары. Ақшаны да таба білетін, шаша да білетін. Бұлармен сыбайлас болу – кімге пайда, кімге залал? Әсіресе біз сияқты қарапайым кісілерге қажет пе осындай пысықтар?..»

	– Жеңеше, ақыл ғып айтам, айыпқа бұйырмаңыз, – деп жымиды «гаражтанысы» қаңырап тұрған даңғара бөлмелерді нұсқап. – Біздің ағайдың әлгінде нені меңзегенін ұқтыңыз ба? Меніңше, өте пайдалы ақыл! Машинаңызды осы кісіге сыйлаңыз да, мына бөлмелерді асыл ағамыз келгенше неше алуан жиһазға толтырып қойыңыз... Тегінде, сіз дүкен маңындағы қуларға ұрынып қалмаңыз, қажет мебеліңізді менақ базадан түсіріп берейін.. Қандайын қалайсыз? Немістің, арабтың, үндінің, жапонның, әлде румынның? Қазір поляктар да жақсы шығарады. Иә, сонсоң, біз жөнінде, бағана айттым ғой, ешқандай күдік ойламаңыз: уәдеге берік адамдармыз!..

	– Машинамыз бұл жерде емес, ауылда еді, – деп күмілжіді Меруерт.

	Ағайындылар бірбіріне қарады. Өзара келісіп келген бе, ілешала әрқилы сауалдар бере бастады. Меруерт күлді де, бірақ ауыз тіл қатты:

	– Бұларыңыздың бірін де айта алмаймын. Алынғанына бес жыл болды, ал мінгеніміз – екіақ жаз, маркасы – «Волга». Ерім Алжирге кеткелі әкейдің қолында қаңтарулы тұр. Айтпақшы, бұл сұрақтарыңыздың кейбірін баламыз біліп қалар, – деп Назкенді бөлмесінен ертіп шыққанды.

	Назкеннің бұл жөніндегі түсініктүйсігі шынында да үлкендер таңғалғандай мол болып шықты: спидометрдегі шақырым санын, моделін, түсін, құрғақ жерде көтерулі тұрғанын, майға шылқып тұрғанына дейін түптүгел, таптұйнақ айтып берсін.

	– Әрине, – дегенді ол анықтамасын аяқтарда, – аккумулятор жарамайды. Козелге қойған жылыақ Жазыбек аға оны басқа біреуге берген. Сіздерге жаңасын тауып береді.

	– Балаңыз мықты! Әңгімені бағанадан бері осы жігіттен бастасақшы, – деп мақтап қойды қонақтар Назкенді. – Нағыз қожайын!

	– Біз келістік, – деді ағайынды жігітер. – Назкентайдың әлгі сипаттамасынан соң машина жайында ештеңе сұрамаймыз. Көрсек болды, сөз Алматыда біткен дейміз. Ал қандай мебель қалайсыз?

	Әнеугүннен бері Меруерт қарап жүрмей базар нарқына сұрау салған. Базарда алдау көп, ескіні жаңа деп, бүлінгенді бүтін деп те өткізе береді. Ондағы сауда сақал сипағанша, мынауың нашар болды деп қайтарып тастай алмайсың. Ал өзі дүниесін үйінде пұлдап отыр. Мұны да, сірә, бағалау керек деп ойлады. Сөйтсе де мынау керек деп, көңіліндегі соманы сылқ еткізіп бірден айта алмады, соған тіпті жүзі шыдар емес.

	– Қане, жеңеше, қысылмаңыз.

	– Сөз қылатын несі бар, – деді Меруерт төмен қарап. – Маған үй мүлкі керек!

	– Мүліктің де мүлкі бар емес пе, Меруерт замандас, – деді мұртты қонақ. – Сіздің көлігіңізді біз арзанға алғымыз келмейді. Нарқын айтыңыз. Жиһаздың мынандай түрі деңіз.

	– Әлбетте, арзан мүлік бұл үйге жараспайды, – деп Меруерт «гаражтанысына» қарады. – Сізді ініңіз: «Арзанға қызықпайтын нар азамат!» деп сипаттаған...

	Қуат мырс етті де:

	– Жарайды, ағайындар, екеулеріңізге де төрелікті мен айтайын, – деді.– Үй гарнитурының көкесі он үш мың сом, жапондық «Минико». Теледидар, ыдысаяқ сервизінің неше түрі, төсекорын, тіпті еденге жаятын, тұсқа құратын кілем, паласына дейін бірге келеді... Құп көрсеңіз осыны, машинаны жеткізіп алған соң – үш күннен кейін, сұраған жиһазыңыз үйіңізде жайнап тұрады.

	Меруерт ойша есептеген: келісуге болатын сияқты; дүкендегі пысықтармен де осы гарнитурға келіскен, әмбе олар бір мың сом тұздық тілеген, ал мына жігіттер үстеме тілемей, турасын айтып отыр...

	– Жарайды, келістім! Сөйтеміз бе, Назкен? – деді ақырында әлденеден қорыққандай батылсыздау үнмен.

	Назкен иығын қиқаң еткізіп, өзің біл дегендей орнынан тұрып кетті. «Қанағат, осы да қанағат, – деп ойлады Меруерт. – Дүниеге тым қызықпау керек!..»

	– Сөз бітті! Мынау шампанды ашуға онда ұлықсат етіңіз! – деп

	«гаражтанысы» портфелін қолына алды. Ақ қайнардың біреуін сыйға әкеліп, екіншісін портфельде ұстап отыр екен. Меруерт бұған да таңғалды.

	– Машинаны өздеріңіз айдап әкелесіздер, – деді ол бокалдарға ақ қайнар шампан құйылған соң.

	– Әрине, өзіңізбен бірге барып...

	Меруерт бұл жайында мүлдем ойланған жоқты. Назкенді қосып жіберсе, мыналар баласынады. Хат жазып берудің қисыны келмейді, үлкендердің оған иланбауы мүмкін. Не істеу керек? Жұмыстан сұранар еді, қатыгез Әзиза Қалдарқызы босатпайды. Мезгіл жаз, жұрттың көбі демалыста. Әлде Елемес достан көмек сұрау керек пе? Ыңғайсыз талап және не деп? Сауда жасап жүрмін дей ме?..

	– Оның жөнін ертең айтайын.

	– Ал, қане, біткен шаруаның игілігі үшін. Екі жаққа да бірдей қуаныш болсын! – деп Қуат бокалын көтерді.

	Қаңыраған бос бөлменің ішінде сыңғыр еткен хрусталь бокалдар үні түрлітүрлі әсер туғызды: ағайынды Жаркеловтер оны маңқ еткен «Волганың» сигнал дыбысына ұқсатса, кінәмшіл келіншек әлдекім өзіне қатаң ескерту жасап, қоңырау беріп тұрғандай тіксініп қалғанды...





ЖЕТІНШІ ТАРАУ




	І

	Бірлестік директорымен сұхбат Табаровты қанағаттандырған жоқ: таудағы оңаша үйге шақырғаны, дастарқан мәзірі, бильярд үстеліндегі астарлы сайыс – бәрбәрі Кенді өлкедегі геологиялық барлау жетекшілерінің әлденеге қатты алаң болып, әлде абыржып, өзімен келісім тілеп келгеніне шүбәсіз иландырған; соған тек алдын ала шарттасуға жол қарастырғандай... Бірақ бекерге үміттеніпті. Сұхбат әріден сыр тартып, алдыартында кім барын, тіректаянышын бағдарлау, не сұрайтынын шамалаудан аспады. Үлкен кісілердің, салауатты қызмет иелерінің осынша ұсақтанып, өзіне болмашы құрмет мезіретін жасап, тіпті кий таяқ сыйлап, балаша алдарқатқысы келген әрекетіне ол мысқылмен қарап, іштей күліп отырды.

	Таудағы кездесуден Виктор Николаевич барлау алаңы үшін күрестің алда екенін түсінген. Соның тағдыры, сірә, геологтар ортасында, иә министрлік кеңес алқасындағы кең талқыда емес, партиялық органдар алдында шешіледі. Әмбе текетірес сайыспен. Демек, қамдану керек!..

	Виктор Николаевич істің адамы, айтты екен – істейді, ойлады екен – орындайды. Екі сөйлеу рәсімінде жоқ. Мұрат еткен ісінен ол ешқашан да бас тартқан емес, қадалған екен – қармады деңіз. Қысқасы, жергілікті радио торабы сағат таңғы алты болғанын жария етіп, ертеңгілік хабарын бастағанда, ол үстел басында жұмыс істеп отырғанды.

	«Бұл өлкенің қазба кендері адамзатқа ерте заманнан мәлім. Зерттеушілер күні бүгінге дейін оны чудь халықтарының қазынасы деп атайды. Анығында бұл ұғым тарихи және геологиялық әдебиетте ХVIII ғасырда, белгілі жиһангез ғалым П. Палластың осы өңірге саяхатынан соң қалыптасқан.

	Меніңше, бұл жаңсақ түсінік. Себебі, Еуропаның терістікбатыс, сонау қиыр шеттегі Онега және Солтүстік Двина өзендерінің жағалауын мекен еткен, ешқайда көшіп, қонбаған эст, көне славяндар тілінде чудь деп аталатын тайпалардың Кенді өлкенің ескі қазындыларына жанастыру, тегінде, қисынсыз қиыстыру. Сірә, академик Палластың бір кезде ойланбай жаза салған жорамалына кейінгі зерттеушілер мән бермей, қайталап жүрген сияқты...

	Дұрысында бұл қазындылар Азияның ежелгі тұрғындарына тиесілі деп жорамалдау қисынды. Олардың түп негізі кім? Мұның төрелігін тарихшылар анықтауға тиіс. Менің пікірімше, көне кеншілердің әріде (VIVII ғғ.) түрік тұқымдас тайпалармен, беріректе, (ХІІ ғ.) маңғұл шапқыншыларымен қосылып кеткен аса өнерлі халық екені даусыз. Сол кездің өзіндеақ мұнда жылына үштөрт тонна түсті металл қорытылған, былайша айтқанда, Кенді өлкеде ірі өндіріс ошағы болған. Оның өнімі осы күнгі Қытайға, Иранға шығарылып тұрған. Салыстыру үшін мынадай дерек келтіруге болады: бір ғана Қалба тауынан өндірілген қалайының мөлшері сол қарсаңда бүкіл Франция территориясын мекендеген халықтардың бірлесіп қорытқан металл көлемімен тең түскен...»

	Табаров оқып отырған дәптерінің бірнеше бетін аударды да, қолына қаламын алды. Алдағы кездесуде Кенді өлкенің өткенкеткен тарихы емес, бүгінгі жағдайын, тек қана бүгінгі халахуалын сөз ету қажет. Обкомдағы сұхбат – ғылыми кеңістің кезекті мәжілісі емес, ойпікіріңді онда кеңінен толғап, ұзақ сонар сөйлеуге болмайды. Айтарыңды қарапайым да нақты түсіндіріп, сұрарыңды да бұлдыратпай ашық білдір. Әсіресе өз ізденісіңнен өлкеге қандай пайда түсерін бадырайта көрсетіп. Бұл үшін? Иә, бұл үшін?..

	Табаровты көп зерттеушіден даралап тұратын бір қасиеті – шектен тыс жинақылығы еді, қажет деп білсе – бап тілемей, уақыт талғамай, жұмысқа ден қойып беріле істейтін де, күнді түнге жалғап, үстел басында ұзақ сағаттар бойы тапжылмай отыра беретін. Бүгін ол, неге екені белгісіз, сол әдетінен айнып, ойы сан саққа тарап алаңдай берді: «Қайран, Лида, Лида! Сорыма жаралған азабым менің! Кешегі кездесу екеумізге де оңайға түскен жоқ, міне, соның нәтижесі... Шымшытырық ойға малтып, қағазға жалғыз жол түрте алмай, қамығып отырмын. Соларды бүгін жинақтап, тұжырымдау керек. Ал мен?..»

	Амал қанша, тағы да ескі дәптерін қолына алды.

	«Бұл өңірдегі алғашқы кен орны Россияда саудасаттық өрістей бастаған кезеңде, дәлірек айтқанда, 1727 жылы ашылған. Мысалы, Жыланды маңындағы Акинфий Демидов салған мыс кеніші: маңайындағы елді мекендерден арзан жұмыс қолын көптеп тауып, жер қыртысындағы асыл қазынаның қаймағын алуды ғана көздеген бұл кәсіпшілік алғашқы жылдарда аса тиімді жүреді. Оралдан да нақ сондай пайдакүнемдікке дәндеген орыс алпауыты шылқыған байлыққа белшесінен батады.

	Демидов қожалық еткен жылдарда Кенді өлке қойнынан тек қана мыс кендері қазылған. Бұлар үш жерде – КолыбанВоскресен, Әлей және Локтев атанған елді мекендер іргесінен салынған кең табанды шарпу пештерінде қорытылады. Бәрі де зауыт деп аталған, ал кенді байыту, яғни жер қазынасын тиімді жолмен және тақырлап алу жайында ешкім де жан қинап ойланбаған.

	Өлке кендерінің құрамында мыс қана емес, күміс те мол екендігі 1747 жылы мәлім болады. Бұл қазындылар содан былай патша сарайының тікелей меншігіне, нақтырақ айтқанда, сарай жанындағы арнаулы Кабинеттің қарауына көшеді. Кенді өлкенің жер асты қазынасын пайдаланудың бұл кезеңі геологиялық әдебиетте «Кабинеттік дәуір» деп аталған. Оның ұзын ырғасы жүз отыз жылға созылыпты.

	Кабинетке қараған жылдарда Кенді өлке қыртысынан жалпы қарамы он миллион тоннадай құнарлы кен қазылған деп шамалауға болады. Оның қақ жартысы – мыс кендері де, қалғаны – күміс пен күмісті қорғасын қазындылары...

	1900 жылдан беріде Кабинет өз иелігіндегі пайдалы қазбаларды шетел пайдакүнемдеріне жалға бере бастады. Ең алдымен бұл өңірге француздар келген, сәл кейініректе австралиялықтар, ең ақырында ағылшын кәсіпшілері...»

	Кенді өлкеге тап болғалы Табаров өзі танысқан қор материалдарынан, әртүрлі ескі әдебиеттер мен басылымдардан оқыған, жиған деректерін арнайы дәптерге түртіп жүретін. Виктор Николаевичтің қазірде оқып отырғаны сол. Ғалым оны күн сайын пайдаланады.

	Табаров қалың дәптерді алдынан әрірек ысырып қойды да, таза қағазға «130 жыл минус 10 млн тонна кен!» – деп бадырайта жазып, астын екі қайтара сызды. Солақ екен бұл сандар мейман көңілінде неше алуан ой керуенін туғызсын: соның бірі – Кенді өлке қойнынан күні бүгінге дейін алынған кен мөлшерін есептеп шығару. Шетелдік архивтер геологиялық фондыда бықып жатыр. Оларда жер астынан шығарылған кен көлемі, жұмсалған шығын, түскен пайда тізілген. «Бұл міндетті Сережаға тапсыру керек! – деп шешті ғалым бірден. – Ыждаһатпен іздесе, опоңай тауып алады. Маған қолғабыс етеді, әмбе өзіне де пайдалы – зерттеу ісіне құнығады...»

	Кенет ол әлденеге қымсынып басын шайқады.

	– Міне, көрдің бе, Сережаның келешегіне қам жасап отырмын. Ғылыми жұмысқа тарта бастадым. Ал, сен, Лидочка, мені безбүйрексің деп жазғырасың, – деді Табаров ақталғандай өзінөзі жұбата сөйлеп.

	Не дегенмен, ғалымды ежелгі машығы жеңді.

	Алынған кен мен әлі қазылмаған, жер қыртысындағы болжаулы қорды салыстыру ойы ғалымға біртебірте ұнай бастады.

	«Айталық, – деп түйгенді ол өз топшылауын, – Кеңес өкіметі орнағалы бұл өңірден қазылған кен мөлшерін білеміз. Олардан бұрынғыны Сережа есептеп шығарады. Ақыры, барлығын жинақтап, безбенге салып, соның екінші басына өзім болжаған қорды қойсам?..» Табаровтың көңілі тасып, қуанғаны соншалық – орнында тыныш отыра алмай, қопаңқопаң қозғалақтап:

	«Мен болжаған қор осы күнге дейін алынған кенді кем деген де жүз есе орап алады, жүз есе! Осыны дәлелдесем, шіркін! Менің сөзім онда қайда болсын даусыз қабылданады. Ертеңгі мәжілістегі кіріспе сөзім салыстыру болуға тиіс. Ал бірлестік басшыларын айыптау негізі? Кеніштердің бүгін таңда тап болған мүшкіл халі, барлау жұмыстарының ұзақ жылдар бойы ғылыми болжаусыз, кездейсоқ табылған көмбелерге сүйеніп, шалағай жүргендігі...» – деп ойлауы мұң екен, әлгіден бетер тебіреніп, қолын сартсұрт соқты да, терезе алдына келді.

	– Көресіңдер әлі Табаровтың кім екенін!.. Болжаулы қордың қарамын айтайыншы, иәиә, ескі кеніштер төңірегіндегі бірер структураны нұсқадым ба – ауыздарың арандай ашылып, сөзімді зейін қоя тыңдайтын боласыңдар. Құдайбергеновтің де терең оппаға құлайтын жері осы болады! – Дауыстап сөйлеп тұрғанын әлі де аңғармаған мәскеулік ғалым сегізінші қабаттың әйнегінен назарын ту алысқа тіктей қадағанды.

	Мейманхананың бұл жақтағы терезелері өзенге қарайтын. Табаровтың көзіне ең алдымен табан астында жалтыраған су айдыны шалынды. Арналы өзен бұл тұста далиған теңізге ұқсайтын, ағыны тас домалатқандай ересен қатты еді. Қатты болатыны жоғарыдағы ГЭС тоспасынан құлайды. Міне, қазір де ол ақ көбіктеніп, гүргүр етіп, мың бұралып, толқын сайын бірбір күн ойнатқандай сансыз айна шашып, толассыз сарылдап жатыр.

	Қонақтың назары кенет арғы жағадан қарауытқан қалың тоғайға, оның бергі баурайындағы жасыл көгалға, сол жерде жайылып жүрген төртбес сиырға ауды да, мырс етті. «Басқа жерде қайталанбас сурет мынау: көп үйлі, ырдудырду көшелі осы заманғы қала; өзім тоқтаған тоғыз қабат әсем мейманхана; анау арынды өзен; ал қарсы бетте – сиыр жайылған дала... – деп ойлағанды ол. – Ғажап! Бұл да біздің бүгінгі тіршілігіміздің өзіндік қайшылығы. Мен болсам нақ осы қалада ғылыми ірі жаңалық ашып, геология негізіне төңкеріс жасайтын жаңа тарау енгізбекпін...»

	Виктор Николаевичті тегінде табиғат сәулетіне әрдайым елжіреп қарайтын, не көрсе соған қызыққыш, аса сезімтал жан десек – шындыққа қиянат жасар едік. Қазір де ол өзен айдынына елігіп, терезе алдында ұзақ тұрған жоқ, үстел басына қайтып оралды.

	Сол бетінде тапжылмай отырып, үштөрт сағат бойы көсілте жазғанды...

	* * *

	Ақылесі жетіліп, аққараны таныған естияр шағындаақ Виктор Табаров өз өмірін шартты түрде үш кезеңге бөліп қойғанды: оның алғашқысы отыз жасқа дейінгі мерзім – бұл мезетте ол орта мектеп пен институтты үздік тәмамдап, ғылыми жұмыстың әліппесін меңгеріп, кандидаттық атақ алуға тиіс; екінші кезең бұдан гөрі күрделірек істерге арналады, әмбе соларды қырық жасқа дейін сөзсіз орындау шарт; бұл жылдардың үлесінде – докторлық диссертация, ең кемі академияның корреспондентмүшесі дәрежесіне жету; ал өмірінің соңғы кезеңіне, оның жоғары шегіне шек қойылмауға тиіс – денсаулыққа байланысты, былайша айтқанда, шамаң жетіп жығылғанша... Соңғы жылдардың сыбағасы салмақтырақ болмақ – академикке сайлану, кем дегенде ғылыми жаңа мектептің иегері, иә соның дербес бағытының негізін қалаушы атанып, қомақты зерттеу институтының жетекшісі болып отыру! Қиын міндет! Бірақ өмірлік мәні ше!?..

	Кейбір әсіре білгіштер, әсіресе зиялылардың арлы өкілдері, бәлкім, мұны даңққұмарлық көріп, өзімшілдікке балауы мүмкін. Табаровтың бірақ бұл жайында да өзін ақтар берік байламы барды: «Ғылым жолы, көз жүгіртіп қарасаңыз, неше ықылым заманнан бері тек қана даңққа бөлену жолы. Жоқшылықта күн кешкен Леонардо да Винчи, діндарлардан соққы жеген Галилей, тоғышарлармен алысып жүріп елуге жетпей, өмірден өткен өзіміздің Михайло Ломоносов... Бәрбәрі соның, түптеп келгенде, мәңгілік даңқ үшін еңбек еткен. Көбінің сыбағаеншісі, шынайы бағасы да, рас, өмірден өткен соң берілді. Ал біздің социалистік қоғамда? – деп ойға шомғанды Виктор Николаевич. – Қоғамның өзі әрбір дарын иесінің өнерқабілетін күнбекүн ашып, соны дүйім жұртқа жария етуге жағдай жасап, тіпті міндет қылып қастерлеп отыр. Ендеше?..» Жасы қырықтың қырқасына енді ғана шықты. Бірінші кезеңге міндет еткен жөнжобаны отызға ілінбейақ ойдағыдай орындады. Ал екінші кезеңнің? Ғылым докторы атанғанына бесінші жыл. Табыс па? Сөзсіз! Рас, кандидаттық диссертация мен докторлықтың аралығына бақандай он жыл өткізіп алды. НТР заманының бүгінгі екпініне бұл кешірілмес сылбырлық. Бірақ соның есесіне қаншама теориялық дайындықтан өтті. Қаншама шетелдік, отандық әдебиеттерді ақтарды! Шетелге сапарлар ше? Ақыры, міне, симметрия теориясының тізгінін қолына ұстады. Шынтуайтын айтқанда, үшінші кезеңнің үлесіне шығарып қойған бірталай шаруалардың басын қарайтып тастады. Қазірдің өзінде ол геология іліміндегі жаңа бағыттың дара бастаушысы, ғылыми мектеп деуге әзірше ертелеу, бірақ ақыр аяғында солай болып кетуі де ғажап емес...

	Ғылымға ден қойып беріле шұғылданған жылдарында қаншама азап шекті, өмір қызығының небір әсерлі қуаныш, жұбанышынан бас тартуға тура келді? Әділіне жүгінер жан болса, өзіне мұрат етіп белгілеген өмірлік нұсқадан ауытқып, иә бұзды дерлік бірдебір әрекетке бармағанын аңғарар еді...

	Ал бұдан жиырма екі жыл бұрын Виктор Табаров Ленинград университетінің мақтаулы студенті еді. Барлаушы геолог болуға әзірленіп жүрген албырт кезі. Көкейінде арман көп: неше түрлі қияли ойдың бірі кіріп, бірі шығып жатады; бір күні Ньютон, келесі күні Обручев болып, әредік ғарышкергеологтар қатарында Айға да барып, минерал жинап жүрген есер шағы... Жазғы сессияны ойдағыдай тапсырып, далалық практикаға аттануға жиналып жатқан әбігер күндердің бірі болатын, есік тықтық қағылып, Лидия Скворцова кіріп келді.

	– О, жақсы келдің! Әлгінде ғана сені есіме алып іздегелі отыр едім… – Виктор Табаров өзінен бір курс төмен оқитын досжар қызын бауырына тартып, ерекше ықылас білдірді. Екеуінің бірбіріне көзқарасы, сыпайылап айтқанда, сен дерлік қатысқа баяғыдаақ ауысқан. Әншейінде байсалды жігітке ұқсайтын Виктор осы қызды көрсеақ, бетжүзі албырап, даусы да құбылып, өзөзінен тынышсызданып қалатын. Ал қазір, оңаша бөлмеде екеуденекеу кездескенде – Виктордан гөрі Лидия Скворцова көбірек тебіренгендей ыңғай танытты.

	– Практикаға жүргелі жатырсың ба?

	– Көріп тұрсың ғой.

	– Қашанға дейін боласың?

	– Сірә, қоңыр күзге дейін.

	Лида кенет қипақтап төмен қарады. Қыздың әлденеге қобалжып тұрғанын Витя Табаров ұқса керек еді, бірақ онда мұндай сезімталдық шамалылау болатын.

	– Менің жайымды ойладың ба, Витя?

	– О, не дегенің!? – Өзіне мұңая қараған құрбысын құшақтамақ болып, Виктор ұмтыла түсіп еді, Лидия қолын қалқалап, қарсылық білдірді.

	– Витя, мен ауырып жүрмін. Сірә, нәрестелі боламыз... – деді бәсең үнмен.

	Табаровтың көзі бақырайып кетті.

	– Қой, Лидочка, кейде сен… қызық қалжыңдайсың…

	– Қалжың емес, Витек. Тез арада некеге отырмасақ – масқара боламыз…

	Бөлменің қақ ортасында сілейіп тұрған студент жігіт кенет шоқ басқандай тыпыршып, үстелді айналып, әрліберлі жүгірді.

	– Дәрігерге көрінсеңші. Бәлкім... Лидаға жалбарына қарады.

	Лида үндеген жоқ. Виктор үстелді тағы айналды.

	– Лидусь, қымбаттым, кешір мені! – деді әлден соң қыздың қолынан ұстап. – Шынымды айтсам, үй болуға мен дайын емеспін. Саған мұны ертерек ескертуім керек еді, кінәлімін. Сақтануымыз керекті.

	– Бұл ақылыңмен бақандай бес айға кешіктің, Витя. Сондықтан турасын айт. Балаңа әке болуды қалайсың ба, жоқ па? – деді Скворцова.

	– Ә, әке дейді? Қайдағы бала? Жанымау, дүниеге әлі келмеген, келеркелмесі де екіталай шаранаға соншама қиналып, мені де азаптап… – Виктор өзі тап болған тығырықтан шығар жол іздеген кісіше тебірене сөйлеген.– Сені шексіз сыйлаймын! Ал үй болып, үй ішінің тауқыметін арқалауға, жаным, үлкен жауапкершілік керек! Ойлаймын, ондай ұлағат қасиет менде әзір жоқ. Сірә, жуық арада бола да қоймас…

	– Жә, сонда қашанға дейін күту керек?

	Лиданың үніндегі мысқылды Табаров аңғарған жоқ.

	– О, бұл тым ұзақ мерзім! – дегенді жайбарақат қана.

	– Сөйтсе де естірт, Табаров!

	Лиданың нұр ойнаған жайдары жүзі қуақы тартып, даусы да қатқыл естілді. Виктордың өз ойын бүркемей, ашық айтуына бәлкім осы жайт – кесір қыздың өзіне жалынудан гөрі аңтаң келбетпен, әмбе мүсіркей қарауы түрткі болды.

	– Лида, маған әзірше үйленуге болмайды, – дегенді ол нақсүйеріне бедірейе қарап. – Кем дегенде жиырма, бәлкім жиырма бес жылды мен ғылым жолына құрбан етпекпін. Яғни дүниенің бар қызығын сол үшін тәрк етіп, еш нәрсеге алаңдамай, ілім соңына түспекке бел байлаған фанатпын… Ал сенің бұл жөніндегі көзқарасың? Ғапу ет, турасын айтсам, менікінен мүлдем алшақ. Сен өмірді қызықтау үшін жаралған адамсың, ойынсауықты жақсы көресің. Жаның сұлу, түркелбетің де… Қысқасы, мен шынымды айттым. Кешір, Лидочка, егер шын сүйсең мені – баланы құрбан етесің!..

	– Сонда мен саған бөгет болады, аяғыма тұсау салады деп қорқасың ба, құдайау? – деді Лида, қызыл күрең бояу табы түскен шие ернін қан білінгенше жымқыра тістеп, қыстыға сөйледі. – Сол ғой, сірә, қорқынышың?

	– Қалай десем екен? Ерте үйленген аспиранттардың жайкүйін көріп жүрміз ғой: азғана айлығы балашағасын асырауға жетпей, түн қатып кемеден жүк түсіруге жалданады; дем алмақ болып, бөлмесіне келсе – баласы шырылдайды; ал таңдап алған қосағы театрға апармайсың деп қыңқылдайды… Сөйтіп балашаға машақатымен басы қатып жүрген адамнан, өзің ойлашы, қандай ғалым шықпақ? Не ғылымға жоқ, не отбасына жоқ! Отызға келмей ұлтабарын тесіп, қырқында жүйкесін, әлде жүрегін дерт шалып, сүлдерін сүйреп жүрген бір мүгедек. Ал ғылымды алға өрістету үшін, жаным, құрбандық қажет. Көп нәрсені, ондаған жылдарды байлау керек оның жолына!..

	– Жә, Табаров! – Лида атып тұрды. – Балаңның куәлігін аларда маған не істе дейсің? Оның әкесі кім деймін? Әлде дүниеде жоқ кісі деп сызықша тартқызамын ба?

	Табаров шын айтып тұрсың ба дегендей, Лидаға бажырая қараған. Шын сияқты. Қашан көрсе де күлімдеп тұратын көкшіл көздері тұз қосып қойғандай лайланып, қарашығы мүлдем жоғалып кеткен.

	– Алғызып тастасақ қайтеді, Лидочка? – деді Виктор ежелгі әдетіне басып үстем үнмен. – Жас емеспіз бе, баланың бізге керегі қанша! Ойнапкүліп жүре берейік. Саған да университетті тәмамдап…

	Қыздың көзі мүлдем ақшиып кетті. Жалт бұрыла беріп, Викторды беттен шарт еткізсін. Тіпті көзінен от шыққандай етіп, бар пәрменімен құлаштай ұрғанды.

	– Жоқ, жоқ! – деді іле екі қолымен бетін басып. – Сендей мен қатыгез емеспін. Ұқтың ба, мен оны өлтіре алмаймын!

	– Ендеше, өзің біл! – Табаров та дуылдаған бетін сипап тұрып әңгімені шорт кесті. – Мен де өз қолыммен болашағыма балта шаба алмаспын! Әркімге өзінің аялаған арманы қымбат! Саған – бала, маған – ғылым!..

	– Бейшара! Жат ендеше сол ғашығыңды күнітүні құшақтап!

	Скворцованың аузынан естіген соңғы сөзі осы болды. Иә, тура солай деді де, есікті тарс жауып кете барды.

	Табаровқа бұл оңайға түскен жоқ. Мүлдем қиналмады деу күпірлік болмақ. Қиналды. Қылықты құрбысынан кешірім сұрап, оның дегеніне көнуге де сан мәрте оқталды. Бірақ өзіне бұлжымас қағида көріп, көкейінде берік ұялап қалған өмірлік арманынан бас тарту да жас жігітке оңай болып па? «Жоқ, оны құрбан ету – болашағыңа қастандық жасау» деп ойлағанды. Ал болашағы Викторға Олимп асқарына жеткізетін ирелең тау жолындай жапжақын көрінетін. Оның қалтарысбұрылыстары ғана емес, құзшатқал, өрқиялары, асушыңдары да көкейінде сайрап тұр: қайсысынан айналып өтеді, қайсыбірін тура асып, енді біріне еңбекпен өрмелеп…

	Университеттің білім қоймасын игеруге ол аса қиналған жоқ. Табиғи зеректілігі себеп болды, әлде таңдаған мамандығына деген құштарлық? Қалайда, бірінші курстанақ Виктор Табаров оқу озаты атанып, геологияның шытырман жыңғылына сүңгіп кеткен. Сондаақ дарынды жас бұл ілімнің ұзақ еңбек тілейтінін, көптеген жылдар бойы қажымайталмай соңына түссе ғана бейнеті ақталып, оның терең сырына бойлап, шыңына да өрмелеп шығарын түсінген. Сондықтан да тәуекелге бел байлады: «Ең бастысы бұл үшін өзіңді қатаң режімге отырғызу. Режімсіз бүгінгі ғалымға тірлік жоқ, – деп шешкенді Витя Табаров. – Демек, әр күнің, әр сағатың арнаулы кесте бойынша, белгілі тәртіппен өтуге тиіс!..»

	* * *

	Содан бері, ойлап отырса, бірқыдыру уақыт өтіпті. Алдына қойған ойжоспары түгел дерлік орындалды. Бүгінде сарабдал ойлы ғылым иесі. Тек осы өңірде бастаған сынағын ойдағыдай өткізсе десеңші! Онда өзі барлық істен – ғылым ғана емес, Лидамен арасындағы тым ұзаққа созылған тайталаста да жеңімпаз атанбақ. Ал бұл да біле білгенге мәні ерекше зор іс!..

	«Лидия Сергеевна, не дегенмен сен – жақсы адамсың! Сен болмасаң не істер едім? – деп ойлады ғалым бір уақ үстелден басын көтеріп, қолын әрліберлі құшырлана сермеді. – Кенді өлкеге тап болар ма едім, болмас па едім? Әй, кім білсін? Тегінде, мен әйел затынан жолды адаммын. Міне, соның нәтижесі! Бұл регионға ерте де емес, кеш те емес, нағыз дер кезінде тап болғанмын. Шикізатқа соншама қорлы өлкеге тоқмейілсіп қараудың салдары: таусылмайтын шексіз деп ойлаған; бірінде сарқылса – кен орнының екіншісін ашқан, кейде үшіншісін; ал ескі кеніштердің тағдырын ойлап, олардың ғұмырын ұзарту жөнінде? Ешкім де соған түбегейлі зерттеу жүргізбеген, тіпті қабырға сы қайысып ойланбаған. Ойлағандар болса, қолдау көрмеген. Геология жетекшілерінің жетесіздігі, әлде жауапсыздық? Меніңше, екеуі де… Тоқетерін айтқанда, кеудесіне нан піскен желбуаз барлаушыларды, әсіресе бірлестік басшыларын ертеңгі мәжілісте аяусыз сілкілеп алып, партия органдары тарапынан олардың алдыартына бақылау қойғызсам – шаруа түгел! Тепетеңдік теориясы да бұл регионда кең өріске шығады. Бұдан соң оның аршынды адымын тоқтатып көр!..»

	Табаров әлі де біршама мезет қозғалмай отырып, төгілте жазды. Әлден уақытта, сірә, бұл сағат он шамасы болар, қалжырағанын сезді де әрліберлі жүре бастасын. Бір кісілік тар бөлме хайуанаттар бағының темір торы тәрізді. Адымын жазғызбады – төрге қарай үш қадам, есікке дейін үш. Рәсімі бойынша Виктор Николаевич әлі де жарым сағат жұмыс істеуге тиісті. Одан кейін буфетке барып шай ішеді. Одан соң өзен жағасына кететін…

	Қалыптасқан рәсімін ешқашан да бұзбауға дағдыланған Виктор Николаевич бүгін де ежелгі қалыбынан аумады. Манадан бергі жазғанын қолына алып, креслоға жайғасты да оқи бастады: негізі дұрыс сияқты, бірқыдыру сілтепті… Бірақ жалпы нобайына қанағаттанбады. Көксегені – ғылыми талдау, нақтылы тұжырымдар еді, ал қағазға түскені тек қана түсініктер. Деректер аз сөйлеген. «Дерексіз ешкімді де, әсіресе обком хатшысын иландыра алмайсың, – деп түйді ғалым өз ойын. – Талқыға түсіп отырған мәселе жайында олардың түйсігі шамалы, сондықтан да даулы әңгіме деп шүбәланып қарайды. Ал күмәнсіз сендіру үшін – дерек, тек қана дерек қажет!»

	Тегінде, ол өз ойын дәлелдеу үшін нендей бір ғылыми айтыстан, тіпті беделді ғалымдармен шайқасудан тайынбайтын, қажет болса, сол үшін барлық мүмкіндікті пайдаланып, ақырына дейін алысатын өлермен жанды. Бұл жолы да сол әдетінен айнымауы шарт!..

	Буфетке барып келді де, дәптерін қолына қайта алды. Өзен жағасына бармақ болған ойын да ұмытып, әлгінде тоқтаған тұжырымын жүзеге асыруға еделжедел кірісті.



	ІІ

	Бірлестік кеңсесіне Құдайбергенов ерте келетін. Бұл оның ежелгі машығы. Бүгін де рациямен қабылданатын ертең гілік деректерді тезірек қарап тастап, кезек күтпес тығыз шаруалармен шұғылдануды құп көрген. Аз ба ондай қауырт істер? Он мың кісінің ішіпжемі, жұмыс жөні, ертеңгі тірлігі – бір өзіне, бірлестік дирекциясының оралымына байланып тұрған соң әрдайым солай болмақ. Экспедиция бастықтарын да бүгінге шақыртқан. Үшінші тоқсанның басталғанына көп болған жоқ. Жарты жылдық бұрғылау жоспарынан барлық бірлестіктердің алды болып, жақсыақ шыққанды, бірақ сол қарқынды барлау топтары екінші айналымда баяулатып алыпты. Сірә, алтыншы айдағы қарбаласта күшқайратты сарқа жұмсап, өздеріне енді біршама тыныс берген. «Тыныс емес, қылбұрау керек сендерге!» – деп шешкенді бас директор жетінші айдағы ақпарды қарап шыққан соң. Бастамасы соның бүгінге тағайындалған.

	Кабинетін ашып үстеліне жайғасқаны сол еді, бас геолог кіріп келді. Жайраңдап кіретін бұрынғы қалпынан белгі қалмаған: әлденеге абыржулы, жылмиған жүзі бозарып, жылтырап тұратын қалың шашы үрпиіп кеткен, ұрлығы ұсталып, соған жаза күткен кісідей бастығына мүләйімсіп қарап, қипақтап тұр.

	– Жә, нені бүлдірдіңдер? Қай экспедицияда?

	– Авария болса бір сәріау, Ілеке. – Күмілжіген Шыбынтаев басын сипады. – Обкомның өндіріс бөлімінен телефонограмма алдық: Ақтас туралы қыруар деректер сұрайды. Былтырғы ғана емес, соңғы он жылғы.

	– Мейлі жиырма жылғыны сұрасын! Бәрін де бер…

	– Бір ғана Ақтаспен шектелсе жөнау, басқа кеніштердің де ескі архивтерін ақтаруға тура келетін сияқты. Ілияс Мұрзаевич, меніңше, жайданжай тексеру емес. Сірә, әлдекім іргемізді қопара көтермек…

	Бірлестік директоры басын шайқады. Бірақ бірден қолқ етіп, бас геологтың ыңғайына қисая қойған жоқ.

	– Ескі кеніштердің шикізат қорын және соны өсіру қамындағы бірлестік барлауын сұрайды, мұны да соңғы екі бесжылдық нәтижесі бойынша тексеруге тиіспіз. Ойлаймын, Жақсыбеков құрдасыңыз да қарап жүрген жоқ – алдыартымызды қамап, мейлінше қазып жатыр... – Тайыр Унисьянұлы кабинет иесінің мезіретін күтпей, үстелге жақындай түсті де, қолтығындағы жуан мұқабаны ашты. – Әлде сол әнеугүнгі ғалым қонағымыздың жымысқы әрекеті болмасын? Ойлаймын, сол пәлекет те мейманханада тектентекке бұғынып жатқан жоқ…

	Құдайбергенов тамағын кенеп, жорта дыбыстады. Шыбынтаев аузындағы сөзін жұтып, бастығына жаутаңдай қараған.

	– Сонда қалай, қиыр шеттегі барлау нәтижесі облыстық комитетке мүлдем керек емес пе? Қызық талап?! Ілияс Мырзаұлы кексе көмекшісінің неге абыржып тұрғанын, өзіне де ақылкеңес сұраудан гөрі, төтенше тексеруден құтқаратын жедел көмек тілеп келгенін бірден түсінген. Кімкім, ескі кеніштерді шикізатпен жабдықтау жайы Кенді өлкеде мәз емесін ол жақсы білетін. Бірақ абыржығандай себеп жоқ. Шыбынтаевтың сасқалақтап тұрғаны – әншейінгі күйгелектігі, ақылойының таяздығы…

	«Апырау, жоққа жетер әлей жүйрік мен болғаным ба, табиғат жаратпаған кенді қалайша қолдан жасаймыз?» – деп қынжылған директор есікке қараған. Қабылдау бөлмесінде жедел шақырумен келіп, күтіп тұрған экспедиция бастықтары бұдан әрі тосуға шыдамаса керек, сау етіп, баса көктеп кіріп келе жатыр еді.

	– Жолдастар, мен бос емеспін, тәртіп сақтаңдар! – деді Құдайбергенов жержерден келген барлау жетекшілеріне зілдене көз тастап.

	Ентелей кіргендер кейін шегінді.

	– Не істейміз, Ілеке? – деп Тайыр Унисьянұлы әлгіндегі уәжіне қайтадан кірісті. – Тексерудің аты – тексеру. Көржерді шұқылап шүйілген соң бірдеме таппай тоқтамайды…

	– Қашанға керек дейді, бәрін де ертеңге ме?

	– Әңгіменің шатағы да сонда, Ілеке, – деді бас геолог шағым айтқан кісідей қинала сөйлеп. – Ертең, әрі дегенде түскі екіден қалмай, бөлімге табыс етуді міндеттейді.

	– Не дедің? Бұл енді кем дегенде бір ай әзірлейтін жұмыс екенін түсіндірсең етті.

	– Түсіндіргенде қандай! Тыңдағысы келмейді. Бөлімге жуықта тағайындалған неме емес пе, байқаймын, Матвеевтің екпіні тау жыққандай. Кімді болсын бет бақтырмай, астына бүктеп алу үшін қолына түкіріп отырған тәрізді. Біз, сірә, алғашқы құрбаны. «Бұл деректер сіздерде, – депті Матвеев жолдас, – сұраған сағатта әзір тұруға тиіс!» Әуселесін байқап көріңіз, бәлкім сізбен басқаша сөйлесер. – Шыбынтаев иегімен телефонды нұсқады.

	Құдайбергенов бірақ қозғалған жоқ. Біршама уақыт тымтырыс отырды да:

	– Сұраған деректердің бәрін де әзірле, – деді. – Оларға, сірә, Табаровтан құтылу керек. Иәиә, біздің анықтаманы желеу етіп. Ұқтың ба? Баржоқты түптүгел тізіп бер. Ақтас қорын молайтуға жасалған соңғы шара ретінде Табаровтың жаңа әдісіне сүйеніп жұргізген барлау шығынын бадырайта көрсетіп. Көрерміз сонсоң кімдікім тексерерін?! Қысқасы, мұндай анықтаманы жазуға сенің икемің бар. Сал өнеріңді, сұраған екен – аянудың керегі не, сөйт, Тәке! Болдың ба?

	– Үшінші, – деді Шыбынтаев алдындағы қатырма мұқабадан бір бұрышы сыммен шептелген төртбес парақ қағазды суыра беріп. – Табаровтың біздегі ізденісі жайында анықтама сұрағанды Матвеев: не істеді, қанша қаржы жұмсадық – одан қаншама өтеу алдық, солардың барлауға тигізген пайдасы бар ма, болса – қанша? Қысқасы, әлгінде өзіңіз айтқан ақпарлар.

	Құдайбергенов мырс етті. Біреуді оңдырмай сілейтердегі үйреншікті мысқыл күлкісі. Әуелі ол рақаттанып күлетін. Күліп отырып сыбағасын сылқитып берер еді…

	Тайырдың есебі ойлаған жерінен шықты: бұл ақпарды әдейі соңға сақтаған; жайсыз әңгіменің әсерін бәсеңдетер шара етінде. Соны енді ол азулы бастығына табақпен бас тартқандайақ қастерлеп әкеп алдына қойды.

	– Бұл не?

	– Виктор Николаевичтің экспериментіне жанжақты талдама, турасын айтсам, жерлеу актісі! – деді Шыбынтаев миығынан күліп. – Геология бөлімінің тұжырымы осы! Бекітемін деп қол қоясыз. Бітті сонымен…

	– Бітті сонымен, – деп қайталаған Құдайбергенов қолына қаламын алды. Тіпті оқымастан сүйкей салуға оңтайлаған. Тек еңкейе беріп, ойына әлдене түскендей әріптесіне жалт қарап:

	– Тағы не айтасың? – деді. – Сен енді, Тайыр, резинаша созып ежіктегенді қойып, өлтірсең де – турасын естіртсең қайтеді.

	– «Ұзынқұлақтың» ақпарына қарағанда, Ілеке, келесі аптада осы жаққа министр келетін сияқты…

	– Оны кім айтты?

	– Ералиевтің келетіні анық, – деді бас геолог бастығына бағдарлай көз тастап. – Қапы қалмайық, бізге ашулы деседі. Оның себебі, сірә, бұл сапарға Крутасовтың тікелей талабымен шығуында болса керек. Түсіндіңіз бе мәселенің түп төркінін? Бәрбәрі уағдаласқандай Өскенде тоқтайласып, бізге шүйілмек… Ерік берсе, бас геолог бұл жайында әлі де біраз ежіктегендей еді. Құдайбергенов жетеді деген кісіше тыжырынып, естілерестілмес үнмен:

	– Жә, болды! – деп қолын сермеді. – Жетеді бүгінге. Әлгі айтқанды әзірле...

	Шыбынтаевтың шығып кеткенін Құдайбергенов экспедиция бастықтары бүйірдегі ұзын үстелге жағалай отыра бастағанда ғана аңғарды. Келген кісілермен амандасқаны, иә үнсіз қалғаны есінде жоқ. Орнынан сылбыр тұрды да, мәжілісті ашты.

	* * *

	Геологтар қауымы өзара әңгімеде «құрғақтай шабындыру» деп атайтын, тегінде, сыпыра жержебіріңе жетіп, жекіру мен қамшы үйіруден тұратын, ақырында сол қосымша үлес бөлумен біткен өндірістік мәжілістен соң Ілияс Мырзаұлы едәуір шаршап қалғанын сезді. Бірақ соның түп себебі – экспедиция жетекшілерімен шекісу емес, Шыбынтаев ертеңгілікте жеткізген төтенше тексеру жайындағы хабарлама екенін ол білмей отырған жоқ. Басында бұған немқұрайды, «ісіміз – ақ, бізге не істейді?..» дегендей, енжар көңілмен қараған. Алайда, неге сөйткені белгісіз, кабинетінде пайыздап отыра алмады. Ақыры, обкомға телефон шалды да, хатшының орнында екенін біліп, орнынан тұрды.

	Сірә, бүгін өздері үшін сәтсіз күн болса керек. Хатшы да жүйкесін тоздырып, шыдамын сынағысы келгендейақ бірден қабылдамады. Едәуір мезгіл ауызғы бөлмеде тосуға мәжбүр болды. Қайда барса да екпіндеп барып, елпілдеген қабылдау көріп, мадақ лебіздер естуге дағдыланған Ілияс Мырзаұлының көңілі соны да ауырлап, біршама қорланып отырды. Амал қанша, шаруа қамы болған соң еріксіз кідірді. Тегінде ол В.И. Ленин атындағы кең алаңда жалғыз өзі құздиып тұрған еңселі қызғылтым кеңсеге шақырғанда ғана келетін, алдын ала телефон соғып, уақытын келісіп. Есіктен басы көрінгендеақ, хатшы қыздар жайраңдап қарсы алып, орындық ұсынатын, бастығына да тезірек хабарлауға асығып тұратынды. Ал қазір?

	Ежелден сыр мінез Аннушка танымай қалғандай, өзіне состия қарады да, ернін боларболмас жыбырлатып:

	– Бос емес, күтесіз, – деп күңк етті. Ақтаевқа кіріп мәлімдеуге де мезіреті жасаған жоқ, басып отырған қағазын «Ятраньға» тықылдата берді. Электромашинканың төбені ойғандай қат ты дыбысын да Ілияс Мырзаұлы бүгін аңғарғандай жаратпай отыр, шіркіннің тарсылы мұншама жайсыз болар ма? «Осыған байланып отырып, өмір бойы жұмыс істейтін адамдар қайтіп шыдайды? – деп ойлағанды зеріккен барлаушы жалпақ әйнектен кең алаңға мұңая қарап…

	Жарым сағаттан соң төргі кабинеттен бір топ адамдар шықты. Түрсымбаттарына қарағанда құрылысшылар тәрізді. Көпшілігі жұмыс киімімен келіпті. «Бұл да жаңа рәсім. Біз болсақ обкомға келерде жібі түзу костюм киіп, көйлек ауыстырып, галстугімізді түзеп бірталай әуреге түсеміз. Лауазымды кеңсеге, әмбе партия басшыларына деген ертеден қалыптасқан дәстүрлі құрметтің белгісі бұл. Ал мыналардың ұсқыны? – деп қынжылды Ілияс Мырзаұлы. – Кейбірінің үстінде лай тиген, умаждалған жөнең брезент кеудеше. Маймай кепкаларын қолтығына қысып, лас қолғаптарымен кірмегеніне тәубә. Қалжасына қарап түңілдім демекші, Ахмет шырақ, мұныңды қарапайымдылық десем де – парасаттылыққа жори алмадым. Бастауың мықты емес…»

	– Ілияс Мұрзаевич, кіріңіз.

	– Рақмет, Аннушка!

	Ақтаев оны мәжіліс үстелінің бергі алдында қарсы алды. Құрылысшылармен қызу өткен сұхбаттың шарпуы басылмаған тәрізді, хатшының аққұба жүзі күреңденіп, тікірейген шашы бұрынғыдан бетер қобырайып кетіпті. Өңінде шаршаудан гөрі әлденеге ширыққан қату шырай бадырайып тұр.

	– Ғапу етіңіз, күтіп қалдыңыз ба?

	– Күткенім ештеңе етпес, Ахметжан, әңгімеге жарытсаң, – деп жымиды Құдайбергенов. – Іздеген кісіңізді тапқамыз. Бөлім меңгерушісі айтқан болар. Бұл қонағымыз біржосын қызық адам: Өскенге келгенін ешкімге білдірмей, бір аптадан бері мейманханада тығылып жатыпты; институтында да оның қайда жүргенін, не бітіргенін ешкім ешқашан да білмейді екен деседі. Ең қызығы оның лақап атында. Тегінде бұл есімізде болатын гәп, ондайды есте ұстау – өзіңдей шығар биігі алда тұрған партия қайраткеріне өтемөте қажет! – Геологтар жетекшісі мұндай ілтипат көңіліне жаға ма деген кісіше обком хатшысына бірер мәрте қадала көз салды. – Кім дейсіз ғой лақап аты? Басыңды қатырып әуре болма, бәрібір таппайсыз, Ахмет шырақ. – Сылқсылқ күлді сонсоң. – «Наполеон». Алыпқосары жоқ, тура солай: бола алмай жүрген Наполеон! Қалай, ә? Сұмдық емес пе? Тіпті кісі шошынғандай түпкі мәніне көз жүгіртсең. Ойлаймын, бәкене бойын ғана емес, найза бойламас қылыққасиеттерін аңдап, әдейі қойылған атау. Әмбе соны бірге оқыған студенттері атапты…

	Хатшы естігеніне күптенгендей басын шайқады да:

	– Шаруаңызды айтыңыз, Ілеке, – деді Құдайбергеновті кең толғау әңгімеден тежегісі келгендей сөзін бөліп.

	Барлаушылар бірлестігінің директоры обком хатшысының әзілоспаққа елікпей, әлденеге күптеніп отырғанын аңғарды. Аңғарды да алыстан орағытуды қойып, көздеп келген жұмысын бүгешігесіз тура айтуды құп көрді.

	– Шаруам көп емес, Ахмет Ақтаевич, – дегенді орындыққа шалқалап сықырлата қозғалған ол ресми сөзге көшіп. – Өндіріс бөлімі біздің адамдардан қаптаған анықтама сұратыпты. Дайындау оны қиын емес, жылмажылғы есептен көшіріп береміз. Әңгіме басқада. Соншама деректі не үшін керек еттіңіздер? Ал мен осынау кексе тартқан жасыма дейін кен іздеушілердің сәттісәтсіз жұмысы обкомға мәлім, өйткені партия басшыларынан жасырған сырымыз жоқ деген ойға малданып келген кембағал адаммын. Қысқасы, Ахмет шырақ, мына тексерістеріңіз маған түсініксіз. Әмбе бұған үзілдікесілді қарсымын. Әлбетте, тура сөзіме ғапу етіңіз…

	Ақтаев нақ осы сөзді күтіп отырғандайақ бұрыштағы сейфке барып, қолына қызыл қоңыр пакет ұстап, орнына қайтып оралды. Үнтүнсіз тұрып, пакетті ашты: ең алдымен суырған схема, карталарды бөлек алып қойып, әр бетіне құпия қағаздар бөлімінің үш бұрышты арнаулы мөрі басылған төртбес парақ жазбаны жылдам шолып өтті де, Ілияс Мырзаұлының алдына қарай сырғытты.

	Қол машинканың ұсақ әрпімен, әрі жол арасы жиі басылған жазбаның Құдайбергенов ең әуелі соңғы бетіне көз салды. Табаровтың қолтаңбасын көрген соң басын шайқап, мырс етті де, хатқа үңілді. Бірақ әр жерінен шола оқыды. Сірә, көпекөрінеу соған мән бергісі келмегендей, атүсті қарап шығып, хатшыға қайтарды да:

	– Демек, мұны да тексересіздер, – деп күмілжи тоқтады. – Өйткені көкейкесті мәселе көтерген. Әмбе бұл – ғылым докторы, Одақтық айтулы институттың өкілетті өкілі жолдаған шағым…

	– Шағым емес, Ілеке. – Осындай ұсақ сөз сіздей кексеге жараса ма деген кісіше Ақтаев бірлестік директорына қомсына қарады. – Барлау ісінің жайжапсарын тексеруге бұл хаттың түрткі болғаны рас, – деді де хатшы қолына Табаровтың мәлімдемесін алды. – Виктор Николаевичтің ізденіс бағытын өзгерту жөніндегі ұсынысы сізге ой салса керек еді. Ал сіз? Шынымды айтсам, сізді түсінбек түгілі, Ілеке, танымай отырмын...

	Ілияс Мырзаұлы бұл хатшымен ауыз бағып сыпайы сөйлескеннен гөрі, мүдделі істерді тура айтып, көзін аша, бәлкім, соны дөрекі түрде естірткен жөн деген тұжырымға келді.

	– Мына хаттан мен әзірше бірақ жайтқа тәнті болдым: он жыл, жиырма жыл ұдайы біз қиыр далаға текке лағып, кездейсоқ барлау жасап, шатасып жүріппіз; әлбетте, сол үшін алған сыйлықтарымыз, орден, ту, тағы қаншама құрмет, сыбағаларымыз да түптүгел көзбояушылық болған! Жә, сонда, хатшы жолдас, өзіңіз айтыңызшы: осы өңірдегі өндіріс комбинаттары бүгінге дейін кен емес, бос топырақпен жұмыс істеген бе? Соларға өмір бойы кен көмбелерін нұсқаған кімдер?.. Сіз де әлгі мәлімдемеңізбен, иәиә, барлау бағытын өзгерту жөніндегі талабыңызбен менің ғана емес, он мың жұмыскері бар үлкен ұжымның, жүздеген техник, геологтардың ондаған жылғы нәтижелі жұмысын жоққа шығарып отырғаныңызды түсінесіз бе? Меніңше, түсінуге тиіссіз. Ендеше мен сізге мәселенің тоқетеріп айтайын, – деді Кенді өлке геология бірлестігінің өктем директоры басым сөйлейтін ежелгі әдетіне басып. – Виктор Николаевич сіздерді қиын да күрделі шаруаға арандатып отыр. Сіздердің көмегіңізбен ол Кенді өлке қыртысында күллі геология қауымы бұрынсоңды естіпбілмеген зор көлемде сынақ жүргізбек. Мен оның игі талабынан гөрі соны орындауға таңдаған әрекетіне таңмын. Өзіңіз ойлаңызшы: әлгі хатты ол министрлікке неге жолдамаған? Неге? Себебі, министрлікте азуы алты қарыс, барлау ісіне жетік білімпаздар отыр. Ал олар мәскеулік ғалым екен деп атақ, беделіне қарамайды; Табаровтың арандатқан ұсынысын тасталқан етеді. Сондықтан да ол облыстық партия комитетіне арызданған…

	Ақтаев сұқ саусағын шошайтып:

	– Ілеке, сөзіңіздің қисыны бар. Сөйтсе де сіз Табаровтың сынын тым әсіре көңілмен қабылдап отырсыз, – деді ақырын ғана. – Виктор Николаевич ескі кеніштердің қорының сұйылуы қақында да көкейкесті әңгіме көтерген…

	– О, айтып отырғаныңыз – ескі жыр! Табаровсыз да оны жырлаушылар аз емес, – деп салды Құдайбергенов.

	– Ертеңгі мәжіліске кеншілер де қатысады, Ілияс Мұрзаевич, – деді Ақтаев әлденеге қымсынғандай төмен қарап. – Жақсыбеков те шақырылды. Ежелгі бәсекелесім, геологтарға ешқашан да разы болған кісі емес деп дау көтермеңіз. Партконференцияда сіз, тегінде, осыдан сүріндіңіз…

	– Демек, бұл менімен жұлдызы қарсылардың тізе қосып біріккен төмпештеуі болады, ескерткеніңізге рақмет!

	– Бекерге шамданбаңыз, Ілеке. Кенді өлке барлауының келелі мәселелерін талқыға саламыз. Виктор Николаевичтің айыптауының да оңтерісін анықтаймыз. Сіздерге одан келер зиян жоқ. Қайта пайдасы тиеді. Тағы не айтасыз? Ғапу етіңіз, мен асығыс едім... – деп обком хатшысы сағатына қарады.

	– Ертең мұны, сірә, айта алмаспын... – деді Құдайбергенов барынша ресми де қатқыл үнмен. – Кенді өлке геология бірлестігіне генерал директор болған отыз үш жылда мен алдымнан табаровтардың талайын өткердім. Солардың бәрі де нақ осы Виктор Николаевичке ұқсап, ә дегенде апырыпжапырып келетін – аспандағы айды қолымен ұстап, көз көрмеген, құлақ естімеген қазына көмбелерін бірекі жылда жедеғабыл тауып беруге қияли жобалар ұсынып… Солардың тауып берген қисапсыз қазыналары қайда? Көрсем, көзім шықсын! Табаровтар келеді, кетеді. Әлі де талайы келеді, асықпа, Ахмет шырақ. Сондықтан ақырғы шешімге келерден бұрын менің осы айтқаныма жүз мәрте ойлануды ұмытпағын. Табаровтар жөніне кеткен соң да, Кенді өлкенің қыртысын ақтарып, өндіріске кен іздейтін, әсілі, сіз екеуміз боламыз!

	Құдайбергеновтің жыпжылтыр жылмағай жүзінде: «Болдым енді, арқамнан ауыр жүк түсті, ақталдым, арым таза…» дегендей ризашылық шырай пайда болды. Қату сөйлесе де көкейіндегі шындықты бүкпесіз жайып салды: жасаң хатшыны жаңсақ қадамнан сақтандырды; облыстық партия комитетін де шұғыл шешімге бармауға ескертті; сөз ұғар жігіт болса – келеңсіз тексеруді де тоқтатар деп үміттенгенді…

	Ақтаев бірақ біразға дейін тіс жарып үндемеді. Құдайбергеновтің қытығына хатшының әлденеге қасарысқан кісі құсап, аяқ астынан тымырайып қалғаны тиді: «Апырау, не үшін, кім үшін жанталасып, қу жанымды жалдап жүрмін? Неден, кімнен, не себепті қорқамын? – деп күрсінді кенет. – Мемлекет алдында зәредей де қылмысым жоқ. Өмір бойы естіге нім – тек қана алғыс, сыйлық, орден!.. Ең құрығанда, барлауға берілген дүниенің бір бұрауын бас пайдама жаратып, иә бір шатаққа былыққан болсам – құбақұп!..»

	– Ау, сонсоң – дегенді ақырында ол сыздана сөйлеп. – Партия органдарының тап бүгінде өндірістің ішкі жұмысына, технологияға шұқшия араласуы қажет пе?!. «Правда» газеті мұны әлдеқашаннан бері жазып келеді. Басшылық жасауға, ақылкеңес беруге, олқылықты түзетуге, шалыс басқан адамдарды түзік жолға салуға – рақым етіңіз! Кен орнын сұраңыз – пожалыста! Ал оны қайдан табамын, қалай және кімнің көмегімен? Бұл енді, ғапу етіңіз, бірлестіктің өз билігіндегі шаруа!..

	– Болдыңыз ба, Ілеке?

	– Болдым.

	– Ақылкеңесіңізге рақмет. Артығы жоқ, жадымызда ұстайтын пікірлер айттыңыз, – деді Ақтаев орнынан тұра беріп. Ойланғандай сәл бөгеліп, сөзін қайта сабақтады. – Өзіңіз де нақ сондай тілек, ниетте болғайсыз. Қандай шешімге келсеңіз де іс мүддесін көзделік!..

	– Қош болыңыз!

	Құдайбергенов шығып кеткен соң Ақтаев сағатына қара ған. Ілияс Мырзаұлымен сұхбаттың ұзынырғасы бірер сағатқа созылған сияқтанып еді, бақса – отызақ минут жұмсапты. Бұған да таң болды. Әйгілі геологтың өзіне сұранбай келгеніне, опоңай шығып кеткеніне де. Көзі кенет үстел үстіндегі жылнаманың ашық жатқан бетіндегі: «Құдайбергенов. Лақап аты – үшеу?..» деген жазуға түсті. Соңғы сөздің астын сызып, тұсына бадырайған сұрау белгісін қонжитып қойыпты. «Қап, өзінен сұрамағанымды қарашы, – деп қамықты іле. – Бір аты – «Құдай» деседі. Ал қалған екеуі? Шіркін, жүйрік көңілай десеңші! Ағаш атпен айға шауып, жаяу жүріп жерді айналатын. Пендешілік, әлде астамшылық?!.» Мырс етті де, жылнаманың бос жеріне «Табаров, лақап аты – Наполеон!» деп түртіп қойды.



	ІІІ

	Лиданы студент кезінен кейін қайыра кезіктіргені бұрнағы жылы еді. Виктор Николаевич оған ойда жоқта, тіпті күтпеген мезетте жолыққанды.

	Ертеректе Сібірдің Афинасы атанған білімдар қаласы Томда бас қосқан кен іздеуші геологтардың региондық үлкен жиынына жержерден ірі ғалымдар да шақырылғанды. Солардың қатарында Томға келген Виктор Николаевич кофе ішпек болып үзілісте буфетке кірген. Табалдырықтан аттай бергендеақ төрдегі үстелдердің бірінен өзіне жалт қараған келбетті әйелді көріп, қалт тұрып қалсын. Жазбай таныды: Лидия Скворцова! Әйел де оны бірден таныды. Сірә, қуанғандай, күлімсіреп, ақсары жүзі гүлгүл жайнап, құлпыра қалды. Сәл кешіксе атып тұрып, қарсы жүргендей. Табаровтың кенет беті дуылдап қоя берді, қолы да өзөзінен жағын сипап, құдды қылмыс жасаған кісідей қыбыжықтаған сөлекет қалыпта, аяғын ілбіп басып, төрге жақындады.

	– Сәлем, Лидия Сергеевна! – деді тұншыққан үнмен.

	Скворцова да Виктор Николаевич жете бергенде орнынан тұрып қолын ұсынды. Бір кезде мойнына оралып, түкті төсін сипалап жататын үлбіреген қол алақанына тиген мезетте салқынқанды ғалым шоқ уыстағандай хал кешсін. Қаттыақ қысқанымен бұрынғыдай емірене құшып, қолын ерніне тигізуге батылы жетпеді. Сірә, арада өткен жылдар еркін біржола буып тастаған тәрізді.

	– Нұржүзіңді көргеніме қуаныштымын! – деді іле. – Шынымды айтсам, бұл жерде кездесемін деп күткен жоқ едім. Қайдан, неғып жүрсің? Сәлем, Лидочка!

	– Сәлем! – деді Лида. – Не ішесің?

	Табаров жауап қатқанша қастарына елгезек даяшы жетіп келді.

	– Кофе, жарқыным. Мына кісіге де.

	– Өзгермепсің, Табаров, – деп жымиды әйел. – Қуанғаның рас болса – шампан ашар едің. Жә, жә, ақталма! Не деріңді білемін: қоғамдық орында ондай пәлеге жолауға болмайды. Ғылымның шыңында жүрсең де рәсімді бұзуға қорқасың, ә? Бәзбаяғы әріпшіл Табаров! – Скворцова сықылықтап күліп отырып, ескі танысын әжуалауға кірісті. – Халахуалың мықты деп естимін. Қайырлы болсын!..

	– Солай жаратылған соң қайтесің. – Табаров та әйелдің ығына жығылып, әзілін қостай сөйледі. Әредік Лиданың шырайлы жүзіне сұқтана қарап қояды. Қараған сайын әлгіндегі кібіртіктеуі тарқап, кеше ғана саябақта айырылысқандай толқыған сезімге бөленді. Опоңай шүйіркелесіп кеткеніне сене ме, сенбей ме?.. – Лидочка, жайкүйіңді, жөніңді айт. Мен тіпті қапелімде не дерімді білмей абыржып отырмын...

	Скворцова бұл жолы жауап берген жоқ. Естімегендей ыңғай танытты. Күлімсіреген қалпы, екі қолын иегіне тіреп, тымтырыс отыр. Даяшы жігіт қайта оралып, екеуінің де алдына кофе қойып кетті.

	– Тұрмысың оңды тәрізді. Әділін естігің келсе, жиырма жылға есейіпсің деп сірә да айтпас едім. Көп болса – онақ жылға, Лида, он жылға… Жағыну екен деп ойлама, имандай шыным! – Расында да қарсы алдында қылымсып отырған ажарлы келіншекке бұрыннан білмесе ешқашан да қырық жас бермес еді. Беті жыпжылтыр, опабояудың ізі жоқ. Маңдайына бір сызық түспеген, өңі де ескірмеген. Жасырақ кезінде бетжүзінен аңғал шырай сезіліп тұратын. Қазір ол маңғаз келбетке ауысыпты. Жанжағына парасатты шыраймен толғана қарайды. Сонанақ барлықтың, жақсы тұрмыстың, қайғысыз көңілдің, өмірге деген шексіз ризашылықтың, әрқашан шаттықта жүрген ерке жанның жайкүйін әйгілеп тұрғандай. Күлімдеп тұратын аспан түстес көгілдір көзі де бұрынғы реңін өзгеріссіз сақтаған. Иә, қазір де ол жаныңды қытықтағандай, еріксіз іңкәр еткендей нұрлы. Соның әсері ме, Табаров баяғы ынтық сезімі қайта тұтанғандай боп еліге бастады.

	– Неше күнге келдің? – деді әлден уақытта Лида.

	– Ертең, түстен кейінгі мәжілісте менің баяндамам. Билет ала алсам, кешкі рейспен қайтып кетпекшімін.

	– Асығыс болдың ғой?

	– Бұл қалада мен аялдағандай шаруа жоқ. Ал тектентекке уақыт өткізіп, ескі қаланың көрікті жерлерін көремін деп, мұражайларды шарлап, ертең ұмытып қалатын мұрағаттарды тамашалау – ғапу ет, менің әдетімде жоқ рәсім. Сондықтан бір күн болса да босқа жоғалтпай, пайдалы жұмыспен шұғылданғаным жөн емес пе, өзің айтшы. Әрине, тоқтағандай себеп айтсаң – әңгіме басқа, – деп Табаров ағынан жарылды.

	– Екінші қабатта билетке заказ алып жатыр. – Лида кенет мырс етті. – Дұрыс айтасың, тектентекке жатуға болмайды! Сендей ұлы ғалымдардың әр минутын тиімді пайдаланғаны абзал…

	– Кездеспей жатып әжуалауға кірістің, Лидочка. Ал мен саған нақтылы ұсыныс жасап отырмын. Бұған не дейсің?

	– Бірлесіп үй болу жайында ма? Бек әйбат!..

	Табаров төмен қарады: «Ұмытпаған, ешнәрсені ұмытпаған, – деп ойлады. – Мынасы менен өш алу!»

	Лида оның қымсынғанына қараған жоқ. Өз бетінше сампылдап жосып бақты. Соны тіпті қасақана жасап отырған тәрізді.

	– Ғажап! Титтей де өзгермепсің! Баяғы әріпшіл, тақуа Табаров. Әр минутын ұқыпты пайдаланып, жексенбіні де жұмыспен өткізетін. Әр қадамын аңдап басып, ойлаған жеріне жетпей тынбайтын. Қайран Витя, Витя! Наполеонсың нағыз! Айтпақшы, сені біз «Бола алмай жүрген Наполеон» деуші едік қой…

	– Лида, қойсаңшы! Сонша жазғырғандай… – «Не жаздым саған?» дей жаздап, Виктор Николаевич басын шайқады. Кездескеніне енді өкіне бастады. Бір құлақ кофенің кесірі. Қаншама сөгіс естіді. Сөгіс қана ма? Өзінде де бар. Тыныш жатқан жыланның құйрығын басып, тілесең қалайын деп емеурін жасап несі бар еді? Бірақ бір шындық айдай анық: Скворцова өзін жүрек түкпірінен біржола өшіріп тастамаған...

	– Немене, таяғым қаттырақ тиіп кетті ме? Ештеңе етпейді, терің қалың, көтересің, – деді Лидия Скворцова, кофеден босаған шыныаяқты жоғары көтерді. – Кездескеніміз үшін!.. Мен де қуаныштымын! Биыл кезікпесең, іздеу салғалы жүр едім. Сағынғаным сондай! Ха, ха! Ал сен үйге асығып отырмын дейсің. Әлде келіншегің жас па еді?

	– Бұл жөнінде сенің алдыңда адалмын, Лида. – Табаров кінәлі кісідей желкесін сипады. – Сол жылы да, қазір де. Сол себепті бекерге мені жазғырма!..

	– Апырау, сен?.. Осы күнге дейін… Мен ойлағам, аңқау Лидадан құтылу үшін әншейін айта салған екен деп. Ғажап, ғажап!

	Әйелдің албыраған жүзінде таңданған шырай білінді. Қиғаш қасын керіп, таңғажайып мұрағат көргендей, әріптесіне шұқшия үңілді де:

	– Жә, бір сұрақ, – деді ақырын ғана, – доктор болғаныңа да біраз жыл өтті, енді неғып бойдақ жүрсің?

	Табаров қайтесің соны сұрап дегендей қолын сермеді.

	– Ғылым деген сондай дерт, Лидочка. Ол да әйелге деген құмарлық сияқты, еңсеңді шындап иеленсе – шылауынан жуық маңда босатпайды! Мен болсам, түсінгің келсе, сол дерттің айықпас науқасымын. Ғапу ет, ойымды егер дөрекілеу жеткізсем.

	Лидия дауласқан жоқ, төмен қарады.

	«Әлгіндегі мысқылы бетпердесі екен. Сезік, пейілі бәзбаяғы – аңғал да ақжарқын, жұрттың бәріне сенгіш, өмірге жеңіл қарайтын қағылез Лида, – деп ойлады Табаров. – Ал келбеткөркі? Денесі толып сұлулана түскен. Піскен жүзімдей дәмді шағы. Күйеуі де мұны еркелететін шығарау? Мұндай сұлулар тек қана еркелеу үшін жаралған!..»

	– Бүгінгі кешті бірге өткізейік.

	– Баяндамаң мерт болады, Виктор. Әуре болып қайтесің.

	– Сонымен кеште сені қайдан іздеймін?

	– Шындап іздесең – табасың, – деді де Скворцова орнынан тұрды…

	Лида қасынан тұрып кеткен соң Виктор Николаевич портфелін ашып, ғылыми құрылтайдың жобанұсқасын қолына алған: геологияминералогия ғылымдарының кандидаты, геолог Л.С. Скворцованың баяндамасы үшінші күнге, ең соңғы мәжіліске жазылыпты; Қазақстанның түкпіргі қаласы Өскеннен келіпті; Кенді өлке геология бірлестігінің жетекші қызметкері… Лиданың әлгінде өзін тезге салып, бірден тап берген себебін де сонда түсінді. Әйел қауымының ежелгі ұсақ кегі: демек, ол өзін кешеден бері күткен; іздейді деп ойлаған…

	«Шынында да менен әбестік өтіпті, – деп күйзелгенді ол сол сәтте. – Үш жыл бір факультетте оқыдық, талай кешті бірге өткіздік. Кеш дейді, талай түн де екеуміздің еншімізде болған. Шынтуайтын айтқанда, Лиданың алдында мен өмірбақи қарыздармын. Обал жасадым. Жас өміріне балта шап тым. Үйленбейтінімді ту бастан ашық айтуым керекті. Айта алмадым. Ойнақы қылықты, айдында жүрген аққудай сұлу қызды емінеркін құшқым келді. Мәймөңкелеудің қажеті қанша, жастық шақтың қызуқанды нәпсіқұмарлығы жеңді. Ал Лидия Скворцова, айтыпайтпай керегі не, біздің курстағы қыздардың дүлдүлі еді. Тықтық басып қасында келе жатқанда, қарсы кездескен жұрт оған сұқтанып қарамай өте алмайтын. Сұңғақ, тоқ балтыр, мықыны дөңгеленген, белі қиылған келбетті қыз о күнде кімді болсын сүйсіндіретін… Иә, дене бітімі қолдан құйғандай шымыр, жоқ, мүсіншілер тастан шапқандай сұлу ақ еді! Достық кешінде оған Өнер институтының мүсіншілері жаппай ғашық болып, шеберханаға шақырысқанды. Нұржүзі де Лиданың бір көрген жан қызыққандай, түсінде қайыра көргендей әдемі болатын: әсіресе борықтай аппақ беті, ұшына оның боларболмас қызыл реңі біткен; қыр мұрыны күлімдеген көздерін айрықша кескіндеу үшін ғана жаралғандай келістіақ еді; ал қолаң шашы құдды бір алтын буына ұстап алғандай сапсары болып, иығына, желкесіне, тамағына, самайына түгел шашырап, төгіліп тұратын... Айтыпайтпай не керек, Виктор Табаров көрген күнненақ осы қызға ғашық болып, ықылас білдіре бастады. Ақыры жеңіп тынды. Осы күні ойласа – не үшін, қандай мінез, қылығымен сұлу Лидаға қолы жеткеніне таң болады. Өзінің бәкене бойына ма, әлде қоңқиған жұдырықтай мұрны үшін? Түсініксіз. Бәлкім жұрттан дараланып тұратын сұңғыла ойына қызықты?.. Сірә, сол үшін ақыл тауысудың қажеті жоқ. Лида да, өзі де о күнде алдыартын ойламайтын аңғал жандар еді. Бәлкім жастық шақтың әсерімен бірінбірі жақсы көріп, өзара елігіп жүріп, сүйіп қалды… Амал қанша, ақыры бірақ баянсыз болды. Міне, енді ойда жоқта қайта кездесіп, ұмыт болды деген сезімін ұйқыдан оятқандай, орны да қалған жоқ деп жүрген ескі жараның аузынан қан ағызып тырнағандай күйзеліп, сенделген хал кешіп отыр».

	Табаровтың көңілі әр саққа ауды. Томда біраз күн аялдап, Лидамен мәресәре болып, көңіл көтеруді ойлаған. Бірақ жемежемге келгенде жүрегі соған дауаламады: «Жоқ! – дегенді ол нәпсісін тежеп, – Осы күнге дейін бұзбай келген, тірлігіңді бір түнгі қызық үшін, мейлі ол алғашқы махаббатың Лида болса да, құрбан етуге қақың жоқ. Сен үшін ең бастысы қазір – тепетеңдік теориясын кең өріске шығару!..»

	Екінші қабатқа көтеріліп, билет ұйымдастыруға жауапты қызметкерге жол ақшасы мен паспортын өткізді де, ауыр жүк арқасынан түскен кісідейақ бір күрсініп, жиын жүріп жатқан залға кірді…

	* * *

	Виктор Николаевич түске жақын өзенге барып, суға түсіп, құмдауыт жағада бірер сағат күнге қыздырынып келген соң да обкомда өтпек ертеңгі мәжіліске әзірлігіне қайыра отырған. Бірақ өндірте алмады. Қайқайдағы есіне түсіп, ойы бөліне берді. Мұндай дағдарыста қолданатын амалы – әлдеқандай бір ғылыми еңбекті құныға оқу. Күрделі нәрсе болса тіпті жақсы.

	Көңілін алаңдатқан жайтты бірденақ ұмытып кетуші еді… Қолына ескі жазбаларын алды.

	«Кенді өлкенің қыртысын ғылыми тексеру ХVІІІ ғасырда басталған. Бірақ геологиялық картасы келесі ғасырда ғана дүниеге келіпті. Дәлірек атқанда, 1845 жылы Парижде жасалыпты. Авторы П.А. Чихачев деген кісі. Бұл карта көп жылдар бойы өлке қойнынан асыл қазына іздегендердің кәдесіне жарап, бірталай кен көмбелерін ашуға нұсқа болды. Жолды зерттеушілердің бірі геолог А.В. Адрианов болыпты. Бірнеше кен орындарын ашып, бұрыннан мәлімдерін қайта тексеруден соң, 1883 жылы ол бұл өлкені «Россияның болашақ Калифорниясы!» деп атайды. Алайда Адрианов болжаған түбегейлі өзгерістер Кенді өлкеде 1912 жылдан беріде, яғни Геология комитеті Россияның Азиялық бөлігінде он шақырымдық масштабпен түсірілген геологиялық карта жасауға шешім қабылдаған кезде басталады. Мұны мен бұл өлкенің шынайы қазына қорын, жер асты байлығын ашқан екінші және ең сәтті кезеңі дер едім...

	Геолкомның тапсырмасымен сапарға шыққан профессор В.К. Котульский небәрі екі жыл зерттеуден кейін бұл өлкені Россиядағы ең мүдделі, қазынасы қисапсыз мол кенді аймақ деп жариялайды (Осы ретте ғылыми бір шындықтың тарихын естірту қажет: сонау 1916 жылдың қысында профессор Котульскийдің жеңіл қолымен қағаз бетіне түсіп, ғылыми әдебиетте тұңғыш рет пайда болған жаңа термин – «Кенді өлке» күні бүгінге дейін өз мәнін, қадірқасиетін жоғалтқан жоқ, қазірде де қазыналы өңірді дәл сипаттайтын бейнелі атау қалпында қалып отыр).

	Жүйелі түрде басталған геологиялық зерттеу жұмыстары 1930 жылы сәтті аяқталды. Нақ сол жылдары «Кенді өлкенің геологиялық жаңа картасы» дүниеге келді. Оның авторы – геология профессоры В.П. Нехорошев.

	Кенді өлкенің қазба байлықтарын зерттеуде барлаушылар соңғы жылдарға дейін негізінен осы картаны пайдаланған…»

	Қамау ойдан бәрібір құтыла алмады.

	– Лида, Лида! Не дейін саған?..

	Қаншама жігерленгенімен болмады. Ұмыт болды деген күндер керуені есіне оралып, тағы да қиял құшағына берілді…

	* * *

	Табаров сол күні өзі үшін де жұмбақ болған беймаза күй кешкенді. Том конференциясында талқыға түскен небір мәнді, қызықты баяндамаларды ынта қойып тыңдамағаны анық. Ойы әр саққа ауып, залдың Скворцова отырған оң жақ қапталына қайтақайта қараумен болды. Ал Лида Табаровтың мазасызданып отырғанымен жұмысы жоқ, оның дүниеде бар екенін де ұмытып кеткендей біржосын бейтарап қылық аңғартты. Бұл да оған күдікті көрінген. Сөйтсе де бірден мазаланған жоқ, мәжілістің соңында жұрттан бұрынырақ шығып, Лиданы киім ілгіштің алдында тосып алды.

	Конференция меймандары қаланың «Сібір» атты орталық қонақүйіне түскен. Мейманханаға олар өздеріне арнайы бөлінген автобуспен келетінді. Жол бойы ескі қаланы қызықтап үнсіз отырған екеуі тезкөтергіш алдында сәлпәл әзілдесіп қалды.

	– Лидочка, бүгін менің қонағымсың.

	– Табаров, қымбат уақытыңды әйел үшін жоғалтпа!

	– Сенің жолыңа байладым соны.

	– Неткен жомарттық! Әсіресе Табаровтан шықпайтын…

	– Қысқасы, ширек сағаттан соң ресторанда кездесеміз.

	– Витя, шынында да өзгерген екенсің. Менің қазақ достарым мұндайда ырым етіп, ши сындырады. Сіріңкең бар ма?

	Қалтасын ақтарған Виктор Николаевич шетелдік оттығын суырып, тілдей жалынын жарқ еткізді. Лиданың бұған ішексілесі қатып рақаттана күлді де, оттықты үрледі.

	Бөлмесіне келген соң Табаров жуыныпшайынып, көйлегін ауыстырды. Шашын тарап, айна алдында да ұзағырақ бөгелді. Содан соң ғана аяғын санап басып, төменгі қабаттағы мейрамханаға түскенді.

	Мейрамхананың қыдырмаға толы айтулы шағы екен. Орын атымен жоқ. Конференция қонақтарына деген ілтипат барын білетін Виктор Николаевич кезекшіге жолығып, соның көмегімен банкет залынан дербес үстел алды. Бірақ тағам сұраған жоқ, оның иелігін қонағына ұсынуды құп көрген. Ал Лида болса, сері жігіттің төзімін сынағысы келгендей, жуық маңда көрінер емес... Әрбір он минут өткен сайын Виктор Николаевич сағатына қарайды. Сонсоң есікке. Әлбетте, бұған ол қас қағымдай уақыт жұмсайды. Өзге сәтте тымтырыс қалпы, әлдеқандай бір терең ойға түскен шырайда қыбыр етпестен қаздиып отырады. Бұл да оған көп жылдан бері қалыптасқан әдет. Осынау қырықты шалған жасында ол талайталай өткелектен өткен. Соның бәріне күйіппісіп тебірене берсе, не жаны қалмақ? Мезі етер жиындардың да талайын көрген. Оған да дайындап жүрген мақаласын, иә сөзсіз оқуға тиіс ғылыми бір әдебиетті ала келетін де, соларды ертелікеш оқумен болады. Ең құрығанда, келесі еңбегін ойша толғаумен. Қазір де солай істеді. Ертеңгі баяндамасын ойлай бастады: бағдарламада өзіне академиялық бір сағат, сұраққа жауап беруге он бес минут уақыт берілген. Өзі шұғылданып жүрген күрделі зерттеуді, әрине, қырық бес минутта айтып шыға алмайсың. Бірақ ұтымды сөйлесең, ойыңды екшеп айтсаң – аз мерзім емес. «Тепетеңдік теориясының математикалық дәлелдемесін он бес минутта түсіндіріп шығар еді. Теорияның өзіне кем дегенде жарым сағат керек. Жоқ, жарым сағат көптеу. Біршама қысқарту керек. Тұжырымдап, тезис түрінде баяндап өтіп, ең аяғында барлау ісіне тиімді жағын әңгімелеуге он шақты минут қалдырады. Қандай мықты теория онсыз бағаланбайды, құнды деп есептелмейді. Ау, сонда, ілім негізімен, теориялық дайындықпен кім шұғылданады? Теориялық жұмыс бір жыл түгілі, он жылда да күткен нәтиже бере қоймайды. Сонда оны қолмақол әжетке жарамады деп зерттеуден біржола шегеріп тастаймыз ба?

	Сонымен «Тепетеңдік теориясының» барлау бағытын дәлірек болжауға тиімділігін баяндауға он минут қалдырамын. Ал сонда не айтамын? Тегінде менің осал жерім – геологиялық сынақтың аздығы. Коль түбегінде, Қиыр Терістікте таяу арада кең көлемді эксперимент қоймақпыз. Бұл теорияның пәрменділі гін нақтылы істе тексеру үшін кең байтақ Сібір өлкесінде де сынақ жүргізу теріс болмас едіау, шіркін? Әлбетте, бұл үшін аймақтың өз ішінен беделді һәм батыл жақтастар табу керек. Оның өміршеңдігіне шынайы сенген ниеттестер шықса? Қол ұшымен істеуді, иә біреудің бұйыруымен еріксіз қосақталған көмекшілерді бұл зерттеу көтермейді. Басталмай жатып өшіп қалуы мүмкін. Ал маған нар тәуекел деп, бейтаныс өңірге көз жұмуға болмайды. Әсіресе геологтардың күшті тобы ертеден ірге тепкен Сібір өңірінде. Сол себепті, бұл қауымға ертең ой сала, ұшқын тастай сөйлегенім дұрыс, бәлкім, теорияның математикалық үлгідегі дәлелдемесін толығырақ түсіндіріп... Бұл енді менің бәйгеге тігер сәйгүлігім. Көптеген геологтар, оның ішінде ғалымгеологтар да бар, математикалық есептеуге ден қойып, түбегейлі шұғылданбайды. Институт, университетте оқығандарын қанағат етеді, бәрбәрі осы заманғы есептеу машиналарына сеніп кеткен, өз бетінше ойлауды, ең құрығанда, миын шынықтыруды қажет деп білмейді. Бекер сөйтеді. Ал мен? Күніне бірер есеп шығару – мен үшін миыма гимнастика жасау деп біліңіз. Тепетеңдік теориясының дүниеге келуіне де соның септігі тиді, математикаға айрықша әуестігім тікелей әсер етті десем, артық емес. Симметрия кіндігін табуға құрылған теңдеудің өзі тақтаның жартысын алып тұрады. Көрген жанның есі шығып, мынау неткен шытырман дүние деп ойлауы хақ. Мұндайда жұрттың назарын баурап алу – бірінші шарт. Мінбеге қалай шықтың, сөзіңді қалай бастадың – міне, бұл да білебілгенге аса мәнді жайт. Соңғы нәтиже – екінші фактор!..»

	– Қайырлы кеш, Табаров!

	Мәссаған, ертеңгі әңгіменің жыңғылына түсіп кетіп, сарғая күтіп отырған келіншектің қасына келіп қалғанын аңғармапты. Көз қиығымен сағатына көз салған. Бақандай бір сағат жоғалтқан. Кездесуге шақырған әрбір әйелді бір сағаттан күте берсе, қанша уақыты зая кетеді, құдайау? Виктор Николаевич бір уақ осы сұхбатқа құштар болғанына өкінді.

	– Немене, ұзақ күтіп қалдың ба?

	Скворцова мұны да кешірім сұрау үшін емес – өзінің жайбарақат қалпын қайткенде бұзып, егеске шақыру ниетімен айтқандай.

	– Ал, не ішеміз, не жейміз? Таңдау сенен, – деді Табаров дастарқан мәзірін қонағына қарай ысырып.

	– Маған тек қана – бір шөлмек тәтті сусын, қисаң – бір балмұздақ, – деп келіншек биязы жымиды. – Ал өзің тілегеніңді араныңмен келіс те ала бер.

	Табаров тілін тістеді. Күні бойы естігені – қырсық жауап. Сол себепті енді ештеңе сұрамауға бекінді. Қасында құздиып тұрған даяшының қолына дастарқан мәзірін ұстатты да, ойыншыны аралас бірақ сөз айтты.

	– Мынаның ту басынан түсіп, жеткізе бер. Тойған кезде тоқта дерміз...

	Даяшы да түсінімпаз жан екен, сыпайы жымиды да асхана жаққа тартты.

	– Лида, бүгінгі кеш екеуміз үшін де ерекше мәнді, мен өзім солай болса екен деген тілеудемін, – деді Виктор Николаевич егес тілемейтінін сездіріп, Лиданың қолына қолын тигізіп, мейірлене сипап өтті. – Сондықтан бірбірімізді шымшығанды қойып, бұл кешті жарастықта өткізейік!..

	– Жарастық дейсің, ә? – Келіншек оқты назармен жалт қарады. – Өткенді қайда қоямыз? Әлде оны да ертеңге дейін ұмыта тұрамыз ба?

	Виктор Николаевичтің күні бойы еңсесін торлап, күптене ойлаған сауалы да осы еді – қай мезетте сол сопаң етіп алдымнан шығады деп қауіптенген. Бәлкім, сұрамас, кездесудің қуанышы ұмыттырып жіберер деген есекдәме үмітке де жеңсік берген. Алайда Лиданың ақжарқын мінезін ескермепті. Отырмай жатып, міне, маңдайына сарт еткізді. Не дейді оған? Күні бойы ойланса да ұтымды жауап таба алмаған. Сонсоң да ештеңе айта алмай, жөнсіз ақталудың қисынын және таппай, даяшы қайтып оралып, әкелген тағамдарын дастарқанға тізе бастағанға шекті үнтүнсіз отырып қалғанды.

	Еркіндік алған соң сабазың аянбапты, кешті бірге өткізбек болған екі зиялының қажетіне жарар керекті түгел әкелген: тоңазытылған ет, қызыл балық уылдырығымен, көкөніс түрлері, ішімдіктен бес жұлдыз армян коньягы минерал суымен. Рюмкелерге коньяк құйды да, көңілді отырыс болуға тілек білдіріп, жөніне кетті.

	– Әлгі жігіт не деп кетті, естідің бе? Лида, қайырлы кеш!

	– Оны енді ықыласымыз білер.

	Басын шайқаған Табаров рюмкасын көтерді.

	– Қайтадан кездескеніміз үшін, Лида! Екеуміздің қуана еске алатын күндеріміз болды емес пе?

	– Оның рас, Табаров.

	– Өзге сөз аузыңа неге түспейді? Бір кезде Витя деуші едің.

	– Рас, Витя да болғансың, – деп күрсінді келіншек. – Ал қазір қапаланба, Табаровсың – мен үшін. Мен де саған енді Лида емеспін, ұмытсаң – есіңе салайын: Лидия Сергеевнамын...

	– Жарайды, Лидия Сергеевна, бір кешке жетерлік ұлағат естірттің. Ал, қане, рюмкаңды қолыңа ал, жасасын жарастық! – деп, Табаров алдындағыны бөгелместен көмейіне құя салды. Соныменақ жүйкесі жұқарып, әрең отырғанын сездіріп алды.

	Бұл сөз де Скворцоваға әсер етпеді. Коньякты ерніне тигізгенімен, ішкен жоқ. Үстел үстінде жыпырлап тұрған неше түрлі дәмді тағамға да пейіл қоймады. Виктор Николаевич болса бірденақ апылғұпыл қарбыта бастаған. Қонағының енжар қалпын көрмегендей, әдейі елемегендей сыңай көрсеткені, сірә. Әлден соң өз рюмкасын қайыра толтырды да:

	– Лида, менімен сұхбат құруға ықыласың әйтеуір жоқ екен, ішпесең де, дәм алмасаң да – сөзіме құлақ ас! – деп сұқ қолын шошайтты. – Өткен іске мені өкінбейді деп ойлама. Өкінемін, Лидочка, өкінгенде қандай! Иә, амал қанша, үй болу, жар сүю, балашағалы болу – маған бұйырмаған бақыт. Талай мәрте ойландым бұған, талай мәрте қалыңдық та сайладым. Әй, айтып керегі не соны, жемежемге келгенде тұла бойым аза болып, аяқ астынан безіп кетемін. Неге деп сұрама, мұның әйел затына опасыздық деп және жазғырма. Менің ғашығым да, машығым да – басқа, мүлдем басқа дүние. Оны сен білесің... Ал соншама пірәдар сопы болып, дүние қызығынан шетқақпай жүргенде, тапқаның не десең? Он жылдан асты, жаңа бір дүниенің құлағынан ұстағандай болып, үлкен жаңалықтан дәмеленіп жүрген кісімін! Жайжапсарын ертең естисің. Ал қазір, Лидусь! – Табаров рюмкесін қолына алып, шын пейілмен қиылды. – Сенің бүрсігүнгі баяндамаңа табыс тілеп көтерелік мынаны. Былайша айтқанда, несие ниет болсын!

	– Рақмет, Виктор Николаевич, бірақ мен бәрібір ішпеймін, – деді Скворцова, әлдене есіне түсті ме, кенет мырс етіп.

	– Неге күлесің?

	– Сенің бекерге шығынданғаныңа.

	– Бұл үшін қайғырма.

	– Ал өзің қымсынба. Шын айтамын, тәбетіңді де тежеме! Мен үшін, демек, мен үшін! – Лида тағы да сықылықтады.

	– Қандай шатақ әйелсің! – деп салды Табаров екінші рюмканы тауысқан соң шанышқымен ет ала беріп. – Жә, сөзімді бөліп кеттің. Не айтпақ едім?..

	Лида үндеген жоқ. Редикулынан орамалын алып, көзәйнегін сүрте бастады.

	– Сені ұмыттым дегенім, сірә, бекер екен. Ақылестің қалтарыс бір түкпірінде саған деген құштар сезімнің бұғып жатып, нақ бүгін қайта оянғанын айтамынау. Әлде сорыма, әлде бағыма?.. Барлық ісжоспарымды, міне, тәрк еттің. Бүгін менде өмір бақи болмаған өзгеріс басталды... Бірдебір баяндаманы ықылас қойып тыңдамадым. Өзіңді көрген соңақ менен маза кетті. Неліктен бұл деп ойлансаң етті!..

	Табаров жүрегімді жарып шыққан сөзге иілмейсің бе деген кісіше көзінің астымен түйіле қарап еді, Лида міз бақпады. Сонда ғана ол әлгі сөзінің, бұған дейін ешкімге ашпаған жан сыры желге айтылғандай, түпсіз шыңырауға құлағандай жымжылас боп, жауапсыз жоғалып жатқанын сезген. Келіншекте үн жоқ.

	– Демек, жалғыз тұрасың? – деді әлден соң.

	Сұрама жайымды дегендей Виктор Николаевич басын шайқады. Шындығында ол жүремелете ішкен екі рюмка коньякқа біршама елтіп те қалған еді. Ойсанасы әншейінгі сергектігінен айырылып, бейжай қалыпқа түсіп, мәңги бастағанды...

	– Маған деген көңілің баяғыдай, сол қалпы, тек іздеуге мұршаң болмаған? «Тепетеңдік теориясына» еліккенсің де ұмытып кеткенсің... – Скворцова қолындағы көзілдірікті үстелге сарт еткізіп тастай салды да, әріптесіне мүсіркей қарады. – Витя, оның бекер! Мені көргенненақ бұрынғы сезімің кілт оянып, есің шықса – жолбилетке жүгірмес едің. Ынтық кісі сөйте ме екен? Демек, ащы болса да адалын айтатын тақуа Табаров та қазіргі жаппай өтірікке үйренген...

	Виктор Николаевич қапелімде ештеңе айта алмай, абыржып қалғанды, дес бергенде есін тез жиып, төс қалтасында жатқан жол билетін суырып алды. Бір секунд та ойланған жоқ – көкала авиабилетті ортасынан қақ бөлді де, Лидаға ұсынды.

	– Сұратып жасаған құрбандықта қадір болмайды, Табаров! – Лида енді ашына сөйледі. Табаров шошынғандай жанжағы на қараған. Әр үстелден өздеріне жалт қарасқан адамдарды аңғарды. Скворцова бірақ айылын жиған жоқ. Манадан бері мысқыл күлкімен бүркеп отырған ашуы бұрқ етіп, сірә, өзінөзі ұстай алмай қалған тәрізді. – Ресторанмен алдағың келеді, оған қоса билетіңді жыртып. Арзан, арзан! Менің де бәзбаяғы аңғал Лида емесімді неге ескермейсің? Тым болмаса менің балам қайда деп сұрасаң қайтетін еді? Ұл ма, қыз ба? Тірі ме, өлі ме? Тірі болса нешеге келді деп? Ең құрығанда, оның есімін кім қойдың деп? Ал сен? «Мен үшін, ертеңгі баяндамаң үшін!..» Жалған, бәрі де жалған!..

	Алдындағы бос тарелкаға тырстырс тамған көз жасын да байғұс әйел жасырған жоқ, қарсы алдында мөлиіп отырған сақалды еркекке жиырма екі жыл бойы ішінде шерменде болып байланып жатқан заркүйігін, ащы өксігін лақ еткізіп ақтара салды.

	– Ал мен сені өмір бақи күтіп жүрдім. Әуелі университетті бітірген соң іздеу салар деп. Одан соң кандидаттық диссертация қорғаған соң... Тіпті кеше де, жиынға шақырылған ғалымдар тізімінен есіміңді көрген кезде жүрегімнің атша тулап, түні бойы ұйқы көрмей, төсекте дөңбекшігенімді білсең сен!? Амал қанша, құдай тағала саған мұндай пендешілікті жазбаған, тебіреніс, қуаныш тәрізді адамшылық сезімдер ешқашан да дарымаған. Соның бәрінен де саған өзімшілдік пиғыл ғана жұққан. Алу, қармап қалу, тек қана құрметте болу – сенің тілегенің. Студент кезіңде сондай едің, қазір де соны өзгеріссіз көріп отырмын...

	Әпсәтте өз басына үйіптөгіліп айтылған, өмір бойы бір адамнан естімеген айыптау сөздер, сабырдәті қаншама мықты болса да, Виктор Николаевичті едәуір тұқыртып, еңсесін жаншып тастап еді. Сонсоң да шығар, ақталуға сөз таппай, дидарласып отырған әйелдің қолына шап беріп, өзіне тарта түсіп, сипай бастағаны. Бірақ нақ сол қылығы Лиданы тосын әрекетке итергендей әсер етті: өксік сөзін кенет үзді де атып тұрып, есікке беттеді.

	Табаров қыбыр еткен жоқ. Не болғанын ұқпаған кісіше үстел басында сілейген қалпы отырып қалды. Лиданың тұрып кеткенін де сезбеген тәрізді. Анығында ол өзінің шарасыз күйін жете түсінгендіктен қозғалмап еді: атып тұрып, Лиданың соңынан қуғанда не бітірмек? Қайтып оралмасы айдан анық. Келгенде не дейді? Жұбату айта ма? Не деп? Кешірім сұрай ма? Балам қайда деп пе? Оның дүниеде баржоғынан сонда зәредей хабары болса? Әлгі сөзіне қарағанда, бір перзент дүниеге келген. Өзінен жаралған бір шарана жер басып жүр, құдайау? Шарана дейді, дардай азамат емес пе ол?! Тірі болса, жиырма бірге толды ол. Ұл, әлде қыз?..

	Өзі ойлап шығарған жаңа теорияның әр тармағы зертханалық модельде сынағанда түсінікті болып, бәрбәрі жарасып тұрады. Ал қыртысқа салғанда эксперимент ұңғымадан бір қырсық сопаң етіп шыға келетін. Соның сырын таба алмай жыл бойы табан тоздырып әуреге түсер еді. Бүгін де соның кебін киді. Айдай сұлу Лиданы көрді де шалқасынан түсті, мұндай қуанбас! Жастық шақтың куәсі, бұрын да өзімен әуей болған перизат келіншек құшағымда бүгін деп ойлағанды. Қайран нәпсі!

	Виктор Николаевич алдындағы тағамға толы үстелді жаңа көргендей таңырқай қарады. Осының бәрі кім үшін, не үшін деп ойлауы мұң екен – ашу, әлде кек билеп, зығырданы қайнап отырды да, бүйірлі үлкен бокалға коньякты толтыра құйып алып, дем алмастан ішіп салды. Тағамға зауқы соққан жоқ. Тек су ғана жұтты. Сәл отырды да шөлмектің түбіндегіні бокалға қайта құйды. Өзінше ойлаған: «Бүгін бір тойғанымша ішіп, дүниені төңкерейін!» деп. Ғажап! Әлгіндегі дәлдеу күйі іпілезде айығып кетті. Ойы сергіп, бұлдыраған зал да күн сәулесіне шомылғандай ашық нұрға малына жарқырап тұр. «Күйректікке салынба, Виктор Николаевич, – деп ойлады ілешала. – Күйректік, тегінде, осалдардың әрекеті. Ал сен дүниені уысымда деп, кеуде соғып жүрген мықтылармен алысуға әзірленген жансың. Ғылымда да, өмірде де. Ендеше бекерге қызып, шарап ішіп, бүлінбе қазір!..»

	Сол мезетте залдың есігінен даяшының басы қылтиған. Күтіп отырғаны да сол еді, дереу шақырып, есепқисап сұрады.

	* * *

	«Сол жолы оңбай күйрегенмен түпкілікті жеңіс, сірә, өзімде болатын сықылды. – Виктор Николаевич бұған имандай сенген. – Міне, соның айғағы, – деп ойлады Табаров қаламын қолына ала беріп. – Сібір регионында басталмақ сынақ өзімнің қалауыммен Кенді өлкеге ауысты, сәті түссе, ертеңақ бүкіл өлке барлауын уысыма аламын. Лидия да менен ат құйрығын кесіп кеткен жоқ. Олай болса?»

	– Жә, жетеді қиялға берілу! Ойдағы жоспарды жүзеге асыру үшін сарыла отырып, жұмыс істеу керек. Тек қана жұмыс! – деді де ғалым үстелге еңкейді.





СЕГІЗІНШІ ТАРАУ




	І

	Алматыдан таң қылаң бере аттанған жолаушылар Жартасқа түннің бір уағында іліккенді. Ауыл шырт ұйқыға енген беймез гіл уақыт. Қазтай мұғалімнің үйі де жатып қалыпты. Назкен аласа қоршаудан секіріп түсіп терезе қаққандаақ, алыстағы жолаушыдан хабар күтіп елегізіп жүрген үй іші тез оянып, аяқ астынан әбігерге түсті де қалды. Сірә, Қазыбек келіп қалды десе керек, төсектен тайлытаяғы қалмай өре түрегеліп, далаға жүгіріп шыққанды. Келіні мен үлкен немересін ғана көрген соң екпіндері бірақ су сепкендей басылды. Оның үстіне машинаның алдында темекі шегіп, дамылдап тұрған бейтаныс екі еркек те Қазтуған әулетінің дегбірсізденген көңілдерін тежегендей қалт тоқтатқан.

	– Қарақтарымау, түнделетіп қайдан келесіңдер? Бұларың не хабарошарсыз? – деді әкесі сәлемдесу орнына Меруерт пен Назкенге кезекпекезек состия қарап, тымырсық үні де тұншығып, көмескі естілді.

	Меруерт сілейіп тұрып қалды. Әсіресе қайын атасының абдыраған түрін көрген соң ойына түрлітүрлі қауіп кіргенді. Бақса, бұл кісілердің қазіргі тірлігі Қазыбектің келер жолына қарау екен. Басқа дүниеге, өмірдің өзге қызығына енжар сияқты, соларды тіпті тәрк еткендей. Сөйтіп, жандары шығып отырған атаанаға өздерінің бұл жүрісі?..

	Көлденеңнен кезіккен кездейсоқ бір толқын шылауына іліккен де, қайда, не үшін бара жатқанын да ойламастан жолға шыққан. Енді, міне, өз бетімен лағып жүрген парықсыз жанға ұқсап, жөнжосықсыз сапарын да не деп түсіндіруді білмей, қадірменді үлкендердің алдында мүләйімсіп тұр.

	Қазтай мұғалім салқын амандасты. Келінін бұрын көрген сайын маңдайынан сүйіп, ерлерше қолын алатын. Бұл жолы соның бірін де жасаған жоқ, бөгде кісілерге көз қылып та істемеді. Немересінің үлкені, әншейінде төлбасым деп еміреніп отыратын Назкенді де кемпірінің құшағынан босаған соң бауырына тартып, шашынан жай ғана сипап өтті. Томағатұйық тұнжыраған күйден қарт ұстаз жолаушылар жуыныпшайынып, шайға отырғанда да айнымады. Балаларынан амандық сұрады, бейтаныс жігіттерден елжұртын, жөнжосығын білді. Оны да атөтті шыраймен, әйтеуір ауыл рәсімі, үлкендік жолы міндет еткен соң жасап отырғандай. Ақырында өз хабарларын естірткен: Қазыбектен жуықта хат келіпті; шетелден жазған соңғы хатым депті; енді хат емес, өзімді күтіңдер деп қуантыпты...

	Екі жақтың әңгімесі осымен бітіп те қалған еді.

	Ұзақ жолда ауыз жаппай, кезекпекезек әңгіме айтып, небір күлкілі жайларды сөз қылып, «жол қысқартқан» ағайынды Жаркеловтер де Жартасқа келгелі тілден айрылып қалғандай әлпет танытып, тымтырыс отыр. Шөлдеп келсе де шайды ұзақ ішкен жоқ, үштөрт шыны аяқты асыға ұрттады да, әбден қандық десіп, кейін шегініп кетті. Екеуі де тек біздің шаруаны қашан бастайсыз дегендей, Меруертке еміне қарап қояды.

	Ал Меруертте үн жоқ. Тегінде ол қайын атасынан қатты именетін, қарттың жүзі қаншама мейірімді көрінсе де, соның астарында суық ызбар жасырынып жатқандай тосырқаған сезімнен осы үйге келін болған неше жылда бір арылған емес. Шынында да ол айбарлы кісі еді. Үй ішінің ұсақтүйек шаруасында жұмысы жоқ, ешқашан да бейсауыт сөз сөйлемейтін қарт үндемей отырыпақ, қабағының астымен, көз қарасымен өзіне жақын ағайын жұртқа айтқанын істетіп, әмірін жүргізетін.

	Осы көктемде Қазтай ақсақал артыныптартынып, Алматыға келіп қайтқан. Қоржыны кемпірінің балаларына деп сақтағанына толы, өзі де құралақан емес – зейнетақысынан қыстай жиғантергенін сала келіпті. Соның бәрін келген күніақ келінінің қолына ұстатқан. Бар тірлігіміз сендердің жолыңда деген пейілін де сол бір үнсіз ишаратымен білдірген. Бір апта қонақ болып қайтуға айналғанда, қарт әке келініне жай ғана құлаққағыс еткендей толғанып отырып:

	– Бұл пәни өмірде дүниенің шегіне жеткен жан жоқ. Бәрін қамтимын деп қызықпаңдар, қарағым, барға қанағат етіңдер!.. – деп ескерту айтқанды.

	Меруерттің тап қазір тіл қата алмай үнсіз отырғаны да сол. Ойлап қараса, мына сапары – атасының сондағы ескертпесіне кері жауап қайтарғандай жүріс. Шаруасын айта бастаса, тақуа қарт не дейді? Құп десе жақсы, ал өре тұрып...

	Дастарқанға бата жасалып, шыныаяқ жинала бастаған кезде Меруерт енесіне еріп, қорадағы асүйге шықты. Әкелген сәлемсауқатын да сол жерде табыс етті. Затында ол енесіне үйірлеу болатын. Қайша апайдың өзі де, жарықтық, тек қана мейірмандық жасауға жаралғандай, жаны жомарт, ізгі жүректі кеңпейіл адам еді. Бір баласына «Әй, сен!» деп жекіп көрген емес. Бәрін де «қарақ, шырақ» деп айналып отырады. Бәріне де өзінің меншіктеп қойған төл аты бар. Қырыққа келген Қазыбекті Қоңырқозым дейтін. Оған тетелесі Жазыбекті Телқозым атаған. Меруертке де келін боп түскен күнненақ дербес ат қойып алғанды.

	– Айта ғой, Асылым, түн қатып неғып жүрсіңдер, жайшылық па? – деді енесі келінінің бір нәрсеге шешіле алмай, бүгежектеп тұрғанын аңғарып. – Бізді де шошытпа, осы күнгі заманға сенім аз, неше түрлі қауіп ойлаймыз.Оны естімей мен де, әкең де бүгінгі түн ұйықтай қоймаспыз.

	– Шынында да бүйтіп бейсауат келуге болмай ма? Мен оны білмедім, апа. Сіз енді кешіріңіз, ендігәрі келмеймін, құдай біледі!..

	Байғұс кемпір бұрынғыдан да бетер ыршып түсті. Бетін сылп еткізіп:

	– Қой, олай деме! Келмегені несі? – деп шошынғандай безектеп қалды.

	Тағы да бірдемені бүлдіріп алғанын сезген Меруерт қыбыжықтап тұрып, әрең дегенде шаруасын естіртті. Қайын атасына тура айтуға жасқанып отырғанын да жасырған жоқ. Ана кісілерді мың шақырым жерге алдап әкелгендей болып, бостанбос қайтаруға ұялып отырғанын ескертті. Қайша апа басын шайқады. Не жазғырып, не құптап ләммим деместен, біразға дейін тымтырыс отырсын...

	Соныменақ қарт ана көңіліне әртүрлі қобалжу кіріп, ойы сан саққа жүгіріп, берекесі кетіп тұрған Меруерттің діңкесін біржола құртқан.

	– Жә, таң атсын, қалқам. Әкеңе бүгін үндеме, таңертең айтасың, – деді енесі әлден соң. – Шалдың мінезін білесің ғой, Қоңырқозысын қатты сағынып жүр, бұл саудаңды ол құп көрмейді. Қамығып отырып «Жоқ!» деп қалса, біржола нәубез қайтасың...

	– Апа, сонда бұл маған турасын айтыңызшы, иесі жоқта оның дүниесін сату – сондай жаман ырым ба? – Үрейленген Меруерт көзінен жас мөлтілдеп қапалана сөйледі.

	– Жоға, Асылым! – деді енесі келініне мейірлене қарап. – Бекерге үрейленбе, айналайын. Көк темірде тұрған ештеңе де жоқ. Түн ішінде жылағаны несі?..

	* * *

	Төртбес сағат мызғыған соң ауыз жақтан естілген әлдеқандай дабырдан оянып кеткен Меруерт, бұдан әрі жарытып ұйықтай алмасын сезіп, сыртқа шыққан. Кеше ғана бұлыңғырланып тұрған күн бүгін жадыраңқы реңге ауысыпты. Маңдайға шығып алып шақырайып тұр.

	Төсектен шырайланып тұрған әсершіл әйел мұны да жақсылыққа жорыды. Тұла бойы бірақ біреу соғып кеткендей езіліп қалыпты, сірә, кешегі ұзақ жолдың тауқыметі. Есік алдында бой жазып біраз жүрді де, ешкім кезіге қоймаған соң, қора жаққа бұрылды. Атаенесі ерте тұрып, шаруа қамдап жатқанға ұқсайды. Гараждың қақпасы шалқасынан ашық екен. Меруерт бұрылып барып, есігінен қарады. Доңғалақтары көтерулі, ағаш дөңбектің үстінде тұрған өздерінің көк «Волгасы» көзіне оттай басылсын. Үстіндегі брезент жамылғышы түрулі. Жүргізушінің орнына Назкен қонжиып алыпты, қожайын екенін танытқысы келгендей, жолаушы серіктеріне әлденені көрсетіп сампылдап отыр.

	Түндегі қобалжуы тарқап, көргеніне көңілі көншіген келіншек аяғын жіті басып, жазғы асүйге беттеді. Бірақ қолайсыз сәтте келіпті: атаенесінің дауыстары қаттырақ шығып, әлденеге шаңқшұңқ керісіп отырған үстіне тап болды. Меруерт бірден шығып кетуді ыңғайсыз көрді. Жоғары шық деп орын ұсынған үлкендері де жоқ. Қапелімде үшеуі де не дерін білмей, кінәлі кісідей тымтырыс тежеліп қалды.

	– Шырағым, суыт жүрген шаруаңды естідім, – деді Қазтай қарт бір мезетте келініне назарын бұрып, кемпірінің оқты көзбен жаратпай қалғанын елең қылған жоқ. – Шешең екеуіміздің керісіміз де сол турасында. Бұл баяғы сені жақтап, дереу мінгізіп жібер дейді, мен бір көк темірді аяп отырғандай...

	Түндеақ, ұйқыға маужырай бастағандаақ Меруерт бір амал ойлаған: «Ашуы қатты болғанмен атасының қайтымы тез, көбіне ақылға жеңгізетін қайырымды адам; демек, әкейдің ұрысқан сөзіне үндемеу керек, – деп шешкенді ол. – Көп болса бір күн бұлқанталқан болады. Сонсоң ақылына түседі де рұқсат етеді...» Қайын атасының мына сөзі Меруерттің күпті көңілін бірден тарқатты. Үлкен кісіге ол мейірман жүзбен, шексіз ризалық білдіргендей шыраймен жайраңдай қараған.

	– Осы күнгі жастар, сендерге менің таңым бар, – деді қарт әлден уақытта қарсы алдында әлденеге жымиып тұрған келініне шошына қарап, сөзін де қарызға бергендей үзіпсозып сөйледі. – Сендерде ешқашан да бостағай уақыт жоқ – қалада жүрсеңдер де, ауылға келсеңдер де осы... Құдайау, тізе басып отырып, ең құрығанда, үлкен екен деп жасын сыйлап, адам құсап тілдесу жоқ. Қайда асығасыңдар, не үшін, кім үшін! Иесі келмей, оның қазанатынан құтылуға неге асығасың? Осы да сенің білгендігің бе?..

	– Пәлі, әке, осы күнгі уақыт солай емес пе. Шетелдегі жұрттың жанталасын көрсеңіз, – деп қалды қайын атасының аңғалдығына таңданған Меруерт боларболмас езу тартып. – Заман солай, әке. Асықпасаңыз, артта қаласың.

	– Заманға тиіспе! – Қазтай қарт қолын сермеді. – Заманды да белесепетке мінгізіп, шыр айналдырып қойған сендер! Сән қуып, дүниенің бәрін додаға салып, нәрсе жинампаз болып, сол үшін азаматтың апшысын қуырып, соның бәрін өздеріңмен бір жаққа алып кететіндейақ. Күнітүні ойлайтындарың – досқұрбыңнан, ең құрығанда, көршіңнен артта қалмау. Оның аты, қарағым, қызғаныш! Біреу машина мінсе, сендер де мінулерің керек, әмбе су жаңасын, елде жоқ асылын! Бір құрбың жақсы көйлекті артық кисе, де, «Ойбай, қалып қойдық...» деп, дүкенге жүгіресіңдер. Өйткені қайткен күнде одан артып түсу қажет! Дүниеде тоқсан мың жылқы айдаған Қарабайлар өткенін, қара суды теріс ағызып сауда сапырған Игілік, Қаражандар болғанын неге ойламайсыңдар, ә? Әйтпесе, орыс жұртынан мысал айтайын ба? Кешегі князь, ақсүйектер қауымы не болды, көпестері ше?.. Анау Мәскеуден, Петербордан тұрғызған сәулет сарайларын өздерімен бірге қайсысы арқалап кетті? Соны неге ойламайсыңдар, келін шырақ? Ал сен заманым солай деп өңкей сәнқойларға ілесіп, жүгіре бергің келеді. Тәубә қайда? Қанағат деп, бір мезгіл сабыр ойлауға болмай ма, құдауанда?!

	– Ойпырмай, Қоңырқозымның әкесіау, саған не болған? Бір жылда сағындырып әрең келіп отырған балаңды сонша жәбірлеп не көрінді? – деп Қайша апай басу айтып еді, қызып алған шалы тоқтамады.

	– Шешесі, жайыңа отыр. – Шал иегін көтерді. – Балаң бізді сағынып, амандасуға келіп отырған жоқ...

	Меруерт төмен қарады. Қайын атасынан бұрынсоңды нақ мұндай қату сөз естіп көрмеген. Атасы дейді, тіпті өзін қоршаған алысжақыннан. Әттең, ағайынды Жаркеловтермен келісім. Олар да бір сәріау, үйіне опоңай оралып тұрған жиһазға қызықпаса, осынша жәбірлеуге шыдар ма еді?..

	– Меруерт шырағым, сенің өзгерген пейіліңді мен ана жолы, үйлеріңде болғандаақ танығам. Шетелге барғаның, басқаларды білмеймін, дәл саған зиянға шығыпты. Көңіліңе алма, мұны айту – менің парызым. Қателессем құбақұп, әзірге ұққаным: сен, қарағым, Қазыбектің табысын ғана емес, арнамысын да, атақабыройын да боқ дүниенің жолына байлап беруге дайын жүрсің. Осымды, қане, өтірік деші? Өтірік десең – мына жүрісің не? Анау күн шыққанан бері тышқан аңдыған мысықтай бөтен үйдің қорақопсысын тіміскілеп, көк машинаның астыүстін жалап жатқан пысықтарды қайдан тауып алдың? Олар қашаннан бері сендерге жолдас? Уыз сүті аузынан кетпеген қаршадай немеремді базар төңірегіндегі қулардың қасына неге қосасың? Құдайымау, қайдан алған өнеге бұл? Қарағымау, әкешешең Өскеннің қарапайым жұмыскері еді ғой. Мен алғаш көргенде солардың іске татыр дүниесі – сендердің киімдерің тұратын жалғыз шифонер емес пе еді? Үйлерің де жұпыны болатын. Сөйтіп жүріпақ олар үш қызын бірдей оқытып, тәлімтәрбие берді. Қайт, қарағым, райыңнан! Жиһаздың саған елде жоғы керек! Машинаң да екінің бірінің қолына тимес ең жаңасы. Бүйте берсең, құдай біледі, бір күні сен менің балама самолет әпер деп қиғылық саласың...

	– Әкесіау, шай жасайын да. Анау кісілер де күтіп қалды, – деп шешесі шыныаяқтарды қасақана сылдырлатып үлкен табаққа тізе бастады.

	– Машинаны бермеймін! – деп кесіп айтты Қазтай кенет. – Иесі алыста жүргенде, құдды бір құтыла алмай отырғандай, қазанатын сатып жібергеніміз естіген елден ұятты. Азаматың келген соң не қылсаң да – еркіңде, мейлі өртеп жібер, шаруам жоқ!

	Манадан бергі сөзін ашуға балап, ұрсыпұрсып қояды деп малданып отырған Меруертке бұл жағынан тартып жібергендей әсер етті. «Не десем, шіркінау, қайсар шалды бетінен қайтарамын?» – деп қамыққан.

	– Әкеау, Қазыбекпен бірге тағы бір машина келе жатыр ғой. Оны қайтеміз? – дегенді ақырында ойына сап еткен иланымды жал айтып.

	– Қарағымау, не айтып отырғаныңды ойласаңшы, ақылың бұған жетсе керекті...

	– Әке, сіз заңды білмей ұрсып отырсыз маған. Бір кісіге екі машина берілмейді. Бүгін сатпағанмен, ерте ме, кеш пе, одан құтыламыз. Асығып сатқан соң, білесіз...

	Ауладан дабырлаған дауыс естілді де, іле асүйге Жазыбек кіріп келді. Тегін келмеді, отқа май құйғандай бүлдіре кірді.

	– Әке, – дегенді ол салған жерден, – анау шақырусыз келген қонақтарың машинаны жерге түсіреміз дейді. Бұларың кім, жеңеше? Біздің әкей көк тұлпарды өзге түгілі, маған да мінгізбейді. Айтатыны – Қазыбектің қазанаты... Ал мыналарың жан қояр емес, неғылған пысықтар?

	Лепіріп тұрған Жазыбекке үйдегілердің ешқайсысы да ләммим деп тіл қатқан жоқ. Тек қайдан келе қалдың дегендей одырая қарағанды.

	– Оһо! – Жағдайға бірден түсінген қағылез жігіт сақсақ күлді. – Мәңгі тайталас! Ұрпақтар арасындағы ежелгі керіс... Біздің әкей ұлағатты сөз айтпаса, баяғы отыра алмайды. Асыл жеңешем де құдай деген жан емес, жымиып тұрып, әкейге лайықты жауабын берген! Молодец! Адам боласың! Арабтарға барып келгенің, между прочим, сіз үшін пайдалы болған.

	– Тіпті де олай емес! – деп Меруерт кенет солқылдап жылап жіберді. Бағанадан бері шыдапақ отыр еді, туған бауырындай көретін қайнысының нақақтан тиіскені, сірә, төзімін бірден түгесті. Ішін кернеген өксік жасын ұстай алсайшы. Кәдімгідей егілсін.

	Сасқалақтаған енесі Жазыбекке тұра ұмтылған. Бірақ балаларына қол жұмсап көрмеген мейірман ана ежелгі қалыбынан қайдан ассын, қолындағы ожауды жасқағаны болмаса, шындап бір мәрте де соға алмады.

	– Айтқаным айтқан! – Қырсық шал райынан қайтар емес. – Машина берілмейді...

	– Ана кісілерді қалай қайтарамыз? – деді Меруерт қайын атасына қиыла қарап.

	– Қонақасын тездетіп беріңдер де дереу аттандыр!.. Жазыбек келемеж қылғандай мырсмырс күлді.

	– Әй, сен неге күлесің, жын қақты ма? – деп әкесі оған кіжінді.

	– Үшеуіңе күлемін, – деді Жазыбек әкесіне бұрылып, – Керісуге себеп таппағандай ертеңақ қаусап қалатын қара темір үшін осынша бүлініп? Ал мен сендерге қызық бір әңгіме айтайын. Ұрысты қойып, сөзіме құлақ салыңдар.

	Қайша кемпір шыныаяқты алдындағы табаққа нешінші рет тізе бастады. Шал насыбай шақшасын тақылдатты. Меруерт сенің сөзіңді білемін, тағы да мені келемеждейсің деген кісіше шығып кетуге ыңғайланған.

	– Жеңеше, тұра тұр, әңгіменің сізге де қатысы бар, – деді Жазыбек қатуланып. – Мен бірдеме білсем, біздің Қазыбек нақ бүгін, бәлкім ертең Мәскеуге топ ете түседі...

	Кемпір қолындағы кесені жерге түсіріп ала жаздады. Шал насыбайын төгіп алды. Меруерт те аузы ашылып, табалдырықтан әрі аса алмай қалт тұрып қалды.

	– Ә, солай ма, жеңеше, тыңдағың келіп кетті ме? Қой, аялдама, жуынбақ па едің, жүре бер! – деп тақымдады қайнысы әлгіден бетер қутыңдап. – Мұны қайдан білдім дейсіңдер ғой? Ұрысты қойсаңдар ғана айтамын.

	– Ей, айтсаңшы, жібекше созбай, – дегенді әкесі қабағын шытып.

	– Осы хабарым шын болса, жеңешемді ренжітпей, айтқанын істейсің ғой, әке? Сөйтемін деп уәде бер әуелі, әйтпесе кешке дейін, құдай біледі, жағымды буып аламын...

	– Сен енді менен бірдеме көресің, тегі!

	– Айта ғой, Телқозым, – деді шешесі. – Қырсық әкең көнбесе, сол құрғырды менақ шығарып беремін. «Балаң келе жатыр» деп сүйінші сұраған кісіге мінгізіп жіберемін! О, несі, қу темірді соншама пұлдап, Асылымды ренжітіп. Немене, тілгірәм келді ме?

	– Түс көрдім, апа. Осы бүгін түнде, Қазыбек ағатайым келіп, құлағымды бұрап жатыр. Бар жазам – машинамды жөндеп күтпепсің, шаңын неге сүртпейсің дейді. Қызықай десеңші!.. Хаха! Ал, қане, түсім қалай екен? Жеңеше, біздің ағай осы, Мәскеуге келіп, аэропорттан қарсы алмағанымыз үшін – екеуміздің сыбағамызды беріп жатпасын? Есіңде ме, шығарып салғанда не дегені? Осы тобың бірің қалмай, Мәскеуде қарсы алыңдар деп шегелеген. Менің ақталуым оңай: кеңшар директоры босатпады деймін, бізде қазір шөп науқаны; ал сіздің білмеймін, жағдайыңыз – мәз емес!..

	Жазыбектің әзілінің соңында қандай астар тұрғанын Меруерт бірден ұқты. Ұқты да кінәлі адамдай төмен қарады.

	– Бәйбіше, шайыңды жаса, – деді қарт қыдиған қалпы, – жынды неменің түсі де – шалық, бос қиял...

	– Ойбай, мұның айтқаны ылғи дәл шығады. Құлынымды түсімде мен де көрдім. Қоңырқозымның қарны әбден ашып жүдеп келе жатқан сияқты, – деп елгезек ана бұл әңгімені жалғастырғандай ыңғай аңғартып еді, ешкім қостай қоймады.

	– Несін айтасың, сенің бауырсағыңды сағынып келеді деген. – Соны да, шал, тиісуге кісі таппаған соң қырыстанып айтқан тәрізді.

	Шайдан соң да бұлардың сөзі жараса қоймады. Қазтай мұғалім қаһарына шындап мінсе керек, гаражды мықтап құлыптады да, қолда ұстайтын ұсақ малды көздемек болып, тауға шығып кетті. Үйдегілер дереу «жасырын» мәжіліс өткізген. Пікірлері бір жерден шықты: күту керек, қарттың ашуы ұзаса бірақ тәулікке жетеді. Ағайынды Жаркеловтер бұл шешімге реніш білдірген жоқ, бір апта күтуге де дайынбыз десті. Машина ұнапты, тек жүргізіп көрсе болғаны. Асыққан Меруерт еді: жұмысынан сұрамай кетті; Әзиза Қалдарқызы қалдырып кеткен арызына қалай қарайды? Міне, енді жіпсіз байланып отыр. Бір уақ Елемеске жеделхат жолдап, Жартаста кешігетінін хабарлауды ойлаған. Алайда жемежемге келгенде соған да көңілі дауаламады.



	ІІ

	Бұл сапардан шындап пайда көрген, сірә, Назкен болар. Жол бойы қаншама әсер алды. Жаз туғалы әкесін тосып, ешқайда ұзап шыға алмай жүрген, соның есесін бірақ күнде қайтарғысы келгендейақ төсектен тұрғалы тыныштық көрсейші. Әуелгі айналдырғаны көк «Волга» еді, онымен сайрандаудың сәті келмеген соң – баланың аңсары осы үйдің бурыл тайына ауысты: енесінің соңында жүрген қолтума тайды ол ертеңгіліктеақ ұстатып алып, ер салуға ниеттенген. Бірақ үлкендердің біреуі ұстап тұрмаса, өз бетімен ерттей алмады, оның үстіне әлдекім асау деп қорқытқан. Назкен сонда да райынан қайтқан жоқ.

	– Бас білмесе үйретемін! – деп өзеуреді.

	Жазыбек ағасы бұған да мәз болды. Тегінде, ол осы ауылдың белгілі сайқымазақтарының бірі. Әсіресе балалармен ойнаудан жалықпайтын. Содан ба, Жартас ауылының бірдебір баласы оның сөзін екі айтқызбайтын, қайда жұмсаса да елпілдеп жүгіріп кететінді. Бір қызығы, екі бала қатар кезікті ме – Жазыбек соларды шапқа түрткендей емексіте ойнаушы еді: оның соңы, әрине, күресумен аяқталатын, кейде қыпқызыл төбелеспен. Әлбетте, соларды жарастырушы да Жазыбектің өзі болатын.

	– Міне, бұл – нағыз жігіттің сөзі! – деп қазір де ол қолын соғып, Назкеннің тай үйретпек болған ниетін бірден құптады. – Менің соған қолым тимей жүр еді. Шынымды айтсам, жүрегім шайлыққан да жайым бар. Ал сен, Назкентай, қорықпа, өйткені тақымың мықты. Алдажалда жығылсаң, жер көтереді. Көгалға алып шығамыз да, дереу үйретеміз. Бурыл тай тулайды кеп, тулайды кеп! Ой, қандай рақат! Ну, көп болса, бірер аунап тұрасың. Ничего, жер жұмсақ, айнала қаулап өскен көк шөп...

	Үйретем деп ту баста айтып қалғанымен Назкен жығылу жайында ойламап еді. Енді Жазыбек ағасының шүйлеуінен соң қауіптене бастады. Бірақ мұндай ермекке делебесі қозып, белсене кірісетін ағасы еркіне қояр емес...

	Дастарқан жиналған соңақ тай үйретушілер тобы көгал жаққа бет алған. Әрине, үйдегі үлкендер оны білген жоқ. Ал балалардан қалғаны кемдекем. Тіпті ұйқының «жазасын» беріп, кешірек тұрған кішкентай Жазкен де ести сала томпаңдап еріп келеді. Назкеннің жүрексінгенін аңғарды ма, Жазыбек жолшыбай өз ұлын жұбата сөйлеп:

	– Сен, Жазкенжан, ағаңмен бұл жолы таласпа, – деп үгіттей бастады, – әмбе ол қонақ. Бурыл тайға сондықтан ең алдымен Назкетай мінеді. Ал асау неменің тулаған аптығы басылған соң сен де тақымыњның беріктігін байқап көресің...

	Қайнар бұлақтың көктемгі суы жайыла ағатын көгалға келген соңақ Жазыбек тайдың тізгінін арқанға жалғады. Ер салуға үйдеақ қарсы болған. Айтқан желеуі – тайдың қытығы келеді де тулай береді. Мұндай қызықты танаулары сезгіш ауыл балалары да біліп қойыпты, тұстұстан велосипедпен, жаяулап жетіп, іпілезде жинала қалды. Алақайлап та жүр: «Тай үйретеміз! Кім оған бірінші мінеді?»

	Атқа мінуге Назкен бұрнағы жылдары машықтанған. Атасына еріп мал көздеуге де талай мәрте шыққан. Бірақ онда мінетіні жуас аттар еді. Ал қазір? Асау тай ырқына көне ме? Мінбей жатып аяғы аспаннан келіп жығылып қалса – өздерін қаумалаған ауыл балаларының алдында масқара болады. Бұл жайында Жазыбек ағасы тіпті ойланбаған тәрізді: өзінің соған ықыласы болмай тұрғанында жұмысы жоқ, ат құлағында ойнап өскен ересек балалардың мінбек болып құлшынғандарын:

	– Жоқ, сендер сұранбаңдар, мұның өзі туғаннанақ, құлын күнінен Назкенге берілген мал. Ең әуелі өзі мінеді, Назкен батыр ұлықсат етсе ғана – басқаларың... – деп бет бақтырмай тежеп тастады.

	Тайды ол көгалдың ортасына алып шықты. Қонақ жігіттердің кішісі Қуат:

	– Ау, осы біздің ойнымыздан от шығып жүрмесін? Баланы мертіктіріп алмайық, – деп қауіп білдіріп еді. Жазыбек оған да алара қарады.

	– Сіз, немене, біздің тұқымды кім деп тұрсыз? – деп салды, жорта сөйлегені, әлде намыстанып айтқаны белгісіз. – Қазтуған әулетін сіз осал екен деп ойламаңыз. Біз айтпаймыз, айттық бар ғой – сөзімізден қайтпаймыз! Әкейдің морт мінезін әлгінде байқаған боларсыз?.. Қане, жүгірмектер, сәл кейін тұрыңдар. Тайбурылды біраз желіктіріп, етін қыздырып алалық, – Жазыбек арқанды ұзартып, тайды қамшымен жасқап, кейде осып та жіберіп, әрліберлі желдіре бастады.

	Басында бұл ермекті ойын көріп қызыққан ағайындылар енді сасайын деді.

	– Назкен батыр, сен әдіс қолдан, – деп пысықтады ол біршама желіп, делебесі қозған еті тығыршық тайды құлағынан тұқырта басып тұрып. – Тақымыңды тастай ғып алып, жалына етпеттей жат! Тайбурыл, әрине, қытығы қозып жатып тулайды. Сені үстінен түсіріп тастауға тырысады. Ну, аздап мөңкиді! Бірақ қорықпа! Арқанның ұшын жібермеймін, біразға дейін ұстап тұрамын. Содан кейін, иә одан әрі Назкен батыр, өз бетіңмен кетесің. Әуелі көгалда жосылт, ә дегенде бұл пәлекет сыңар езулеп, жылқыға тартады. Бәлкім, жылқыға да емес, жем жеп үйренген қора жаққа. Онда құрыдың! Көшеде бірдемеге соғыласың, құдай білсін, алдыңнан велосипед, мотоцикл тепкен біреуміреу шыға келуі мүмкін. Құдай жөні – кең дала! Ну, біраз шабасың, ойдойт деген, қандай тамаша!.. Бес шақырымға дейін бұл неме тұлпардың тұқымы, мәу демейді. Әрине, бұл кезде өзің де шаршайсың, бәлкім, шалбарың тесілер. Оған қайғырма, Қазтуған атаның әулеті ешқашан да киім талғап, дүние жинаған сараңдар емес. Бір шалбар – менің мойнымда. Бүгінақ су жаңасын әперемін. Ну, аздап құйрығың ауырады, көп болса бір жапырақ терің кетеді, батырдың ұрпағына сол да сөз болып па?!.. Сөйлеп жүріп Жазыбек бурыл тайды тағы да біраз қуалап, әрліберлі желдіріп алды.

	– Жігітім, сенде өзі ес бар ма? – деп Қуат тағы да ара түсті, сірә, бұдан әрі жағдайды шиеленістіргісі келмесе керек. – Баланы бірдемеге ұрындырасың. Інің сенің – ат құлағында ойнаған ауыл баласы емес, балмұздақ жеп өскен қаланың еркетотайы...

	– Біздің Назкенді сіз білмейсіз, ағасы. Мұның тақымы, ой, әлей берік. Бұл батыр бес жасындаақ атқа мініп, бірденақ желіп кеткен, – деді Жазыбек жайбарақат қана. – Сонсоң өзіңіз ойлаңызшы, тай үйрету машинаның руліне отырудан қиын болып па? Ал машина жүргізуді бұл батыр былтыр бірақ сағатта үйреніп алды. О, бұл сондай алғыр бала! Ә, Назкен?..

	Бала басын изеді. Ағасының мақтауы әсер етті ме, бұл сәтте ол жүрегінің өрекпуін басып, шынында да бурыл тайды опоңай үйретіп алатынына сене бастаған.

	– Сен өзі есерлеу жігіт екенсің, тіл алмадың. – Қуат соңғы рет ескерттім дегендей қабағын тыржитты. – Таңертеңгі бір лебізіңді ұнатып қалып едім, ал қазір...

	– Сабыр ет, соңын тосайық, – деп ағасы Суат інісіне тежеу айтты.

	– Ал, қане, Назкентай, жақында бері, Тайбурылдың еті қызды. Міндіңақ құстай ұшқалы тұр, – деп Жазыбек, өзін қаумалаған балаларды әрірек қуып тастады. – Әй, боқмұрындар, кейін тұрыңдар! Танауларыңа ие бола алмай жүріп, қара бұлардың тай үйретпегін. Біреулерің тулаған тайдың астына түсіп мерт боласыңдар, шегініңдер, қане!..

	Курткасын сыпырып тастап, Назкен ағасының қасына жетіп барды.

	– Молодец! Қазтуған батырдың тұқымы осындай өжет болу керек!

	– Өй, біздің бала сескенер емес, шынында да батыр екен! – деп Суат мырсмырс күлді. Інісі жаратпай алагөздеп қарап еді, ағасы елең қылған жоқ, өзінше мәз болып тұр.

	– Ал, қане, қазанатың қайырлы болсын! – деп жебей түскен Жазыбек, Назкенді қолтығынан демеп, тайдың үстіне бірақ ырғытты.

	Бала ойлаған: бурыл тай бірденақ мөңки бастайды деп, сол себепті сыпырылып түсіп қалмаудың қамына кіріскен; ағасы үйреткендей тақымын тақыр қолтыққа тіреп, тайдың бір тұтам шолақ жалын қос қолдап ұстап, жатып алған. Тай мөңкіген жоқ, менің үстіме шыққан қандай бөгелек дегендей, сәлпәл тітіркенсе де орнынан қозғалмады.

	Тізгінді біртіндеп сусытқан Жазыбек тайды қамшымен жасқап, әрліберлі айдай бастады. Үркітпесе, жануар орнынан тырп етер емес. Жетектің өзіне әрең ергендей.

	– Ой, Жазыбек аға, тағы да алдап соқтың! Мынауың баяғыда үйретілген тай, – деп айқайлап жіберді балалардың бірі. – Мен оны әнеугүні сіздің үйдің бошалап кеткен қызыл сиырын іздескенде мінгемін. Мың салсаң баспайтын нағыз шабан!

	– Былшылдапсың, бөспе Қадуан, – деп қамшы үйірді инженер жігіт білгішсінген балаға тура ұмтылып. – Сенің мінгенің шабдар құнан. Ал бұл бурыл тай. Бәйге бурылдың тұқымы. Сен өзі бөспе ғана емес, мал танымайтын көрсоқыр екенсің ғой...

	Бөспе атанған бала жасып қалды. Шынында да шатастым ба дегендей апалақтап, жанжағына қымсына қараған. Бұл мезетте бурыл тай шорқақ желіске көшкенді.

	– Міне, міне, осылай болса керекті. Айттым ғой бұл тұлпардың тұқымы деп! Қазірақ етін қыздырып алған соң мөңки бастайды. Назкенжан, тақымыңды босатпа! – деп қолын соқты Жазыбек. – Жоқ, мөңкуден ештеңе шықпасын бұл жануар түсінді білем. Үстіндегі кісінің тақымының мықты екенін, құдай біледі, сезіп қойды. Қане, Назкетай, бір қолыңды жалдан босат. Тайбурыл қазір шабысқа кіріседі...

	Ағайынды Жаркеловтер Жазыбектің сайқымазақ әзілін сонда ғана түсініп, бастарын шайқап, разы болған көңілмен жарыса мадақтап, ауылға қарай ойысты. Қошеметші балалар да бұл ойыннан жалықса керек, көгалдан көбелек қуа бастаған. Жазыбек қана әлі де ойнай түскісі келгендей, бурыл тайды әрліберлі жетектеді де, бір мезетте тізгінді баланың қолына беріп, өз бетімен жіберді.

	Ағайынды екі жігіт үйге қайтып келсе, Назкенді іздеген Меруерт есік алдында алаңдап тұр екен.

	– Қорықпаңыз, Назкен жарады! – деді екеуі де қосарлана сөйлеп. – Балақан тай үйретіп жүр, сірә, соның құрметіне біз бүгін екінші малдың басын мұжып жүрмейік.

	– Тай үйретіп?

	– Жазыбек екеуі, – деді Қуат мырс етіп. – Жеңеше, қайныңыз – алтын жігіт! Біздің шаруа да, сірә, осы жігіттің ебіне байланысты шешілер деймін. Тегінде, қайныңыздың көңілін табуды біліңіз... Меруерт үндеген жоқ. Үйге кіріп кетті. «Жүйкесі құрып, сіркесі су көтермей тұрғанда, жұрттың бәрі білгішсініп, өзіне

	неге ғана ақыл айтады екен», – деп ойлағанды.

	* * *

	Жартас аулына шақырусыз келіп қалған алматылықтар тағы бір күн қонуға мәжбүр болды. Қазтай қарт көнген жоқ. Келіні ғана емес, осындағы балашағасымен де түгел шығысып, үйіне тіпті жоламай қойғанды...

	Мұның аяғы немен тынарын кім білсін, егер келесі күні, ертеңгілікте тосын оқиға кезікпесе?

	Жазыбек тағы да түс көргенін айтып, ертеңгілік шай үстінде жосып отырған. Бұл жолы бірақ оның сөзіне мән берген бір жан болмады: бәрбәрі қалжыңқой жігіттің ойдан бопсалаған әңгімесін томаға тұйық, дүрдараз күйде, тымырайып тыңдаған. Сол мезетте үйге жайраң қағып пошташының баласы Қадуан кіріп келген.

	– Сүйінші, апа! Қазыбек ағадан жеделхат әкелдім!..

	Қазтай қарт қолындағы кесесін түсіріп ала жаздады. Қайша апайда үн жоқ, тілі байланып, тымтырыс мелшиіп қалды. Есікке жақын отырған Меруерт орнынан аптыға тұрып, жеделхатқа жармасты.

	– Өй, бұл жүгірмек – өтірікшінің барып тұрған суайты, оған сенбеңдер. Әнеугүні де апамды қатырып кеткен, – деп Жазыбек дүрсе қоя берді.

	– Рас, – деді, Меруерт даусы дірілдеп. – Мәскеуге келіпті.

	Міне, бүгін келдім дейді. Рас, апа!

	– Қоңырқозымай, тұла бойы тұңғышым, енді арман жоқ, амансау жетсең болды! – Кемсеңдеген кемпір камзолының қалтасын ақтара бастады.

	– Жарадың, боқмұрын Қадуан! – Жазыбек қалтасынан көкала бес сомдықтардың бірнешеуін суырып алды. – Мә, ұста! Әрдайым қуанышпен кел!

	Баланы жөнелткен соң ол есік алдында сілейіп тұрған жеңгесіне жақындап, жеделхатты қолына алған. Ілешала үйді басына көтеріп, айқайға басты.

	– Пәлі, қызықты қараңдар. Жеңеше, сенің де есің шыққан. Мына телеграмма Москвадан бұрнағы күні беріліпті. Қазыбек ағамның келгеніне сонда бүгін... Оһо, түгел жетістік, тап бүгін, әлде ертең ол Алматыға келеді. Ойбайау, омалып неғып отырсыңдар? Үш жыл күткен жолаушыларың үй ішін аңсап келе жатқанда, есігі құлыптаулы тұрған иесіз үйге түсе ме?

	Біздің ауылдың байланыс бөлімшесінің жұмысы осы. Қап, әлгі боқмұрынға текке шығындалғанымды қарашы! Әуелі өзін жақсылап тұрып сабап алмай!.. – деп кіжінсін.

	Қазтай қарт белі шойырылған кісідей орнынан тұра алмай қалды. Иегі иегіне тимей кемсеңдеп, қиралаңдап келіп, кенжесінің қолындағы тілдей қағазға қол созған.

	Ағайынды Жаркеловтер өздері үшін сәт сағаты соққанын сезген соңақ, дүрліккен үйелмендерге жапатармағай иіліп, қайырлы болсын айтысты.

	Біреулері кемсеңдеп, біреулері күлген Қазтуған әулеті біразға дейін ес жия алмай, тымтырыс отырып қалды.

	– Әу, десеңдерші бірдеме! Не істейміз? – деді қарт әлден соң.

	– Әке, есер десең де, бір ақыл айтайын, – деді Жазыбек ағайынды Жаркеловтерге көзін қысып. – Мына жігіттер құтты қонақ болды. Үш жылдан бері жете алмай жүрген балаңды елге келтірді! Сондықтан көк «Волганы» тап қазір гараждан шығарамыз. Мен өзімнің боз інгенімді қамдаймын (өзіне тиесілі боз «Москвичті» ол солай атайтын). Қысқасы, тайлытаяғымыз қалмай, үш машинаға жабыла мінеміз де, бір сағаттан қалмай, Алматыға тартамыз. Бір сағаттан кешіксек бар ғой, менің асыл жеңгемнің жүрегі жарылып, шейіт болып кетеді. Нанбасаңдар, түріне қараңдаршы! – деп сақсақ күлгенді.

	Бұл жолы жеңгесі ашуланған жоқ. Қайта қайным дұрыс айтады деген кісіше бір қуарып, бір қызарып, төрдегі үлкендерге жаутаңдап қарай берген.

	– Телқозымның мына ақылы жөн, тек өрістен мал әкелуді ұмытпаңдар, – деп шешесі де бірден Жазыбекті қостады. – Қоңырқозым елдің дәмін сағынып келеді...

	– Осы жігіттің білері көп деген сөзді, жаңылмасам, мен кеше айттымау деймін. Жөн сөз, Жазыбек інім! – тыныш отыра алмай Қуат та көсемсіді.

	Үйдегілер түгел аңтарылып қартқа қарағанды.

	– Ау, онда отырмаңдар, – деді ақырында Қазтай шал орнынан көтеріліп. – Алыстан келе жатқан жолаушыны өз босағасынан қарсы алу лазым!

	– Ә, бәсе! Жанға иілмейтін қырсықпен ғұмырым өтті ме деп, кешеден бері мысым құрып жүр еді, сөйткенің жөн! – деп Қайша да шалына мейірлене қараған.

	Сөйтіп, келесі минуттаақ бәрбәрі әбігерге түсіп, жол қамына кіріскен.



	ІІІ

	...Сарсыла ізденістің соңында Меруерттің әпкелерін тауып, солардың үйінен Айман мен Шолпанды кезіктіріп, мәнжайға қанған Елемес Күнтуаров достық парызын ақырына дейін ақтап, егіз қызды, егіз қайынбикелер мен бажаларын ертіп барып, Қазыбекті айлақтан өзі қарсы алғанды.

	Сол күннің ертеңінде Жартас ауылынан үрдіс аттанған қарамды топ та Алматыға сау ете түскен. Ақыр аяғы Қазыбек Қазтуғановтың жаңа қонысы әпсәтте ушуға, бірі жылап, бірі күліп дабырлаған мәресәре дауысқа толғанды: атаанасы сағынып көрген төлбасы баласын құшып; балалар да үш жыл бойы бір көруге зар болған әкесін аймалап; Меруертке амандасу кезегі бәрінен соң тиді, ал оңаша қауышуы түн ортасына ауғанда...

	Содан бір аптаға дейін бұлардың үйі кісіден арылған жоқ. Жартастан оралған күніақ Меруерт кезекті демалысын алған.

	Тіпті сыртқа шықпайды. Сүт, нанға да балалар барады. Еркіне салса – Қазыбектің бетіне күнітүні емірене қарап отыра беруден жалықпайтын тәрізді. Сағынғаны сонша!..

	Үй иесінің аманесен оралғанын қуаныштау салтанаты басыла бергенде, Меруерттің «гараж таныстары» да келіп қалды. Бұлар тіпті сыбайсылтаң емес, аулаға екі жүк машинасымен кіргенді, оған қоса шашуға деп қой сойып, бір торсық қымызға дейін сүйрей келген. Есіктен кіреақ ағайынды жігіттер билептөстеп, көмекшілеріне бұйыра бастады: қымыз бен қой еті – асүйге, қалғанын төргі бөлмеге сыйғанша толтырыңдар десіп... Жәрдемшілері де сен тұр мен атайын дегендей, шетінен жылпос та ісмер жігіттер екен, айналасы екіүш сағатқа жетержетпес мерзімде Қазтуғановтың қаңырап бос тұрған жаңа пәтерін жарқыраған жиһазға толтырып тастады...

	Нақ сол күні егіз қыздармен қалалық баққа қыдырып кетіп, одан соң хайуанаттар жайын тамашалап ұзағырақ жүріп, ақыры сол серуеннен кіші бесінді өткізе қайтып оралған Қазыбек өз үйін танымай қалды: бұрынғы ұсақтүйек мүліктер асүйге, дәлізге шығыпты да, құлазып тұрған даңғара бөлмелер көрме залына айналып кеткендей, ерекше жадыраңқы келбетке көшкен. Әкелінген жиһаздың кемшіні жоқ. Бәрбәрі тек қана осы үйге арналып жасалғандай. Әсіресе үлкен бөлменің төбесіне сынық сүйем жетпей тұрған еңселі шкафтар. Бір өзінде төрт шкаф бар, астындағы тумбаларын қоссаң – оның санын сегіз деу керек. Басы артық әлеміші жоқ, шетшеті жезбен көмкеріліп, қызыл ағаш реңімен берік жасалған қымбат мүліктер. Екі шкафтың беті – бұжырланған шыны, ал қалған екеуі – жұқалтаң ағаштан жасалған. Ұзыны ғана емес, көлденеңі де бірталай зал бөлменің төргі бұрышына тағы бір серванттаған қоныпты. Ортаға бар жиһаздың төресі тәрізденіп, ұзынша үстел орныққан. Диван да жайылған кезде бір емес, өзіндей алып денелі екіүш жігіт еркін сыйғандай кең де тұрықты сомдалған. Бұл жиһаздың өзгеше көріктісі, сірә, арқалы он екі орындық болса керек. Оның бәрі де диван сияқты көк плюшпен қапталған, ал биік арқасын құдды патшалар тағы дерсің. Кісі бойы арқалығының ұшар төбесінде жезден шығарылған қос шығыр, ортасы оның доғаша көтеріліп, азиялық сәулеттің оюөрнектерімен кескінделген.

	Зал үйді көріп болған соң Қазыбек ұйықтайтын бөлмеге келген. Онда да толған мүлік. Әмбе соның ең бастысы осында сияқты. Төргі бұрышта бейтаныс екі жігіт ұзын тұрқы төбеге тірелгендей қос шифонерді құрып жатыр. Басаяғы сары жезбен шептелген әдемі екі кереует жатын бөлменің қақ ортасына қонжиып қалыпты. Бұлардың сәнсалтанатын, кескінтұрқын, асырып айтқанда, патшалардың кинонофильмдерден көріп жүрген жатын жайынан бір мысқал кем деуге болмайды. Одан әріректе, екінші бұрышта осынша сәулетке ерекше жарастық бергендей боп жалтыраған трюмо айна орнығыпты. Кереует басына қойылуға тиісті қос тағандар ғана, сірә, құрып үлгермесе керек, біз қайда барамыз дегендей, босағада бірбіріне мінгесіп, топсалары бекімеген қалыпта жетімсіреп тұр.

	Бұл бөлмеге де разы болған Қазыбек үшінші есікті қымсына ашты. Көңілін әрқилы күдік жайлап, мен осы қайда тап болдым, кімнің үйін аралап жүрмін дегендей қобалжу да бар еді. Тегінде, бұл бөлме жұмыс істейтін кабинет есебінде өзіне тигенді.

	Мұнда ол әлгіден бетер таң болып, есік алдында сілейіп тұрып қалды.

	Алжирдегі вилласында Қазыбек екі жыл пайдаланып, өз мүлкіндей көзі үйреніп кеткен жатаған жазу үстелі, астына айналма механизм бекітілген кең креслоотырғыш, ал бір жақ қабырғада. Иә, өмір бойы өзі арман еткен, осындай бір әсем шкафтар қолыма түссе шіркін дей беретін кітап сөрелері бірбіріне сүйеніп, бірібіріне амалсыз жантайғандай сап түзеп қабырғаға жабысып тұр. Еңсесі сонша биік – тура созған қолымен бірдей тұрықты. Ал шынылы сөрелерінің көптігі мен жабық бөлімдерінің жаңғақ кескінді жарасымды реңі ше! Қазыбектің ес білгелі, бәлкім сауатын ашқалы ден қойып жиған қазынасы кітап болушы еді. Басында ол тек қана әдеби кітаптарды жиғанды. Бертінде тағлымтанымы өзгерді. Әдеби шығармалардың қолына түскенін емес, ең керегін, жаны сүйетінін ғана іздейтін болды. Соның өзінде бұлардың жалпы қарамы бес мыңнан асқан. Геологиялық, техникалық әдебиеттер мен әртүрлі анықтамалар да бірталай. Бәрбәрі жинала келе едәуір қорлы қазынаға айналған. Ақтастан көшкенде қолғабыс етуге келген таныстары айтқан бір сөз: «Геологтар тас жияды деп бекер айтады жұрт. Сенбегендері Қазыбекті көшіріссін», – деген қалжың бұларға еріп, Алматыға да жеткен. Алайда кітап қоры соншама мол болғанымен, көңілдегідей шкафқа Қазыбектің қолы жетпей ақ жүрген. Ақтаста экспедиция ісмеріне істеткен ағаш сөрелер көшіруге жарамай қалды – үстіріктелген тақтайдан құралған жұпыны мүлікті. Алматыда тәуірін алуға уақыты да, құнты да болмады. Алыпсатар дүкеннен асығыс сатып алған екіүш шкафқа иін тіресіп, кейбірі солардың астыүстіне тығылып, кітаптары сыймай тұратынды. Мына пәтерге кіргелі сол сөрелерді өзі мүлдем көрмеді. Ал кітаптары бір жақ бұрышта тау боп үйіліп жатқанды. Соларға қарап Қазыбек ішінен: «Тұра тұр, осы жолғы табысымның бірер мыңын тек қана кітап сөрелерін істетуге жұмсармын», – деп кіжінген. Сол ойын Меруерт айтқызбай таныған. Бір қабырға тұтасымен шынылы шкаф болған да шыққан. Жүйрік көңілі есептеп қараса – алтыжеті мың кітап еркін сыйғандай.

	– О, бұл бір келісті шаруа болған екен! – деп қалды масаттанған

	Қазыбек бөлмеде жалғыз тұрғанын ұмытып.

	Айман мен Шолпан бұл сәтте бір бөлмеден бір бөлмеге жүгіріп, жиналып жатқан жиһаздарды дабырлай қуаныштап жүрген.

	Қыздарға тиген төртінші бөлме ғана өзгерістен аман. Оның жиһазы бұрын алынған, астаналық шеберлер бар өнерін салып, әскездеп істеген жергілікті фабриканың бұйымы болатын. Бірақ мыналар келген соң көрер көзге құны түсіп, ескі киімдей жұпыны қалыпқа еніпті.

	Төрт бөлмені де жағалай сүзіп шыққан Қазыбек келіншегін таба алмады. Асүйде бейтаныс екі жігіт семіздігі қардай аппақ қой етін мүшелеп жатыр. Жатын бөлмесінде екі жігіт шифонер құруда. Зал үйінде де бейтаныс дәу еркек Назкенмен қосылып, шаңырақтай креслоны шалқасынан төңкеріп тастаған – соның әлдеқандай тетігін шұқылап отыр. Әлдеқанша бума жәшіктер ашылмаған қалпы коридорда кезек күтіп тұр...

	Аяқ астынан пайда болған осынша мол жиһаздың өздері үшін келгенін сезсе де, соларды жеткізіп қана қоймай, жанталаса құрып жатқан бейтаныс қолғабысшыларын танымағанына таңданып, бір жағынан соларға күдіктене қарап, қайсысынан жөн сұрауды білмей, аңыраған қалыпта Қазыбек қыбыжықтап сәл тұрды. Бір уақ ойлаған: тұрмыс комбинатының шеберлері екен деп. Кенет кілт сылдырлады да, іле есік ашылып, үйге Меруерт кірді. Қолында дөй боқша, мықшыңдап әрең көтеріп келеді. Қазыбек тұра ұмтылып келіншегінің қолынан боқшаны алды. Ауыр болғандай себебін сонда білді: неше түрлі арақшарап, қаптаған шөлмек...

	– Жанымау, түсіндірсеңші бірдеме. Мынау дүние, мына кісілерің? – деді аңтарылған Қазыбек қолындағы боқшаны дәліздің төріне қарай сүйретіп келе жатып.

	– Елеместің сөзімен айтқанда, келіншегіңнің пысық болып туғаны – сенің бағың! – деді Меруерт күйеуіне жымия қарап. – Жүр, ана жаққа, әңгіме бар айтатұғын...

	Назданып еркелей сөйлегенімен әлденеге қобалжып тұрғанын сездіріп алды. Шынында да күйеуі келгелі қолы тимей, кісі басып, оның үстіне сағынып көріскен қуанышына мәресәре болып жүріп, Меруерт машина саудасын күйеуіне айта алмаған. Неше мәрте айтуға ойланса да, неге екені белгісіз, жүрегі соған дауаламады. Әсіресе ауылдағы әнеугүнгі реніш әңгімеден соң. Бір нәрсені қате жасағанын, дүниеқұмарлық пиғылға беріліп кеткенін кеш аңғарғандай болып, кінәлі сезімде толқып жүргенді. Соған енді Қазыбек те қосылып, оның бекер болған, айырбас сауданы дереу бұз десе – не істеймін деп те қауіптенген. Бір жағынан орайы келіп тұрған сонша жиһазды алып қалғысы келген. Дүниемүлік соңынан жалықпай жүретін шаруақор еркек – Қазыбек емес. Жұмысқа шыққан соң жайы белгілі: үйдегі шаруаны біржола ұмытады; мәнді бір ойдың жетегіне түсті ме – соны бір жайлы еткенше одан қайыр жоқ. Ал мынаның сәті түсіп тұр. Сонсоң да өзіне астыртын хабарласқан ағайынды Жаркеловтерге:

	– Қолдарыңа мебель түсісімен бірден үйге әкеліңдер, «Волганы» да сол күні мініп кетесіңдер! – деген.

	Міне, енді, олар уәдесінде тұрып, соншама дүниені жеткізіп отыр.

	Жайлап отырып, асүйде ет бұзып жатқан ағайындылармен гараж кооперативінде танысқанын әңгімеледі.

	– Тек сен маған ұрыспа, Қазыбек! – деп Меруерт күйеуіне жаутаңдай қарады. – Әкей де осы жолы сыбағамды оңдырмай берді. Ауылға біз «Волганы» айдап келуге барғамыз. Мен жоқта немен шұғылданғансың деп ұрса бастасаң, не істерімді білмеймін. – Кемсеңдеген келіншек ерінің кеудесіне басын төседі де, кенет өксіп қоя берді.

	– Қой, онысы несі, – сасқалақтаған Қазыбек қосағын иығынан сүйеп, француз әтірінің хош иісі аңқыған қолаң шашынан емірене иіскеді. Қазыбектің ойына баяғы кездесу, Ақтастағы жұпыны бөлмесіне ұрын келіп, мен сендікпін деп тұрған Меруерт қыз елестеген: «Қанша жыл болды соған да?!» – деп қамыға ойлады. – Сол күндегі Меруерт бүгінгі Меруерттің сіңлісі тәрізді... «Сен ғана керексің, бір өзің ғана. Басқа ештеңе де, тек өзің!» – деп, қос жанары нақ қазіргідей мөлтілдеген жасқа толып, өзіне қиыла қараған сайын жүрегін баурай түскен нәзік жанды, сәби қылықты еркетотай қыз қайда десеңізші?! Иә, сонау «Шығыс шеңберімен» саяхат шеккен алғашқы сапарда да өзіне қосылып: «Қайда екен қайда, дариға, сол қыз?» деп, тебірене ән салатын, бір көргеннен ынтық еткен, бойдақ өмірін күрт өзгертіп, жаңа белеске бұрған жас сұлу қайда екен, шіркін?!. Жоқ, өзгермеген қалпында, сол келбет, сол бейне. Бәзбаяғы Меруерт. Сәл толысқан, бетжүзі бұрынғыдан да сұлуланып келісті ажарға енген. Бойы әнтек өсіңкіреген, әлде туфлиді биігірек киген соң ба, тоқ балтыры бұлтиып, белі де қыз күніндегідей қиылып, мөлдіреген қарақат көзі адамға бейкүнә шыраймен аңтарыла қараған – кәдімгі Меруерт. Сөйтсе де...»

	– Не болды, жаным? Өзің басылып отыршы. – Көңілінде бір сәт көлбең еткен жат пиғылдан, теріс қақпай ойдан шошынған Қазыбек келіншегін құшақтаған бетінде қыздарының төсегіне отырғызды. – Қане, қайтадан айтшы. Нені бүлдірдім дейсің, мен саған не үшін ұрыспақпын?

	Меруерт көзін сүртті. Іле айнасын іздеп, қол сөмкесін ашты. Алдымен қолына бір уыс ақша ілінді. Олардың шашылғанына қараған жоқ, тинәмдай айна суырып алды да, бетжүзін түзей бастады.

	– Ой, сенсіз өмір сүру маған қиын екен, – деді әлден соң күрсініп, – жалғыз тұрған екі жылда мен не көрмедім? Сен оны білмейсің, түсінбейсің. Жартастағы үлкендер болмаса, иә сонсоң менің қайырымды әкешешем қолғабыс етпесе, ойлағамын, жынданып кететін шығармын деп...

	Қазыбек басын шайқады: «Апырау, біздің тұстастар соншама боркемдік болып туғанбыз ба? Ерін қан майданға аттандырып, төрт жыл бойы орнын күзеткен шешелеріміз қалай шыдаған? Ел үшін шейіт болған азаматының түтінін сөндірмей, өмір бақи жесірлікте ғұмыр сүрген бейкүнә апаларымыз ше? Ал сен? Екі жыл ерінсіз тұрғанды азап көріп...» Алайда келіншегіне басу айтып ештеңе демеді. Меруерт болса тоқтар емес, біржола арылғысы келгендей жан сырын шерте берген.

	– Балалардың өз ермегі бар, ал мен – күнітүні жалғызбын, ертелікеш көрерің – төрт қабырға мен бедірейген төбе. Қайсыбір күндері сені аңсап, таң атқанға дейін ұйықтамай шығамын. Ой, енді сенен қалмаймын, қайда барсаң да бірге кетемін!..

	Қазыбек бәрібір үндеген жоқ, мырсмырс күлді: «Мен де сенсіз жетісе қойғам жоқ, әсіресе елжұрттан қашықта, көңілің құлазып жүргенде, жаныңа бір мезгіл дамыл беріп, ашынажай сөйлесетін; дүниені ұмытып, асаудай бұлқынған тәніңе жансәбіл түнетер қасыңда жарың болмауы – нағыз азап екен, білгің келсе. Бекерақ сені ерте қайтарыппын...» – деп ойлағанды.

	– Тегінде, сен маған ерік берме, жарай ма? Ерік бердің бар ғой – бір нәрсені өстіп бүлдіремін де жүремін. Ал не дейсің маған, мені кешірдің бе? Айтсаңшы бірдеме. Ау, осыны да күнтүн ойлап, ұйқым қашып жүргенін сен білсең...

	– Нені, нені кешіремін, Меруерт?

	– Машинаңды сатып жібергенімді. Мына бөлмелерді әдемі жиһазға тезірек толтырғым келді. Әйел затына білесің ғой, жылтырақ нәрсеге құмартып тұрады.

	– Сатылса барсын! – деді Қазыбек келіншегінің не үшін қобалжып тұрғанын әлі де түсінбей. – Игілікке алынған мүлік игілік үшін жұмсалды. Тағы біреуін аламыз. Қайғың сол – төрт доңғалақ па?

	– Рас па, рас қой, Назкетайдың көкесі? – деп Меруерт күйеуін тағы да құшақтай алды, еркіне қоймай шөпшөп сүйіп те жатыр.

	– Онда, жүр, анау жігіттермен таныстырамын. Өздері сыпайы, өте жақсы кісілер!

	– Айтпақшы, оларың кім? Бұлардың бәрін қайдан шақырғансың?

	– Ту, қалай ұқпайсың? Көк «Волганы» иемдену үшін сол жігіттер мына дүниелерді тауып әкелді емес пе. Ну, айырбас жасадық.

	– Айырбас?

	– Аз ба, бір машинаға осынша жиһаз – үш бөлмені бірден толтырып алдық. Жапонның айтулы «Миникосы». Мұндай асыл дүниені алу үшін бізге он жыл кезекте тұру керек! Кереметің оның сен әлі көрген жоқсың, анау коридордағы жәшіктерде не тұрғанын білесің бе: түрлі түсті теледидар, төсекорын, тіпті алты адамға есептелген байпақ!.. – деп Меруерт масаттана сөйлеген.

	Қазыбектің шаруаға икемі шалағай санасына жаңа жетті: Меруерт өзі жоқта әлдеқандай бір шатақ шаруаға көз жұмған. Сірә, мына пысықтардың бопсалауына түскен. Күдікті адамдар, жүрістері де күдікті. Бұларды ол қайдан тапқан, кім өздері?..

	– Жарар, Меруерт Айбатовна, – деді Қазыбек жайбарақат қалыпта. Ерінің әлденеге тіксініп қалғанын Меруерт даусынан сезді. Сезді де жайнаған жүзі қайта жабырқап, Қазыбекке сескене қарады. – Әдемілігінде жиһаздың қапы жоқ, қазақ баласы ғұмыр бақи көрмеген асылдар, бүкіл Алматыда, сірә, бізде ғана болар, ә?

	– Ну, енді біз ғана болмаспыз, сөйтсе де екінің бірінде жоқ! – Күйеуінің кекесін сөзін сезбеген Меруерт шынын айтты. Қазыбек те Меруерттің тұл бойындағы барша қасиетінен де осынау шынайы аңғалдығын, ойындағысын айтып салып қарап отыратын ашық мінезін жаратушы еді. Ал қазір сол үшін де жыны келді. Тура сөзге көшпесе, тұспалдаған әңгімені жуық маңда ұғар емес.

	– Бұлардың бағасы қанша?

	– Білмеймін. Әйтеуір қымбат дүние! Он үш, әлде он төрт мың дейді. Бәлкім он бес мың!.. Ну, бұл кісілер де оны енді жайданжай алған жоқ, базадан әпергендерге де үстеме төледі. Бізге соны білудің керегі қанша?..

	Қазыбек қолын сермеді. Әйелінің аңғалдығына таңғалғаны соншалық.

	– Ал машинаны қаншаға бағаладыңдар?

	– Білмеймін, Қазыбек. Сонша тергеп саған не болған? Айттым ғой айырбас жасадық деп. Басына бас. Ту бастан солай уәделескенбіз...

	Қазыбек төсектен жайлап тұрып терезе алдына барды. Ерінің өзіне жауап бермей теріс айналғанын Меруерт түсінбегенге жорыды.

	– Немене, машинаңды арзанға бердік пе? «Волганың» құны базарда сұмдық деседі! Назкен екеуміз ойладықойладық та: мінілген машинаға жарар дедік. Сен келгенше бұл үйді жайнатып қоймақ болдық, соған асықтық. Әйтпесе...

	– Арзан емес, қымбат! Бірақ соны қандай жолмен жасағаныңды, қымбатты Меруерт Айбатовна, түсінесің бе? – дегенді жалт бұрылған Қазыбек. – Жоқ, түсінбейсің! Не істегеніңді, құдайау, әлі де білмейсің! Мұның барып тұрған қылмыс! Аринабат қайда, ертеңгі абыройды неге ойламайсың – соның бәрін бір сіріңкеден қалмайтын жылтырақ ағаштың, боқ дүниенің жолына байлап? Бұған жолдастарымыз не дейді, Алжирге табыс табу үшін, үйге мүлік жинау үшін барған дүниеқоңыз атану емес пе мұның аты? Әй, Меруерт, Меруерт! Не істегенсің? Қайдағы бір базар маңын торыған пысықтармен кәмпан болып, саған не болған, құдайау? Мұндай қымбатты олар, әрине, пара беріп, базадан алды. Машинаны да, көрерсің, өздері мінбейді, ертеңақ, екі есе үстеу қосып, біреуге сатады. Жаңа достарыңның кім екенін ұқтың ба енді?! Бәсе, бәсе, мен ойлағам, апырау, бұлар неғылған жарылқаушы жандар деп?..

	Қазыбек сөйлей бастағандаақ, Меруерт бөлменің ортасында қаққан қазықтай сілейіп тұрып қалған. Он төртінші жыл Қазыбекті қасына еріп жансерік болғалы. Үй болған соң шыныаяқ сылдырламай тұра ма, әлденеге ренжісіп, өзара дауыс көтерісетін сәттер болғанды. Бірақ Қазыбектің өзіне нақ осылай, ауыр сөздер айтып, жержебіріне жеткендей ашу білдіруі тұңғыш рет. Сірә, өзінің мына қылығы шектен шыққан іс болған. Солай екенін ана жолы Жартасқа барғандаақ аңғарып еді. Амал қанша, әсем дүниенің буы миын шырмап босатпады. Енді ойласа, сондаақ бұл пысықтардан құтылу қажет екен. Мұны ол қазір ұқты. Ұққаннан не шара? Кеш, кеш енді! Өртеніп кеткір қу дүние үйінде тұр, ал машинаны тап қазір Жаркеловтер мініп кетуге тиіс.

	– Осы қазір бар да базар достарыңды үйіне аттандыр. Түптүгел қарасын өшірсін! Ағаштарын да алып кетсін. Машинаны сатқың келсе, қаржы керек етсек – дүкенге қоямыз. Аласың сонсоң не керек етсең де! – деді ері қарсылық тілемейтін кіді үнмен.

	– Қазыбек, азырақ ойланшы...

	– Үйді босатқан соң ойланамыз.

	– Сен мені бөгде кісілердің алдында біржола масқара еткелі тұрсың, Қазыбек.

	– Сөз бітті, Меруерт Айбатовна!

	– Кешір, Қазыбек! Мен мұны істей алмаймын. Менде де жігер, намыс бар, бұл үйдің қазаношағына иеленген соң бірдемеге қақым да болуға тиіс. Қысқасы, қате десең де – келісіп қойдым, оны енді өзгертпеймін! – деді Меруерт тістене сөйлеп. – Менің де ел құсап өмір сүргім келеді, үйімде жұрт қатарлы жиһаз болғанын, қызметтен келгенде көз алдымда оның жарқырап, жанымды жадыратып тұрғанын қалаймын. Кімнен кембіз, өзің айтшы? Он жыл тастақты қуыста, шет қақпай қалған Ақтаста қаңғыдық, үстімізге жібі түзу киім киіп, жайлы баспана сайлап, иә мүлік жиғамыз жоқ. Одан соң шетелге кеттік! Ел абыройы, Отан мерейі үшін балашағаны жүдетіп, өзімізді жүдетіп... Не үшін соның бәрі, кім үшін? Сенің қам жеп тұрған атақабыройды басқалар неге ойламайды? Оларда партбилет, аринабат жоқ па? Адал еңбекпен, қыруар бейнетпен тапқан мүлкіміз пара түгілі, ұрлықпен келсін, аламыз. Ең абзалы, бұл шаруаға сен араласпа, ақылға көнсең!?

	– Меруерт, тезірек қайтармасаң, олардың жағдайы тегінде қиын болады. Тергеу орындарына хабарласам, білесің, оның арты неге айналарын? Сондықтан тап қазір табандарын жалтыратсын! Бар енді!..

	Меруерт шоқ басқандай дызалақтады. Еркелеп айтты, ашу шақырды. Қазыбекке бірдебірі әсер етер емес. Аумаған қыңыр әкесінің мінезі. Әкесі де ана жолы қуанышты хабар үстінде машинаны гараждан шығартқанымен, жол бойы, тіпті баласы келіп, мәзмейрам болған даңдұң күндерде де өзіне ләммим деп тіл қатпаған томағатұйық қалпы ауылына қайтқанды. Демек, кінәсін кешпеген... «Бұлар солай, – деп ойлады ол, – Қазтуған әулеті түптүгел қара тастан жаралған. Ыстықсуыққа мойымайтын көнбіс, шетінен ақжүрек, арлы, дүние қызығын, әлемжәлемді тәрік еткен жандар... Ал мен ше?.. Жақсыны көрмесем, асылды қолыма ұстап қызықтамасам – тұра алмаймын. Өйткені мен әйелмін! Қазыбектің мұны түсінуге ақылы жетеді. Демек, түптің түбінде кешіреді...»

	– Қысқасы, былай, қымбатты ерім, – деді әлгіден бетер тістенген Меруерт. – Сағынып көрген келіншегіңді милицияға сүйрету мұрат болса, аянба, осы қазір хабар бер! Ал мен ешкімді де қумаймын, үйіме келген затты да қайта шығартпаймын!..

	Қыздарының төсегіне сылқ құлады да теріс қарап жатып алып, ежелгі солқылына кірісті.

	Қазыбек те бұл мезетте шындап қаһарға мінген: келіншегінің жылаумен жеңетін ежелгі «қаруына» иілген жоқ, дәлізге шықты да, бөлменің есігін нығарлай жапты. Сол бетінде асүйдегі шаруаларын бітіріп, қолдарын жуып жатқан, бетпішіндері ғана емес, ернінің үстіне қылтитып қойған қысқа мұрттарына дейін бір суретшінің қаламынан шыққандай ұқсас екі жігітке келіп, өз жөнін айтты. Ағайынды Жаркеловтер бастапқыда абдырап қалды. Сәлден соң өзін Қуат деп таныстырғаны қос қолын бірдей ала жүгіріп:

	– Бәрекелді, сізді біз, ағасы, осы үйге қыдыра келген қонақтардың бірі екен деп, мына бір шаруаға алаңдап, танымай қалдық. Айыптымыз. Міне, соның айыбы! – Көз қиығымен үстел үстінде мүшеленіп жатқан үйеме тегене етті нұсқады. – Ал, ағасы, алыс сапардан аманесен оралғаныңыз қайырлы болсын! Асыл жеңешеміз сіз жоқта өзіңіздің атыңыздан билік жасап түсірткен мүліктеріңіз де игіліктеріңізге ұсталсын!..

	– Жігіттер, әңгіме былай, – дегенді Қазыбек сөз нөпірін бората жөнелген Қуаттың желдірме сөзін кілт үзіп. – Асыл жеңешеңмен болған айырбасты бұзылды деп есептеңдер. Машина сіздерге берілмейді, ал мынау, қиналып тапқан қымбат дүниелеріңізді осы қазір алып кетіңіздер! Біздің үйдің босағасында мұндай астыртын сауда болған емес, болмайды да. Иесі алыста жүрген үймен бекерге байланысқансыздар.

	– Бәлкім, сіз, замандас, – деді манадан бері үнсіз тұрған ағайындылардың үлкені, – машинаның нарқын көтергіңіз келе ме? Ол өзі біршама жүрілген мүлік көрінеді және сіз оны арзан кезінде алыпсыз. Сөйтсе де көңіліңіздегі бағаңызды айтыңыз, біз де мына дүниенің құнын естіртіп, сауданы қайта жасалық. Ағайыншылап келіссек деймін...

	– Жоқ, сіздер мені ұқпапсыздер, – деді Қазыбек зілдене сөйлеп. – Машина сатылады, тек алыпсатар дүкені арқылы. Сөз бітті, жігіттер!

	Ағайынды Жаркеловтер бұл қандай мәрттік дегендей одағай таңданыспен бірбіріне қарады: Қазыбектің айтып тұрғанын ұқпағандай, өмірде мұндай да аңқаулар болатынына сенбегендей шырай тұрғанды жүздерінде... Сөйтсе де жаратылыс оларға жылпостық қана емес, сергек сезім де дарытқанды. Қолдарын сүртіп, орындық арқасында ілулі тұрған киімдерін алды да:

	– Сіз бізді, Қазеке, тегінде, бірден қумаңыз. Ертең қайта келейік, бүгін өздеріңіз сөйлесіп, – дескенді.

	– Жоқ, ертең кеш болады. Жүктерің онда милицияның машинасымен кетеді, – деді Қазыбек ақырын ғана. – Сондықтан бүгін әкеткендерің жөн!..

	– Апырай, жүк машинамыз кетіп қалмаса жарар еді, – сасқалақтаған ағайындылар кенет сыртқа жүгірді.

	Олардың қолғабыс етуге шақырған ісмерлерін де ізінше аттандырып, қыздардың бөлмесіне қайтып келсе – Меруерт бетаузы жасқа жуылып, додадодасы шыққан, апылғұпыл киініп жатыр. Қазыбектің жүрегі зырқ ете түсті. Келіншегінің бұлқанталқан ренжуін, бірер күн өзіне тіл қатпай дүрдиіп жүруін күткен, бірақ нақ мынадай шұғыл бетбұрысты ойламаған еді. Өзін көрмеген екі жылда, демек, бұған да жаңа мінездер дарыған. Әлде жүйкесі жұқарған? Соның бәрі не үшін? Қайдағы бір опасыз боқ дүние үшін. Арлы жігіт соған да қамықты. Жанындай жақсы көретін келіншегінің, көңіл көкжиегінің төрінде ұстап жүрген қимас адамының күйкі тірліктің шылауына түсіп, тым ұсақтанып кеткеніне қысталанып, сағы сына қапа болды.

	– Жібердім гараж таныстарыңды. Бүгінақ әкететін болды.

	– Онда мені де сол дүниенің барған жерінен іздерсің. Әлбетте, сүйкімді жарыңды керек етсең!

	Келіншегі тықтық басып есікке беттеді.

	– Меруерт, ақылыңнан адаспа, ертең алынатын құрғыр мүлік үшін не керек соншама бүлініп? – деп Қазыбек ұмтыла түсіп, келіншегінің жолын бөгеп еді.

	– Жоқ, Қазыбек, мүлік емес, бұл үйде қадірім болмағаны үшін кетемін. Мұны сен түсінуге тиіссің!..

	Қақ маңдайынан есік те кенет сарт етті. Іңкәр болып ту қиырдан аңсап келген, екі жыл бойы сағынған мауқын да басып үлгермеген қимас жары артына бұрылмастан кете барды. Соңынан қуа шығар еді, дәл қазір қайырылмасын біліп тұр. Қайтымы тез болғанмен оның да өзіндігі бар. Меруерттің түптеп келгенде қайтып ораларына Қазыбек титтей де шәк келтірген жоқ. Екеуіне тап бүгін осы жанжал бірақ қажет пе еді? Амал не, соншама зарығып күтудің ақыры бір аптаға да жетпеді. Демек? Киім тозады, мүлік ескіреді, ал махаббат шоғы ше? Оны да күлге айналдырып, біржола сөндірмеу үшін мезгілмезгіл бап, күй керек болғаны ма?..

	Ұнжырғасы түсіп үлкен бөлмеге келді. Жарқырап тұрған шкафтардың беті күңгірт тартып, әлгі бір әзірде көңілін жадыратқан асыл бұйымдардың жарқыраған беті кірленіп қалғандай. Бірдебірі манағыдай жарасымды әсермен көзіне іліксейші.

	Жандүниесі құлазыған жігіттің көз алды бұлдырады. Қолына түскен затты ала салып, самсаған бұйымдардың бірін қалдырмай шаққысы келді. Асылын да, жасығын да. Шағып болып, жауынан кегі қайтқан қас батырша терін сүртіп, жайбарақат бір сезімде рақатқа батып, өзінше тынымдап отырғысы келді. Соны ойлап, кресло жанында ұмыт қалған сабы сынық балтаны қолына алғанды. Саптауы мықты ма дегендей, бірер мәрте салмақтап көрді. Бір әупірімге жарайтын тәрізді. Көтере беріп кілт тоқтады...

	– Көке! – дегенді есіктен сығалаған Назкен. – Тау жаққа барып келсек қайтеді?

	Қолы ғана емес, тұла бойының дірілін басып:

	– Барсақ барайық, – дегенді ұлына қыстыққан үнмен әрең сөйлеп, – тек автобуспен. Машина руліне қазір отыра алмаймын...





ТОҒЫЗЫНШЫ ТАРАУ




	І

	Қали Жақсыбеков Өскенге келген беттеақ облыстық партия комитетінің бөлім меңгерушісіне кірген. Валерий Иванович Матвеев обкомға ауысқанға дейін Ақтаста, қалалық партия комитетінде істеген. Партиялық қызметке кеншілер ортасы нан көтерілген байырғы өндірісші. Жасы өзінен әлдеқайда кіші болғанмен, шалғайдағы кеніштің бейнеті мен зейнетін талай жыл бірге кешіп, өмір сабағын да біршама уақыт бірге алған сырбаз адамды.

	Матвеев Ақтас кеншісін көптен бері көрмеген кісідей қуана қарсы алды. Халахуалын, тіпті Сағила Байболқызының денсаулығын тәптіштей сұрады. Содан соң жайраңдап тұрып:

	– Келіп қалдыңыз? – дегенді. – Неге шақыртқанымызды білгіңіз келеді?

	– Сені мен, тегінде, осы қылығың үшін де жақсы көремін, Валера, адамның ойындағысын біле қоясың, – деп Қали кеңкілдеп күлді. – Ал тезірек естірт, кімге, нендей сыбаға үлестірмексіңдер?

	– Кен комбинаттарыңның жетекшілерін шақыртуға ой салған мен. – Бөлім меңгерушісі кеншіге сығырая қарады. – Партконференциядағы жойқын сының үшін жауап бересің, Нариманыч. Құдайбергеновке тиіспеу керек еді, тиістің екен – шайқасуға әзір бол!..

	– Маған кен керек! Кен тауып берсеңдер – ешқайсысыңа да тиіспеймін. Уәде етейін, Валерий Иванович, бәрің де тыныш ұйықтайсыңдар.

	– Бұл сөзіңізді мәжілісте қайталап айтсаңыз да қарсылық жоқ, – деді Матвеев алдындағы қағаздарды тырсиған мұқабаға ретретімен тоғытып.

	– Мәжілістен жаралған кенді көрсем көзім шықсын. – Қали мырс етті. – Бірбірімізді жеп өзара найза түйресіп, ренжісіп тараймыз. Ал содан кен өне ме? Білмеймін. Кенді де, тегінде, керіскендер емес, іздегендер табады.

	Матвеев сағатына қарады да, іле орнынан тұрды.

	– Әңгіме көп, Нариманыч... Жүріңіз, бәрін де Ахмет Ақтаевичтің өз аузынан естисіз.

	Жақсыбеков сыйлас досының бүгінгі қабылдауына риза болған жоқ. Нақты сұрағына сырғақ жауап естіді. Ақылкеңес естуге кіріп еді, Құдайбергеновті есіне салды. Ілияс Мырзаұлы жаңа көріп жүрген құқайы ма? Ал обкомға жедел шақырту тегін емесін жүрегі сезеді...

	Ақтаевтың кабинетінің алдындағы тараң бөлмеге ол дүдәмал көңілмен енжар кірді.

	Ертелеу келіпті. Матвеевтің хатшыда шұғыл жұмысы бол ды ма, бірден ішке еніп кетті де, Жақсыбеков кідіріп қалды. Қабылдау бөлмесінде кісі көп екен. Ақтас қана емес, Кенді өлкенің әр жерінде ірге тепкен таукен комбинаттарының әйгілі директорлары түгел дерлік. Қали барлығымен де қол алысып жайдары амандасты. Ал терезе жақ шетте оқшау жайғасқан, шоқша сақалды, бойы жер жалдағандай бәкене, бірақ орындыққа шегелеп қойғандай мығым мықшиған, жүзі бейтаныс орыс азаматына бас изеп қана, сыпайы адамның ізетін білдірген.

	– Таныс па едіңіздер? – деді Қайыңды комбинатының мосқал директоры Акимов қолтықтаған қалпы Қалиды шоқша сақалды бейтанысқа ертіп келіп. – Орталық кен барлау институтының лауазымды өкілі Виктор Николаевич Табаров, геология докторы! Танысып ғана қоймайсың, Нариманыч, бұл кісімен дос болуға кеңес беремін. Ақтасыңды көтерем халден тек қана осы кісі шығарады, құдай біледі деп сөйлейін, шындап кіріссе, Виктор Николаевич қоймайды, жердің жеті қат жұлығына тығылған көмбе болса да тауып береді. Естіген боларсың, біз үй іргесінен тыңнан екі желі уәде етіп отыр...

	Кенші әріптесінің мәскеулік қонақты асыра мақтауы өзіне жасалған тура емеурін болса да, Жақсыбеков бейтаныс зерттеушіге: «Е, сіз осындай көреген кісі ме едіңіз, дақпыртыңызды естіп едім!» деген сияқты жорға лебіздер білдіріп, жалпылдай қоймады. Басын изеп, қонаққа қолын сүлесоқ ұсынғанды.

	– Бірер желімен біздің Ақтасты көтерем халінен құтқара алмайсың, Устин Трофимович. Сен қазатын мыс емес, біздікі салмақтырақ қазына, – деді Қали Нариманұлы әзілшыны аралас, қорғасын кенінің ауырлығына емеурін білдіріп. Қартаң кеншінің үні немқұрайды, әнтек шаршаулы естілді.

	– Бұл мәселенің қиындауы, сірә, өздеріңізден шығар, – Табаров мұндай мәнді мәселені отырып сөйлескенім жарамас дегендей, орнынан көтерілді.

	Жақсыбеков ғалым қонаққа енді ожырая қарады. Бір жерде көрген сияқты. Әлде есімін естіді ме екен? Күн сайын өзіне ондаған кісі келеді. Солардың қайсыбірін есінде сақтайсың. Ал мынау? Қанша ойланса да есіне түсіре алмады.

	– Сіздерде сан мәрте болғанмын, Қали Нариманович. Тамаша жер, әсіресе қалаңыз! Дүниенің бәрін типтендіріп, бірыңғай сіріңке қораптар тұрғызып жатқанда, қалайша жаратылған сән қала деп еріксіз таңданасың. Қайталанбас сәулет, тек қана Ақтасқа жарасатын! Бай өлкенің қазынасына лайық, жер астындағы қымбатқа лайық ертегі қала болған да шыққан! Сізді де сыртыңыздан жақсы білемін, тек танысудың сәті келмеді.

	Табаровтың өз тұрағы жайында төндіре сөйлеген шабытты әңгімесін селқос шырайда, оны да ізет үшін еріксіз тыңдаған Қали Нариманұлы биязы жымиды да:

	– Кешіріңіз мені, – деді бейтаныс қонақтың әлдеқандай себеппен лепіріп тұрған көңілкүйін бірден басуды ойлап. – Ақтаста қайда болып, қандай адамдармен танысқаныңызды шамаладым. Сізді маған келтірмеген, әлде өзіңіз қажетсінбегенсіз...

	Табаров кенет қолын сартсұрт соғып, ешбір қысылыпқымтырылмастан қарққарқ күлді. Кеніш директорлары бейтаныс мейманға тіксіне қарасты. Мұндай жерде келеңсіз саналатын ерсі күлкі, дабырлап қатты сөйлеудің өзі бұл ғимаратта әдепсіздікке бағаланбақ. Алайда қытымыр хатшы, жұрттың бәрі Аннушка деп еркелете атайтын жасамыс әйел қабағын шытып, селдір қасын әнтек көтеріп жалт қарағанымен, Одақтан келген сыйлы қонаққа ештеңе демеді. Ал Виктор Николаевичтің өзі ештеңе кәперіне кірмеген шырайда, әмбе әлгіден бетер одағай қылықпен Жақсыбековті кенет иығынан қағып (онысы, тегінде, жиналған көптің көзіне шектен шыққан ерсілік болып көрінді: жасы егде тартқан, дүйім жұрт қадірлейтін парасатты Қали Нариманұлы танысқан сәттен өз қатарындай тең сөйлесу шынында да лайықсыз қылықты), самбырлаған үнмен:

	– Бұл үшін мен титтей де кінәлі емеспін, жолдас Жақсыбеков. Сенбейсіз бе? Мұның жауабын өзіңіздің қарамағыңыз дағы геология бөлімінен сұраңыз, – деп өздерін таныстырған Қайыңды мыс комбинатының директорына бұрылды. – Ал сізге, қадірлі Устин Трофимович, жүз мәрте ізет! Мәжіліс үстінде емес, абиұр болғанда, Қали Наримановичпен сәл бұрынырақ таныстық. Сол үшін таңы бір желі сұрасаңыз, жалықпай іздеуге әзірмін, хаха!.. – Тағы бір мәрте рақаттана күліп алып, сірә, бұл – тілдескен кісісін өзімсініп, түрткілеп тұру үйреншікті машығы болса керек, Ақтас директорын жеңінен тартты. – Тегінде біз, Нариманыч, бір тілеудегі адамдармыз. Әсіресе бүгінгі ділгір мәселе хақында. Өйткені мүйіздейтін қарсыласымыз – біреу!..

	Жақсыбеков әлденеге қымсынғандай басын шайқап, қыбыжықтап қалды: «Алтынбаевтың жетесіздігі, міне, тағы да алдымнан шықты. Әй, Сардар шырақ, қашан ширар екенсің?..» Көз қиығымен сөз саптауы кесек, қимылқылығы де дөрекілеу жаңа танысына бағдарлай қарап тұр. Орындыққа шегеленгендей боп мықшиған оқшау отырысынанақ тегін жан емесін байқаған, күлкісі мен сөйлеу мәнерінде анайылық басым, тіпті соны қасақана жасағандай жасандылық аңғарылады. Әйгілі ғалым дейді. Кенші әріптесі көріпкел деп мадақтады. Сөйтсе де салған жерден өзіне тап беріп, сылқсылқ күліп тұрып, аяқ астынан жығынды еткен мейманды ол ұнатқан жоқ: «Көрерміз әуселеңді, дос боламыз ба, болмаймыз ба – оған төрелікті, тегінде, Ақтастың қыртысы айтар...» – деп ойлады.

	– Сіздерде қазуға жарамайтын кеннің құрамында қанша қорғасын қалады? – деп сұрады Табаров.

	Жақсыбеков ойланған жоқ, бірден атады.

	– Оны не істейсіздер?

	– Жер үстіне ілесіп шыққанын бөлек үйеміз. Дені төменде қалады. Оны байыту – тиімді емес, қара жерге бірден отырамыз. Сондықтан кедей руда топыраққа есептеледі. Әрине, ақтайтын шаруа емес. Сірә, бір кезде, кен қоры біржола құрыған мезетте оны да алатын шығармыз.

	Табаров басын шайқады. Бірақ Ақтас кеншісін қайыра қажаған жоқ.

	Сағат төртке бес минут қалғанда қабылдау бөлмесіне геологтар келді. Бастап кірген Құдайбергеновтің өзі еді, қасындағылар – айнымас серігі Шыбынтаев, үшінші кісіні – жүзі қызыл шырайлы, қаскірпігі аппақ, жирен шашты кексе орысты кеншілер танымады. Алайда геология жетекшілерінің бірі болар деп шамалады. Кейіннен келгендер кабинет алдындағылармен емеурін білдіріп, керенау сәлемдесті.

	«Сендер болмасаңдар – жұмысымызды істеп, кеңседе тыныш отыра берер едік» дегендей томағатұйық әлпет. Соныменақ алдағы тайталастың бағытбағдары айқындалып қалғанды. Кімдікім сыбайды: геологтар, әлде кеншілер?..



	ІІ

	Кабинетке қауырт енген өндірісшілер жайғасқан соңақ, Ақтаев мәжіліс үстелінің басына келіп, қолына тілдей қағаз ұстап тұрып:

	– Жолдастар, Кенді өлке геология бірлестігінің жетістіктері баршаңызға жақсы мәлім: бұл ұжымның өзіне жүктелген міндетті сәтті атқарып, Геология министрлігі жүйесінде де алдыңғы орынға шығып, жарыс жүлдегері болып жүргенін де білесіздер... – Обком хатшысы осы мадақ та жететін шығар дегендей өзіне әлде сынап, әлде енжар көңілімен томсырая қараған өндіріс басшыларын жағалай бір шолып етті. Содан үстел басында, өзіне ұрымтал жерге жайғасқан барлаушы геологтарға назарын бұрған, үшеуі де бүгін өз ара ақылдасып келгендей, тізе түйістіре қатар отырыпты. Хатшы келесі сөзін геологтарға қарап тұрып жалғады. – Алайда кен іздеушілерге біздің наразылығымыз орасан зор: облыстағы түсті металл зауыттары, міне, екінші бесжылдыққа аяқ басты, өздерінің басты өнімдері – қорғасын, мырыш, мыс, кадмий қорыту тапсырмаларын орындаған жоқ... Оның себебін кеншілер ескі кеніштердің шикізат қорының сарқылуына саяды. Бай қабаттар таусылған, кедей руданы өндіру – металдың концентратқа шығымын төмендеткен... Көрдіңіздер ме, «Ине жіпті сүйрейді, жыртықты ине бүтіндейдінің» кері. Қысқасы, бір олқылықты бір олқылық түрткілеп, соның аяғы геологтарды тауып отыр. Ал олар да бұған: «Бізде не кінә бар? Кен қорын жалпы регион бойынша жылмажыл өсіріп келеміз, ескі кеніштер сарқылса – тездетіп жаңасын игеріңдер! – деген тәрізді иланымды дәлел айтады. Мыңдаған халқы бар, іргелі қала, ірі өндіріс орнаған мекенді тастап, жолы қиын орман мен таулардан асып, елсіз қиырға көшуді ұсыну – мәселеге жаны ашығандық, иә мемлекеттік көзқарас дей алмаймыз. Сол үшін қаншама қаражат, уақыт, күш керегін есептеп қараңыздар. Миллиард сом шығын, әмбе жаңа қонысты игеруге кем дегенде бесон жыл уақыт керек! Ал соған дейін осы өңірдегі металлургия алыптарын немен жемдейміз, әлде тоқтатып қоямыз ба? Екінші, геологтар мәлімдемесінің де қисынсыз емесін мойындауға тиіспіз. Шынында дүниеде жоқ кенді, табиғат жаратпаған қазынаны олар қайдан табады? Осы мәселелер хақында бізге тұжырымды пікір керек. Ал біз, турасын айтсақ, осы күнге дейін әркім өзін жөн көрген пайдасыз сөзжарыстан құтыла алмай жүрміз. Металлургтер, әрине, көпірме сөзден металл қорыта алмайды, оларға кен концентраты қажет! Және ертең емес, тап бүгін! Шынтуайтына келсек, олардың сұрауы күні ертең бүгінгіден де өседі. Өйткені қуаты зор жаңа қондырғылар іске қосылады. Сонда қайтпекпіз?..

	Хатшының назары геологтармен иықтас отырған Табаровқа ауды. Мәжіліске қатысушыларды қонақ ғалыммен қысқаша таныстырып өтті де:

	– Виктор Николаевич бүгінгі жиынға кездейсоқ қатысып отырған жоқ, – деді Ақтаев қабағын керіп. – Кенді өлке геологтарына бұл кісі де ерекше наразы. Виктор Николаевич, хатыңызды оқып шығамыз ба, әлде өзіңіз жария етесіз бе?

	Төрағасы таңдау өзіңізден деген кісіше алдында жатқан қызыл қоңыр пакетті нұсқады.

	Үстел басындағылар Табаровқа жұтына қарасты. Сол мезетте бәрбәрінің жүзінде: «Е, сіз осындай кісі ме едіңіз?» – дегендей таңданыс білінгенді. Ғалым қымсынған жоқ, мұндай назарға үйренген кісінің әлпетін аңғартты. Өзінен жауап күтіп тұрған хатшыға:

	– Онда, рұқсат етіңіз, – деп орнынан тұрды.

	– Отырыпақ сөйлей беріңіз.

	– Жожоқ, тәңір жарылқасын, отырып сөйлеген сөзде ресмилік болмайды, – деді Табаров боларболмас жымиып. – Хатымды жағалатып жіберсеңіз жұрт былай да оқиды, ал мен өзіңіз көтерген мәселені басқа қырынан азкем кеңейте қозғасам деп едім. Әлбетте, кеңшілік етсеңіз?..

	Сөзін ол тым әріден бастады. Кенді өлкенің зерттелу тарихына геологиялық тұрғыдан сипаттама беріп, осы өңірге әр кезде жолы түскен зерттеушілердің ұланғайыр еңбектерін атап өтті. Одан соң кен қазынасы қазыла бастаған екі жарым ғасырдан беріде алынған металл мөлшері мен болжанған қор көлемін салғастырды. Әр сөзі салмақты, деректі әңгімедей мәнді. Осында отырған білгірлер бұрынсоңды естімеген, естісе де әлдеқашан ұмыт болған қызықты деректер. Бірақ қызыл сөзге жандары қас, нақтылы іске бейім әккі кеншілерді тарихты қайыра қотарған сұңғыла баяндаумен еліктіру – әншейін бейнет. Қазір де олар сол әдетіне ауып, біршама уақыт ғалымды зейінмен тыңдап отырды да, әлден соңақ қымсынғанды қойып, мезі мәжілістерде шұғылданатын машықты ермектеріне кірісті: Қайыңдының директоры, белгілі сайқымазақ Акимов блокнотын көлегейлей ұстап, әлдебір аңның суретін сала бастаған. Ленинтау кенішінің мосқал жетекшісі әлдеқандай бір қиын есептің шиырына түскен. Тағы бір кенші қалтасына сала келген кроссвордты шешуге кіріскенді... Кеншілерден, сірә, Табаровтан көз аудармай, қалт етпестен тыңдаған Қали Жақсыбеков ғана: «Осы, сен тегінде маған қажет кісі боларсыңау?» дегендей ынтамен, ол оң қолын иегіне сүйеп, мелшие қарап қалыпты.

	– ...Өткен ғасырда да, біздің заманда да Кенді өлкеге жолы түскен бірдебір геологзерттеуші бұл регионға жуық маңда қазынасы сарқылып қалатын кедей қыртыс деп қарамаған. Қайта зерттеу көлемі ұлғайып, қуаткүші мүмкіндік зорайған сайын пайдалы қазына қоры молая береді деп есептеген. Сондықтан мен жергілікті барлаушы геологтардың ескі кеніштердің қоры сарқылғандығы жайындағы ұшқары болжамдарына мейлінше таңданып, үзілдікесілді қарсы екенімді сіздерге ашық айтқым келеді. Кеніштердің қоры сарқылған жоқ, жолдастар! Сірә, соны іздейтін ой сарқылған... Шындығында мен мұны Кенді өлке геологтарының, иә, солардың кәнігі жетекшілерінің білім, ой, тәжірибе таяздығынан да гөрі – жаңа алыптар, тың кендер ашуға құмартқан, барлық ынта, күштерін сол мақсатқа жұмсаған терісқағыс және зиянды пиғылдарының салдары деп білемін...

	Зеріге бастаған кеншілер қозғалақтап қалды. «Мына қоңқақ мұрын қонақ қайтедіей, өзін құдаймын деп жүрген дөкейдің жағасынан алып тұр ғой?..» – десіп, соны дауыстап айтпаса да, қонақ ғалымға зейін қоя қарасты.

	– Кеніштердің кен қорын жедел көбейту үшін ізденіс керек! Ал шындап іздеу үшін? Мен сіздерге ащы шындықты естіртейін: зор ықылас керек, ықыластан бұрын қайтсем де соны табамын деген сенім қажет!..

	– Дерекпен сөйлеңіз, дерекпен! – деп шыдамсыздық аңғартты Шыбынтаев.

	– Қанша керек қылсаңыз – соншама рақым етіңіз, – деді Табаров ілешала жалт бұрылып. – Жергілікті геологтар соңғы елу жылда жүздеген миллион сом қаржы жұмсап, Кенді өлкеден небәрі жиырма тоғыз кен шоғырын тауыпты, біздің топ, асылықпен айтты демеңіздер, екі жылғы тиіпқашпа шолғын зерттеуде небәрі бір миллион сом қаражат шығарып, оның санын жетпіске жеткіздік. Қырық бір кен шоғырын, біз, Ілияс Мұрзаевич, сіздің барлаушылар әлдеқашан кресть қойып кеткен, турасын айтқанда, ештеңе жоқ деген үмітсіз қыртыстардан болжап отырмыз.

	– «Болжап отырмыз...» Сөзақ! Болжау мен барлаудың айырмашылығы шалқар теңізге шығып кеткен бекіре балықты қуғандай сенімсіз бейнет екенін ұмытпаңыз, – деп Құдайбергенов те осы тұста Виктор Николаевичті бір шалып қалды. – Сіздің қиялмен болжаған «кен шоғырларын» әзірше көрген кісі жоқ. Ал біздікі – кеншілердің қолында. Жалаң теория жүзінде ойдан шығарылған күдікті кендер кімге керек?!.

	– Қателесесіз, Ілияс Мұрзаевич! – Табаров та опоңай берісер емес, қызып алған, ұшып келе жатқан допты тоқтатпай қайта тепкен қорғаушы футболшыдай қолмақол жауап берді. – Қандайда барлауға жөн нұсқаушы теория екенін ұмытпасаңыз...

	– Бұл үшін ол нақтылы дерекке жүгінсін.

	Ақтаев қолындағы қарындашымен үстелді тықылдатты. Мүдделі сөзден өзін тыйған хатшыға түйіле қараған Құдайбергенов басын шайқап, шегініп отырды. Елеңдеген тыңдаушыларға жаңа қызып келе жатқан айтыс кілт тоқтағандай сезілді.

	Қайсыбірі соған іштей өкініп те қалып еді.

	– Теория демекші, – деп Виктор Николаевич өзіне дем беріп, қолдап отырған сияқтанған обком хатшысына мейірлене қарап тұрып, сөзін жалғады, – барлаушы геологтардың Кенді өлкедегі өмір бойғы сәтті жұмысын ондаған теориялар бағыттап келген. Бұл даусыз ақиқат! Бірақ соның бәрі де, Ілияс Мұрзаевич айтпақшы, жолды болды ма? Жоқ! Көбі баяғыда ұмыт болған. Өйткені олар бірдіекілі ғана кен орнын ашуға септігі тиген кездейсоқ пәлсафа болатын. Солардың ең жолдысы, бәлкім, осы ғасырдың отызыншы жылдарында өмірге келген геология профессоры Нехорошевтің «Кенді өлкенің кен белдемдері» атанған теориясы болар. Картаға қарасаңыздар... – Табаров үстел басынан әрірек шықты да, қарсы қабырғада ілулі тұрған облыс картасына жақындады. Географиялық картаның өзіне сенімді жәрдемші болмасына қымсынғандай сәл бөгеліп, басын шайқады. Бірақ ойындағы ниетінен бас тартқан жоқ, оң қолымен осы өңірдегі бұрыннан мәлім кеніштер аумағын жағалай нұсқап өтті. – Иә, картаға назар салсаңыздар, бұл өңірдегі барлық кен орындарының сақина тәрізді бір белдемге орналасқанын көресіздер: бұл белдемде қазір оннан астам қалалар, жұмысшы поселкалары бар; барлық кенбайыту комбинаттары да осында. Тұжырымдап айтқанда, нақ осы аймақтан бүгін жылмажыл әлденеше миллион тонна кен қазылып отыр...

	Тыңдаушылардың назарын біржола еңсеріп алғанына жігерленді ме, әлде өзінің сөйлеу машығы солай ма – келер сөзін қонақ ғалым нықтап, әлдекімді қақ төбеден нұқығандай үнмен мейлінше салмақтап жеткізді.

	– Профессор Нехорошев «Кенді өлкенің кен белдемі» деп шекарасын нақтылы белгілеп берген регионда, ал оның көлемі, шамалап айтқанда, ұзыны бес жүз, көлденеңі жүз шақырым, сіздің қарауыңыздағы геология ұжымы, қадірлі Ілияс Мұрзаевич, 1934 жылдан бері барлау жүргізіп келеді. Артықкемі жоқ – жарты ғасыр!..

	– Әлі де іздейміз! – деп қиқарлана жауап қайтарды бірлестік жетекшісі сөзінің зілін өздеріне бағыштап, әмбе әр бағыттан тиісіп тұрған Табаровқа енді еш нәрседен есе бермеуге бекініп. – Өйткені бұл белдемнен көңіліміз ешқашан да қалған емес, оны барлауға жұмсалған қаржы әрдайым артығымен өтеліп келеді. Біле білсеңіз, бұл өңірді Кенді өлке атандырған да – осы белдемнің берекелі қазынасы.

	– Дұрыс айтасыз, Мұрзаевич, бұл сөзіңізге дауым жоқ. Өйткені бұл аймақ қолына күрек пен балға ұстай білген геолог атаулыны абыройатаққа мейлінше жарылқады. Ал оның шекарасын сызып, соншама көрегендікпен болжап білген профессор Нехорошев нағыз ғұлама, жайсаң адам еді...

	– Ғапу етіңіз, Виктор Николаевич, сіз бізге «Білім» қоғамынан лекция оқуға келмеген боларсыз, – деп сөзге араласты Жақсыбеков, сірә, манадан бері зейін қоя тыңдаған әңгімесінің мәнсіз сөзжарыс, әншейінгі текетіреске айналып бара жатқанына шыдамаған тәрізді. – Сіздің айтып тұрғандарыңыз – бізге бұрыннан белгілі жайт!

	Ешкім ләммим деген жоқ. Тіпті мәжілісті басқарып отырған обком хатшысы да.

	– Ғапу өтінемін, дәріс оқу ойымда жоқ. Бірақ мені тым асықтырмаңыздар. Өткен тарихқа азмаз шолу жасауымның себебі болды, – деді үстел басына қайтып оралған Табаров. – Қандайда асыл текті тұлпарды жемдемей, бағыпкүтпей, күнітүні мінсеңіз – титықтап өледі. Қандайда үлкен өзенді бастау көздерінен айырсаңыз – арнасы кеуіп, тандыр болып бітеді. Қандайда ұлы теорияны мезгілмезгіл жаңа идеялармен жаңғыртпай, үздіксіз саууды ғана біліп, өрісін дамытпаған соң – оның да күшқуаты сарқылып, құлдырауға түседі... Кенді өлкеге құтбереке болған «кен белдемі» теориясы да сөйткен. Бұл болса осы өлкенің ескі кеніштері ұшыраған бүгінгі қиын дағдарыстың ғылыми түсінігі.

	«Кенді белдем» қаншама зор, қаншама қазыналы атанғанымен, Ілияс Мұрзаевичтың сүйікті теңеуімен айтқанда, қолдан өсіретін қияр плантациясы бола алмайды. Әмбе ол екі жүз елу жыл бойы үздіксіз қазылып келе жатса...

	Қызараңдаған Құдайбергенов тілін тістеді. Шыбынтаев та тыныш отыра алмай, бастығын ақырын ғана бүйірден түрткен.

	Соған да шамданған Ілияс Мырзаұлы серігіне сұқ қолын шошайтты. Қайыңдының директоры салып отырған түлкісінің кеуде тұсына найза қадады да, блокнотын Жақсыбековтің алдына қарай сырғытты.

	– Екіүш жылдан бергі үздіксіз ізденісте мен бұл өлкенің бірталай геологиялық архивтерін ақтардым, – деп сөзін сабақтады мәскеулік ғалым. – Сонда аңғарғаным – бірдебір экспедиция геологтары профессор Нехорошев болжаған шекара шамадан бір шақырым қақас шықпапты. Не тереңге, не белдем сыртына. Керісінше, өкініш те сонда, елу жыл шиырлаған үйреншікті соқпақтан шығуға талпынған бірліжарым энтузиаст батылдар болса, бірлестік ортасынан дереу аласталып отырған.

	– Мұныңыз енді, Виктор Николаевич, жала! – деп үстелді қойып қалды Шыбынтаев. – Сіздің лауазымы зор ғылыми дәрежеңізге қиыспайтын ұсақ тірлік, әдепті ұмытпаңыз, тегінде. Сіз прокурор емессіз, тіпті тергеуші де бола алмайсыз!..

	Табаров қылп еткен жоқ. Қайта қуанғандай мырс етіп, қолындағы қағазына үңілді.

	– Жала десеңіз, Тайыр Унисьянович, айғақ келтірейін. – Сірә, ашық қарсылыққа көшкен жергілікті геологтарды өз дегеніне біржола тұқыртып, табан астына басып алуды көздегендей, келесі сөзін ол ерекше сүйсініп, жігерлене естіртті. – Осыдан төрт жыл бұрын Ақтас экспедициясының бас маманы боп еңбек еткен Қазтуғанов есімді байырғы геолог кеніш төңірегіндегі барлауды мүлдем жаңа бағытқа, терең қабаттарға ауыстыру жөнінде батыл жоба ұсыныпты. Геолог Қазтуғановты мен білмеймін, таныс та, тамыр да емеспін, архивте сақталған жобасына қарап, оның аса талантты маман екеніне ешқандай шүбә келтірмедім. Жә, қадірлі Тайыр Унисьянович, өзіңіз басшылық еткен, сол маманның жобасын талқылаған геологиялық кеңестің хаттамасын оқығанда?.. Ғапу етіңіз, «Құдай сақтасын!» дедім ішімнен: әлгі бейшараға жаппай шүйілген әрбір маман өздері үйренген ескі сүрлеуді қызғыштай қорғап... жожоқ, сол бір жазалау актісін тыныш отырып оқи алмадым. Акті емес, сот үкімі! Жаңалыққа, жаңа ойтүйсікке қандай өш адамдар деген ой түйдім ақырында. Түсініксіз позиция! Қазтуғанов ұсынған концепция қаншалықты дұрыс, иә бұрыс? Бұл туралы сіздерге мен ештеңе айта алмаймын. Өйткені оның жобасын тексеру үшін бірдебір ұңғыма бұрғыланбай, ескерусіз қалған. Әрине, азкем болса да байқап көру қажетақ еді. Әмбе сол мүшкіл тағдыры сіздерді бүгін қатты алаңдатып отырған Ақтас туралы болған соң. Амал қанша?!. Жә, сол геолог қайда қазір? Бұл өңірден мүлдем кетіп қалған. Өте дұрыс істеген, қисынсыз қысасқа түссем, мен де сөйтер едім. Ал ол, байқауымша, өз ұстанымына өте берік маман. Өздеріңіз білесіздер, мұндай ерлік тек қана шынайы білгірлерден шығады...

	– Өз білемі көп қыңырларда да принцип болды, – деп күлді Шыбынтаев.

	Ақтаев алдындағы қағазға Қазтуғановтың фамилиясын жазды да, астын екі сызып, қатарына сұрау белгісін қондырды.

	– Бұларыңызды түсінбедім? – деді геологтарға қарап.

	Қатарлас отырған екі әріптесі үндей қоймаған соң, хатшыға жауапты Крылов қайтарды.

	– Біржола кетемін деп арыз берген маманға не істейміз?

	– Не үшін кететін себебін сұрауға болмас па еді?

	– О, сіз бұл ұжымда қалыптасқан жағдаятты білмейді екенсіз, Ахмет Ақтаевич, – деп жымиды Табаров. – Кенді өлке бірлестігінде Ілияс Мұрзаевич қол қойған бұйрықтар ешқашан да бұзылмайды...

	– Жолдастар, негізгі әңгімеден ауытқып кеттік, – деді кеншілердің бірі.

	– Виктор Николаевич, сөзіңізді тұжырымдаңыз, – дегенді тыжырынған Ақтаев.

	Ғалымгеолог өз жазбасының соңғы бетін қолына алды.

	– Түйіп айтқанда, Кенді өлкенің кен белдеміндегі жер асты қазынасын жергілікті геологтар түгел дерлік тапқан. Бұдан зорды талап ету, меніңше, қысас болмақ. Рас, бұл қыртыстың құпиясы әлі де көп, жалықпай іздеген геолог бірліжарым кен көмбелеріне жолығуы мүмкін. Бұл болса маңдайы аса жарық, нағыз жолдылардың ғана үлесіне тимек. Қайталап айтайын, тек қана бірліжарым! Ондай жолдылар қайда, болған күнде де қазына көмбесін қашан табады? Әрине, сіздер оны күте алмайсыздар. Ақтаев жолдас әлгінде қынжыла ескерткен ащы шындық – металлургия зауыттарының шикізатқа ділгірлігі оны күткізбейді. Ал сонда осынау тығырықтан шығар жол қайда? Кенді өлкенің қазыналы, қорлы атағын қалайша қайыра жаңғыртамыз?.. Меніңше, барлау көлемін мейлінше өсіріп, әмбе бағытбағдарын дереу өзгерту қажет! Қайда, қандай бағытқа?

	Бұл жөніндегі нақтылы ойымды мен алдарыңызда жатқан Өскен облыстық партия комитетінің бірінші хатшысының атына жолдаған ресми хатымда толық баяндадым. Сол хатпен бірге тапсырылған қосымша болжам картада болашақ барлаудың ең мүдделі нүктелері нақтылы көрсетілген. Әрине, менің ұсынысымды қабылдау, иә қабылдамау – еріктеріңіздегі шаруа!.. Орнына келіп жайғасқан соң ғалым сағатына қараған: жартыақ сағат сөйлепті. Сөйлеп тұрғанда ойлаған, тым созып алдым ба деп. Енді тым келте қайырғанына қамықты, әсіресе сөзінің соңын.

	– Виктор Николаевичке сұрақтарыңыз бар ма? – деді обком хатшысы үстел басындағы жұртты жағалай шолып. «Бар ма?» деп әдейі нұсқап, көңілде туған түйткілді тарқатып алуға шақырып тұрғанын жұрт бірден ұқты.

	Кенге ынтызар кеншілердің өздері де көп жайдан түсінік алуға, кейбір күіңгірт мәселелердің бетін ашуға құмартып отыр еді. Хатшының емеуріні түрткі болды да, Табаровқа сұрақ тұстұстан жауды: соның дені ғалым әлгінде жария еткен қырық бір кен шоғыры турасында өрбігенді. Біршама сауал геологтарға да қойылған: әсіресе ескі кеніштерге сенімнің азайған себебіне қаттырақ шүйіліп...

	– Виктор Николаевичке менің сұрағым жай ғана білсем деген ынызарлық емес, – дегенді Жақсыбеков жұрт дабыры саябырлаған мезетте орнынан тұрып, – жергілікті геологтардың ізденісте сәтсіздікке ұшырау себебін, Виктор Николаевич, әлгінде сіз мейлінше жақсы түсіндіріп бердіңіз. Әмбе өтемөте қарапайым түрде: ескі кеніштер төңірегін ертелікеш шұқылағанша, алыс та болса алып кендерді ашуға ұмтылған көзжұмба, теріс пиғылдың жолына құрбан болыппыз. Біздің барлаушылар көп жылдар нысанаға ұстаған теория кеңістігі таусылған; бүгінгі өскелең талапты ол енді қанағаттандыра алмайды; жағдайды тезірек түзеу үшін, демек, жаңа теория керек!..

	– Дәл айтасыз, Қалеке, – деп қостады Шыбынтаев, – ол теорияның авторы – қадірменді Виктор Николаевич. Ал теорияның атын сұрасаңыз – «Жер қыртысына кен орналасуының симметриялық заңдылығы...» Әрбір регионның долбармен сызылған кіндік осі болады. Бір нүктеден, айталық, Ақтастың Раутөбе атанған қолатында кен орны табылды екен, жаратылыстың симметрия заңы бойынша, соған қарамақарсы бір нүктеде, нақ сондай кен шоғыры орналасадымыс. Қайсыбір жағдайда, мәселен, жер қыртысының заттық құрамына байланысты, болжанған кен жүлгесінің төмен, иә жоғарғы қабаттарға ойысып кетуі мүмкін. Көрдіңіз бе, күрделі түк те жоқ... Бар гәп тектоникалық карта бетінде симметрия кіндігінің дәл жүргізілуінде ғана. Кіндік сызық дұрыс табылды екен – қуана беріңіз, геолог болудың да қажеті шамалы, кез келген барлаушы, сіздің комбинаттың ортан қолды бір маркшейдері ескі кен шоғырына дейінгі қашықты картадан өлшейді де, циркулін шыр көбелек бір айналдырып шығып, қарындаш ұшы сызып өткен шеңбердің өне бойына бірнеше белгі соғады. Әрине, жер қыртысының жыныс құрамы кен түзеуге тиіс күмәнді қырат, дөңдерге. Сонсоң бұрғы коронкасын кіршкірш қадап, іздей бастайсыз. Бір дөңнен табылмаса, екіншісіне ауысасыз. Екіншіден табылмаса – үшіншіге... Опоңай! Әрбір ұлы жаңалықтың шешімі осындай қарапайым болады, Қалеке, ұқтыңыз ба? Қысқасы, ерінбей іздесеңіз, аузыңыз салымды болса – бітті шаруа!..

	– Жолдастар, іс мәніне көз жүгіртіп сөйлегендеріңіз жөн болар, – деп обком хатшысы ескерту жасады.

	– Сайқымазақтап сөйледі деп ойламаңыз, жолдас Ақтаев, – Шыбынтаев кәдімгідей шамданып қалды. – Сіз де, Қалеке, ғапу етіңіз, сөзіңізді киіп кеткеніме... Әділін айтсам, шыдай алмадым. Виктор Николаевичті көпшіліктеріңіз бүгін ғана көріп отырсыздар. Ал мен бұл кісімен табандатқан екі жыл істес болған адаммын. Демек, бұл кісінің айтулы тепетеңдік теориясымен де. Солай емес пе, Виктор Николаевич?

	– Мұнымен сіздің не айтқыңыз келеді? – деп кіржиді ғалым.

	– Осында отырған көпшілік жолдастарға қарағанда, сізді біршама жақсы білетінімді, – деді Шыбынтаев міз бақпастан. – Бұл болса, Виктор Николаевич, сіздің ежелгі әдісіңіз – өзіңізге дейін осы мәселемен айналысқан зерттеушілердің ізденісіне жанжақты шолу жасап, тыңдаушыларды сұңғыла біліміңізге әбден ұйытып алып, ақыр аяғында солардың бәрбәрін жоққа шығару. Одан соң, әрине, соншама кішіпейіл, биязы кісі болғансып кішірейіп тұрып, өзіңізге керекті талап ету! Бірлестікке алғаш келген сәтіңізді еске алыңызшы. Бізді де кезінде сонымен алғансыз.

	Табаров басын шайқады. Мәжілісті басқарушыға бұрылып:

	– Біздің әңгімеміз шынында да бөгде сөзге ауып кетті, – деді қабағын шытып. – Тайыр Унисьянович, әжуаңызды қоя тұрып, мәселенің тоқ етерін айтыңыз.

	Жұрт назары енді әлі де түрегеп тұрған Шыбынтаевқа ауғанды.

	– Несі бар, айтайын, – дед ол мейлінше жайбарақат шырайда. – Сіздің тепетеңдік теорияңызбен біздің адамдар табандатқан екі жыл эксперимент барлау жүргізді. Тек қана тереңге бұрғылауға бір миллион сом жұмсадық. Ал нәтижесі?.. Нәтижесі, жолдастар, – тыңдаушыларын қасақана үздіктіргісі келгендей Шыбынтаев асығар емес, әр сөзіне үтір қойғандай, соза сөйледі, – айтуға да ұят, ноль!.. Екі жыл үздіксіз экспериментте, сіз, қадірменді Виктор Николаевич, лауазымды ғылым докторы, біздің көп жылғы ізденісімізге төрелік айтуға шыққан сарапшы ғалым жолдас, Кенді өлке геологтарына бірдебір кен шоғырын нұсқаған жоқсыз. Әлбетте, әлгінде өзіңіз мәлім деген қырық бір кен шоғырларын мен есепке алмаймын. Олардың баржоғын әлі тексеру керек! Осыдан соң сіздің ғаламат жаңа теорияңыздың пәрменділігіне қалай сенеміз?

	Шыбынтаевтың сөзінен соң айтысушылардың өрекпуі басылып, екі жақтың да алғашқы екпіні қайтыңқырап қалған сияқтанған. Әңгіме төркіні түсінікті болды: әрқайсысы өзінше жөн – бірі қайтсе де алуға келген; екіншісі ештеңе бермеудің қамында. Сол үшін аянып отырғаны жоқ. Бірі беттен алса, екіншісі аяқтан шалады, сол әрекеті дардай атақтарына жараса ма, жараспай ма – бұл турасында ойланғаны шамалы. Соны аңғарған соңақ мәжіліске жиналғандардың әлгі бір әзірдегі ынтаықыласы өзгеріп сала берген. Бастапқыда білгір сияқтанған қонақ ғалым да өздері әредік көріп жүрген, диссертация тақырыбы үшін жанын жалдап, әлде оңайдан олжа алғысы келген ғылым төңірегіндегі әншейінгі пысықтардың біріне айналғанды...

	Қалыптан тыс созылған үнсіздікті Ақтас комбинатының директоры бұзды.

	– Әркімнің өзіне қажетін сұрауы үйреншікті қадет. Сондықтан ескі жырымды қайталау демеңіздер, – деп бастады ол. – Ақтас кен орнының халахуалы келесі бесжылдықта қандай күйде болмақ? Өсе ме, өше ме? Осы сұраққа геологтар не дейді, ғылым өкілі не айтады? Тек естеріңізде болсын: қорғасын тасын көкөніспен салыстырған әзілоспақтарыңыз немесе теория жүзінде болжаумен тұспалдаған қияли кен шоғырлары бізге қажет емес. Ақтастың кені құри ма, жоқ, талғажау етерлік бірдеме тауып бересіздер ме – турасын айтыңыздар!..

	– Заңды талап! Сол үшін де жиналып отырмыз, – деді Ақтаев та оны қостап.

	Табаров жалмажан дипломатын ашып, жазбаларын ақтара бастады.

	– Бұл кісі жауабын тереңнен қиыстырғанша мен айта берейін. – Құдайбергенов орнынан тұра беріп, мырс етті. Манағы ескертуден соң қанын ішіне тартып, үнсіз отырған. Ал қазір ежелгі бәсекелесіне лайықтап, қайта сұрамастай етіп, сыбағасын беруді қалағандай. – Өйткені бұл сұрақтың алдымнан шығарын біліп едім. Күлгенім сол, айыпқа бұйырмаңыздар. Турасын айт десең, Қалеке, несі бар, айтамын. Бірақ денсаулығыңды ойлап тұрмын, жүрегі осал кісіге мұны есту сірә да оңай емес...

	Ақтаев тағы да тәртіпке шақырып үстелді тықылдатты.

	– Айта бер, Ілияс. – Жақсыбеков зорлана жымиды. – Бір инфарктан есенсау тұрғанмын.

	– Ақтастың күні – қараң! – деді Құдайбергенов даусын көтере сөйлеп, сірә, соныменақ өз мәлімдемесіне ресми астар беріп, барынша шегелеп жеткізуді тілегендей. – Партконференция мінберінен өзіңнің бізге айтқан байбалам сыныңнан соң бірлестіктің геология бөлімінің небір білгір мамандары Ақтастың барлау материалдарын қайыра сүзді. Барлық фондыны мұқият тексердік, керн қоймасын ақтардық, көңілді біржола сендіру үшін бірнеше жерден тексерме ұңғымалар бұрғыладық. Амал қанша, бүгінге дейін барланған қорға алыпқосарымыз жоқ. Барын аласың, жоққа өкпелеме, ағайын!..

	– Қазтуғанов болжаған қыртыс ше? – деп Жақсыбеков те қазымырлай түскенді. – Үкілі төбенің астынан болжанған кен шоғырына да сенбейсің бе?

	– Ол – утопия! Сағымды қуған жалған үміт! Ондай ертек ке аңғал адамдар ғана сенеді, не болмаса геологиядан хабары шамалы. – Қайсыңа болсын ескерткенім дегендей зілмен, Кенді өлке геология бірлестігінің бас директоры жанжағына зәрле не қарап қойды. Менменсіген өктем көзқарас. – Қалеке, сіз бен біз – өндірісте тісі шыққан кәнігі кекселерміз, жастардың мадақ тілеп, ойдан шығарған қияли жобаларына, тегінде, жүз мәрте аңдап қарау керек...

	– Бұл хақында біз академик Снурниковпен ақылдастық, – деді Ақтас комбинатының директоры геолог әріптесіне жалт бұрылып. – Қазтуғановтың жобасын ол кісінің ұнатқаны сонша – Ақтас қыртысына тың көзқарас деп есептеп, ерекше ықылас білдірді...

	– Желге шашар қаржың болса – аянба, мейілінше тексер! – Ілияс Мырзаұлы міз бақпастан екілене сөйледі. – Сергей Архипович Снурниковтің бұл жобаны жанын сала қолдап, сендерді біраз жыл әуре етеріне менің титтей де шүбәм жоқ! Өзінің «Үш қабат» теориясын тағы бір мәрте тексеру керек өйткені... Бір жерден бәлкім бірдеме шығып қалар деген алдамшы үміт баяғы. Виктор Николаевичтің де көздегені сол – барлық экспедицияларды қарауыма алсам, бүкіл Кенді өлке территориясы ғылыми полигонға айналады да, кен көмбелері көптеп табылады деген бақал есеп. Сөйтіп, оны өз теориясының бекуіне жазып алып, ұпай жинау! Көрдіңіздер ме, жолдастар, мәселенің шынайы төркінін? Солардың бірдебірі мемлекет мүддесін ойлап, кеніштердің келешегіне жаны ашып отырған жоқ. Ал біз, үкіметтен сол үшін тиісті қаржы алып, осы жұмыстың басында отырған мамандар – әр сомның қайда, не үшін жұмсалғаны хақында жауап беруге міндеттіміз. Сондықтан да біз бұл өңірге жолы түскен әрбір фантазердің қияли болжалына еріп, иә өз теориясына эксперимент тілеген әрбір зерттеушіге барлау қаражатын шаша алмаймыз. Шаштық екен – нәтижесі болсын! Сол үшін де Виктор Николаевич әлгінде шашбауын аспанға көтерген геолог Қазтуғанов жұмыстан босатылғанды. Сол үшін де Табаров жолдастың күмәнді экспериментіне тежеу қойдық. Сол үшін біз Кенді өлке барлауын өз ықпалында ұстағысы келген академик Снурниковке де кезінде ерік бермедік... Сол себепті, байқайсыздар ма, мемлекет қаржысын қызғыштай қорға ған табанды қылығымыз үшін бүгінгі талқыға түсіп отырмыз. Мейлі, жаңа көрген құқай емес, бұған да көнеміз... Жолдастар, бүгінгі емес, келешек тексерушілерге де бір жайтты ескертіп қойғым келеді, біз үшін бірақ нәрсе тіректаяныш: ол – Кенді өлке кеншілерінің шикізатсыз қарап отырмағаны, барды тауып келеміз, әлі де табамыз!..

	– Демек? – Жақсыбековтің үні бәсең шықты. Тұла бойы шымырлап, қолаяғы ұйығандай бір тебіреніске түсті. Дәрігерлер кеңесімен жан қалтасына дәрі сала жүретін. Намыс көрсе де, амалы құрып, жалмажан бидайдай дәріні тілінің астына басты.

	Құдайбергенов соны көріп тұрса да елемегенсіді.

	– Демек, – дегенді ол әлгі сөзін қайталап, – келесі бесжылдықта, қадірлі Қали Нариманұлы, жаңа жұртқа көшесің. Қайда екенін айыкүні туғанда естисің. Ал облыс басшылары, меніңше, Ақтас қаласының келешек тағдыры туралы турасында қазірден бастап мықтап ойлануы шарт. Ондағы алпыс мың тұрғынға болашақта қандай кәсіп, еңбек беру керек. Кен шахталары жабылған соң олар не істейді? Қаншасы жаңа жұртқа көшеді, қаншасы қалады?.. Тегінде бұл мәселені осы бастан кеңесіп, Госпланға шығып, ертерек шешіп алмасаңыздар, әңгіме күні ертең қиынға айналады, жолдастар...

	Дәрінің әсері болмады ма, әлде кештеу қабылдады ма, Қали Нариманұлы танауы қусырылып, тынысы тарылғандай хал кешті. Әлден уақытта еркінен тыс уһілеп қалған.

	Ақтаев та оның дағдарған халін сонда ғана аңғарды.

	– Қалеке, сырқаттанып отырсыз ба?

	– Жожоқ, жалғастыра беріңіз, – дегенімен сырқаттанған жайын Қали дірілдеген даусынан сездіріп алды.

	Обком хатшысы орнынан атып тұрды да:

	– Ілеке, қоя тұрыңыз! – деді. – Жолдастар, ширек сағатқа үзіліс...

	Жұрттың бәрі орындарынан қуана тұрды. Құдды бір ауыр жүк арқалап өрге шыққандайақ қатты шаршап қалғандарын сезгенді: тайталасқа белсене түскендер ғана емес, соларды үнсіз отырып үстел басында тыңдағандар да...



	ІІІ

	Айтыс қызып, обком хатшысының ескертуімен ғана дауласушылар тежелген сәттеақ Қали Нариманұлы қызыл кеңірдек болып жатқандарға: «Ау, ағайындар, тектентекке арамтер болмаңдар! Айтыссаңдар да мені тыңдап алып сөйлеңдер...» – дегісі келіп, сан мәрте оқталған. Бірақ бірбіріне есе жібергісі келмеген бәсекелестер оның көкейін жайлаған арпалыспен ісі болған жоқ. Ал Қали Нариманұлының өзі бұл жиынның да кезекті сөзжарысқа айналғанын сезген соңақ, ештеңеге де ықыласы жоқ кісіше, қарсы алдына сүлесоқ қарап, мелшиіп отыра берген. Ойындағыны жария қылуға көңілі құлапақ тұр: сөйтсе де сөзден гөрі нақты іске бейім әдеті, бір нәрсені істеп болған соң ғана естіртетін ежелгі машығы еркіне жібермеді...

	«Балапанды күзде санайды, – деп ойлағанды ол. – Біздің де ізденісіміз күз, иә қысқа таман бір жағына шығады. Сол кезде айтсақ та ештеңеден құр қалмаспыз...»

	* * *

	Жыл басындаақ, облыстық партконференциядан кейінгі күндердің бірінде Жақсыбеков комбинаттың бас геологы Сардар Алтынбаевты кабинетіне шақырып:

	– Ақтас маңынан жаңа кен шоғырын өзіміз іздеу идеясына қалай қарайсың, Сардар шырақ? – дегенді.

	Әншейінде мұндай сөзге: «Жарайды, ағасы. Ойланып көрейік», – деп лып ете қалатын Сардар комбинаттың бас директорына жаутаңдай қарап, үстел үстіндегі қаттаулы тұрған қағаздарды әрліберлі аударып, тымтырыс отырып алды.

	– Неге үндемейсің? Ұқпай отырсаң – қайта түсіндірейін! – деді Жақсыбеков түйіле көз тастап. – Бізге өмір сүру үшін кен керек, шырағым...

	Бас геолог тамағын кенеп жорта жөтелді де:

	– Қали аға, кеніш геологы ешқашан да кен іздеумен шұғылданған емес. Оның парызміндеті іздеушілер көрсеткен кеннің тақырлап алынуын қадағалау, – деді.

	Комбинат директоры әлдекімге кіжінгендей жұдырығын түйіп, басын шайқады.

	– Бүйтпеске шарамыз жоқ, бауырым. Іздеуші геологтарды құдай атты! Іздегілері келмейді. Ширек ғасыр бойы «Жоқ, ештеңе жоқ» дегеннен өзге солардан бөгде сөз естісем, құлағым керең болсын! Сірә, олар Ақтас қыртысына сенбейді. Ал сенбеген соң қалайша барлау жасатасың?.. – Кенет ауыр күрсінді де, сөзін өктем жалғады. – Өзіміз іздемесек – төртбес жылдан соң қара жерге біржола отырамыз. Ақтасқа онда жаназа оқу ғана қалады, түсіндің бе? Ал іздеу, ең құрығанда, тыныш отырмай, әлденеге қарману – көңілге дәт емес пе?

	– Шамам жетпейді, Қали аға. Мен үшін бұл – жаңа кәсіп...

	– Оңай жұмысболса, Қарлығашқаақтапсыраредім,– деді Қали Нариманұлы кеніштер арасына қағаз таситын қолбала қыздың есімін атап. – Отыз беске келдің, Сардар... Қамал бұзатын кезің, нар жүгін осы жасыңда көтермесең – қырық беске келгенде жұрт соңында қаласың. Азамат жігіт мұндай тауқыметтен бас тартпаса керекті. Тәуекел, тәуекел керек, бауырым!

	– Бәрекелді, аға! Кеніштің жүз жылдағы геологиясын қайта көтер деңіз, жер астынан күнітүні шықпай еңбек ету керек пе – қу жанды шүберекке түйіп, қойған жеріңізде болайын! Ал мынаған? Кен іздеушілердің міндетін атқаруға?.. Оны мүлтіксіз орындау үшін маған тәжірибе керек, одан да бұрын жеті қат жер астына жасырынған қазынаны көре білетін көкірек! Бұл болса жаратылыс сыйлайтын дарын.

	– Жарайды, Сардар. Ағыңнан жарылдың. Мен де саған соңғы жылдары жанымды жеген дертімді айтып отырмын. Сондықтан тап қазір маған «Жоқ!» деме!.. Архив, фондыларды қара. Ертедегі ізденістерді ақтар. Қысқасы, маған үлкен кеңселерге шығатын ұсыныс әзірлеп бер, ең бастысы, сөзіме тірек етер жарамды ой керек! Министрлікке барамын, Госпланға да жетемін, тіпті Совминге де! Солардың бәрін қозғап, қайткен күнде Ақтасты құтқару қажет. Бұл енді қол қусырып тыныш отырғаннан гөрі игі тірлік...

	Директордың тебірене сөйлегені Сардарға да әсер етті. Шамашарқы келмейтін іс екенін біліп отырса да, жүрегі елжіреп, әрі қадірменді үлкен кісінің намысына тигені жігерін қайрады. Оның үстіне Қали Нариманұлының райынан қайтпайтынын сезді де:

	– Болмадыңыз, ағасы. Ізденіп көрейін, – деп орнынан тұрғанды.

	Екіүш аптадан соң Алтынбаев директордың кабинетіне әлденеше қалың қатырма мұқабаға сыммен шептелген бір құшақ қағаз көтеріп кірді. Соңынан ере кірген көмекшілерінің қолтығында да – ватманға сызылған схема, карта табақтары. Өзінде ынтажігер шамалы деп сөккенімен тапсырма орындарға келгенде, Сардар жиенінің ерекше ыждаһатты жан екенін Қали Нариманұлы жақсы білетін. Бұл жолы ол сол қалыбынан тіпті асып түскен: әзірлеген хаты қарапайым тілмен тұжырымды жазылған; шикізатқа ділгірлікті төндіре айтып, оны Ақтас төңірегінен іздеуді көтерген. Ең бастысы, соны тек сұрап қана қоймай, иланымды деректермен, геологиялық съемка, бұрынғы барлау, бұрғылау материалдарымен дәлелдеген. Тоқетерін айтқанда, қандай да лауазымды мекемеге тартынбай барып, қымсынбай ұсынуға сараптама.

	– Жарадың, бауырым Сардар! Міне, көрдің бе, қиын деп едің – бастауың жаман емес!.. – деп директор бір оқығаннанақ бас геологқа құптаған шырай білдірді. Риза болғаны сонша – еңбек бөлімінің бастығын шақырып алып, осы материалдарды әзірлеуге қатысқан инженертехниктердің бәріне, Алтынбаевты бас қылып бір айлық еңбек ақылары мөлшерінде ақшалай сыйлық беруге жарлық даярлауды тапсырды.

	Кексе кеншіден мақтау естісе де Сардардың өзі тындырған ісіне разы еместі. Қали Нариманұлы алдындағы құшаққұшақ қағазға зер сала үңіліп, әлсінәлсін қуаныш білдіріп дабыстап отырғанда да ол: «Осымыздан ештеңе шығар ма екен? Өзіміздіөзіміз жұбатып, жеткізбес сағым қуып, көңіл алдау кімге керек?..» дегендей дүдәмал сезімнен арылған жоқты; Жақсыбековтің де қырысыры оған жақсы таныс – бір нәрсеге құлай сенді ме, соны бір жайлы еткенше жарғақ құлағы жастыққа тимейді; өзін де, өзгелерді де дамылсыз жұмысқа салып, діңкелетіп тынады.

	– Жә, Сардар шырақ, – деді ақырында Жақсыбеков алдындағы қағаздарды бас геологқа қарай сырғытып, – мыналардың бәрін боқшаңа сал да Алматыға бар! Сәтбаев институтына барасың, академик Снурниковке! Екеуміздің ойымыз қаншама иланымды, құнды, қажет болғанмен – әзірше оны қияли болжам деп қаралық... Сондықтан мұны ресми құжатқа айналдыру керек. Бұл үшін, бауырым, қадірменді Қаныш Имантайұлының беделді шәкірттері мыналардың алдыартына: «Сенеміз, тексеру қажет!..» – деген пікір жазып, қол қойсын. Қалай, мұндай демеу көңіліңе жаға ма?

	Сардар әлдене айтпақ болып қозғалақтап еді.

	– Тоқта, әуелі мені тыңда! – деді Қали Нариманұлы саусағын шошайтып. – Алматыда керек болса – бір ай жат, қысқасы, Сергей Архиповичке жолықпай, бұл жаққа қайтпайсың! Академик Снурников Ақтас десе ішкен асын жерге қоятын жанкүйер адам. Геология ғылымдары институтында әңгімені, тегінде, содан бастау керек, тек қана содан! Ал егер ол кісіге жолыға алмасаң – тұрағын білгін, сонсоң маған телефон соқ. Өзімақ сөйлесемін. Ең жақсысы, бауырым, шалды емексітіп, Ақтасқа алып келсең, тіпті керемет болар еді! Есіңде болсын: Сергей Архипович – Есілдің жағасында туыпөскен байырғы балықшының ұрпағы. Демек, біздегі жасанды теңіздің тайдай тулаған балығы жөнінде қандайда өтірік әңгіме соғуға еріктісің. Қажет болса, шалды теңізге ғана емес, қиырдағы Қасқакөлге де апарамыз! Басты мақсат – академикті өзімізге ниеттес ету, Ақтас тағдырына пейілін бөлу! Ұқтың ба? Ұқсаң – ертеңнен қалмай жөнел! Мұндағы мәлім кенді, бауырым, сенсізақ қазамыз!..

	Геолог орнынан қипақтап тұрып, қағаздарын жинады. Неден қауіптенсе, соған ұрынды. Директордың қияли ойжоспары зорайып, шектен асып барады. Мынау да соның салдары: өзі бастаған дүдәмал іске ол енді Алматыдағы ГҒИдың ғалымдарын, кімкім, академик Снурниковті тартпақ болғаны – ақылға сыйымсыз іс....

	– Қали аға, академиктермен тілдесуге менің өрем жетер ме екен? – деді Сардар шынын айтып. – Бұл үшін кем дегенде маған ғылым кандидаты болу керек. Жожоқ, мені қинамаңыз! Қолымнан келгенді істедім, бұдан арғыға шамам жоқ. Бас инженерді жұмсаңыз. Өтімді кісі!..

	– Сардар, сенен басқаға бұл істі сенбеймін. Не болса да өзің аяқтайсың, – деп директор басын шайқады. – Сонсоң есіңде болсын: бұл қарекетті әзірше екеуміз ғана білеміз. Кім білсін, досдұшпандарым алжыған деп жүрсе...

	Амал қанша, келесі күніақ Алтынбаев Алматыға жүріп кеткенді. Астанада бірақ жолы болмапты.

	– Іздеген кісіміз қалада жоқ. Үстіртке экспедиция бастап кетіпті, екіүш айсыз қайтпайды білем. дегенді ол сол күніақ директорға телефон шалып. – Енді не істе дейсіз маған?

	Қали Нариманұлы бір минут та ойланған жоқ.

	– Сен, шырақ, қонақүйден ешқайда безіп кетпе, – деді Сардардың өз бетімен ештеңе бітірмесін қамыға ойлап тұрды да, нақтылы тапсырмалар бере бастады. Қысқасы, мен жеткенше Снурниковтің шәкірттерімен қайтадан сөйлесіп, қаңғыбас шалдың қайда жүргенін, Үстірттің қай түкпірінен іздерімізді анықтағын, шырағым. Ұқтың ба, бізге оның нақтылы тұрағы керек!..

	Ақтастағы қауырт жұмыстарды орынбасарларына жүктеп, келесі таңдаақ Қали Жақсыбеков Алматыға ұшқанды. Сардар оны әуежайдан қарсы алды. Соңғы тапсырмасын да ықтиятты орындап қойыпты. Сірә, соның септігі тиген болар, Ақтас кеншілері арада екі тәулік өткен соң, бұл мезетте олар екі мәрте ұшақ ауыстырып, ең ақырында өздеріне дербес тікұшақ жалдап, Үстірттің астаналық ғалымдар жайлаған елсіз түкпіріне аспаннан топ ете түскенді.

	Сонша жерден іздеп келген академикті олар экспедицияның жел қыдырған аңғалсаңғал вагонының түпкі купесінен тапты. Тамағына салқын тиген Сергей Архипович арқасына тон жамылып, мойнын да түйе жүнінен тоқылған бөкебаймен орап, барынша қымтанып, бірақ жұмыс істеп отыр екен.

	Жақсыбековпен ол кәдуілгідей қазақша төс тиістіріп сәлемдесті. Сардар өз бастығының Кенді өлкеде ғана емес, кең байтақ Қазақстанның барлық түкпірінде де ерекше сыйлы кісі екеніне тағы да тәнті болды: соны ол жол бойы көріп келеді: бір жерде билет жоқ деген қырсық сөз естіген жоқ; ал соңғы әуежайда екіақ сағат күткізіп, жедел аттандырып жіберді, енді, міне – орыс халқының батагөй жастағы қарты, әмбе әйгілі ғалымы Қалекеңе бауыздау құдасы келгендей ізет білдіріп отыр. Соны көріп тұрып қалайша сүйсінбейсің?! «Жоқ, бұлар жан сүйсіндіретін егделер! Әттең, санаулы ғана. Сондықтан да бұл кісілердің айтқанын бұлжытпай істеп, тәлімөнегесін көбірек үйрену керек!..» – деп ойлағанды Сардар ескі вагонның кіреберіс босағасында сілейіп тұрғанын ұмытып, бірденақ ақжарқын әңгімеге кіріскен ескі достарға таңырқай қарап.

	Снурниковтің зерттеу тобы он шақты ғана адам екен, екі вагонға орналасыпты. Тамақ ішетін, жататын, ең аяғы жұмыс істейтін орны да – сонда. Вагондардың бұл өңірде талай қыратқа көшіп, жүздеген шақырымға сүйрелгені аңғалсаңғал сыртқы ұсқынынанақ білінгендей. Бірақ үстірт қыртысын зерттеуге құныққан ғалымдар бұл жайында тіпті қымсынар емес. Ойда жоқта тас төбеден дарылдап шыға келіп, тап қастарына қонған инелік тәрізді қалақты «күймені» қызықтап, одан түскен бейсауыт екі адамға бірер мәрте бағдарлай қарағаны болмаса – істеп жүрген зерттеу жұмыстарынан олар бас көтерген жоқ. Тек академиктің вагонында бірге түнеп жүрген жас жігіт қана орнынан лып етіп тұрып, іле шай қамдап әкелді.

	Сергей Архипович шаруа хақында үндей қоймаған соң, сөзді Қали Нариманұлының өзі бастады:

	– Бізге келуді қойдыңыз, Сергей Архипович! Ескі достарыңызды ғана емес, бүкіл Кенді өлкені ұмыттыңыз... – дегенді тиісе сөйлеп. – Сондағы айырбастаған өлкеңіз мынау ма – ағаштан тұлдыр жоқ, жел қыдырған айтақыр...

	– Ымм... Демек, шалды керек еткенсіңдер? Не үшін?.. – деп сығырая қарап, рақаттана күлді академик. – Мен үшін, достым, Кенді өлке – баяғыда оқылған кітап! Болжам картасын жасап бердік, барлаудың барлық бағытбағдары өз қолдарында. Соларды тек ынта қойып, әжетке жарата біліңдер... Кенді өлкенің қоры келесі демейақ қояйын, бұл ғасырға сөз айтпайды! Ал мұнда?.. Үстірттің қыртысы бізге, кемеңгер Сәтбаев сомдаған жаңа ілімге ден қойған металлогенистер үшін, әсіресе менің қасымда жүрген мына тар балақ шалбарлы жастар үшін – нағыз тың өлке, қызықты кітап...

	– Неге? Қалайша тың өлке болады? Үстірттен көптеген жылдар бойы мұнай ізделді. Мұндағы газ қоры да қисапсыз мол деседі, – деп Жақсыбеков таңданыс білдіріп еді.

	– Міне, міне, сен де басқалар құсап, баяғыда қалыптасқан пікірді қайталап отырсың. Дұрыс айтасың, геологтар бұл өңірден мұнай мен газ ғана іздеген. Өйткені мұнда платфор ма! Институтта тыңдаған дәрістеріңді ұмытқан жоқсың ба? Ұмытсаң, есіңе салайын: платформада ешқандай металл кендері болмайды; әсіресе түсті металдар... Бұл теорияның жорамалы. Ал іс жүзінде? Егер мұндағы жер қыртысынан тұнба жыныстар тапсақ ше? Онда, бәлкім? Гәп, достым, осында – тұнба жыныстардың молдығында. Демек, мұнда да аздыкөпті түсті металл шоғырлануын күтуге болады...

	Денсаулығына байланысты тар вагонда еріксіз қамалып отырған қарт академик кең байтақ Қазақстанның қиыр шығысынан, Кенді өлке төрінен, Сергей Архипович геологияға сарп еткен жарты ғасыр ғұмырының қақ жарымын және ең қызықты, ең сәтті шағын өткізген қазынаға бай өңірден өзін іздеп келген Ақтас азаматтарына ықыласы ауып, шынайы көңілденіп, әңгімені де көлкөсір шерткенді. Бұл болса қытымыр мінезді, қыңыр қылықтан да құралақан емес кексе ғалымда үнемі бола бермейтін шырай. Қос жолаушы, бәлкім, бастарын изеп тыныш отыра берсе, Снурниковтің аузынан әлі де талайталай әңгімесұхбат естір еді. Бірақ әрнеге ынтызарлық қалыбы Қали Нариманұлын да тыныш қоймай:

	– Сонда немене, Сергей Архипович, бұл өңірден де бірдеме таптыңыз ба? – деп ықылас байқатқан.

	– Қара дәмесін! Келе сала бәрбәрін біле қоймақ, пысығын, – деді Снурников қулана күліп. – Жә, мұны қайтесің, одан да, Ақтас кеншісі, Шығыс қиырдан іздеп келген шаруаңды естірт! Мен де қартайғанмен құпия іске ынтызарым қайтпаған кісімін. Ал сөйле, құлағым сенде...

	Манадан бері қос кексенің жарасымды сұхбатына бөгет болмай, әмбе есімін Кенді өлке геологтары құрметпен атайтын атақты академиктің алдында жүрексініп отырған Сардар Алтынбаев сөз кезегі өзіне де жеткенін сезген соңақ, лып етіп тұрып, неше күннен бері арқалап жүрген қоржын, боқшаларының аузын ағытып, қомақтырақ бір мұқабаны суырып алды да:

	– Сергей Архипович, бір кезде Кенді өлкеде қалдырған жобаларыңызды қайта қарап шығуға қалайсыз? – деп буманы ғалымның алдына қойды.

	Қали Нариманұлы да өздерінің бүгінгі дағдарыс халі жайлы тебірене сыр шертіп:

	– Қысқасы, кең балақ шалбар киіп, алаңсыз адымдаған кембағал күндерді түсімізде ғана көретін болдық, қадірлі Сергей Архипович. Сізден бір жәрдем болмаса, Қали досыңыз да жуықта джинси киеді... Ең тиімдісі, әрине, көктем шыға, әлде жазда біздің жаққа келіп қайтсаңыз жарар еді, – дегенді. – Әлбетте, бізді қара жерге біржолата отырсын демесеңіз?!.

	Вагон ішін тыныштық жайлады. Иен далада гулеген ызғырық жел ызыңы ғана әлденені сатырлатып, әлденені даңғырлатып, онсыз да жабырқау ниеттестер көңілін жүдете түскендей.

	Академик алдында тұрған бумаға сүлесоқ қарап отырып:

	– Жә, жә, бері жақында, жас жігіт. Баста әңгімеңді, – деді Сардарға иегін көтеріп.

	* * *

	Үстірт жонында Ақтас кеншілері үш тәулік еру болды. Әлбетте, әр сағаты пайдалы жұмыспен өткенді: бастапқы сұхбат Сардар Алтынбаев пен Сергей Архипович арасында жүрсе, кешке таман экспедицияның екі геологы қосылды; келесі күні оған академик тұратын вагонның тұрғындары түгелдей дер лік қатысты, ал үшінші тәулікте?.. Шынтуайтын айтқанда, бұл күні үстірттегі зерттеушілер тобы даладағы ізденістерін доғарып қойып, Сергей Архиповитің тар купесіне сығылыса жайғасып, Ақтас қолатының бергені мен әлі де берерін жанжақты талқыға салғанды...

	Соның бәріне бейтарап тыңдаушы болып, өзіне бүгешігесі түсініксіздеу тілде, бірыңғай геологиялық сипатта жүрген әңгімеге бөгет жасамай тыныш отырған Қали Нариманұлы бұл талқының сарабдал жайда өтіп, ақыры салиқа талқыға айналғанына дән риза болды. Сонсоң да оны әдеттегі пікірталас, иә ниеттестер жиыны демей, шынайы ғылыми кеңеске балаған. Әсіресе оны таңғалдырған жайт: Сергей Архиповичтің көңтөрімді қылығы еді. Ешкімді жассың, иә шала білесің деп аузынан қақпай, өзінің де, академик дәрежесін көлденең тартпай, әріптестеріне пікірлерін ашық айтқызып, татымды ой білдірсе – қолмақол талқылап, жаңсақ деп санаса – оны да көпшілік тезіне салып, қысқасы, бәрбәріне назар бөліп, ерекше парасатпен қараған. Қалайда Ақтас кеншісінің осы жаққа аттанардағы пәс көңілі жадырап, Кенді өлкенің құзар биігі Мұзбелдің төбесіне шыққандай болып, ерекше ризалықпен тыңдаған...

	– Жарайды, достар. Пікірімізді тұжырымдайық, – деді ақырында Снурников купедегі әріптестерін тынышталуға шақырып. – Үш күннен бергі ұзақ талқылауда біз геолог Қазтуғановтың Үкілі төбеге жасаған тың жобасы ең тиімді деген тоқтамға келдік. Әлбетте, басқа да ұсыныс, жобаларда да қызығарлық идеялар бар. Оларды да біртіндеп тексеру керек. Ал мынада?..

	Снурников алдындағы Ақтас картасының бетіне қарындашпен бірнеше түзу тартты да, солардың арасын көлбеу сызықтарымен иректеп шықты.

	– Міне, Қазтуғанов жорамалының түп қазығы, – деді. – Үкілі төбеге ол ерекше сеніммен шұқшияды. Неге? Бүгінге дейін Ақтаста кен беріп келген Раутөбе қолатын бес саусағындай зерттеп, ерекше ыждаһатпен талдаған. Былайша айтқанда, мұндағы жыныстың қатқабат түзілу заңдылығын аңдап, кен ұстаушы қабаттардың тек қана оппасызат, жер жарықтарына жиналғандығын Ақтас қыртысына ғана тән өзгеше құбылыс деп таниды да, нақ соны Үкілі төбе астынан да іздемек болады! Естеріңде болсын: бірнеше горизонт емес, иә кен жүлгесі де емес – тұтас структуралар, яғни кең тараған бай қабаттар! Жобасында ол бір ғана Ақтас төңірегінен төрт қолат болжаған. Төртеуіне сеніңкіремеймін, ал үшеуге шынымды айтсам, кәміл иландым! – Сергей Архипович бұл жерлерді картадан көрсетті де, екінші буманы ашып, одан да сол нүктелерді нұсқады. – Көрдіңдер ме, бұл қолаттарды кезінде мен де нұсқағам, Қазтуғановтан тек отыз жыл бұрын. Жә, енді мына жайтқа көңіл аударыңыздар: Қазыбек зерттеуші тақиядай төбеге бірер емес, бақандай жиырмаотыз ұңғыма бұрғылауды жобалаған! Қыртысқа ол нобайлап емес, құдды бір кен көмбесін өз қолымен тығып кеткендейақ, шұқшия қадалуды және жанжақтан қаумалап бұрғылауды қалайды! Әмбе қаншама тереңге! Демек, геологтың бұл қолатқа сенімі зор. Жасыратыны жоқ, бұл жоба маған ерекше батылдығымен ұнайды! Сол себепті, Қали дос, әлдекімнен жарлық күтіп, иә бізге жалынып, жоқты іздеме. Барлауға бел будың екен – тура осы жобаны жүзеге асырудан баста! Ең алдымен геологтың өзін тауып алып, зерек ойлы маманның қасына сенімді кісілер қос, күшқұралды аямай бер!..

	– Қазтуғанов Ақтастан кетіп қалған, – деді Сардар. – Ол қазір Африка құрлығында.

	Академик басын шайқайды.

	– Мейлі, – деп іле сөзін жалғады. – Жобасын бірақ арқалап кеткен жоқ, Үкілі қыртысы – Кенді өлкеде... Есепқисабын жасаңдар да іске кірісіңдер. – Сергей Архипович алдындағы карталарды әрірек ысырды. – Меніңше, сендерде бұдан өзге амал жоқ.

	– Ал егер ештеңе шықпай масқара болсақ ше? – деп Жақсыбеков дүдәмал ойын жасырмай күдік білдіріп еді.

	– Тәуекел еткеннің бәрбәрінің ісі оңға шықпауы – өмір заңы. Масқара болсаң – не дейміз. Лауазымы биік мансабыңды бересің! Зиянкестікке баламайды. Құдайға шүкір, қазірде отыз жетінің зобалаңы жоқ!

	Снурников кенші досына мысқыл шыраймен бағдарлай қарады.

	Қали Нариманұлы біршама уақыт үн қатпай, тымтырыс отырып қалды. Тегінде, ол мәнсапқор кісі еместі, өзінің дәрежелі қызметі үшін де жанын жалдап, жанталасқа түсуді қаламайтын. Алайда өндіріс мүддесін ойлап, сол үшін тәуекел ету қажет болғанда – ешкімнен де, ештеңеден де сескенбей бел шешіп, айқасқа шығатынды. Барлаушы геологтармен бәсекеге түсіп, әмбе бұрынсоңды өзі шұғылданбаған қарекетке кірісіп, білгіштердің бәрі ештеңе жоқ деп тастап кеткен кен шоғырын іздеуге шығар болсаң – ертеңгі жағдайың немен тынады? Жүз мыңдап қаржы шығарып, соның аяғы мәнсіз ізденіс болды деп мойындаумен бітсе? Партия алдында жауап беруің өз алдына, қартайғанда сотқа тартылып жүрсең? Ең қиыны, бұдан соң өмір бойы, қырық жылғы үздіксіз еңбекпен алған жақсы атағың, ел көңіліндегі абыройбеделің не болады? Не істеу керек?..

	– Осы ойымызды, Сергей Архипович, сіз екеуміз қосылып, Мемлекеттік жоспарлау комитетіне жазсақ қайтеді? Ойлаймын, сіздің зор беделіңізді көлденең тартқан соң...

	Снурников қарққарқ күліп, Ақтас кеншісінің сөзін бөлді.

	– Госплан деймісің? Ғажап ақыл! – Ғалымгеолог қолын сартсұрт соғып мәз болды. – Олар оның бір бетін ашпастан Құдайбергеновке жолдайды. Ал Ілияс Мұрзаевич?.. Геологиялық кеңеске талқыға салады да: «Үкілі төбе қыртысы бұдан ширек ғасыр бұрын тексерілген, онда тақтатастан өзге ештеңе жоқ!» деп жауап қайтарады. О, Ілияс соғынды сөйтерде әлденеге қымсынып, ие жорта күдіктенсе жөнау. Жоқ, мен оны тым жақсы білемін. Қыңыр найсап, қыңырлығы тура он есекке жүк болғандай! Қой, Қали дос, жобалау әкімдерін әурелеп қайтеміз? Бірденақ Министрлер Кеңесіне жазу керек! Бәлкім СОКП тың Орталық Комитетіне, әлде Бас хатшының қабылдауына сұранармыз? Меніңше, мұның тамаша ақыл!..

	Ғалымның өзін әжуалап отырғанын Жақсыбеков бірден сезді. Тек не үшін, не себепті өзінің іс мүддесін ойлап, ізденбек болған қамқарекеті кексе Снурниковті күрт өзгертіп, осыншама қарсылық, әжуа туғызады деп, ешқашан да ойлаған жоқты. Сол себепті, таңғалғанын бүкпей:

	– Ақсақал, ұқсам бұйырмасын! Үкіметке біз шағым жазбаймыз, ал мемлекеттік мәнді ұсыныс жолдауға әрқашан да хақылымыз, бұл біздің – азаматтық парызымыз! – деді.

	– Әй, кенші жолдас, мен де сені ұққам жоқ! – Академик әріптесіне жатырқай қарады. – Соншама қиырдан маған не үшін келгенсің? Коньякпен сыйлап, Құдайбергеновтің шалағай әрекетін әшкерелеген шағымыңа қосалқы автор ету үшін бе?

	– Кеншілер қаласының келешек тағдырын ойлаған көкейкесті ұсынысты әншейінгі домалақ арызға теңемеңіз, Сергей Архипович! – Жақсыбеков те кенет кәдуілгідей кіржиіп, ренжіген сыңай танытты. – Қалалық партия комитеті бізді сөзсіз қолдайды. Ашық айқасқа түссек – барша кеншілер қауымы, іске жаны ауырған кісінің бәрі де бізді жақтауға тиіс...

	– Міне, міне, әдемі сөз! Жел оңынан жаңа шықты! – Кеңкілдеген Снурников төбесін нұқыды. – Әйтеуір бел шешіп кіріскен соң аянудың керегі жоқ, ниеттестерді көптеп жинау керек: жергілікті кеңес өкілдерін, кәсіподақ ұйымын, жаңашылдар мен табиғатты қорғау қоғамын, тағысын тағы... Сонда көресің – Құдайбергенов түгілі, Совминнің төрағасының да аузын аштырмай, өз дегенімізге ықтырып аламыз!..

	Жақсыбеков амалы таусылған кісідей сөзден тыйылып, тымырайған қалыпта үнсіз отырып қалды. Иланымдыақ ойлар айтқан тәрізді еді. Ғалымгеолог оларды қабылдамақ түгілі, аттонын ала қашып, өзіне әлгіден бетер әжуамен жауап қайтарды. Енді не істейді? Қандай дәлелмен қыңыр шалды айтқанына көндіреді?

	– Айтпақшы, – деп Сергей Архипович қайта жымиды, – өзің құдайдай сеніп отырған Госпланға хат жазар болсаң, менің осыдан жиырма жыл бұрын сол мекемеге жолдаған мәлімдемемді естеріне салып, куәға тартуыңа рұқсат! Ол да Ақтас жайында... Иә, иә, мен де бір кезде, қазіргі сен сияқты, қағаз құдіретіне қатты сенгем. Шатасуымды қарасаңшы: жайлы кеңседе, үстел басында шалжиып отырып, сия мен қаламның қызметін пайдаланып, Құдайбергеновті тізе бүктіргім келген! Ештеңе өнбеді. Бір жыл бойы уақытым мен жүйкемді бекерге құртып, текке әуре болдым. Құдайбергеновтің кеуде соққан өзім білемін жеңуге бұдан гөрі өтімдірек қаружарақ керек екендігін мен сонда ұққамын. Бір ғажабы, содан бері ешқайда ресми хат, шағым, тіпті ұсыныс та жолдамаймын. Ал егер жазғым келді ме, ойсырымды, көргенбілгенімді, көңіліме түйгенді қағазға түсіремін де, геологиялық фондыға тапсырамын. Біреуміреу күндердің күнінде, мына Сардар сияқты ынталы нөкерің қажетсініп іздей қалса, тауып алып, әжетіне жаратсын деген ой да баяғы. Жә, Қали дос, бекерге күйгелектенбе, екеуіміздің әкімдерге хат жолдап, сарыла жауап тосып, дүмбілез «Құдайлармен» бітіспес дауға түсіп, жылдар бойы күтуге уақытымыз жете ме? Біз сөйтсек – кенді кім іздейді, жер бетіне оны кім шығарады? Жоқ, достым, кәрі қойдың жасындай санаулы ғұмырымды жеміс тергізер игі іске арнау – менің бүгінгі дағдым! Осы күнгі тірлігіміздің қуаныш, жұбанышы да сонда емес пе? Ендеше сол үшін ғана еңбек етіп, тер төгу қажет. Ал біз, құдайға шүкір, еңбекті нендей қарекетке жұмсауды үйренген кекселеріміз...

	Ақтас кеншісі әлгіндегі келеңсіз ойына ұялғандай төмен қарап, кешірім сұрағандай, басыңқы үнмен кішірейе сөйледі.

	– Сөйтіп, барлауға тәуекел жаса дейсіз, ә?! Несі бар, Сардар екеуміз бұған Ақтастаақ көз жұмған адамдармыз. Тек өзіңіз бізге жолбасшы, ең құрығанда, ақылшы болуға келісім берсеңіз?.. – деп ұмсына тоқтаған.

	Снурников бұл сөзге құптаған шырай аңғартты. Саусағына қадалған шөгірді суырып тастап уһ деген кісіше, қонақтарына мейірлене көз салып:

	– Бәсе! Іскер Қали да ежелгі қалпынан айнып, аузымен орақ орып, сылдыр сөз қуғандар тобына қосылған ба деп… түңіле бастап едім – сұңғыла ойына тұрпатты бойы жарасқан бәзбаяғы Жақсыбековті қайта көргеніме дән ризамын! Рақмет! Ал ақылкеңес жөнінде? Біздің институтқа барыңдар да, ресми келісімшартқа отырыңдар – бір топ шәкірттерімді бірден аттандырамын; солардың тек құралжабдықтарын сайлап, ділгір қажеттерін өтей біл! Егерәки олардың танымы жетпесе, иә қомсынар болсаң – амал қанша, Сергей шал да әредік барып тұрудан бас тартпайды. Әрине, бұл саған арзан түспейді: балық сорпасымен құтыла алмайсың!..

	– Сонымен келістік пе? – Жақсыбеков балаша мәз болып, қолын созды. – Рақмет, Сергей ақсақал! Жолымыз болды деп, қуанып қайтатын болдық…

	Сергей Архипович жалған мадақ сүймейтін, асыптасып төгілген көңілшектікке де жөпшеңде баспайтын байыптың адамы. Бұл жолы да сол қадетінен айнымай:

	– Жә, жә. Снурниковпен келісу – кең дүниеге билік ету емес. Іздеуді баста, кен белгілерін тап – одан кейінгіні – дарқан өмір көрсетеді! – деп басу айтып, Жақсыбековтің қолын құшырлана қысты.

	Сол мезетте Қали Нариманұлы Сардарға иек қаққан. Геолог лып етіп, үстел үстіндегі қағаз бумаларын қаттап, қоржын, боқшаларына тоғытты да, солардың бірінің қуысынан әлдеқалай қажет болып қала ма деген есеппен сақтап қойған қос шөлмек коньякты суырып, үлкендердің алдына қойды.

	Академик Ақтас геологына ожырая қарады, шөлмектің бірін Сардар ашып, шайдан босаған шыны сауыттарға лықылдатып құя бастағанда бірақ қарсылық білдірген жоқ.

	Қоштасу мезіреті үшін ашылған шөлмек қайқайдағы шерді қозғап, кәрілердің көңілін естелікке бұрды: сәлден соңақ Кенді өлкеден кен іздеу тарихын ақтарып, өздері үшін бір кезде көкейкесті болған, сол жолда жан жалдап, түрлі толғанысқа түскен хикаяттарды кезекпекезек шерте бастаған. Әсіресе қарт академик шегесі босап, әлдекімге шағым айтқандай, неше алуан жағдаяттарды есіне алған…

	Соларды тыңдап отырып Қали Нариманұлы өзөзінен налып, білімдар академик, жер сырының білгірі Сергей Архиповичтің соңғы жылдары нақтылы барлау ісінен сырттап, сірә, бұл әлдебір бәсекелестерінің қастандығы болса керек, геология ілімінің де алдыңғы шебінен кейінге ысырылып жүргенін де жаны ауыра ойлағанды. «Қадірменді Қаныш Имантайұлы дүниеден қайтқан соңақ Снурниковтің есімі сирек аталатын болды. Снурников ғана емес, республика Ғылым академиясының іргетасын қалап, тұңғыш президенті болған ғұлама ғалымгеолог Сәтбаевтың өзінің де, – деп тебіренгенді ол. – Ал бұл кісі – оның есімі берілген институтта дүниеге келген геология мектебінің беделді өкілдерінің бірі. Осыншама әділетсіздіктің себебі не? Кім бұған кінәлі? Не үшін, не себепті?..»

	Бірақ Қали Нариманұлы қанша күйзелсе де ештеңе демеді. Үстірттің аңызақ кеулеген желтең қыратында жүдепжадап, соған да мойымай, ғаламат қажыр көрсетіп, еңбек етіп отырған шымыр кексенің көңіл күйін күпті сауалмен бұзғысы келмеді. Әйтсе де ақыр аяғында қипақтап отырып, Ақтас қыртысын тереңге барлау жобасының, академиктің атақты «Үш қабат» теориясының тексерілмей қалған себебін сұрағанды.

	– О, бұл істе жазалылар көп!.. – Академик көңіл түбінде шемен боп шорланып қалған ескі шерді қозғаған кенші досына одырая қарап қойып, ұзақ сонар әңгімеге кірісті. – Алайда мынау кінәлі деп тап бүгінде кімді түстеймін? Ең басты күнәкар – адуын Уақыт дер едім. Біле білсең, Қали дос, Құдайбергеновтер сондай мезгілдің уақытша қайраткерлері. Әр мезеттің өзіне тән қаһармандары болады! Бір ұрпақтың ғұмырында біз жер жыртқан соқадан космос кемесін жасауға жеттік. Оңай ма, өзің ойлашы! Әрине, оңай емес, асықпаған күніміз жоқ. Не істесек те тез жасап, бәсеке елдерден, жат пиғылды көршілерден кеш қалмауға тырыстық. Өйткені кеш қалу өліммен тең еді. Алғашқы бесжылдықтар, төрт жылға созылған сұрапыл соғыс, бүлінген шаруашылықты қалпына келтіру жылдары, тағы да екпінді бесжылдықтар! Соның бәріне мыңмиллиондаған тонна шикізат, металл керек болды. Міне, осы кезде жер бетіне жақын жатқан, қол созымда тұрған кен қоймаларын іздеп табу, оны тезірек қазу жобалары жолды болды. Ондаған барлау партиялары оңдысолды аттанып жатты. Жүздеген экспедициялар түкпіртүкпірді шарлап, жер астының пайдалы қазбаларын іздеді. Жолдылары қазына көмбелеріне кезігіп, сыйлық алып, ордендер тақты. Бұл кездегі жолжоба біреуақ еді: кім қанша кен табады? Тапсаң – мықты да білгір геологсың, Отан патриоты да – сен; ал таппасаң – орашолақ қана емес, дәрменсіз мамансың, бәлкім зиянкес болып шығуың да ғажап емес! Мен өзім де, несін жасырайын, көп жылдар бойы осынау, арзан да жақсы атақтың адал құлы болдым. Біздің абыройымызды аспанға көтерген Кенді өлкенің бай қыртысы…

	Жақсыбеков те осы сәтте сөзге араласып:

	– О, несін айтасыз, бұл айтып отырғаныңыз кеншілер қауымына да мағлұм іс: біз де ұрандаумен жүріп, жер астының табиғи қорын таусылмастай көріп, небір қаймағын, тек қана құнарлысын алуға тырыстық; қаншама кеніш директорлары сол бір қомағай да аусар пиғылдың құлы болып, кеуделеріне ордендер тақты; соның бәрі түптеп келгенде кен қорын мезгілінен бұрын құртуға әкелді… – деген.

	Снурников Ақтас кеншісін мақұлдап басын изеді.

	– Сонымен иек астында көрініп жатқан, елді мекендерге ұрымтал орналасқан «алыптарды» тауып масаттанып жүрген ереуіл күндерде де мен ертеңді ойлап, қырықелу жыл келешекке қиял жүгіртетінмін. Мәселен, Ақтас кенішінің бүгінгі мүшкіл халі мен үшін сол кездеақ айдан анық болатын. Жалғыз Ақтас қана ма? Иә, нақ сол жылдарда кейіннен «Үш қабат» атанған теорияның да бұлдыр шебі дөңгелене бастады. Амал қанша, аяқтауға оны шама жетпеді! Турасын айтқанда, мәселенің толғағы. Өзің ойлашы, о күнде бес жүз метр төменнен, одан да әрі тереңнен кен іздеймін деп қияли жоба ұсынсаң – сені кім тыңдайды? Бір сомның орнына он сом, бес миллионның орнына елу миллион шығын!.. Құдай сақтасын, бұған кім барады? Табыла қалған күнде де ондай кенді алу қаншаға түседі? Кенді өлкеде осы күнге дейін жолды болып келе жатқан «Жер бетіне жақын жатқан алыптарды іздеу» ұранының құрбаны болдым, ақыры. Бүгінгі ойжобаңмен қандайқандай заңғарларға қол созғаныңды, Ақтас кеншісі, ұқтың ба?

	– Ұққанда қандай! – деп күрсінді Қали Нариманұлы.

	– Солай, достым! Мені күйреткен – Құдайбергеновтер емес, Құдайбергеновтер табынған өмір талабы. Ақырында мен бұл теориямен уақыттан озып, алға шығып кеткенімді ұқтым. Рас, соны ұққанша біраз жыл әуреге түсіп, табан тоздырдым, қаншама жүйке!.. Ал ұққан соң? Жоспарлаушы мекемелердің, барлаушы трест, бірлестіктердің мазасын алуды біржола тоқтаттым. Бірақ ойлағамды: «Тоқтай тұрыңдар, шикізатқа ділгірлік менің болжауымды әліақ еске түсіреді, жер бетіндегі кендер құриды, бес жүз метрге дейінгі бай кеніштер де таусылады, міне, сол кезде «қияли» теоретик Снурниковті еске аласыңдар. Қаһ, әттегенай, қалай білмегенбіз, қандай пайдалы ұсынысты кезінде ескермегенбіз дейсіңдер. Сол кезде сөйлесемін», – деп кіжінгемді іштей. Міне, сол сәт! Сен енді, Қали дос, соны түсінгендердің алғашқысың. Иә, сонсоң Қазтуғанов есімді анау барлаушы геолог. Ойлаймын, менің де уақытым, сәт сағатым жеткен сияқты. Оны тездеткен гәп – қорлы қазынаға ділгірлік! Сондықтан, достым, аянар жай жоқ, уақыт та жоқ! Еш нәрсеге алаңдамай кіріс! Біз де қарап жатпаспыз… – деп, академик орнынан тұрғанды.

	Радиограммамен шақырылған құрық қалақты «күйменің» қайта оралған гүрілі тас төбеден естілгенде, ақтастық жолаушылар жедеғабыл жиналып, сыртқа шыққанды…



	ІV

	Дәрінің уыты қанына шығып, жүрек шаншуы біршама басылып, қалыпты дүрсіліне түскенін сезген соңақ, Қали Нариманұлы өзімен бірге үстел басында отырып қалған хатшыға ризалық пейілмен бұрылып:

	– Ахмет шырақ, жұртты шақыр, – дегенді жымиып. – Әлгі дауымызды бір жағына шығарып алайық…

	Мәжіліс қайта жалғасты.

	– Қали Нариманович, бекерге налымаңыз, байқаймын, жүрек тұсыңызды ұстай бересіз, – деп орнынан жымия тұрды Табаров. – Сізге мен қуанышты хабар айтпақшымын. Біздің ғылыми топ болжаған қырық бір кен шоғырларының үшеуі сіздің Ақтасқа тиесілі. Меніңше, келесі бесжылдық қана емес, одан да арғы жылдарға кеніш қоры құрымайды, қайта бірнеше есе өседі. Сіз бен біздің алғашқы керісіміз де осы жайында едіау, есіңізде ме, Тайыр Унисьянович? Шынымды айтсам, Кенді өлкедегі алғашқы экспериментті Ақтас сықылды болашағы даулы қыртыста бастағым келмегенді. Ал бірлестік жетекшілері басқаша ойлады:

	«Мықты болса, бұл шіркін осындай күмәнді қыртыста сынақ жүргізсін – құлап шығады да біржола безіп кетеді, иә болмаса аспанға шырқап біздің де абыройымызды көтереді…» Бізде де сол күнде мұндай қысасқа қарсы тұруға шама болмады, не көрсек те бақталайымыздан десіп, тәуекелге бел байладық. Амал не, алғашқы жыл сәтсіз аяқталды. Екінші жылы да жетісе қойғамыз жоқ.

	– Сонымен, не дейсіз, Виктор Николаевич? – Шыдамсызданған Жақсыбеков қонақ ғалымға үміттене қарағанды.

	– Ә, солай ма! – Қарқылдай күлген Табаров одан арғы сөзін мән бергендей нығыздап естіртті. – Биыл біз екі жылғы іздеуде жиғантерген деректерді тұжырымдап, кейбір қыртыстардың материалдарын институттағы компьютерде қайыра тексердік. Соның нәтижесінде Ақтас төңірегінен біз бақандай үш структура тауып отырмыз. Болжап емес, тауып!.. Бірі оның ешқандай күмәнсіз, қаланың өз ішінде, аэроплан қонатын алаңның арғы шеті. Ал екеуін әлі де тексеру шарт, бәлкім, бұрынғы кеніш жұрттарынан бесон шақырым әрірек түсер. Ойлаймын, Қали Нариманович, мұндай болжам, әсіресе жаңа кен шоғырларының Ақтастың іргесінен табылуы сізге ұнауға тиіс? – деп ғалым қонақ Ақтас кеншісіне сөз кезегін ұсынғандай болған.

	– Сіз қолға түспек түгілі, көзіміз көрмеген аюдың терісіне иелік жасап тұрсыз, қымбаттым, – деп Ілияс Мырзаұлы тағы да дау бастап еді.

	– Бесон деген сөз бе екен, мейлі жиырмаотыз шақырым болсын! – десіп кеншілердің бірі ғалымгеологқа қостау білдірді. Бірақ сөз болып отырған кеніш жетекшісі мәскеулік ғалымның мәндеп естірткен хабарына еліге қойған жоқ. Тымтырыс отыра берді.

	– Бұл енді Ақтас қорын өсірудің бірінші және негізгі жолы, – деді біршама дабырлап, қайта басылған көпшілікке тәкаппарсып қараған Табаров. – …Тегінде, сіздер Кенді өлке қыртысынан тек қана бай кен қазуға үйренген астамшыл жан екенсіздер. Шынау, тұрмыстарыңыз тым жақсы! Ылғи құнарлы кендерді іріктеп алуға машықтанып алғансыздар… Ал шетелде сіздер мардымсыз деп қоқысқа шығарып, иә жер астында таптап өтіп жүрген сұйқылтым кенді де байытудан бас тартпайтынын білесіздер ме? Осынша ысырапқа неліктен жол беріледі? Меніңше, дұрыс емес! Жоспарлау мекемелеріне бұл мәселені жазу керек. Кен тасын бай, кедей деп бөлгенімізбен соның ешбірін де қолдан жасай алмаймыз. Демек, бәрін де сыпыра алу керек! Рас, бұдан өнімнің өзіндік құны артады, шығын көбейеді. Айталық, Ақтас комбинаты пайда беретін тиімді өндірістен қарыз алатын кәсіпорынға көшеді. Мейлі, оның есесіне, жолдастар, жер астында текке қалып жатқан миллиондаған тонна пайдалы қазбаны әжетке жаратамыз. Ақтастың құнын қаншама жылға ұзартамыз?!

	– Рас, дәл айтасыз!

	– Бұл мәселені шынында да жобалау мекемелеріне ұсыну керек, министрлік те аралассын, – десіп кенші директорлар қозғалақтап қалды.

	– Виктор Николаевич, – Құдайбергенов те сол сәтте ғалымға керенау бұрылды. – Әлгінде өзіңіз атаған Ақтас структураларын нақтылы көрсетуіңізді қалар едім? Орналасқан нүктесі, қанша тереңдікте?..

	– Қалаған уақытыңызда, Ілияс Мұрзаевич. Картаңыз болса, тіпті қазірақ, – деді Табаров жарқын жүзбен еліге сөйлеп. – Тек, ғапу етіңіз, бұл енді таза геологиялық мәселе емес пе, мына кеңседе… соны егжейтегжей қазбалап қайтеміз? – Сізге, сірә, таяу жылдарда түбегейлі барлайтын кен тауып берсем, қанағаттанатын шығарсыз?!.

	Құдайбергенов иланбағандай иығын қиқаңдатты. Жақсыбеков те әлгі бір мезетте, ғылым докторының аузынан

	Ақтастың зор келешегі жайлы жақсы лебіз естігенде, қолын қысып, тіпті «Құтқарушым менің!» – деп емірене құшып, шын жүректен рақмет айтуға шақ қалған. Бірақ өмір көрген кексені ғұмыр бойғы: «Көзіңе көрмегенге – сенбе, қолыңа ұстамай – көнбе!» машығы тежеді. Қазір де ол, барлаушылар бірлестігінің адуын жетекшісінің қандалаша қадалған тура сауалына Табаров ойнақы жауап беріп сырғақтай бастағанда, манадан бері өзін қинаған жайтты, «Үкілі төбедегі барлау жұмыстары туралы айтсам ба, әлде қоя тұрамын ба?..» деген көкейкесті ойына қайта оралды. Бірақ, бұл жолы да ойы әр саққа ауып, ақыры: «Жоқ, Қали. Оны жария етіп бұлардың дауын тоқтата алмайсың, қайта өзіңе дұшпан тауып, басталған істі өрістемей жатып құртуың кәдік. Асылы, үндемеген!..» – деп шешті де, әлгіндегі байсалды да монтиған қалыпта жымжырт отырып қалды.

	Бір ғажабы, өзге кеншілер де мимырт күйге еніп, бәрі де, сірә, өнбес даудан жалығып, соған тыңдаушы, иә жай куәгер болудан да зеріккендей енжар қалыпта отыр.

	Әңгіменің тоқетері сөйтіп геологтарға ауғанды.

	– Геологтардың бұл мәселедегі пікірі сіздерге мәлім, – Құдайбергенов сөзін бұрынғы ойын қайталаудан бастады. – Қажет деп білсеңіздер, Виктор Николаевичтің ғылыми экспериментін одан әрі жүргізе беруге әзірміз. Содан тек бірдеме шығатын болса? Мен өзім бұған күмәндімін. Естеріңізде болсын, бұл шаруаға біз өз еркімізбен келісіп отырғамыз жоқ. Облыстық партия комитетінің талабымен, мына сіздің де, қадірлі Қали Нариманович, кенге ділгірлігіңізді ескергендіктен. Менің тек Табаров жолдасқа қояр бір ғана шартым бар, – деді іле қонаққа бұрылып. – Тағы да Ақтас қыртысына түсесіз; әлгінде өзіңіз мәлімдеген, әлде нақ осы жерде ойлап тапқан болжаулы структураларыңызды іздейсіз. Әрине, мұныңыз да бізге кем дегенде бірер миллион сомға түседі. Ал басқа экспедицияларды түгел қамтып, Кенді өлкені жаппай іздеу жоспарыңыздан Ақтасты бір жайлы еткенше тыйыла тұрасыз. Бұл менің соңғы сөзім. Бұдан әрі бір қадам да шегінбеймін.

	– О, жоқ! Мұндай қысас шартпен мен жұмыс істей алмаймын! – деп Табаров та өре тұра келді. – Ұмытпаңыздар, Кенді өлкені мен өз еркіммен таңдағам жоқ. Одақтық академияның тапсырмасымен келіп отырмын! Бұл бір. Екінші, біздің эксперимент алғашқы шолу кезеңінен әлдеқашан өткен. Бір ғана кен орны оған енді тар балақ шалбар кигізгендей қысас. Ақтаста кен іздейді екенмін, Ілияс Мұрзаевич, ең кем дегенде төрт, иә бес экспедиция иелігінен қосымша алаң бересіз. Соншама қаржы, күшқұрал! Болмаған күнде? Амал қанша, басқа бір кабинетте кездескенше бұл әңгіме тежеле тұрады...

	Үстел басындағылар хатшыға қарады: қалай шешеді, әлі де талай жерде жұлқысудан тайынбай отырған екі мықтыға нендей айғақ келтіріп, жөн нұсқайды? Партиялық жұмыста тәжірибе сі кем Ақтаев түгілі, осындай қызметте ондаған жылдар істеп, әбден ысылған әккі басшы қиналар жағдаят...

	– Бірталай пікір айтылды, – деді хатшы орнынан тұрған бетте. – Не дегенмен, бүгін пайдалы талқылау болды деп білемін. Ал түйін жөнінде?.. Құдайбергенов жолдас экспериментті жалғастыруға қарсы емес, бірақ бұл үшін облыстық партия комитетінің тікелей нұсқау беруін талап етеді. Мұныңыз енді, Ілеке, күтпеген мәлімдеме, әсіресе сіздей үлкен кісіден… Ал Виктор Николаевич? Сіз де партия ұйымын өз мүддеңізге барынша пайдалануды қалайсыз. Таңданарлық талап!?. – Ақтаев сәл тыныстап, кеншілерге состия қарады. – Жолдастар, бүгін сөз болған әңгіме, меніңше, бір мәжіліспен тынбайтын күрделі мәселе. Сондықтан жуық арада бюрода қарау үшін арнаулы комиссия құрсақ деймін. Геологтар ұжымында біз білмейтін бірталай келеңсіз шаруаларға жол беріліпті. Оған да тиісті төрелік айту қажет. Комиссия асықпай, бірақ ұзын арқан, кең тұсауға салмай, Кенді өлке геология бірлестігінің жұмыс стилімен, барлау әдістерімен танысса. Табаров жолдастың хатында көрсеткен сорақы жайттарға, әсіресе барлау бағытының дұрысбұрыстығы жөніндегі пікіріне де ойлану керек. Ең бастысы, бүгінгі көкейкесті мәселені тездетіп қарап, Ақтас және басқа да кен комбинаттарын шикізат қорымен қамтамасыз етуге бағытталған шұғыл шаралар белгілеу қажет. Комиссия бұған да нақтылы ұсыныс әзірлеуге тиіс…

	Ешкім ләммим деп қостап, иә қарсы тұра қоймаса да, үстел басында алқақотан отырған көп бұл ұсыныстың бірденбір ұтымды шара екенін бірден мойындағанды. Тәжірибесіз, ысылмаған деп отырған хатшы ақылмен топшылап, тығырықтан алып шығар шешім тапқанын да олар бірден сезді.

	– Осы түйінге қарсы болмасаңыздар, – деді Ақтаев сәлден соң. – Комиссия құрамына кімді атаймыз?

	– Меніңше, Табаров, Құдайбергенов жолдастар сөзсіз қатысуға тиіс, – деді манадан бері тымтырыс, тек қана тыңдаушы болып отырған өндіріс бөлімінің меңгерушісі.

	– Әлбетте, жөн сөз. Кімнің болса да сыртынан тон пішу болмайды, – деп хатшы Матвеевті бірден қостады. – Кеншілер мүддесін ескеру үшін бұл комиссияға Қали Нариманұлын да енгізсек деймін?..

	Жақсыбеков жаратпағандай басын шайқады: «Осы қарекетіңнен нәтиже шыға ма, тағы да сөз қуып, жөнсіз даудамайға түсіп, уақыт жоғалту емес пе?» – дегендей дүдәмал ойға жеңсік берген тәрізді. Әріптесінің енжар әлпетін сезді ме, Қали Нариманұлын шынтағынан түртті де, Қайыңды комбинатының директоры блокнотынан жыртып, алдына бір парақ қағаз тастады. Манадан бері салып отырған суреті екен: кеуде тұсында найза шаншылған түлкінің үстіне шеңгелдей өткір тырнақтарын батыра бүріп, қыран бүркіт қонжиып алыпты. Бүркіттің қанатына әріптесі «Бұл – сен!» деп баттита жазып қойыпты.

	– Обкомнан Матвеев және геологтардың партия ұйымының хатшысы Крылов жолдастарды қоссақ, ешкім де бұл комиссияның құрамына шағым айта алмайды.

	– Жөн сөз!

	– Бес адам жетіп қалар. Бұдан көбейсе, даудамайы мол жиналысқа айналып кетеді. Ал комиссия нақтылы іспен шұғылдануға тиіс.

	– Тағы да екі адам қосалық, – деді Ақтаев ойланғандай қабағын керіп. – Оның бірін Сәтбаев институтынан сұраймыз, ал екіншісін Геология министрлігінен. Әрине, екеуі де беделді, ірі мамандар болуға тиіс. Оның жөнін бүгінертең шешуді маған қалдырыңыздар. Ал комиссияны басқару? Ынта облыстан туып отырғандықтан, Қали Нариманұлы, бұл міндетті сізге жүктесек деймін? Геологтарға да, ғылыми қызметкерлерге де ара ағайынсыз, демек, ешкімге бұрмай, әділ басқаруға кәсіби мамандығыңыздың өзі міндет қылғандай…

	– Келістім, – деді Жақсыбеков самарқау ғана. – Ақтас тағдыры додаға түскен соң, амал қанша?!

	– Онда Жақсыбеков жолдастан басқаларыңызға рұқсат!..

	Орындарынан қауырт тұрған көпшілік ілешала шығып кетті де, ұзын үстелдің басында обком хатшысы мен Ақтас директоры оңаша қалды. Екеуі де қатты шаршаған тәрізді, бірбіріне жақындап отыруды ойлар емес. Жақсыбеков кенет қолындағы іс қағазына қыстырып қойған суретті кабинет иесінің алдына қарай сырғытты.

	– Акимовтың туындысы, – түлкі – Ілияс ағаң, найза ұстаушы – Табаров, ал бүркіт – мен…

	– Аңшы кім сонда?

	– Оны енді Акимовтан сұрау керек…

	– Қызық екен, Мен ойлағам, Устин Трофимович әншейін шимайлап отыр деп…

	– О, оның білмейтін пәлесі жоқ, – деді Жақсыбеков жаңа хатшымен сырласқысы келгендей ыңғай білдіріп. – Студент кезінде Құдайбергенов Ілиясты біз «Түлкі» атандырғамыз.

	Акимовтың атауы… Жүрістұрысы биязы, басқан ізін білдірмейтін жымысқы болатын. Аш құрсақ отырғанымызда қайдан болсын тіске басатын бірдеме тауып әкелетін…

	– Ә, сіздер бірге де оқыған екенсіздер ғой?

	– Сол себепті, өмір бойы тіресіп келеміз, – деді Қали Нариманұлы әлденеге қапаланғандай күрсініп.

	Хатшының есіне жылнамадағы жазу оралды да, үстеліне барып, Құдайбергеновтің лақап аты деген сұрақтың тұсына «Түлкі» деп жазды. Мәжіліс үстеліне қайтып келген соң – Қалеке, – деді ақырын ғана. – Партконференцияда сіздің сыныңызға дән риза болып, алақаным қызарғанша қол соққан көптің бірі мен едім. Артынша қасымда отырған кейбір делегаттар сізді күншілдіктен әдейі жасап тұр десті. Сендім де, сенбедім де. Сенген себебім – пендешілікке сайдым. Сенбегенім – сізді соған қимадым. Ал қазіргі өтінішім – ондай пиғыл болған күнде де, жеке басыңыздың кекмүддесін ұмыта тұрып, мына мәселеде барынша әділ қазы болыңыз! Облыстық партия комитеті сіздің тәжірибе, беделіңізге сенім артып отыр…

	– Ол енді түсінікті, Ахмет шырақ. – Жақсыбеков желкесін сипады. – Мейлінше әділ тексереміз, сенуіңе болады. Бірақ өтемөте қиын міндет екенін сезетін шығарсың. Менің түйсігімше, жолдас хатшы, бұл енді геология бірлестігінің жұмыс жөнін тексеру ғана емес – кеншілер мен металлургтер қауымы еріксіз душар болған шикізат ділгірлігінің тегін қазып, соны түзеу үшін шаралар белгілеу емес пе?..

	– Әрине, солай. Жұмыстарыңыз сәтті болғай!..

	Екеуі де үстел басынан шаршап қалғанын сезіп, керенау тұрды.





ЕКІНШІ БӨЛІМ


	ІЗДЕНІСТЕ





БІРІНШІ ТАРАУ




	І

	Өзипа Ақташева Кенді өлкенің Ақтасқа ұрымтал бөктерін жайлаған ежелгі қазақ аулында туыпөскенді. Сергек көңіл құрбыларына ұқсап жөндем білім алуды, тірліктынысы мимырт аулынан ұзап барып, қызықдуманы мол қалада оқуды армандайтын. Шамашарқын тым жақсы білгендіктен болар, кейбір асқақ ойлы замандастары сияқты, «аспанға қол созып», өресі жетпес үлкен шаһардың озық оқу орындарын армандаған жоқ. Орта мектепті тәмамдаған соң мейірбике болуды құп көрді де, Ақтастағы дәрігерлер училищесіне құжатын тапсырды. Алайда оған да өзіндей «жақыннан қармауды» тілеген үміткер жастар аз болмады. Қысқасы, жат жазудан жиырма бір қате жіберіп, алғашқы сынақтаақ «құлап» шықты. «Сен қыз инені қоя тұрып, оқуыңды мұқият қарамасаң – шешеңнің шелегін ұстап, сауыншы боласың…» – дейтін мұғалима әпкесінің болжамы дәл келді. Намысқой қыз бірақ Шоққайың ауылының жастарына күлкі болып, боқшасын бос арқалап, ауылына нәубез қайтқысы келмеді. Қайткен күнде бір амал жасап, үйіне ақ халат киіп, «жөндем кісі құсап» баруын тілегенді…

	Бұл үшін орыс тілін үйрену қажет екенін есті қыз бірден түсінген. Тек соны қалайша, кімнің көмегімен меңгеру жөнін ғана білген жоқ. Сөйтіп, әрісәрі болып, «ақыл тауысып», басы қатып жүргенде, училищенің жатағына жергілікті фабриканың директоры, ерекше сәнді киінген сұлу әйел келіп, емтиханда жолы болмаған қыздарды тігіншілік кәсіпке үйренуге үгіт айтсын: көкейге қонымды желеуі – фабрикада олар әйел атаулыға тән өнер, тігін кәсібіне машықтанады; сол үшін студенттердің стипендиясынан екіүш есе артық еңбекақы төлейді; ал алты айдан соң қолдарына бір іс машинасын беріп, небір асыл да қымбат киімдер тігуге отырғызады. Өзипаның көкейін тескен орыс тілі жайындағы түйткілді сауалды да, жолың болғыр директор сұратпайақ, өзі айтып берді: іс тігуге үйрету орыс тілінде жүреді екен, сол себепті ауылдан келгендерге қосымша сабақ беріледі. Қысқасы, Өзипа жұрттан бұрын қолын көтеріп, тігінші болуға тілек білдірді. Дарқан өмір жас қыздың ес білгелі малданып, өзінше мәпелеп жүрген арманына алғашқы қадамындаақ мәнді түзету енгізгенді…

	Бір шаңырақтағы алты қыздың кішісі болғанмен, шешесі оны қаршадай кезінен қолына шүмшуірмен бірге инежіп ұстатып, өз көйлегінің олпысолпы жерін жөндеп киюге баулығанды. Әуелі қуыршақтарына жаға көйлектер пішіп, тігіп те машықтанған, одан соң ойын құрбыларына да арзанқолды киімдер тігуге дағдыланған, сол кездеақ «бармағы қайқы ісмер қыз» атанған Өзипа тігін фабрикасында үйренуші болып үшақ ай жүрді. Төртінші айдың басында ол түйме қадау, тор торлау тәрізді ұсақтүйек істен жауаптырақ жұмысқа ауыстырылды. Соған орай еңбекақысы да екі есе өсті.

	Бір жылдан соң Өзипа Ақташеваның суреті фабриканың кіреберісінде қысыжазы тұратын «Құрмет тақтасына» ілінді. Бұл оқиға он сегізге сол жылдың көктемінде толған жас қыздың көңілін керемет өсіріп, өзінің шынайы сүйген өнері тек қана тігіншілік екенін біржола мойындатуға түрткі болды. Турасын айтқанда, бұл кезде ол осы қалаға не үшін келгенін, Шоққайыңдағы жерлестеріне ақ халат киіп, мейірбике қыз атанып қайтпақ болған арманын ұмытып та кеткенді.

	Фабриканың тігінші қыздары қала шетінен салынған жатақта тұратын. Жатақхана деген жадағай аты ғана, анығында бұл – анаумынау қаратаяқтың үйіне бергісіз, жастар ғана емес, салт басты үлкендерге де тұруға қолайлы мекенжай: салулы төсек, жасаулы үстел дегендей, қай дәлізге кірсең де – сыңғыраған бөлмелер, жалтыраған ванна, қабырғасы түрлітүсті кафельмен безенген асүй, кең балконлоджылар...

	Бір бөлмеде олар үш қыз тұратын. Жас жөнінен үлкені Катя Круглова еді. Орталық Россияның Иваново қаласында өскен, сондағы тігіншілер әулетінен шыққан орыс қызы арнаулы техникум бітірген соң, қиырдағы Қазақстанға аттаныпты. Өйткен себебін мінезі ақжарқын Катя ешқандай бүкпесіз ашық айтатын.

	– О, қыздар, біздің Ивановода салт басты әйел сеңдей соғылады. Ал еркектер саусақпен санағандай аз. Қысқасы, кемпір болғанша үйде отырмас үшін, қиыр шет деп қорықпай, сендерге тарттым.

	Романтика, әмбе жүрек қалауымен!.. – десе де бір көрерге сынсымбаты көрікті, ойлы да, бойлы да Катя тұрмысқа шыққан жоқты. «Сабау қамшы, салт қалпы» келе жатыр. Ал жасы қыздар үшін «қатерлі шек» – жиырма бестен асқан. Оның себебін құрбылары сұрай қалса, әзілшыны аралас: «Анна Степанованың қырсығы! – деп күле жауап беретін. – Жатақ үйден қарға адым ұзатпайды. Түнгі сағат он бірден кешіксең – кіргізбейді, іздеп келген жігіттерді есік алдында матап қояды. Уһ, қырсық кемпірді бір күні буындырып өлтіремін!..»

	Шынында да майдангер Анна Степановна жатақханадағы жүз қаралы қыздың есімін жатқа біліп, бәріне де «қарақшырақ» дегендей мейірмен қарағанымен, жатақхананың ішкі тәрті бін өте қатты ұстайтынды. Әлбетте, майдангер коменданттың «темір тәртібін» берік сақтаушылардың бірі, қыздардың өз тілімен айтқанда, «іштегі жансызы» Катя Круглова сияқты ересек қыздар болатын.

	Катя өз бөлмесіндегі екі қызға, әсіресе «бегемот» тәрізді ерекше толық Айгүлге туған әпкесіндей үстемдік жүргізіп, бір қадам шалыс басқызбай, кейде тіпті ұрсыпжекіп отырушы еді. Айгүлге көбірек тиісетінін және жасырмай:

	– Өзипашка өз теңін таңдай біледі, біреудің басыбайлы күйеуін тартып алса да далада қалмайды. Ал сен қыз, Айгүлка, түріңе қарашы: қазірдің өзінде бегемотсың, аяққолың діңгектей, ал мықынжоның? Қой, жаным, бүйтіп семіре берсең – сен қыз күйеуді түсіңде ғана құшасың. Спортпен шұғылдан, тамақты да тежеп ішу керек! – деп кейде Айгүлдің алдындағы нан мен тәтті тағамдарды тартып алатынды.

	Жатақханадағы қарабайыр тобыр, ұзын сирақ, қоңқақ мұрын, кеспелтек денелі құрбыларына қарағанда, өзінің хор қызындай көрікті сымбатқа ие екенін Өзипа іштей мақтан етуші еді: шынау, аяққолының тинәмдай артықтыртығы жоқ, мөлшерлеп соққандай толымды; белі әдейі жонығандай нәзік, бетпішіні де танымталғамы терең жігітті еріксіз қаратқандай нұрлы! Кейбір жігіттердің киноға барғанда, би кештерінде өзіне сұқтана қарап тұратынын да ол жақсы білетін. Ол күнде әдеби кітаптарды көп оқитын қыз кей түнде ұйықтай алмай дөңбекшіп жатып, қиял қанатына мініп, өзінің келешек ғұмыры туралы неше алуан ойға берілетін. Соның дені, әрине, өзінің болашақ ерінің кескінкелбетін шамалау еді. Сүйген жігіті, әлбетте, бұл төңіректегі еркек атаулының сылқымы болады: ернінің үстінде қопқою, қияқтай тікірейіп өскен қара мұрт; мұрны да қырғыштай түзік; өңі аққұба, бойы сырықтай ұзын; несін айтасың, өзі оны қолтықтап қатар келе жатқанда, Шоққайың аулының жастары:

	«Пәле, біздің Өзипаны қараңдар, қандай әсем жігітке күйеуге шыққан!» – деп тамсанып тұруы хақ. «Ерім менің инженер болады. Өйткені Ақтаста инженер жігіттер көп, бәрі бойдақ, жуықта ғана үлкен шәрлерден оқу бітіріп келгендер. Ал қазақ қыздары мұнда саусақпен санағандай, олардың ішінде мен сияқты аяқбасы, нұркелбеті түзіктері – некенсаяқ...» – деп те армандаушы еді. Қайран жүйрік көңілай десеңші!..

	Бірақ, неге екені белгісіз, кескінкелбетін қиялымен жобалап, түсінде де жиі көріп жүрген қияқ мұрт жігіті бар болғыр Өзипаға кездеспейақ қойды.

	Осылайша әрісәрі көңілмен құбылып жүргенде екіүш жыл өтті. Бұл кезде Шоққайың аулынан келген бойшаң қыз байырғы қалалық болып алғанды: киімді талғап киеді; бой түзеп, үстібасын үнемі қадағалап жүреді; қаскірпігін, ерні мен бетін, бұйралатқан шашын да сылапсипамай көшеге шықпайды; оның үстіне тігіншілер арасында он саусағы өнерлі ісмер атанған; оған тіпті іздеп келіп, көйлеккөншек тіккізетін тіленушілер де пайда бола бастаған; бұл болса – салт басты кірпияз қыз үшін қосымша табыс көзі…

	* * *

	Күн ұясына еніп, ымырт үйірілген алакөлеңке мезгіл еді. Таулы өлкенің кеші, тегінде, шолақ болады. Бесін түсті дегенше, төңірек ұйыған сүттей қоюланып, қараңғылық көрпесі қала үйлерін қымтай бастайды: көше түгілі, үйлердің жарығы да жағыла қоймаған соң ақшыл түсті Ақтастың үлкендікішілі тас ғимараттарының сүлбесі ту алыстан ағараңдаған мұзтауларға ұқсап сұстиып тұрады; солардың араарасына сыналай кірген өндіріс орындарының биік қоршауларының іргесі неше түрлі қауіпқатердің ұясы сияқтанып, әсіресе солардың ара жігіне қағылған бойшаң қадалар жол тосқан ұрықарыға «айналып» зәреңді қарадай шошытып бағады; қалайда әрбір үйден суық ызбар, жүрек сескенгендей самарқаулық ескен қолайсыз уақ…

	Амал қанша, жұмыс бабы кейде алдын ала ойлаған жөнжобаңа дөп келе бермейді. Бүгін де солай болды. Күндізгі сменада тіккен киімдерін қабылдаушыға кешігіп өткізіп, оның үстіне көркемөнерпаздар үйірмесінің әзірлігінде бірер сағат шұғылданып, үш қыз фабрикадан ымырт үйіріле шыққан ды. Қорыққанымен бола ма, жатақтарына тезірек жету керек: түстен бері ауыздарына жарты түйір ас салған жоқ; ал оны, қыздар ашығып келеді деп, бөлмелерінде кім әзірлеп отыр; астан да бұрын ортақ қорға сатып алған электр самауырды ортаға қойып, сүт қатқан қызыл күрең шайды терлептепшіп рақаттана тартқанға не жетсін?!.

	Бірақ жолдары болмады. Фабриканың биік қорғаны таусылатын бұрыштан айнала бергенде, алдарынан үш жігіт шыға келді де, кескестеп тұра қалды. Сірә, қызу тәрізді. Қақаған аяз кәперлеріне кірер емес – алқымдарын ашып тастаған, ауыздарында – сигарет, қарқылдай күліп, даурыға сөйлеуі де көшеде емес, стадионда жаттығу жасап жүргендей тым дөрекі.

	– Жол болсын, сұлу қыздар! Асығуларыңа қарағанда, құдай біледі, біреуіңнің туған күнің? – деп шеткергі ұзынтұра бірденақ үйіре бастады. – Амал жоқ, бізбен жүресіңдер. Мәсғұттың әпшасына!..19 Оның да бүгін туған күні. Бірге тойлаймыз!

	Катя Круглова үлкендігін аңғартып, жігіттерді бейбастақ болмауға шақырғандай ұлағат сөздер айтып еді, лепірген үшеу құлақ аспады.

	– Бөктеріп кетер жетім қозыны тапқан екенсің, – деп Өзипа да өзін қолтықтай бастаған дембелше жігіттің қолын қағып жіберген.

	Алайда мығым неме екен, қолын бұрап, қолтығына қайтадан жармасты.

	Айгүл сорлыда ес қалған жоқ, ұзынтұраның қолтығына ене түсіп, тіпті сол сойқан қайда жетелесе – сонда үнтүнсіз ере бергендей осалдық жасады…

	Бұл сойқандардан өз беттерімен құтыла алмасын қыздар бірден ұққанды: қаланың ең қатерлі, содыр атаулы қаптап жүретін бөлегі; жарық жағылғанша бұл маңатқа милиционелердің өзі жуымайды; ал олардың көмекке келгенін бұлар тосып тұра ма – қарсылықтарына қараған жоқ, бірбірден бөліп алды да, дірдектетіп сүйрей жөнелді.

	– Бекерге налымаңдар, қыздар! – Қарқылдап, құдды бір көптің алдына шыққандай бар даусымен гүжілдеп келеді. Катяны қолтықтаған дөй қара:

	– Біздің Мәсғұт – жігіттің төресі!.. – Онысы ортадағы бәкене сары болса керек, жын соққандай өзөзінен ыржыңдап күле береді. – Мәсғұт бүгін отпіскіге шықты. Әуелі соны жуамыз. Сонсоң оны сендердің біріңе үйлендіреміз! Бітті шаруа! Мәсғұт, сен ит өзі бақытты неме екенсің! Тігіншілердің айдай сұлуларына кезіктік. Қане, қайсысын таңдайсың? Тек саспа, өмірлік жар сайлау – бәтеңке таңдау емес, хаха!..

	Фабрика қорғанынан едеуір ұзап барып, көлденең бір көшеге түсті. Жұмысшы жігіттер екенін қыздар одағай сөздеріненақ аңғарған. Бет алысы – кеншілердің жатағы емес, теріскей бет.

	«Құрыдық, – деп қамықты Өзипа сойқандардың түп ниетін білген соң. – Жалынған сөзіңді бұлар керек етпейді. Тұрақтарына сүйреп апарады да, араққа тойып алып, білгендерін істейді. Енді қайттік?..» Қараңғылық қоюлана түсті. Көшенің басаяғынан бір жан көрінсейші. Өздері қайрат етпесе, бөгде біреуден көмек күту – қисынсыз үміт…

	– Ағатай, шешем ауру еді. Әптекаға кіре кетейікші, – деді Өзипа өтірік кемсеңдеп. – Сонсоң құдай біледі дейін, қайда шақырсаңдар да барамын…

	– Нешауа, тігінші қыз. Күйеу бала тауып берсең – шешең сразу жазылады, хаха!..

	Өзипа кенет көлденең көшенің ұрымтал бұрышынан өздеріне қарай жақындап келе жатқан еңгезердей еркекті аңғарды. Жабырқаған қыз соны да сеп көріп, араша тілегендей жүрісін баяулата түскен. Ол шіркін бірақ бұларға көз салып қараған жоқ. Жұмыстан сүлдері құрып, әбден титықтап келе жатқан тәрізді. Бейсауат топқа кедергі болғысы келмеген кісідей қатарласа бергенде тротуарға шығып кетті.

	– Ағатай, мыналардың зорлығынан құтқарыңызшы! – Шырылдаған Өзипа кенет жұлқынып шығып, құстай ұшып барып, бейтаныс еркектің қолынан ұстай алды. Бастапқыда ол ештеңе түсінбей, аңыра тұрып қалды. Әлден соң ғана бауырына кіре түсіп, өксіп тұрған қыздың кіріптар жағдайын ұғып:

	– Әй, жігіттер, бұларың не? Қане, қыздарды босатыңдар! – дегенді жұдырығын салмақтағандай боп, оң қолын жоғары көтеріп.

	Мәсғұт атанғаны екі қызды ұстап қалды да, екі жолдасы дереу алға ұмтылды. Бір сойқанның басталғанын сезген Өзипа бейтаныс кісінің ту сыртына ытқып шықты.

	– Жігіттер, менің қолым ауыр, – деді бейтаныс еркек, гүж еткен даусы да жер астынан шыққандай зор болар ма. – Бұл ойынды қойсаңдар қайтеді?

	– Пәлі, мынаның сөзін қара, кеншілерді қорқытады. Сірә, аюдай қорбиған тұрпатына сенген байғұс болу керек, – деді ұзынтұра кенші оған жағындай беріп. – Мен саған, жаман түйе, кім екеніңді қазірақ танытамын. Қане, босат қызымкені!..

	Арашашы еркек қылп еткен жоқ. Ту сыртына шығып бой жасырған қызға қорықпа дегендей, кейінірек өткізіп жіберіп, өзі бірер адым алға жүре түсті…

	Бұдан әрі не болғанын Өзипа көрген жоқ. Жан ұшыра қашып барып, әлдебір үйдің шамы сығырайған дәлізіне ілінгенде ғана артына қараған: әлгінде мықтысынған қос кенші жер сүзіп, су ағардың шұңқырына ұмаржұмар құлап жатыр; ал ана Мәсғұт дегені қарақан басын қорғаштап, айдалаға зытып барады…

	Бір қатерден аман қалғанына кәміл сенген тігінші қыз құрбыларына қосылды. Бейтаныс арашашыны екі қыз қолтық тап алған, мәзмәйрам әңгімелесіп келеді. Құтқарушы еркектің қылшылдаған жас жігіт екенін Өзипа қасына келгенде ғана аңғарды. Сірә, өзі ұяң болса керек, қыздар үш жақтап сөзге тартса да, жарытып жауап бере алмады. Тігіншілер жатақханасының алдына дейін еріп келді де:

	– Ақтастағы жаманжәутік жол торығыштардан қорықпаңдар! – деді ірі тістерін ақсита күліп. – Ал егер біреуміреу тиісер болса,… ну, әлгілердей араққа қызғандар… Сендер мені айтыңдар. Ну, Құжбанқараның қарындасымыз десеңдер болды.

	Құтқарушы жігіт соны айтып, кетуге айналған. Катя Круглова осы жерде үлкендігін аңғартып, қисынды сөз естіртті.

	– Сізге біз қарыздар болып қалдық. Жатағымызға жүріп, шай ішіңіз!

	– Жожоқ! – деп сасқалақтап шегіне жауап қатты жігіт. – Әлгі бейбақтарды қарамасам, қарда жатып қалып, кім білсін…

	Қыздарды бұл сөз әлгіден бетер таңғалдырды. Кімкім, Ақтас жігіттерінің аузынан шықпайтын қайырымдылық. Сонсоң болар, Катя күлді де:

	– Онда, жолыңыз болсын! Тек бізге шынайы есіміңізді айтыңыз, – деді.

	– Пәлі, айтпадым ба? Құжбанқара – лақап атым, ал шыны – Науқанбек, – деп тағы бір мәрте ырсия жымиып, келген жолына бұрылып кете барды.

	Жатаққа келген соң үш қыздың әңгімесі дәу жігіт жайында болды.

	– Нағыз батыр!.. Жалғыз өзі сескенбей үшеуге қарсы шықты. Титтей қорыққан жоқ, – деп бұл әңгімені Айгүл бастаған. – Сөз салар болса, өз басым ондай батырға ойланбайақ тұрмысқа шығуға келісім берер едім. Анау бәкене мыртыққа қарағанда, ол – нағыз еркек!

	– Бірденақ келісесің, ә? Ал оның үйінде бес баласы бар! Білдің бе? – Катя құрбысын әжуалап рақаттана күлді. – Ал өзі көше торығандардың атаманы екенін жасырған жоқ…

	Әредік бірер сөз қосқаны болмаса, Өзипа бұл екеуінің зілсіз айтысына қатысқан жоқты. Науқанбекті ешкімнің дербес иемденіп, өзіне меншіктеуіне қимағандай бір далбаса көңілмен түрліше ойға түскенді… Соның ең бастысы, ол – өтемөте қайырымды, жаны елгезек, әмбе ерекше жүректі жігіт деген байлам еді. Бұл болса – өзі қиялмен малданып жүрген болашақ ерінің басты ерекшелігі. Әттең тек сынсымбаты келмейді: тым бұйығы, аюдай құжбан түрі де, түйеден түскендей сөзі де. Сонсоң да шығар, кінәмшіл бойжеткен сол кеште өзі тап болған қолайсыз оқиғаны жадынан тезірек ұмытуға тырысқанды…

	* * *

	Тұрғыны азаң Ақтаста екі таныстың жолығуы оңай. Науқанбек пен Өзипа келесі аптадаақ қайта кездесті. Әдейі іздемейақ, көшеде келе жатып. Бірбіріне амандасудың мезіретін жасап, бас игені болмаса, аялдаған жоқ. Өз жөндерімен кете барған. Ал үшінші рет дүкен алдында тағы да кездейсоқ жолыққанда, Өзипа әдейі тоқтап, төмен қарап, именіп тұрып, ана жолғы көмегі үшін батыр жігітке рақмет айтып, құрбыларының да оған деген ризалықтарын қиыла жеткізген.

	– Өй, қарындас, соншама көп сөздің керегі қанша? Ол шіркіндер ішіп алған ғой, – деді жігіт қолын сермеп. – Анау Мәсғұт дегені қыз таба алмай жүрген ынжық екен, соны үйлендірмек болып, көшеге шыққан баяғы. Ну, олардың сорына мен кезігіп...

	Қолым қаттырақ тиген бе, біреуінің шықшыты шатынапты. Обал болды, ауруханада жатыр…

	– Олар үшеу еді, сіз тіпті қорықпадыңыз ғой.

	– Мені олар танымай қалды, таныса, тиіспейтін еді. Менің жұдырығым солай, қарындас, өзім де кейде байқамай қаламын. Конечно, қатты ұрмау керек еді... аздап нетіп алдым.

	Әңгімеге елігіп, біраз жерге ұзап кеткенін екеуі де аңғармапты. Мұны олар кеншілер сарайына келгенде білді.

	– Киноға кірейік, – деді Науқанбек монтиып тұрған қызға жалбарына қарап.

	Өзін қатерден құтқарған жігітке жоқ деуге Өзипаның батылы жетпеді.

	– Егер бір сеанс болса, – дегенді ақырын ғана.

	Арсалаңдаған жігіт түйеше тайраңдап жалмажан ішке жүгірді. Касса алдында біраз уақыт кезекте тұрып, билет алып шықты.

	– Міне, бірақ екі сеанс, – дегенді кінәлі үнмен.

	– Ой, онда мен қайтуға қорқамын. Жатағым алыс.

	– Мен қасыңда барда қорықпа! – деді жігіт әлденеге ырсия күліп. – Тура есігің алдына дейін апарып саламын.

	Өзі жетелемесе бұл жігіттен жарытымды әңгіме шықпайтынын Өзипа ана жолы ұққанды, қазір де соған иланды. Әлі күнге дейін атын да сұраған жоқ. Өзі айтпаса, сұрайтын емес. Фильм біткен соң Науқанбек оны жатағына дейін шығарып салды. Өзипа ойлаған: «Қоштасарда қайтер екен? Қолын ұсына ма, әлде шап беріп, ерніне жармаса ма? Өйтер болса, бірден қашып кетемін. Енді келмеңіз деймін…»

	Науқанбек бірақ соның бірін де жасаған жоқ. Есік алдына дейін еріп келді де:

	– Ну, қарындас, мен кеттім! – деп бұрылып жүре берді.

	«Маубас! Тура біздің ауылдың жегін түйелері сияқты, маңмаң басып, жетелеген жаққа жүре беретін», – деп ойлағанды Өзипа жігіттің дөрекі қылығына қамығып.

	Содан он шақты күнге дейін бұлар кезіккен жоқ. Жұмыстан келе жатқанда да, кетіп бара жатқанда да Өзипа жанжағына, көшенің арғыбергі басына қарап жүретін болды. Құжбанқара бұрғылаушы тағы да кездессе екен, киноға шақырса, қуана барар едім деп, көңілі тіпті елегізе ойлағанды. Алайда Науқанбегі бар болғыр ұштыкүйлі жоғалып кетті. Өзі іздеуге жолы жіңішке.

	Шарасыздығына мойыған қыз батыр жігіттің түртұлғасын тіпті ұмыта бастағанды. Сөйтіп жұргенде Науқанбек тағы да ойда жоқта ұшыраса кетті. Өзінен де гөрі жігіттің бұған қуанғаны сонша, жайраң қағып, сояудай ірі тістерін ақсита көрсетіп, қасына арсалаңдап жетіп:

	– Киноға барайық, – деді айшай жоқ.

	– Барайық.

	Бір қызығы, екеуі де жарнамаға қарамапты. Бұл жолы да тап болғандары – әнеугүнгі көрген, екі сеансы қатар жүретін үнді фильмі екен, шығып кетейік деген сөз Науқанбектің аузына түскен жоқ. Ал Өзипаның бұл фильмді ұнатқаны соншалық – тағы бір мәрте көретін болғанына шексіз қуанып қалғанды, сол үшін де қасындағы дәу жігітке ризалықпен сүйсіне қараған. Бұл жолы ол әсершіл қызға соншама қорбиған, аю тұрпатты алып кісі болып сезілген жоқ: сом денесі сыптығыр, тұлғалы, қысыңқы көздері де барбиған бетіне лайық, тіпті жарасымды сияқтанған… Оның үстіне қатарлас орыннан томпақ бет бір келіншек Науқанбекке қайтақайта бұрылып, әлдеқайда шақырғандай сығырая қарап, сықылықтап күліп жынына тисін. Өзипа да сонсоң қымсынуды қойып, жанындағы жігітті қолынан ұстап алды. Басқаның сенде шаруасы жоқ дегендей басын оның иығына сүйеп отырды.

	Науқанбек бұл жолы да қызды жатағына дейін шығарып салды. Қоштасарда Өзипа оған кәдімгідей тергеу жасады.

	– Менің атымды білесіз бе?

	– Жоқ.

	– Неге сұрамайсыз?

	– Е, өзің айтсаңшы.

	– Өзипа.

	– О, жақсы ат! Өзипа, ә? Естімеген есім! Өзипа!.. – деп сүйсіне қайталады жігіт.

	– Киноға қашан барамыз?

	– Қашан қаласаң – сонда. Мен бүгіннен бастап он күн ұдайы боспын. Вахтадан бүгін келдім. Ал кинофильм көргенді сондай ұнатамын. Тіпті күнде барайық.

	– Ұйқыңды қандыру үшін бе?

	– Е, ол бүгін ғой. Вахтадан келдім. Білесіз, айдалада істейміз. Оның үстіне көмекшім болмай, бір тәулік жалғыз тұрдым станокта. Сосын азмаз қалғып кеттім білем…

	– Онда кешірдім. Бірақ ендігәрі ұйықтамайсыз.

	– Жарайды.

	– Ертең бірақ басқа киноға барамыз.

	– Жарайды, билет менен! Ал кеттім…

	Бұрыла салып бөйтеңдеп бара жатқан жігітті Өзипа қасына қайыра шақырып алды. Өзінше ойлаған: көңілі үшін болса да арсалаңдаған немені жорта құшақтап, біршама қытықтап жіберейін деп. Бірақ соған жемежемге келгенде дәті жетпеді.

	– Қайда кездесеміз? – деп жалтара салды.

	– Пәлі, ұмытып кетіппінау. Билет алған соң осы жерге келейін. Кешкі сегізге, жарай ма?

	– Жарайды, қош болыңыз! – деді қыз әлденеге сықылықтай күліп, қолын ұсынды.

	Жатақханаға келген соң Өзипа қасындағы қыздарға Науқанбекпен кездескенін, оғаш қылықтарын бастанаяқ айтып берді. Біреуі олай деді, біреуі былай деді. Өзара талқылап, сондағы қорытқандары: жақсыақ жігіт; тек ондай маубастармен өмір бойы бірге тұруға болмайды, сірә, тез зерігесің... Өзипаның өзі де солай ойлаған: сөйтсе де елікпе қыз көңілі Науқанбектің аңғал мінезін қатты ұнатқан еді, әсіресе ешкімнен қорықпайтын батылдығын. Көкейінде оны ертегі, хикаяттарда айтылатын, ғашықтық эпостарда мадақталатын батырларға ұқсатқан. «Не сі бар, – деп қиялдағанды ол, – күйеуің сондай батыр болса? Жұрттың бәрі «Ойбай оған тиісе көрмеңдер!» – деп қорқып жүрсе?! Ал батыр атаулы Науқанбек сияқты аусар болады. Олардың жаны – ізгі, ерекше жомарт жаралуға тиіс. Ал батырдың жары? Нақ мендей ажарлы, үй шаруасына ширақ, жұмыскер жігіттің табысын ұқсата білетін жан болса игі!..»

	Сол түнде ол әлденеге елегізіп ұйықтамай жатып, ақыры бір уақытта, сірә, талықсып барып, кірпіктері айқасқан таң алды болса керек, ғажайып түс көріп, шошып оянғанды: қараңғы көшедегі ана жолғы төбелестің жалғасы тәрізді; сол жолы Науқанбектен таяқ жеген ұзынтұра кенші аңдып жүріп, бұрғылаушы жігітке аңдаусызда пышақ салып алыпты; Өзипа жаралы бұрғылаушыны демеп, емханаға әкеледі; киімін шешіндіргенде қойнынан сау еткен қанды көріп, жан ұшыра айқайлап жібереді…

	Өзипаның ащы айқайынан шошып оянған қос құрбысы еркіне қоймай, сол сәттеақ түртпектеп отырып, көрген түсін бастанаяқ қайыра айтқызған.

	– Қанды көргенің – жақсылыққа!.. – деді Айгүл білгішсініп. – Сірә, екеуің көп ұзамай үйленіп тынасыңдар.

	– Жоға, бойдақ инженерлер Ақтаста қаптап жүргенде, кірқожалақ жұмыскерді қайтемін? – деп Өзипа ыршып түсіп еді.

	– Е, оның бәрі махаббатқа байланысты, қыздар. Жүрегің сүйіп қалды екен – жұмыскер, иә қаратаяқ деп ойланбайсың, көңілің қалаған жігіттің құшағында жатқаныңды бірақ білесің. – Катя да бұл жолы да үлкендігіне сайып, салиқа пікір қозғады. – Сен қыз, сірә, Құжбанқараға ғашық болып қалғансың байқа. Сезіміңді әлі тексеру керек. Жақсы жігіт дегенге малданып, оның құшағына жалп етіп құлап жүрме, тегінде…

	– Оның бітімболмысы талдырмаш та нәзік жаратылған сенен гөрі, дөңкиген маған лайық, – деп Айгүл кенет көрпесін сырып тастап атып тұрды, оған қоса өзге де киімдерін түптүгел шешіп, ортаға шығып, әрліберлі жүре бастады. – Міне қараңдаршы, қыздар. Науқанбектей алпамсалар мені құшақтар болса – құшағы толады, тіпті білегімнен мытылап көрсе де – міне, титтей де қытығым жоқ. Ал екеумізден? Тек қана жаратылысы кесек, ылғи ғана палуан балалар туады!..

	Ұйқысы шайдай ашылып, әбден желігіп алған Айгүл құрбысын еркіне қоймай, ортаға шығарды. Өзі онымен қатарласа тұрып, Катяға әділ төрелік айтуды бұйырды.

	Бозарып атқан таң жарығында тараң бөлменің ортасында тыр жалаңаш тұрған екі қызды Катя: бірін – ертегіде айтылатын алпамса тұрпатты кесепат құбыжыққа балап, екіншісін – сол ертегіде ылғи қиянат көріп, неше түрлі мехнат шегетін хор қызына ұқсатып еді. Бірақ сипатың солай деп, екеуіне де ашық айта алмады.

	– Қыздар, түн ішінде құтырғанды қойыңдар! Күйеуді жүрекпен таңдау керек, – деді.

	– Жожоқ. Құжбанқараны Өзипа маған қисын. Бұған қызығушылар былай да көп! – деп өзеуреді Айгүл.

	Науқанбектің киноға шақыруынан бас тартпай, Өзипаның онымен кездесуге жиіжиі шығуына нақ осы жайт, Айгүлдің сөзбен қажап (бәлкім, шынында да оған қызығып?), жөндіжөнсіз тиісе беруі түрткі болды.

	…Айтыпайтпай не керек, мұның аяғы келесі жылдың жазында Тоқтасын қарттың қолына Өзипаның келін болып түсуімен аяқталғанды.



	ІІ

	Алғашқы жылдарда жастар үлкендердің қолында тұрды. Науқанбек барлаушылардың шалғай партиясында істейді, он күн – вахтада, он күн – үйде болады. Бастапқыда келіншегі бұған көндіге алмай зерігіп жүрді: Науқанбекті көрмеген он күнде қу жанын қайда қоярға білмей, іші пысады; тұрмысқа шыққан соң фабрикадағы жұмыс та, өнері жұрттан асқан тігінші болу арманы да жайына қалғанды; Белағаш ауылында ол істегендей жұмыс та сол кезде шамалы еді. Содан ба, үй шаруасынан босай қалған болмашы мезетте Өзипа кәдімгідей зерігіп кететінді. Ал Науқанбек келген кезде? Алғашқы екіүш күнді ол төсектен бас алмай ұйықтаумен өткізетін. Содан кейінгі уақыты бір сәт тыныш отыруды білмейтін қарт әкесіне қолғабыс етумен. Үйде өзін күтіп отырған келіншегі бар ма, жоқ па – кәперіне кіріп шықпайды, күні бойы өзен жағасында ау тартып, әйтпесе әкесіне еріп, таудан ағаш кесіп, ең құрығанда, омарта жәшіктерін көшіріп, әйтеуір қу жанына тыным бермей, құла дүзді кезумен болады.

	Өзипа кейде: «Осы мен Науқанбек үшін кіммін?.. – деп те қынжылатынды. – Үйге келгенде, ең құрығанда, бас изеп амандасуды да білмейді. Тілсіз аю сияқты, қақпадан қорбаңдай кіреді де, жұмыс киімдерін лақтырып тастап, жуына бастайды – мезгілдің жаз, күзі есеп емес, қыста да белуарына дейін жалаңаштанып аулаға шығып, қарға аунапаунап алатын кереметі тағы бар. Сонсоң дөңгелек қазақы үстелдің шетіне қисайып жатып тамақ сұрайды. Бір ғажабы, ас талғамайды – барына қанағат етеді, тек бірер тарелка көже, сорпа оған жұғын емес – үшеудің, төртеудің сыбағасын бір өзі ішіпжейді. Тамақтан соң қалғи бастайды. Үйдегі күйбең тірлікте оның жұмысы жоқ: не ішеміз, қайда барамыз, ертеңге қандай шаруа бар?..»

	Өзипа бұған бір жыл шыдады, екі жыл шыдады. Ал үшінші жылы? Бұл кезде ол Диқанбек есімді балпандай қара домалақ ұлдың анасы болған, аяқ астынан қырсық шығарып, Ақтасқа көшуді талап етсін. Күйеуі оның бұл қылығына таңқаларлық енжарлық байқатты.

	– Е, көшсек, көшейік. Тіпті жақсы. Күнде киноға барып тұрамыз, ал тамақты, сірә, асханадан іше саламыз, ә? – деп иығын қиқаңдатып кеңккеңк күлді де, сол сәтіндеақ не айтқанын ұмытып кеткенді.

	Белағаш ауылындағы мезі тірліктен біржола жалыққан, әмбе жегін түйедей жуас күйеуіне жеке дара билік жүргізуге бекінген келіншек ойына алған ісін ұмытқан жоқты. Бір күні Ақтасқа барып уақытша паналайтын пәтер үй жалдап келді де, ілешала көрпежастығын буыптүйіп, біржола көшуге әзірлене бастады.

	Сол күні кеште Тоқтасын қарт келінін өз бөлмесіне шақырып:

	– Ақтас біздің құт дарыған жер, өйтсе де оның абыройды айрандай төгіп, азаматты жүн қылатын да қасиеті бар. Осыған ойландың ба, қарағым? – дегенді. – Менің өзге балаларым жөпшеңді кісіге ер салғызбас тарпаң жылқы мінездес те, Науқаным, түйенің нары сияқты. Арта білсең, бұл шіркін нардың жүгін көтереді, ауырлап келе жатса да қыңқ етпейді, сөйте тұра жардың құлама кемеріне жеткенін сезбейтін аңқау. Осыдан сақ бол, қарағым. Жарға сүйрейтін достарына кезіктірме, тегінде…

	Қайын атасының бұл сөзіне Өзипа мән берген жоқ. Мән берсе, жайлы қонысын бәлкім ауыстырмас па еді, кім білсін?..

	Бұл жолы ол жұмысты екі ауысыммен істейтін тігін фабрикасына барғысы келмеді. Жас отау шыққан үйдің шығыны көп болатынын ескеріп, тиімдірек жұмысқа орналасуды қалады. Бірақ соған жету үшін де бірер жыл қыпқызыл бейнет шегіп, жұмыскер асханасының ыдысаяғын жуып, болмаса әлдекімдердің көмейін тығындау қажет екен…

	Өзипа да сөйтті. Бірер ай ондамұнда барып жүріп, ақыры комбинаттың жұмысшыларды азықтүлікпен жабдықтау бөліміне жұмысқа түсті. Нақ сонда істегені оған ақырында пайдаға шықты. Бір жылдан соңақ ол газды су әрі сыра сататын дербес дүңгіршекке ие болды.

	Жаратылысында ширақ Өзипа бұл жұмыстың бүгешігесін тезақ игерді. Әсіресе тұрмысқа пайдалы жағын. Науқанбектің табысы да о күнде аз еместі: төрт жүз, кейде бес жүз сом әкелетін. Бір ғажабы, соны аз, иә көп деп, қанағат етіп, болмаса мақтан көріп мардымсып жүретін кісің – Науқанбек емес. Тапқантаянғанын алған күні келіншегінің қолына ұстатар еді де, иығынан бір ауыр жүк түскендейақ керіле демалып, сол сәтіндеақ не бергенін ұмытып кететін. Бұдан соң оның түйсігінде ақша туралы ешқандай ой тумайды, баржоғы, қандай іске, қанша жұмсалып жатқандығы кәперіне кірмейді. Күйеуінің табысының шерігіне де жетпейтін айлықпен бастаған Өзипа да келекеле сыраның көпіршігін «көтеру» сырын үйреніп, қосымша кірістер жасайтын болды. Шамалауынша, кен барлау экспедициясының маңдайалды бұрғылаушысының айлық табысынан бір мысқал кем емес, бәлкім, асып түседі. Ең қызығы, соны маңдай теріңді тамшылатпайақ, иесіз далаға қаңғымайақ, үй іргесінде отырып табады.

	Әке шаңырағынан жұпыны еншімен шыққан жас отау үштөрт жылдың ішінде үйіне көпкөрім дүниемүлік құрап алғанды. Соның бастысы Кенді өлкенің иен қарағайынан қиылып, Кеңсайдың төрінде орнаған төрт бөлмелі ағаш үй еді. Дербес үй біткен соң оның ішіне жиһаз келді, дастарқанға – молшылық…

	Нақ осы, тұрмыстың тым тәуірленгені, әсіресе ертеңге қамсыздық, қашан келсе де, кіммен келсе де – дастарқанның ас пен ішімдікке самсап тұруы, шытуайтын айтқанда, Науқанбекке жақпады. Жаратылысында емінеркін жүріп, тұнған табиғат аясында тежеусіз өскен аусар жігіт оңсолын, жолдасты да аса айырмайтын еді. Барды шашып, көрінгенді құртып тастауға бейімді. Әсіресе он тәулік бұрғылауда болып, үйіне қайтқанда ол тежеусіз қыдыруды қалайтын. Әрине, жалғыз емес. Өзіндей жомарт, өзіндей көпшіл достарымен. Қыдырыс та, тегінде, көшеде, иә мейрамханада сылқия ішумен шектелмейтін. Күмістіні өрлеп балыққа баратын. Кейде орманшыларға еріп, ағаш кесуге… Қайда барса да оның аяғы кең жайлау отырыстарға ұласады. Ал үйде жүргенде? Бірер күн қорақопсының көржерін шұқылап, бақшаны суғарып, ал қыста ауланың қарын күрейді, көңілі түссе, соның бәрін алғашқы тәуліктеақ апырыпжапырып істеп тастайды. Содан соңақ үйіне сыймай, зеріге бастайды. Ақыры ермек іздеп, көшеге шығады. Біреуміреу кездеседі. Кездеспесе, өзіақ белгілі жерлерден тауып алады. Көбіне бұл бақтағы бильярд пен тир маңайы. Сырмінез достар бірер сағат сол маңда шыр айналып жүреді де, қалталарын қаға бастайды. Кейде олар Ақтастың айналмасы көп бұралаң көшелерін ақтап шығып, Науқанбектің келіншегі істейтін дүңгіршектің алдына келіп қалғанын бірақ білетінді…

	Тиісті сыбағаларын берген соң Өзипа күйеуін де, қасындағы серіктерін де дереу үйлеріне қуатынды.

	Ақтастың жұмыскер қауымында еңбекақыдан тыс көтерме сыйлық тигенде, өзара бірігіп, «Ақбұлақ» мейрамханасына баратын ертеден қалыптасқан одағай әдет болушы еді. Екіүш үстелді қосып жіберіп, асхананың ең тәуір деген тағамдарын ортаға үйіп тастап, бірер сағат арақ, шарап ішіп, демалыс жасауда тұрған, әрине, ештеңе жоқ. Мейрамхананың электроаспаптар оркестрі неше түрлі әнді құйқылжыта орындайды, соған еліккен жас кеншілер ортаға шығып билейді. Бірі жер үстінде, бірі астында ауыр жұмыста шаршап жүрген кенші, иә барлаушылар үшін – бұл да демалыстың жарасымды түрі, көңіл көтеретін, сыр шертісіп өзара сұхбат құратын. Ертеректе олар мұндай сауыққа үй ішімен барушы еді. Қайсыбірінің туған күнін атап, иә сыйлық, орденін достарына жуып мерекелеу үшін. Оны да көбіне балашағасын асхананың күйбең тірлігінен босату мақсатымен жасайтынды.

	Бірақ әр уақыттың өз рәсімі болатыны сияқты, Ақтас қауымының бұл дәстүріне бертінде өзгеріс енді: сыйлықты жуу, туған күніңді, мүшел жасыңды атау – әр ошақтың дербес дәстүрі; дастарқанды түрлі ішімдікке, өздері әзірлеген тағамдарға толтырып, шайға неше алуан тәтті торттар, күлшелер мен қалаштоқаштар пісіру де – әр үй үшін өзіндік бәсекеге ауыссын. Ал мейрамхана болса – сауықсайранның, сыйлас жолдаспен бас қосудың дәстүрлі ошағы болудан қалып, сыбайсылтаң жүрген, үйінен қысас көрген еркектердің, қысқасы, сылқия ішуге ниеттілердің өзара тіл табысатын ойнағына айналды. Соған орай бұл жердің ғұрпы да жаңарған. Соның бірі – еріккендердің өзара бәсі еді. Айталық, кім қанша іше алады? Нешінші шөлмектен соң Науқанбек тәрізді палуан денелі жігіттер буынынан айырылады, нешінші шөлмекте ақылесінен?..

	Тегінде, шөлмек босату жөніндегі ерегесте Науқанбек ешкімге де есе бермейтін. Бірер литрдің оған жұғын емес, тағамы келіссе – қанша ішсе де далаға кетіп жатқандай, қылп етіп сыр берместен маңқиып отыра беретінді.

	Бір жолы достары оны сыра ішуге шақырады. Кімге болсын, не нәрсеге болсын қарсылық сөз айтуды білмейтін Науқанбек «жарайды» деген. Достары айтады: «Отыз саптыаяқ сыраны бір жерде ішесің. Іше алмасаң – бұл жолғы барлық шығынды бір өзің төлейсің, ішіп кетсең – біз!..» Бұрғылаушы бірден келіседі. Бәстесушілер он саптыаяқ сыраны Науқанбектің алдына қазқатар тізіп қояды. Көбігі кенересінен асып төгіліп жатқан толы кружкаларға жұтына қарап, бұрғылаушы иегін көтереді де: «Мынамен ішпеймін, шелек әкеліңдер» дейді. Ортаға енді асхананың су шелегі қойылады. Алдындағы сыра шелекке сарқа құйылған соң, күмпиген Науқанбек босаған саптыаяқтарды нұсқап: «Тағы әкеліңдер!» – дейді. Ақыры, жиырма саптыаяқ сыра қотарылған шелекті ол басына көтереді. Қарап отырғандар жағасын ұстайды. Сонша сыраны екіүш дем алып ішеді де, ілешала қалған он кружкаға жұмсайды…

	Мұндай мәжілістердің соңы ұзақ қыдырумен бітуші еді. Кейде олар үйлеріне қайтпай, бұйырған жерде қонып қалатын…

	Сондайдан жүрегі шайлығып, әбден зәтте болған Өзипа күйеуін өзі істейтін дүңгіршектен қумайтын болды. Қанша ішсе де көз алдында жүргенін құп көретін. Әрине, Науқанбек қасында жүрген соң тек тұрмайды. Сыра зауытынан жеткізілген жәшіктерді түсіреді, босағанын сыртқа шығарып, толы бөшкелерді допша іліп алып, келіншегі көрсеткен жерге жеткізіп беру – бұрғылаушыға жүк пе екен?

	Бұл қарсаңда жетекке ергіш, айтқаннан шықпайды деп жүрген жуас Науқанбектің мінезқұлқында да елеулі өзгерістер пайда болған: көшедегі қыдырыстың қайсыбір сәтінде ол шөлмек достарын үйіне ертіп келетін; жолшыбай – «ат суғарып», бірер жартылықты тастап алған бұрғылаушы есіктен аттай береақ:

	– Әйда, қатын, жұмыскердің қалтасынан қаққаныңды тездетіп үстелге қой! – деп келіншегіне айқайлай кіретін.

	Өзипаның өзіне жалбарына қарап, ернін жымқырып, көз алартқанында жұмысы жоқ.

	– Әйда, тез! Ұрлығыңды бәрібір сіңірмеймін. Бір жұмыскерден алып, бір жұмыскерге қайырасың! – деп дікілдейді.

	Бұдан әрі қарсыласуға байғұс әйелде шама болмайды. Ішіп келген кезде айтқанын істемесең, Науқанбек үстелді соққы лай бастайды. Жай ғана ұрып қойса жөн ғой. Оның жұдырығы шойман балғадан бір мысқыл кем емес. Тиген жерін ортасынан ойып түседі. Болмаса есіктердің бірін топсасымен жұлып алады. Мұндайда ең жақсысы – сұрағанын беріп құтылу.

	Науқанбек Тоқтасынов бұдан біраз жыл бұрын осы өңірдегі әлуетті жігіттердің бірі еді. Бұрғылау қондырғысының жуандығы білектей сом штангаларын ол құдды бір иығына қайың сырғауыл көтергендейақ көлденең салып алып, қыңқ деместен жүріп кететін. «Бұл Науқан солай!» деп мақтап қойсаң, екінші иығына болат тұрбаның тағы біреуін қонжитып алып, қайысса да тілеген жеріңе жеткізіп беретінді. Ал айдаладан барлау жырларын, шруфтар қазғанда?.. Құдай көзіңе жамандық көрсетпесін, күрек, қайланы олай сілтеп, былай сілтеп, алға түсіп, жер танабын түре жөнелгенде, өзге қазушылардан оған бір жан ілесе алмай, арқан бойы кейіндеп қалатын. Күнге күйіп қара қайыстанған жон терісі жылтжылт еткен жігіттің ересен қимылына, бүйендей жуан білегінен бұлтия шығып тұратын бұлшық еттеріне, көлденеңінің өзі есікті кергендей тұлғалы алып денесіне сүйсіне қарап: «Әп, бәрекелді. Тусаң ту!» – деп еріксіз тамсанар едің. Сол күндерде ол күрек салған жерін әлденеше құлаш айырып, бір жайлы еткенше бел жазбай, дем алуды ұмытып, өндіре істейтін. Иә, несін айтасың, табиғат оған қаншама зор дене, ғаламат күшқайрат берсе, еңбекке де соншама көнбіс етіп, кеңпейіл мінезқұлық дарытқанды. Сол үшін де құрдастары оның Науқанбек атын өзгертіп, Құжбанқара атаған. Қара қайыс өңінен де гөрі өзгеше қайратын, құжбан денесін мадақтағаны, сірә. Амал не, бертінде басқа да атаулар жамалды…

	Соның бірі – «Өзипаның қара сабасы» деген атақ. Бертінде оны бөтелке достары: «Асқабақ», «Бүйен», «Месқарын» деп те әжуалайтын болды. Бірақ соның бәрінен де масқарасы – келіншегін сағалап, сырахана төңірегін жағалаған кезін тұспалдап, әлдебір әзілкештің қас жүрегіне түйреген найзадай еткен ащы келемежі – «Жымқырмас» еді. Өзіне тағылған лақап аттың бәріне де қолына жұққан кірдей сүлесоқ қарайтын бұрғылаушы нақ осы сөзді естісеақ, бұлқанталқан болып, соны айтқан кісіге жұдырық ала жүгіретінді. Өзипаға да сол үшін ерегесіп тиісетін. Өмір бақи ешкімнің де ала жібін аттамай, бейкүнә өскен жұмыскер жан, сірә, әйелінің пысықтығынан тапқан жымқырма атағын ерекше қорынып, іштей соған намыстанса керек…

	Осылайша қайраткүші шексіз алапат, ішімдікке де ғаламат түпсіз деп жүрген палуан денелі, әлуетті жігіт біртіндеп сынып, сыр бере бастап еді. Білегін сыбанса, құстың бөтегесіндей болып бөлектеніп тұратын бұлшықеттері болбырап, сыптығыр іші үрлеген қарындай қампиып, жүрістұрысы да тайраңдап келе жатқан түйеге ұқсап бұзылып кеткенді. Қысыңқы көздері жұмылып, бетаузы үнемі ісіп жүретін. Вахтада да тиіпқашып ұрттап қоймаса, көңілі көншімейді, жұмысқа да бұрынғыдан әлдеқайда салғырт. Аузына бірдеме тиді ме – буровойдан күнітүні шықпауға бар. Бір тәуірі, онда да өзіндей ындыны кепкендер аз емес… Сөйтсе де тәртіпрәсімі қатаң, әрі «ішімдіксіз аймақ» деп жарияланған барлау алаңында олардың аузы аса жарымайды.

	Содан да шығар, Науқанбек вахтаны өтеп үйіне қайтқанда, үстел үстінде бірер шөлмектің қаздиып тұруын күтетін. Ол болмаса дүниенің құрығаны, бір нәрсесін жоғалтқандай жанжағына алаңдап, кәдімгідей жүдеп отырады. Соның аяғы ішімдік іздеуге ұласады. Көшеге шыққаннан кейінгі тірлігі белгілі: дүкен, сырахана алдын торып, өзіне қосылатын кісі іздеп, қашан солар табылғанша аласұрумен болады…

	Күйеуінің бұл қылығына Өзипа өзінше қарсыласыпақ бақты. Күн сайын ақылмен айтып, жалынып та, әртүрлі қылықпен алдап та көрді. Соның бәрінде де ол қайсыбір ішкіштер құсап қарсы сөз, дәлел айтпайды. «Жарайды, бопты. Енді қоямын… – дейді де, көзі айнала бере шөлмек іздей бастайды.

	Обалы керек, Өзипа көпке дейін Науқанбектің жар түбіне құлдилаған қылығын сырт елге сездірмей, өзінше жасырып бақты. Тіпті көршіқолаң ғана емес, бірге туған ағаларынан да. Сонсоң шығар, көрген жұрт оны ерекше ибалы, тәлімтәрбиесі үлгілі әйел санайтын. Сөйтсе де…

	Өзипа да бірақ «ет пен сүйектен жаралған», демек, оның да шыдам, қайратының үзілер шегі бар, шынтуайтын айтқан да, зады шыдамға осал әйел емес пе? Кейде ол жас өмірінің араққұмар ерінің «сатып алған дертімен» алысуға сарп болып, құмға сіңген судай ізтүзсіз өтіп жатқанына налып, жаны құлазып отырып: «Еркек атаулы ащы суға неліктен құмар болады екен? Араққа салынып ішетін жалғыз менің ерім бе? Ақтастағы кенші, барлаушылардың бәрі дерлік ішкіліктен бас тартпай ды. Бәрі болмаса да үштен бірі десем, сірә, өтірік болмас... – деп та қамығатын. – Бас еркі бала кезінен өзінде болып көрмеген Науқанбек сорлы қайтсін? Көз көрген ағалары, әкесі, көршіқолаң, тіпті бірге істейтін жұмыскер атаулы өзара сәлемдесуден соңақ сұрайтыны – жартылық шөлмек. Тек олар қашан және қанша ішуді біледі. Ең бастысы, кіммен ішуді. Ал Науқанбек сорлы?..»

	Бір жолы ол ерін іздеп үйіне келген бұрғылау мастерін тоқтатып, Катя Кругловаға үйленгелі дастарқан басында жиі кездесіп жүретін сырмінез адам еді, Өзипа оны мосқал жасы, көргені көп білікті кісі санайтын.

	– Сіздер осы, Егор Тимофеевич, далада да ішесіздер ме? – деп сұрағанды.

	Мосқал барлаушы басы зеңіп, еңсесін көтере алмай отырған Науқанбекке состия қарап, сырғақтай жауап қатты.

	– Кейде ішеміз. Үнемі емес, әрине.

	– Неге?

	– Кейде жұмыс тоқтап қалады. Айталық, мотордың жағармайы, иә тұрба таусылып. Жұмыссыз еріккен еркектерге ермек керек. Біреулер үй ішін сағынады. Қайсыбіреу «Тоңып кеттік, жылынайық» деп сөз тастайды. Қысқасы, ішкісі келген кісіге әрқашан да себеп көп.

	– Сөйтсе де, Тимофеевич, еркектер бұған неге құмар?

	– Басқаларды білмеймін, біздің жігіттердің жұмысы өте ауыр. Сірә, сондықтан болар, – деп бұрғылаушы қолын жайды. – Әрине, ішпегендері жақсы…

	– Сіз бұған құмар емессіз. Қашан болсын ақылыңызды ішпейсіз, былайша айтқанда, шамашарқыңызды білесіз, – деп Өзипа төмен қарады. – Міне, қазір де. Толы рюмкенің алдыңызда тұрғанына жарым сағат болды. Ал сіз соған қараған да жоқсыз.

	– О, бүгін мен мұны іше алмаймын. Өйткені ертең вахтаға шығамыз. Арақ ішкен кісіде қуат қала ма? – деп кеңкілдей күлді Егор Тимофеевич. – Ал сүт қатқан күрең шайыңды, рақым ет!..

	Өзипа қонақты қайыра мазалаған жоқ. Әлденеге өкінгендей күрсінді де, ауыз үйге шығып, сірә, шарасыз халіне қыстыққан болар, көз жасын төгіптөгіп алды. Қайта кіргенде бірақ бетін жуып, ештеңе болмағандай монтиған шыраймен келгенді.



	ІІІ

	Науқанбекті бірақ құдай атты. Ертелікеш жұмысқа кешігіп, ішімдікке салына берген соң, күндердің күнінде оған да: «Қой батыр!» – дейтін қожа шықты.

	Шоқпар шоқысында барлау тобы ұйымдасқан жылы ол ежелгі досы Бақбай Саржановтың шақыруымен сонда ауысқан. Су жаңа станок алып, қияндағы қолаттың қойнықоншын ұңғыған барлаушылардың тобына қосылған…

	Тек қашанда өз бетімен жүріп, «ұзын арқан, кең тұсауға» үйренген, ал андасанда жолдан шығып кететін арыны бар Науқанбекке өзге емес, сырмінез Бақбайдың бастық болғаны жақпады. Өйткені тағайындалған күнненақ ол тәртіп мәселесін қолға алғанды. Айтуынша, барлық пәлежаланың басы, ұңғыманың істен шығуы, ең аяғы жұмыскердің себепсіз кешігуі – тек қана ішкіліктен...

	– Барлау алаңында ешкім де енді бұрынғыдай емінеркін жүре алмайды, «ішімдіксіз аймақ» тәртібін қатаң сақтаймыз, – дегенді Сержанов Шоқпарда өткен тұңғыш жиналыста, – қорқытқаным емес, бұл жерге ішімдік тасығанды қоясыңдар; келгенкеткен машинаның кабинасына бөтелке жасырып, иә доңғалақ камерасын торсық жасаған қулықтарың да бұдан былай жүрмейді; ызнашыт, тәртіпті бұздың екен – көтерме сыйлықтан қағыласың – бір; абыройдан жұрдай боласың – екі; қажет көрсек – ондай әуесқойға қош деуіміз де мүмкін. Әмбе бұл жаза ішкендер ғана емес, ішімдік әкелушілер үшін де бірдей қолданылады. Естімедік, білмедік демеңіздер, ағайын!..

	Бастықтың ескертуі алайда «ем» болмады. Бойға сіңісті болып кеткен жаман әдет опоңай жойыла қойсын ба? Бетаузы қызара бөртіп, көзі ісіп, аяқ астынан «тымауратып» жүргендерді Бақбай барлау алаңынан оқтатекте кездестіретін. Амал қанша, ту баста өзі ескерткен қатаң шараларды қолдануға көшті...

	Бір күні оған Науқанбек Тоқтасыновтың көмекшісі Береза келген. Қолында басқа станокқа ауыстыруды тіленген арызы бар.

	– Не себептен кетесің? – Береза тымтырыс тұр. Сержанов басын шайқады. – Ваня, шыныңды айтпасаң, ешқайда да ауыспайсың. Сірә, сені араққа жұмсағыш батырдың өзі де жұмыстан кететін шығар...

	– Мен сізге олай дегенім жоқ. Тіл табыса алмадым, бітті, – деп қарсылық білдірді Иван Береза.

	– Білемін сырларыңды. Өзің ішпейсің, сондықтан да Науқанбек үшін жазалы болғың келмейді. Ызнашыт, жауаптан қашып құтылмақсың. Сенің алдыңдағы көмекші де сөйткен. Одан бұрынғы да...

	– Мені де босатыңыз.

	– Не үшін, әуелі себебін түсіндір. Табысың жаман емес, алдыңғы үшеудің қатарында.

	– Бәрібір ауысамын.

	– Айтпады деме, соңғы орында жүрген бұрғылаушыға барасың.

	Табыстың қақ жартысынан қағыласың. Ойлан, Ваня.

	– Мен ойланып болдым.

	– Жарайды, дегенің болсын. – Бақбай ілмиген, шынашақтай шикіл сары Березаға мүсіркей қарады. – Арақты қалай әкелесіңдер?

	– Білген емеспін.

	– Маған тура қарашы, – деді Сержанов кіді үнмен. Не дегенмен, Береза жүзін тіктеп ұстай алмады. Бақбайдың жыны келді. Жұмыскер атаулының ауызбірлігі – бұл сорлының жасап тұрғаны: «Жаның шықса да бастықтарға жолдасыңды ұстап берме. Бастық табу – оңай, ал жолдас табу қиын...» – Мені алдай алмайсыңдар, шырағым. Бәрібір бір күні білемін.

	– Сеніңіз, білмеймін, – деді көмекші жігіт төмен қарап.

	– Өтірік айтасың, ызнашыт. Сол үшін де ешқайда ауыспайсың, Ваня! Науқанбекті қорғағың келеді екен, мейлі. Көмекшісі болып істей бересің, қолайыңа жақса арағын тасудан тайма. Абыройлы міндет! Бар, жөнел!

	Иван Береза сипақтап тұрды да шығып кетті.

	Сол күні топ бастығы Науқанбекті де тергеуге алған.

	– Ұят емес пе, Науқан, – дегенді. – Бір жазда көмекшің үшінші мәрте ауысқалы отыр. Арақты сен ішесің, ал жаза тартатындар – кілең жастар...

	Бұрғылаушы бұл сөзге ішексілесі қатып мәз болды.

	– Тымауратқан кісінің бәрі саған ішкіш болып көрінеді. Бүйте берсең бар ғой, бір күні сен жұмыскерсіз қаласың. Байқа, құрдас. Бұл менің жолдастық ақылым.

	– Жолдас кісі бұлай істемейді.

	– Өй, сен, кешегі қара жұмыскер, қызыл үгітті қоя тұр, – деп қолын сермеді Науқанбек әлгіден бетер кеңкілдей күліп. – Бастықтарға жақпай қалған күні өзіміздің ортаға қайтып ораласың. Сол кезде қолыңды алатын жолдас таба алмай жүрме!..

	– Көмекшілеріңді араққа жұмсама. Ішкің келеді екен, ызнашыт, біреуді текке күйдірмей, өзің әкел.

	– Басеке, әңгіме былай, – деді сөзге олақ бұрғылаушы әңгімені келтесінен қайырып. – Ішкенімді көзің көріп, ұстаған жоқсың. Сондықтан көзі қысық екен деп, Науқанбекке пәле жапқаныңды қоясың. «Жә» деші. Көмекшілерім менен араққа жұмсағаным үшін емес, жұмыста аяусыз қимылдайтын өлермен қайратыма шыдамайды. Ну, бұған да «жә» дейсің. Зато, өзің білесің, табысы мол! Вот, әңгіме қайда, басеке!..

	– Жарайды, құрдас, ұсталдың екен, аямаймын, біржола кетісеміз, – деді Сержанов.

	– Оны енді құдай біледі...

	* * *

	Қоңыр күз еді. Өлке табиғаты реңі тайып саркідір тартқан бәденді әйелдей жазғы келбетін шұғыл өзгертіп, күзгі бояуына әбден енген шақ.

	Барлау алаңына қуат беріп тұрған дизель стансасы кезекті жөндеуге тоқтап, бұрғылау станоктары түгелдей қаңтарылып қалғанды. Әдетте мұндай өліара кезеңде де бұрғылаушылар қарап отырмайды. Өз агрегаттарының әр жерін шұқылап, майлап, ұсақтүйек жөндеу жасайды. Ең құрығанда, құралжабдығын реттеп алады. Ертеңгілік ауысымға олар сондай тапсырмамен аттанған. Қайсыбірі түс ауа қайта оралды, жұмыстарын тындырып қайтыпты. Кешіккендер қашығырақ орныққан станоктың адамдары еді.

	Әлденеге секем алған Сержанов сол жақты шолып қайтпақ болып, кешке таман сыртқа шыққан. Неге сөйткені бір өзіне ғана мәлім, әншейінде трактормен қатынайтын қиян өрдегі қондырғыға Бақбай жаяу тартты.

	Науқанбектің сорын қайнатқан да осы, барлау бастығының ешқандай дабырсыз, құдды бір аңдуға шыққандай тымтырыс келуі болды...

	Кепкен қара нан мен қылдырықтай қызыл шұжық алдарына аткөпір үйілген, көршілес станоктың бұрғылаушылары көмекшілерімен келген, жиыны алты адам алюминий бидонды орталарына алған, алқақотан мәжіліс құрып отыр екен.

	– Қандай жарасымды отырыс! Орта толсын, жігіттер, – деді Бақбай табалдырықтан аттай бере.

	Сасып қалған бұрғылаушылар орындарынан үрпие тұрысты.

	– Жақсыақ жиналған екенсіңдер. Ызнашыт, жұмыс жоқ, жөндеу біткен! – деп барлау бастығы станок жаппаның бұрышбұрышын көзімен сүзіп өтті. – Әлбетте, ғапу етіңдер, ұлықсатсыз келіп, мәжілістеріңді бұзғаныма?..

	– Әжуалап қайтесің, Бақбай құрдас, жазаңды айт. Кінәлімін! – деді Науқанбек төмен қарап.

	– Сен ғана емес... – Бастық ту ортада сілейіп тұрған бұрғылаушыға қарады. – Бір сен болсаң жақсыау, тегінде.

	– Жоқ, мен! Оллаһибилләһи, мен! – деп өзеуреді Тоқтасынов. – Базаға қайтып бара жатқан жігіттерді тоқтаттым да, әйда, бой жылытып, шай ішелік деп...

	– Шайың, ызнашыт, медокқа20 айналды, солай ма?

	– Жазаңды естірт, басеке.

	Бұлардың ішімдікті сырттан тасуды доғарып, елеусіз жолын тапқанын іші сезетін. Аяқ жетер жердегі кержак қыстауларын аралап, ескерту жасаған. Жастары қалаға безіп кеткен, бұл күнде кенші, иә металлург мамандығын игерген, дені орман шаруашылығында істейтін ескі діни сенімдегі азынаулақ жұрттың бүгінгі тіршілігі айтарлықтай мәз еместі. Ескірген қыстаулары құлауға әзірленгендей жерге кіре жантайып тұрады, әр үйде еңкіш тартқан бір шал, иә өлмелі кемпір. Қашан барсаң да қабағы түксиіп, құдай тағаланың дара жаратқан осынау түкпіріне де жеттіңдер ме дегендей жат көзқараспен алая қарап, сәлем берсең, ерні ғана жыбыр етіп, тілден айрылғандай тымырайып тұрады. Тегеурінді НТР заманының екпіні бұлардың да қатаң рәсіміне түбірлі өзгерістер енгізген. Қалада жасалатын дайын мүліктерді пайдаланады, алатыны – сіріңке, тұз ғана емес, санар болсаң – ағаш кесетін моторлы пышқыдан шегеге дейін сан алуан дүние. Ақшаның да құнын біледі. Біраз жылдан бері мазасын алып, мүлгімен орманды отап, жол салып, тыныштықта маңқиған тауларын ақтарып, жағалай жер тескен геологтармен де олар әртүрлі айырбас жасауға дағдыланған. Бастапқыда керосин, бензин ғана сұраушы еді, қазір ауысқа түскен заттар тізбесі көбейді. Өздерінен шығары сонда көбіне бал болатын. Міне, енді балдан жасалатын күші адуын медок та айырбасқа жүре бастапты. Науқанбек сияқты «шөлдегіштер», демек, ділгір керегін шығарған. Медокты жасырын жеткізудің де жолын ойластырған. Кержак шалы оны қалай қиылсаң да, қыссаң да айтпайды. Бұрғылаушылардың тұрысы мынау – тас жұтқандай боп, түптүгел мелшиіп қалған...

	– Жөніңді айтпасаң, қош айтысамыз, Науқан, – деді Бақбай құрдасына тура қалап. – Кім әкелді, қалай жеткізесіңдер? Ызнашыт, жұрт алдында түптүгел айтып бересің.

	– Соңы осы болсын деп ұмытсақ қайтеді. Біз ішкен жоқпыз, сен де ештеңе көрген жоқсың, ә, басеке?!.

	– Өкінсем де, амал жоқ, ызнашыт, айтқаным айтқан! – деді Сержанов бидонның түбіндегі медокты лақылдатып жерге төгіп жатып. – Ұйымдастырушы болғандықтан жазаның ауырын сен арқалайсың, Науқан. Жұмысыңды тапсыр! Ал қалғандарыңның тағдырын көпшілік шешеді.

	Медоктың қызуы лепіртіп тұрған бұрғылаушы бұл сөзге тіпті қыңбады.

	– Қиын қылдың, ой, қаттыақ қиын болды! – деп қарқылдады. – Науқанбекке станок табылады! Үшеудің жұмысын істеп, біреудің еңбегін алғанға қанағат етіп жүрген кәнігі бұрғылаушысынан айрылған мына сені айтсаңшы. Өкінесің, құрдас!..

	* * *

	Науқанбектің Шоқпардан қуылуының зардабын ең алдымен үй іші тартты...

	Экспедициядан есебін алған күніақ ол қаладағы «бөтелке достарына» қосылып, үйінен де безіп кеткенді. Бақбайдан ала алмаған «кегін», сірә, арақпен қайтарғысы келгендейақ бұл жолы соған тежеусіз салынған. Бір апта бойы үйіне жоламай, қайдағы бір лашық, күркелерге түнеп, шеткергі кеңселердің шатырларын паналап, қалтадағы тиынтебені біткенше армансыз ішеді.

	Сол күндердің бірінде құбырдан су әкеле жатқан Катя Круглова Өзипаны тоқтатып:

	– Сен, келіншек, сыра сатудың пайдасына құнығып, өзге дүниені ұмытқан екенсің. Күйеуіңе неге ие болмайсың? – деп дүрсе қоя берсін. – Қандай болса да ол балаларыңның әкесі емес пе?

	Қашан болсын Катя оған қыз күніндегі әдетімен үстемдік жасап, бұйыра сөйлеуші еді, қазір де сол ғадетіне басты.

	– Добалдай еркекті арқалап жүр дейсің бе? Балаларын арқалағаным да жетеді, – деп ырсиды Өзипа. – Жұмыстан қайтқасын хабар берейін, Егор Тимофеевич екеуің бірге келіп сөйлесіңдер. Немене, бірдемені тағы да бүлдірген бе?

	Катя құрбысының ештеңе білмейтініне ыза болып:

	– Сен сорлы оның Шоқпардан қуылғанын естімеп пе едің? – деді әңгімені төтесінен қайырып. – Науқанбекке тежеу қоймасаң, Өзипа, бірер айда одан біржола айрыласың...

	– Өлмесе, өме қапсын! Өмірдің бар қызығын бір жұтым араққа айырбастаған еркектің барынан жоғы!.. – деп салды тосын хабарға жүрегі дір еткен келіншек.

	– Жоқ, олай деме, жаным. Балаларыңа әке керек, ал саған – күйеу! Науқанбек біржола құлаған сорлы емес. Ал жарға өзің итеріп, бомжы еткің келсе – онда сөз басқа...

	Сенің де жайыңды білдім деген кісіше Катя кілт бұрылып, құрбысын әлгіден бетер дағдарған қалыпта қалдырғанын елемеген кісі құсап, қос шелек суды шайқала көтеріп кете барды. Көзі жасқа толып ішқұсада қалған Өзипа оны тоқтатып, «Бомжың кім?» деп те сұрағысы келген. Бірақ қапелімде ызаға қыстығып тұрып, ештеңе айта алмады. Ілби басып үйіне қайтты. Онда да байыздап отыра алсайшы. Бір ғажабы, намысқой келіншекті Науқанбектің үйіне жоламай қаңғып кеткенінен де гөрі, сырлас құрбысының аузынан шыққан әлгі бір тосын сөз көбірек қинағанды. Қайда барса да, кіммен тілдессе де соның бәрбәрі өзіне күле қарап: «Мына келіншектің күйеуі – бомжы Науқан...» – деп нұсқап тұрғандай. Сөйтсе де шыдамады. Сырахананы ашып жұмысын бастағанда, алдына келген алғашқы еркектен:

	– Әй, сен де бомжымысың? Таң атпай сыра тілеп, не әкетіп барады? – деп дүрсе қоя бергенді.

	Басы зеңіп, таңдайын жібітуге бір жұтым сыра тілеп келген бейбақ шоқ басқандай ыршып түсті.

	– Бомжың не? Балалышағалы дардай кісіні бомжы деуге дәтің қалай барады, жындымысың? Сыраңды сен, тегінде, бұлдамай, қорламай бер! Ал бомжының бетін әрі қаратсын, атама! – деп байғұс ағынан жарылды. – Сен қатын байыңды үйге кіргізбей қойыпсың ғой? Бомжы болсын демесең – ондайыңды доғар!..

	– Жә, жә! Саған бүгін су да татырмаймын. Әмбе ақшаң жоқ... – Онсыз да көке тантық сырақорға тіл қатқанына өкінген Өзипа, дүңгіршегінің ішін жинауға кірісті.

	Құлқыны сыра тілеген ішкіштің көзі жыпылықтап, түкірігіне шашала қиқылдап тұрып:

	– Бір саптыаяқты қарызға берсең айтамын, – деді ұмсына қарап.

	Өзипа еденнен басып көтеріп, жалт қарады.

	– Екі саптыаяқ, тегін берейін!

	Анау бас бармағын шошайтып келіскен шырай аңғартты. Өзипа қос саптыаяқты толтырып, сілекейі шұбырған тілеушінің алдына қойып:

	– Мә, атауыңды іш! – деді. – Тек малтаңды езбей, тез айт!!.

	– Мен де, Науқан да, әрине, бомжы емеспіз. Бірақ екі қатын, яки менің Машам мен Өзипашка сенен мейірім болмаса – жуықта бомжының тұптура өзіне айналамыз... – деді. – Ал әйел, задында – ұлы халық! Оларда бізден гөрі мейірім молырақ болуын табиғаттың өзі күн ілгері ойлап, керегінше артық жаратқан...

	– Ой, сен, тағы да мылжың сөзге кірістің. – Сатушы келіншек саптаяққа қолын созып еді, ана сорлы баж ете қалды.

	– Қой, қой, Өзипашка! Қалжыңдауға болмай ма? Тілесең, бомжының кім екенін айтайын, – деді ілешала саптаятағы сыраны күректей алақанымен басып. – Оны енді қайыршы, иә үйсізкүйсіз қаңғыбас десең де бәрібір...

	Өзипаның өзі де бомжыны сондай бір одағай жөнге балаған. Сол ойы дәл шыққанда ызадан жарылып кете жаздады. Өзіненөзі жерігендей болып, қу жанын қоярға жер таппай, күні бойы қуыстанып жүрді де, кеше түсірілген қос бөшке сыраны түгескен соңақ күйеуін іздеуге шықты. Өзі білетін қуыстарды, Ақтастың небір шеткергі көржерін түгелақ шарлады. Бірақ таба алсайшы.

	Амалы құрыған соң таңертеңгі ішкішті тауып алып, бір апта бойы сыраны оған несиеге беруге уәде қылып, түннің бір уағында күйеуіне қолы әрең жеткенді. Әлбетте жетіскен қалпында тапқан жоқ. Сүлдері мүлдем құрып, жұтарға су таппағандай халге түскен екен. Өзипа ләммим деген жоқ, машина жалдап, үйіне жеткізіп алды.

	Содан ол бір ай бойы үйінен ешқайда шықпай, келіншегінің күтімінде болғанды. Сірә, жаны үзілер шекке жеткенін сезінсе керек, үйде отырған уақытта бір рет те ішімдік сұрап, иә жұмысқа шығайын деп те тіл қатпаған. Өзипаның өзі де Науқанбекке өйтбүйт деп қозғау салған жоқты.

	Бірақ, амал қанша, Науқанбектің кісілік жолға түсіп, түзелмек болған талабы бірақ айға жетті...

	Бір күні жұмыстан келсе, ері үйінде жоқ. Бір тәуірі, «Қашан келеді, әлде тағы да қаңғып кете ме?» – деп қайғырып отырғанда, үстібасы былғаныш, буынын баса алмай бұлғаңдап келіп, босағаға жығылды...

	Бір аптадан соң тағы да сөйтті.

	Бұл жолы да жержебіріне жетіп сөйлеп жүріп, Өзипа күйеуін жуындырды, киімін ауыстырып, тамақтандырып, күтіп бақты.

	Науқанбектің өзі де сол күндерде қылмыс жасаған кісідей монтиып, Диқанбегі мен соған тетелес туған Ниқанбегін аймалап, келіншегінің қабағына қарап, қорғаншақтап отыратын. Қорақопсысын түзеп, есік алдын сыпырып, шаруақор да болып кетіп еді. Амал не, шыдамы бірақ ұзаққа жетпеді...

	Өзипаның жұмысқа кеткен сағатын аңдып тұрып, әлдеқайдан сап ете қалатын бір топ бөтелке достары терезеден көріндіақ, қолына түскен тиынтебенді салып алып, болмаса үйінің қымбат бір затын қолтығына қысады да жөнеп береді.

	Сол бетінде тағы да ұзаққа кетеді.

	Өзипаның да шыдамы түгесілді. Бір күні Науқанбектің туыстарын Ақтасқа шақыртты. Тістеніп отырып сонда айтқаны бірақ сөз еді:

	– Не арақпен, не бізбен болсын! Ішкенін қоймаса, біржола айрылысамын...

	Шал айтқанды:

	– Бұл неме Ақтаста жүріп түзелмейді. Достарынан аластау керек. Үйді тас қып бекітіңдер де, Белағашқа көшіңдер.

	Ағалары әкесін қостамады.

	– Жұмысқа түссін. Тек вахтамен баратын емес, кеніштердің біріне, күн сайын үйден қатынайтын. Біз де оны күн сайын көріп, бақылап жүреміз, – дескенді.

	Өзипаның ойы да осыған сайды.

	– Вахтаға енді жібермеймін. Шынында да мұның соры – үйде бос жүрген он күн...

	Науқанбек Тоқтасынов «Ақбұлақ» кенішіне осыдан соң ауысқанды. Жұмысты мұнда да апыражапыра жақсы істеді. Бір станок өзіне дербес тиген: геологтардың станогына қарағанда қуаты шамалы; тесетін ұңғымасы да терең емес – қопарғыш дәрі оқтайтын шпурлар дайындайды; оның есесіне орын ауыстырып көшу жиі... Табысы да бұрынғыдан кеміген жоқ. Кеншілерден де жақсы жолдастар тапты, олар да қажырқайраты мол, жұмысты аянбай істейтін, қайырымды, қағылез қылықты жігіттің шеберлігін бірден танып, өз орталарына қуана қабылдаған. Бірақ бұған дейін кең далада, ашық аспан аясында жүріп, Кенді өлкенің иен табиғатына үйренген дарқан көңіл барлаушыға созған қолы төбеге тірелетін, қайда барсаң да түнерген тас қапас, көзге түрткісіз қараңғы жер астында жұмыс істеу қиынақ болды: аядай темір торға қамалып, жер астына түсесің; жұмыс жүріп жатқан камераға да күн сайын бір жолмен барып, сол ізбен кері қайтасың; маңдайыңдағы жылтыраған жарықсыз бір қадам баса алмайсың; еңкейіп жүріп станоктың штангаларын сүйретесің; толарсақтан келген суды жалдап тұрып, тас қабырғаны ұңғисың... Мұндағы техника қауіпсіздігінің ережелері де тым қатаң. Мүлт бассаң – жазатайым боласың, өзің ғана емес, өзгенің де өмірін қатерге тігесің. Тіпті төбеден суырылмай қалған жұдырықтай тастың өзі де жер астында кәдімгідей қауіп, аңдаусызда көк желкеңнен сылқ етсе – біржола сілейесің! Ал қақ төбеңде төніп тұрған неше жүз метр тас заңғары. Үрейліақ, еңсені басып, жаншып тұрғандай құдды.

	Айтыпайтпай не керек, кенішке ауысқанына жыл өткен соң да Науқанбек жер астының шектеулі тірлігіне көндіге алмай қойды. Құла дүзде еркін жүретін бұрынғы кәсібін ол кәдімгідей аңсаушы еді. Бәлкім, соған да қамығып жүріп, ескі достары кезіге қалса, «шер тарқатудан» бас тарта қоймайтын. Рас, бұрынғыдай емінеркін кете қоймайды – ұрлапжырлап, тежеп ұрттап дегендей...

	Сөйтіп жүріп мұның да ақыры жұмысқа шықпай, неше тәулік жатып ішуге ұласқанды. Үйінен маза болмаса, тағы да түзге безіп, бірер апта жоғалып кетер еді. Одан кейін бірекі айға тыным болады, жұрт қатарлы жұмысына барып, үйге де уақытында қайтып жүреді.

	Бас көтерер азаматының тірлігі осыған көшкен соң, бұл шаңырақтың босағасына дарыған берекебірліктің де құты қашып, құмға сіңген судай құрып бара жатқанды...

	Өзипа да бұл шақта күйеуінен әбден түңіліп болған. Науқанбек арақ сұрап мазасын алса, иә шылқия тойып келіп, жанжал шығара бастаса – бұрынғыдай бәйек болып, алдапсулап ұйықтатып тастауды қойып, көршіқолаңға жүгіретінді. Кейде тіпті милиция шақырып, айықтыру үйіне өз қолымен жөнелтетін болды...

	...Комбинат директоры Қали Жақсыбековтің көзіне түсетін жолы да солай болғанды: Науқанбек кешкілікте есіктен бұлғақтай кіріп, ортаңғы бөлмеде сурет салып отырған кіші ұлы Ниқанбекпен ойнағысы келіп үйді жағалап қуалай бастағанақ, келіншегі сып беріп шығып кетті де, милицияға хабар берген. Олар ырғалыпжырғалып жеткенше, әрине, Науқан «батыр» үйреншікті «кәсібіне» кірісіп, Өзипаны сабамақ болып, үйін айнала қуып жүргенді...



	ІV

	Комбинат директоры Өскенге кетіп бара жатып Белағашқа соққан күніақ, Тоқтасын қарт Ақтасқа жеткен. Жолшыбай ешқайда кідірген жоқ, бірден кенже баласының үйіне келді. Өлеңтідегі Метрей досы екі жыл кесіп, мейіздей кептіріп, саусақтың саласындай етіп бұрап берген еңселі қарағай үй сыртынан қарағанда көз сүрінгендей әдемі көрініп еді, ішіне кірген соң көшкен елдің жұртындай құлазыған сезім тудырды. Ортаңғы бөлмедегі ұзын үстел бір аяғынан айрылып, «мүгедек» болып қалыпты. Бұрышта тұратын шарайна да оқ тигендей төртбес жерден құрсауға түскен. Бір кезде кірсе, шыққысыз боп жайнаған бөлменің бар жиһазы осыақ. Әлде кілттеулі тұрған төргі бөлмеге тығылған, әлде біржола құрыған? Екі немересін шал асүйден тапты. Неше түрлі ойыншық сынықтарын ортаға үйіп алған, қора соғып отыр. Шалды таныса да, бұрынғыдай «аталап» жүгірмеді, «Ә, тағы келдің бе, бізге тиіспесең болды» – дегендей немқұрайдылау шыраймен үрпие қарады да, ойындарына қайта кірісті. Тоқтасын қарт бұған да тіксініп қалды. Олардың өзіне үрейлене қараған көзқарастарынанақ әлдекімнен қорыққан, мейлінше зәтте болған кейіп аңғарғанды. Өзипаны іздеп қораға шыққан. Бірақ таба алмады. Тапқанда не дейді? Белгілі жайт: көрген сәттеақ келіні ағылтегіл жылайды; балаңды біржола алып кет дейді; баяғы ескі жыр – бізді ол асырамайақ қойсын; тек өзімізге тыныштық берсін...

	Бұл үйде бедірейіп отырып, жарық күнді батыра алмасын сезген бейкүнә қарт қалаға тартты. Автобус күтіп аялдаған жоқ, ырғай таяғын беліне көлденең ұстап, тықтық басып ылдиға қарай аяңдай берген. Сол бетінде қалалық милиция бөлімінің кеңсесінен бірақ шықсын. Бастығы досжар адам еді, әдейі келгенін естіген соң – сөзге келген жоқ, қасына кісі қосып, машинасын беріп, Науқанбек үштөрт тәулік бойы түнеп жүрген учаскеге аттандырды.

	Кенжесін ол кеншілер сарайының алдынан тапты: үстібасы алқасалқа, шашы дудырап кеткен, бетаузы көнектей ісік, нақ өзіндей он бес тәулікке жаза алған төртбес қаңғыбаспен бірігіп, көше сыпырып жүр екен...

	Милицияның көк белбеу машинасының ішінен әкесін көргендеақ Науқанбектің есі шығып, абдырап қалды. Тектентекке келмегенін сезгендей аяғын ілби басып, машинаға жақындаған. Шал амандасқан да жоқ, иегімен артқы креслоны нұсқады.

	– Балам, – деді қарт жолбасшы жігітке түйіле қарап, – сен маған жақсылықты ақырына дейін жасап, мына дүлейді Белағашқа жеткізіп бер. Бастығыңа жауапты өзім беремін...

	– Болсын, ақсақал. Бастық маған сіздің құзырыңызды орында деген.

	– Онда, тілеуің берсін, айтқанымды істе.

	Белағашқа жеткен соң Науқанбекті шал үйіне емес, пішен қораға кіргізді. Ара түскен келінкепшікке, үлкен балаларының да ескертуін елең қылған жоқ. Қораға кірерде Науқанбектің өзі шегіншектеп, мұнда мен не істеймін дегендей, әкесіне жаутаңдай қараған, жол бойы да тіл қатпай мелшиіп келген қырсық шал біржола қыңырайып алса керек, таяғымен түрткілеп, көнбесе, тіпті қақ маңдайдан салып жібергендей ызбар танытты. Сонсоң ол машина қасында құздиып тұрған милиционерге мөлие қараған. Ол да тікбақай сабаз екен, қолхат жаздырып алды да тайып тұрды.

	Бұл қораны Науқанбектің өзі салғанды. Өлкенің оқтаудай түзік де жуан бөренелерін өзара жымдастырып, бастарын істік темірмен бекітіп, мейлінше берік етіп қиюластырған. Бұл мезгілде төбесі ашық тұратын еді, қырсыққанда биылғы пішенді шал ерте қамдапты, кем дегенде екіүш лау шөп бар үстінде. Демек, төбеден шығу мүмкін емес. Есіктің кілті әкесінің қолында.

	Милиция қарауында жүрсе де Науқанбектің халкүйі бүгінге дейін жаман болмап еді: кеше кеште бөтелке достары есебін тауып дөй шөлмек портвейн жеткізіп берген; ұйықтарға сол әжептәуір нәпақа болды. Түскі асты асханадан ішті. Әрине, қара судан өзге жұтарға ештеңе болған жоқ. Ал кешке? Шолақ аяқ Әкімжан манаақ қиралаңдап келіп, темекі беріп тұрып, үміттендіріп кеткен. Әттең, әкесі келіп үмітін кесті.

	Көптен бері су көрмеген соң киіздей болып кірігіп кеткен шашын дырдыр қасып біраз отырды да, Науқанбек қабырғаға қисайды. Қыңыр әкесі қырсығып тәйтеріден өзге төсеніш те бермеді, қара жерге отырғызды. Қашаннан бап талғамайтын аусар жігіт соны уайымдап титтей де қиналған жоқ, сәлден соңақ үйреншікті қорылына кіріскен...

	Бір мезетте оянса, ымырт үйіріліп, онсыз да күңгірт шөп қораның іші бұрынғыдан бетер қараңғылана түсіпті. Басы зеңіп, дүние шыр айналғандай. Науқанбек қабырғаны сипалап жүріп, есікті әрең тапты. Итеріп еді, қозғалар емес, манағы қалпы. Қаттырақ басты. Аша алмады. Шаруаға ықтиятты шал оны да, сірә, мықтап бекіткен. Науқанбек ышқына шегініп, теуіптеуіп қалды. Еденге төсейтін қалың тақтайдан қиылған жалпақ есік былқ еткен жоқ. Ілешала құлағына қора сыртынан шәуілдеген күшіктің үні шалынды. Өзі асыраған «Алыпсоқ» төбет бүйтіп жатырқамас еді, мына күшік иесін танымайды. Жаман күшіктің жатсынып тұрғаны шымбайына жаман батты. «Су, су! Әй, біреуің су беріңдерші!» деп айқайлады. Бір адам үн қатсайшы. Түптүгел әлдеқайда көшіп кеткендей. Қаталаған Науқанбек төрт тағандап еңбектеп жүріп, қораның қараңғы түкпірінен теміртерсек іздеген. Түк жоқ. Жылан жалағандай. Қолы әйтеуір бір бұрыштан шелекке ілікті. Аңдаусызда оны құлатып ала жаздады. Ортан беліне дейін су құйылған, ішінде алюминий кружка. Бұған да қуанып қалды. Шелекті басына көтеріп, сылқылдата су ішті. Бос шелекті даңғыр еткізіп есікке соқты да, манағы орнына шегінді. Ала күшіктен өзге қора жақта ешкім жоғын, одан өзге тірі жан иесі өзіне бүгін жауап қатпасын ұққан. Бәрі де, сірә, қыңыр шалдың қабағына қарап, бас бағып отыр. Бәрі де одан өлердей қорқады. Әкесі өзіне бүгін кектеніп келген, жуықта жібімейді.

	«Бүгін ғана кектенсе жөнау, қырсық шал ертең де осыны жасап жүрмесе?.. – деп ойлады Науқанбек тас еденге қисая беріп. – Ал өздері ғой күрең шайды рақаттана тартып отыр. Бәлкім, бірер шөлмекті ортаға алып...»





ЕКІНШІ ТАРАУ




	І

	Үстірттегі ғылыми экспедициядан бұрнағы күні оралған академик Снурников сағат он бір шамасында институтқа келіп, сол жақтан жинап қайтқан материалдарын қолына алғаны сол еді, есік тықтық қағылды. Сергей Архипович қынжыла бұрылды, ертеңгілік мезетте оны ешкім мазаламайтын: ұзақты күннен өзіне еншілеп алған, оңаша отырып, беріле жұмыс істейтін оңаша сәті еді (сол үшін де кабинеттің есігінде «Сағ. 13.00 дейін мазаламаңыз!» деген құлақтандыру тұрғанды)...

	Ал мынау, оқшауланған мезетін бұзуды тілеген өктем кісі рұқсатын күткен жоқ, есікті айқара ашып кіріп келді. Дембелше бойлы, қысқа қиылған шашы кірпішешен жонындай тікірейіп жанжаққа қашып тұрған, сол үшін де құрдастары жасаң кезінен «Кірпі» атандырған Жарболов екен.

	– Кешіріңіз, Сергей Архипович. Саусәлемет келдіңіз бе?

	– Саусәлемет болмасам – бұл жерде отырам ба? Осы жұрт қызық!.. – тыржиған академик Геология ғылымдары институтының директорының сәлемін сүлесоқ алды. – Лауазымды бастығымызды менің кабинетіме таң атпай айдап келген нендей мұқтаждық? Сөйле, жарқыным!..

	Жарболов қарқылдай күлді.

	Орта жас деңгейіне жуықта іліксе де, Қ.И. Сәтбаев атындағы институттың директоры ғылымның атақлауазым, әкімшілік дәрежелерінің жоғары баспалдағына көп замандастарынан әлдеқайда бұрын көтерілген, аса іскер, жұмысқа да ерекше епті, жаратылысынан тым пысық жанды. Оқу бітіргеннен бері академия жүйесінде істейді. Осы институтта аспирантурада оқып, осы аулада жүріп, ғылым докторына дейін өсті. Ғылыми дарыны күшті ме, әлде іскерлік қабілеті?.. Жасаң әріптесінің бұл төңіректегі ерекшелігін Сергей Архипович ешқашан да айырған емес, сан мәрте ойланса да таба алмай қойған, сірә, таппайтын да шығар. Жалғызақ білетіні: Хамза Жақыпұлы біржосын іскер адам! Жарым күн ғылыммен шұғылданса, жарым күн институттың ұшықиырсыз көп шаруаларын атқарады. Бір ғажабы, бәріне де үлгереді, бәрінің де көңілін табады. Тілі сондай майда, білмейтін ісі жоқ, араласатын кісілері де аз емес – академияның президентінен бастап, сансалалы қосалқы шаруашылығын басқаратын көмекшілеріне шекті. «Бірақ бірдебір жұмысты – иә ғылымды, иә институт шаруасын түбегейлеп тындырған емес, – деп қамыға ойлайтынды Сергей Архипович. Сонсоң ба, лауазымды жас әріптесіне ол біршама мысқыл шыраймен, тіпті сыни көзбен қараушы еді. – Ең қиыны, ғылым жүйесінде соңғы кезде тап осы тақылеттес іскер жастар тым көбейіп кетті. Бір ғажабы, төсектен тұра сала олар өз пайдасын ойлай бастайды – кіммен араласу керек, кімге теріс қарап, кіммен дос болу қажет? Бәрбәрін сайтандар күн ілгері біліп отырады. Тіпті кімге қай уақытта шүйіле тиісіп, кімді қандай жерде мадақтап, иә кілт суып, тіс жармай үнсіз отыруды...»

	Сергей Архиповичтің өзі ғылымға қатардағы іздеуші геологтың қиын да қызықты бейнетін ондаған жылдар бойы басынан кешіп келгенді. Ал Хамзалар? Бесіктен басын көтергеннен ақ ғылымның даңғыл жолына түсіп алып, бөгетсіз зымырап келе жатыр десең – титтей де қателеспейсің. Білмейтін саласы жоқ, тіпті нағыз әмбебап – жанжақты білімді жан: айталық, институтта нешеме тақырып зерттеледі? Соның бәріне де танық, көпшілігіне ғылыми басшылық етеді: әлбетте бірдебіріне нақты көмектесіп, иә зерттеу нәтижесін қорытындылап, еңбек жазарда бір жол қосып қалам тартпаса да. Заңды түрде оған қосалқы автор болу үшін...

	Амал қанша, нақ осындай «білгірлер» академия жүйесінде соңғы жылдары құмырсқаша өрбіді. Бұл тіпті бұлжымас нұсқаға айналған: ең алдымен дәмелі үміткер ғылыми дәрежеге жетуге асығады; кандидат болғандары тезірек ғылым докторы атануға; докторлыққа жеткендері ғылым ордасының одан да жоғарғы лауазымды атақтарын қамтуға!.. «Ау, сонда, бұл шіркіндердің соған лайық дарыны бар ма? Ғылымды жантәнімен сүйе ме, оның аумалытөкпелі, азабы көп бейнетін мойнымен көтеруге ықыласталабы мен шыдамы жете ме? – деп қынжылушы еді Сергей Архипович. – Жоқ, бұл хақында олар бас қатырмайды. Ілімді сүю шарт емес. Ғылым сарайының бірінің есігінен сығалап, иә жағалап жүріп, ішіне кірсе болды – еңбектеп, шынтақ, тізесін жаралап, әлдекімді алдапарбап, әлдекімдерге ағатайлап жүріп дегеніне жетеді. Төртбес жылдан соң әлгі пақырдың өзіңе ақыл айтып, өйтіңізбүйтіңіз деп бұйырып отырғанын бірақ білесің... Ал шындығында, сол «кірпікшешендердің» іскерлік қабілеті – үлкен бір зауыттың, иә кеңшардың дайындаушы агентіндейақ. Айырмашылығы тек кіммен, қандай «тілде» сөйлесуді ғана игергендігінде...»

	Жарболов та – Сергей Архиповичтің көңілінде сондай еті тірі, ерекше пысықтардың бірі. Ғылым докторы атанса да ғалым оны қатардағы геологтың кәсіби ізденісін жөндем атқара алмайтын жөнең маман деп ойлайтынды...

	– Мұқтаждық емес, сізге сәлем беру. Алыстан келген алты жасар балаға алпыстағы шал іздеп барып сәлем береді дейді біздің халық. Нұржүзіңізді көрмегелі бақандай үш ай болды, үнемі ұрсып отыратын үніңізді де, шынын айтсақ, кәдімгідей сағындық... – деп жымиды институт директоры.

	– Сен, Хамза Жақыпович, алыстан орағытқанды қойып, тура сөзге көш. Сөйткін, шырақ. Менің де, өзіңнің де уақытыңды текке шығындама!.. – Снурников жайдары күлкі ізі жүзінен тарқамай, өзінің әр сөзіне ыждақатпен құлақ салған Жарболовқа ожырайып қарады да, қасындағы орындықты нұсқады. – Әуелі сен сөйле, одан соң мені тыңда...

	– Келгеніңіз бек әйбат болды. Тап бүгін жеделхат жолдап, Атыраудың әр жеріне сізді іздетіп, шапқыншы жібергелі отыр едік, – деді Хамза орындыққа жайғасқан соң. – Кенді өлкеге жедел аттану қажет! Мен емес, сіздің. Иә, иә, – Жарболов іле академик келіспей қала ма деген кісіше асыға сөйледі. – Кенді өлкенің басшылары шатақ шығарып жатыр. Геология бірлестігінің соңғы жылдардағы барлау жұмыстарын қопара тексермек...

	– Тұра тұр, Хамза Жақыпович, – деді академик жасаң әріптесінің жеңінен тартып. – Кенші мен геолог өзенге барады да, жарым шелек балық ұстап, болмашы сыбағаны қазанға салар кезде дербес ошақ болуды тілеп, өзара төбелес бастайды. Сонда оларды жарастыратын ақылгөй аспаз мен болыппын ба? Түсінсем бұйырмасын.

	– Сергей Архипович, әңгіме балық үлестен гөрі күрделірек тәрізді. Қысқасы, обкомның бірінші хатшысы біздің президентке телефон соққан. Кенді өлкені жақсы білетін, геология білгірлерінің бірін Өскенге ұзақ мерзімге жіберуді өтініпті. Естуімше, өзіңізге мәлім Виктор Николаевич Табаров та сонда көрінеді. Әрине, мәскеулік әріптесіңіз текке жүрген жоқ. Ауланған балықты, кім білсін, сол шіркіндерге тең бөліп қана қоймай, өзенде қаншасы қалғанын да көрсетуге тура келеді. Өзіңіз біліңіз, неғылсаң да барасыз деп қинауға қақым жоқ, алыс жолдан келдіңіз. Меніңше, бұл міндетті бізде ойдағыдай етіп сізден басқа кім атқара алады?

	Академик мойып қалғандай самайын сипады.

	Жарболов ойлаған: «Қарт келісетін болды, әуелі бірақ түрлітүрлі шарт қойып, бірталай шаруаларды көлденең тартады. Амал қанша, не сұраса да орындауға тура келеді. Оған көнбесең, қырсық шал: «Ешқайда да бармаймын. Үстірттен шаршап келдім, демалыс бересің» – деп қисая салуы да мүмкін. Президентке онда не деймін? Қарауымдағы қызметкер қырсық мінез көрсетті, айтқаныма көнбейді деп, шағым айтамын ба? Жоқ, бұл сапарға шалды қайтсем де көндіруім керек. Кенді өлкенің жаңа хатшысы бірбеткей адам деседі, алғашқы өтінішін қабыл етпесек – Орталық Комитетке шағым айтады. Одан не деп ақталасың?..»

	– Осыларың дұрыс емес. Даулы жерге шалдарды салу. Ау, біз кеткенде қайтесіңдер? – Снурников қынжылғандай басын шайқады. – Институтта жүздеген мамандар бар, біздің сектордың өзінен әлденеше металлогенист Кенді өлкені жылдар бойы зерттеп келеді. Әлі де зерттейді. Жұмсар болсаң, солар да талай егеске жарап тұр! Оларды жас деп ойлама, тегінде, директор жолдас.

	– Бұл сапарға олар жарамайды, – деп Жарболов та сөзін енді тұжырымдай сөйледі. – Табаровтың екіүш жылдан бері сол жақты торып жүргенін естіген шығарсыз? Демек, оның да тындырған жұмысына дәйекті төрелік айту үшін сіздей ғұламаның атақбеделі керек. Өзіндей докторға, иә аға ғылыми қызметкерге ол пысқырып та қарамайды. Әмбе, жасырып керегі не, Кенді өлке геология бірлестігінде біздің институттың мүдделі есесі бар. Есіңізде ме, ана жылғы шарттасқан зерттеулердің аяқсыз қалғаны. Өлке барлаушыларынан бұл үшін де, демек, жауап сұрау қажет! Мұны енді менен де гөрі сіздің сұрағаныңыз тиімдірек...

	– Жарайды, Хамза Жақыпович, көндірдің, – деді академик кенет сынып. – Ал, қане, қалтаңнан әдемі қаламыңды шығар.

	– Оны енді, түстен кейін... – деп күмілжіді институт директоры сағатына қарап.

	– Жоқ, бұл жұмыс та түстен кейінді күтпейді. Өйткені оны сонау Үстіртте күнге қаңсыған адамдар күтіп отыр...

	Басын шайқаған Жарболов жапон қаламын суырып, үстел үстінде шашылып жатқан қағаздардың бірін алдына тартты. Академик манадан бері әзірлеп отырған жазбаларын асықпай парақтап отырып, мұқтаж шаруаларын естіртті. Сұрағаны аз емес: фондымен берілетін материалдар, шетелдік аспаптар, соларды Үстіртке жеткізетін адамдар жайы мен мерзімі...

	Бір мезетте бұл әңгіме де түгесілген.

	– Ал мен дайын, – дегенді академик ақырында. – Бапкүйім мәз емес, қажет екен, амал қанша, жүремін...

	– Рақмет, Сергей Архипович!

	– Оны енді келген кезде айтарсың. Қашан жүру керек?

	– Оның жөнін біз емес, министрлік шешеді, – деді Жарболов езу тартып. – Сергей Архипович, ендігі әңгімені министрдің алдында жалғастырсақ қайтеді?..

	– Бәсе, тектентекке келмегеніңді сезіп едім. – Академик те өзінің көріпкел қабілетіне риза болғандай кеңкілдей күлді. – Бірденақ айтпайсың ба? Ералиев мені қайтеді?

	– Не айтатынын білмеймін, бірақ Мақсұт Ералиевич сізді нақ бүгін көруге құмар болып отыр, – деп Жарболов орнынан тұрды, асыққаны да сол еді.



	ІІ

	Мақсұт Ералыұлы Снурниковті ертеден білетін. Экспедицияда еңбек еткен ілгері жылдарда бұл кісінің болжамкеңесін талай мәрте пайдаланған. Шалдың турашыл мінезі де оған қанық. Сондықтан да шығар, қос доктордың қолын құшырлана қысты да, «Амансау жүрмісіз, денсаулығыңыз қалай, ғылымда нендей проблеманы шешіп жатырсыз?» – деген тәрізді жорға сөздермен әурелемей, бірденақ мәжіліс үстелінің басына шақырды. Ілешала хатшы әйел кіріп, үшеуінің алдына шай қойды.

	– Сіздің министрлікке келген кісінің риза болатын бір ісі – шайға қанады. Шайдың қадірін бұлар біледі. Қай кабинетке барсаң да, әңгімеден де бұрын шәйнегін тоққа қоса бастайды, – деді Снурников алдындағы кесені қолына ала беріп. – Үйрен, Хамза Жақыпович, Қаныш Имантаевич арамыздан кеткелі сендер үлкенді шаймен сыйлауды біржола ұмыттыңдар. Бір кезде мына отырған Хамзалар шайқор ғана емес, Қанекеңе жағыну үшін насыбайшыл да болып кеткенді. Ал қазір институттың жарнама тақтасында, бөлмеде отырып, темекі ғана емес, насыбай да атуға болмайтыны жайында бұйрық ілулі тұр. Өйткені академияның қазіргі басшысы насыбай ғана емес, темекі де шекпейді. Оның есесіне бұлар кофе мен «қызыл ішімдікке» құмар! Бұл болса, әрине, жаңа президентке жасалған жоралғы, хехе!..

	Академиктің сөйлей түскенін қалағандай министр қасақа на үндемеді. Байқап отыр: кексе ғалым ерекше көңілді; сірә, Үстірттен олжалы оралған...

	– Үстірттен келдім. Былтыр да сол жақта болып едім. Биылғы жаздың да дені сонда өтті. Әрине, бұл регионды тектентекке айналдырып жүргем жоқ, – деп академик сұратпайақ кең толғау әңгімеге түсті. – Бізде осы, сіздің іздеушілерді айтамын, бір кезде қалыптасқан пікірдің құлы болып, көбіне ескі сүрлеуден шықпайды, өз бетінше кен қарауға ынталары аз. Айталық, Үстірттен көп жылдан бері мұнай іздедік. Иә, сонсоң хром көмбелерін барладық. Ал басқа кендерді? Атама, Ералиевич, солар тіпті барау, кездесіп қалар деген ойға тіпті жеңсік бермедік.

	– Демек, мәнді бірдемеге қатты ынталанған екенсіз, – деп министр қызығу аңғартты. – Бізден қандай көмек керек, айтыңыз, жазып та беріңіз.

	– Ең алдымен Үстірт қыртысына сенім керек. Сенім! – Академик бұрынғыдан бетер қызуланып, еліге сөйледі. – Қандайда іске сенбедің бе, бірдеме шығады деп ынта қоймасаң – түк те өнбейді, әуре болма! Өйтер болсаң, ізденісті біржола жауып қой да тыныш жүр!..

	Шыдамсызданған Жарболов министр мен академикке алмакезек еміне қарады.

	– Жә, Кенді өлкеге сапар жайын Хамзекең түсіндірген болар? – деді министр әлден уақытта. – Турасын айтқанда, Сергей Архипович, бұл өңірдегі барлаудың өрісі бізді біраздан бері қатты ойландырып отыр. Геологтар әзірлігі, тәжірибесі мықтыақ, құралжабдық жеткілікті, ғылыми болжамнан да кемшін емеспіз. Ірі жаңалық жоқ, бүкіл Одақты дүр еткізгендей, сол өңірде соңғы жылдары көптеп салынған өндіріс алыптары кең тыныс алғандай бай көмбеге кездесе алмай жүрміз. Шыны мен сол жоқ па, әлде тақыр төбелерді шыр айналып таба алмай жүрміз бе? Қысқасы, сол жаққа сапарыңыз кейінгі саяхаттарға шолғыншы болса екен деп тілек айтпақ едім. Барып қайтыңыз. Обкомның комиссиясы жұмысқа кірісіпті. Байқауымша, оның құрамында білгір геологтардан гөрі қашаннан сұрампаз кеншілер басым тәрізді. Әрине, олар өз дегендеріне бұрып бағады. Әсіресе Жақсыбеков...

	– Қалиды білемін, – деді академик, – құдай деген жан емес!

	Әсіресе Ілияс Құдайбергеновпен шекісерде...

	– Бәлкім, олар біздің мамандардың көп жылғы қыруар еңбегін теріс бағалауы мүмкін. Қалайда, сізге мен, қадірлі Сергей Архипович, осы жағынан да біздің кәсіби мүддемізге баскөз болыңыз демек едім, – деп министр даусын сәлпәл көтерді. – Екінші, сапар соңында сізден біз нақты ұсыныстар күтеміз. Не істеу керек! Нендей шарамен Кенді өлкенің бұрынғы дақпыртын қайыра жаңғыртамыз? Барлаудың бағытбағдары турасында да ойлана жүріңіз. Өздеріңіз жасаған болжам картасын, бәлкім, қайыра тексеру қажет шығар? Қаражат керек пе, министрлік тарапынан қандай көмек? Бұған да зер сала қараңыз...

	– Ол картаның жасалғанына жиырма жылдан асты. Әрбір карта, әсіресе мұндай іргелі зерттеу, ең құрығанда, он жылда бір мәрте қосымша деректермен жаңғырып отыруға тиіс, Мақа, – деп сөз қосты Жарболов. – Бұл турасында біз де қарап отырмаспыз.

	Снурников бұл әңгімені қостағандай шырай аңғартпады. Ғалым әріптесіне қайта таңғалғандай, осы ынтаң бұрын неге білінбеген дегендей сұқтана көз тастап, жайбарақат отыр. Жарболов соған да қыбыжықтап қалды, бірдемені қазір бүлдіреді деп қамыққанды. Жаңа министрмен ол аса сырмінез емес ті, қызмет жөнімен ғана сыпайы таныс. Бұрынғы министрмен қарымқатынасы бөлек еді: бір ауданнан туған, бір мектептен тәрбие алған досжар адамды; кеңседе ғана емес, үйде де жиі араласып, өзара сырласып тұратын. Ал мына кісі? «Қызмет жөні күн сайын еріксіз байланыстырып тұрған лауазым иесімен ашынажай қатынаста жүргенге не жетсін? Бұл үшін осындай ресми кездесулер жиі болуға тиіс. Сондай сәттерде шәлкемшалыс келе берсе, әсіресе Снурников тәрізді атақдәрежеге қырынан қарайтын ақжүрек қырсықтар әрдайым оны бүлдіріп отырса – алдағы қарымқатынас жараса ма?..» – деп ойлағанды...

	Ал министр қарт академиктің ұсынысына бірден қолқ етпей, жауабын кешіктіргеннен үміттенген: «Ғалым кісіге осындай сабырлық жарасса керек, – деп түйгенді ол. – Әттең, осы сынды парасатты ғұламаларымыз некенсаяқ...»

	– Сергей Архипович Өскенге жүруге келісті, – деді Хамза академиктің ұмытқан шаруасын есіне салғысы келгендей шыдамсыздық аңғартып. – Ендігі әңгіме, Мақа, ресми бұйрықта ғана...

	Академик мырс етті.

	– Әй, менің қайраткер әріптестерім, – деді іле шайдан босаған кесені өзінен әрірек итеріп. – Екеуің де менің азкем беделімді салып, бұл жанжалдан ұпай алмақсыңдар, ә? Қателессеңдер, өздерің ғана кінәлі болмай, «біз қайдан білейік...» деп, академик Снурниковті бетке ұстау баяғы. Ал шаруаларың оңға басса: «О, біз мұны сондаақ білгеміз...» – демексіңдер, ә? Қандай сақтық, аңшыдай әккілікті осы, сендер, қай уақытта меңгергенсіңдер? Ғажап!..

	Министр сылқсылқ күліп:

	– Бәсе, Сергей Архипович, қашан ұрысар екен деп күтіп отыр едім. Мұныңыз келісті сөз, бірақ әділ емес, – деді қолын сартсұрт соғып. – Ұсынысты сіз бересіз де, ресми бұйрыққа қол қоятын мен емеспін бе? Мұны да ұмытпаңыз. Сондықтан бұдан абырой алып, иә соны төксек те, тең бөлісеміз...

	– Есіңде болсын, бұл жолы мен Құдайбергеновке аяусыз шүйілемін, – деді Снурников қабағын шытып, әлгісі жай ғана шымшыма екен, негізгісін енді бастады. – Ол мықты, соңғы кезде өзін, шынында да Құдаймын деп ойлап жүрсе керек. Ғылыми болжамдарды қолайына жақсы қабылдайды, ал жақпаса?.. Қол ұшын бермек түгілі сөйлеспейді. Соқыр тиын ала алмайсың, қытығына тисең – бірдебір экспедицияға жолатпайды. Прокурор да, сот та – бір өзі! Әрине, оны мұнша дандайсытып, осы күнге дейін абыройын жауып келген Кенді өлкенің қисапсыз қазынасы! Ал шындығында бір кездегі жақсы ісіне өмір бойы мәз болған адамнан сорлы жоқ!..

	Академик өзіне жаутаңдай қарап, әлдеқандай белгілер бере бастаған Жарболовты елең қылған жоқ, әңгімесін қызбалана жалғады.

	– Бір жолы оған қатты күйіндім, – деді ашына сөйлеп. – Ескі досым Қали Нариманұлы ділгер боп шақырған соң, Ақтасқа барайын. Балыққа емес, барлау жұмыстарын көруге, Ақтас тағдырына тебіреніп. Әрине, балық та болды. – Академик бос тұрған кесені сылдырлатты. Мырс еткен министр шәйнектің түбіндегі шайды қонағына сарқып құйды. – Сонымен, кейінгі жылдардағы барлау деректерін әрі қараймын, бері қараймын. Ой тоқтатарлық ештеңе де таппадым. Ұсақтүйек бірдеңелер... Көздегендері, байқаймын, Шоқпар жотасы, Мұзбелдің арғы беті. Түсінікті гәп: тың жерден жаңа алыптар табу!..

	Снурников кенет әлденеге қынжылғандай қолын сермеді де:

	– Жә, құрып қалсын, ойыншық Құдай! Сайып келгенде қатыбас өмір бәрімізге де күні ертең лайықты орнымызды көрсетеді. Мен сендерге, азаматтар, басқа бір тарихты айтып берейін. Бәлкім, соданақ бұл өлкедегі барлаудың жайкүйіне түсінерсіңдер... – деп академик тамсанып қойды. – Жуықта маған сол өңірден бір жоба экпертизаға берілді. Өтемөте қызғылықты құжат!..

	Кеседегі суыған шайды сарқа ұрттады да, ғалымгеолог аузын орамалымен сүртті. Сонсоң оны төрт қабаттап бүктеп, қалтасына салды. Ақыры, министрдің шынтағының астынан бір парақ қағаз суырып алды да, қарындаш сұрады. Қағаз бетінде әуелі жер бедерін бейнелеген иректер пайда болғанды. Ілешала оны тік жарған көлденең сызықтар түсті. Академиктің қолындағы қарындаш шиырын үнсіз бақылап отырған қос геологтың көз алдына кенет жер қыртысының кен сақтау қабілетіне ие сызатоппалары елестеді.

	– Бар болғаны осыақ! – деді Снурников қарындаш ұшы әпсәтте сызып шыққан шартты схеманы министрге ұсынып. – Қазтуғанов деген Кенді өлкенің Қожанасыр қылықты әпенде геологы басқа әріптестері құсап, кен жүлгесін алыстан іздемей, Ақтас кенішінің іргесінен қарауға ниеттенген. Сол үшін жасаған жобасының басқалардан ерекшелігі – бірер горизонт емес, жарықшақты қолаттардан тұтас структура табуды болжауында. Былайша айтқанда, кен жүлгелері тұтас жаралған көмбелер таппақ болған! Амал қанша, бұл жоба да басқадай тым батыл ұсыныстар тәрізді Ілиясқа ұнамаған соң елеусіз қалған...

	– Бұл жобаға көңіліңіз құлап тұрса – тексертуге болады! Қаржы да, күшқұрал да табылады. Әмбе бұл тағдыры тұрлаусыз Ақтас қыртысында жүретін зерттеу екен, қайтсек те қаржы табамыз! – деді министр нық сеніммен.

	– Кеш қалдың, қымбатты Мақсұт Ералиевич, – деп үстелді қыртыстана тықылдатты Снурников, – Ақтас комбинатымен шартқа отырдық. Үкілі төбедегі барлауды геологтар емес, кеншілер жүргізеді. Көреміз не шығарын? Даулы төбеден кен табылмауын тіле, ал табылды екен – масқара боласыңдар. Жақсыбеков онда, құдай біледі, төбелеріңде найзағай ойнатады!..

	Ералиев басын шайқады. Өкінгені, әлдекімге кіжінгені белгісіз.

	– Өскенге барғандай себеп, демек, сізде аз болмады, – деді ақырында. – Қашан жүруді қалайсыз? Іссапардың қаржысын қазір аласыз, жол билетін де жеткізіп береміз.

	– Қасыма кімді қосасың? Оны да естірт.

	– Өзіңіз кімді қалар едіңіз?

	– О, жоқ, министрдің міндетін маған жүктеме, жарқыным, – деп академик қолын сермеді. – Кімді қоссаң да лауазымын пұлдап кергімейтін, барлау ісіне жетік кәнігі маман болсын. Үйірсек ізденгіштермен, иә қағазшыл бюрократтарыңмен мен істесе алмаймын, не оны қуамын, не өзім кетемін...

	– Жарайды, Сергей Архипович, бұл тілегіңізді ескерейік. Әртүрлі ой бар, тек бірер күнге мұрсат беріңіз, – деп министр қонақтарын есікке дейін шығарып салды. – Сапарыңыз сәтті болғай!..



	ІІІ

	Елемес есіктен дабырлай кіргенде Қазыбек бейжай күйде қалғып отырған. Мезгіл күндіз болса да, ұйқысы қанып тұрса да нақ осы, ұйқылыояу күйге түскеніне оның бірнеше тәулік болған. Дүниенің бәріне енжар: үйіне кім келіп отыр, олар не деді, өзі не жайында әңгіме шертті – көңіл бөліп, ойланған емес. Аманесен келдің бе десе – басын изейді, шетелдік орденің қайырлы болсын дегендерге рақмет айтады, келіншегің қай да деп қазбалағанға – жұмыста дей салады. Бүгін үшінші күн Меруерттің өзі үйінен безіп кеткеніне. Рас, екеуі жанжалдасқан кештің соңында егіз қайынбикелері Гауһар мен Жауһар келіп, мәнжайды түсіндірген.

	– Білдік жағдайыңды, күйеу жігіт, – дегенді бұл күнде жастары жер орталап қалған қос қайынбикесі Қазыбекке мысқылдай қарап. – Меруертті бүгінертең іздеме, үлкен бажаңның үйінде ағылтегіл жылап жатыр. Қайда барар дейсің – бір күні қайтып келеді. Сөйтіп жатып саған шаң жуытпайды, қызық өзі. Біз сені жамандап, қасақана тиісе бастасақ – аузымызды аштырмайды. Көрдің бе, сені қаншама жантәнімен сүйетінін. Ал, сен, күйеужан, сағынып кездескен келіншегіңнің еркелігін көтеруің керек еді – соншама қиырдан үздігіп келгенде... Әрине, екеуің де ашуға жеңсік бергенсіңдер. Ал мына жиһаздар? Несі бар, жаман емес! Мұндай бұйым біздің қолға он жыл іздесек

те түспейді, бағасы да біз үшін тұздық! Меруертжан бұл үшін қаншама қиналды? Бағаламапсың еңбегін, тегінде, сен үй шаруасына араласпа, оның жөнін келіншегіңе біржола бер де тыныш жүр...

	Қазыбек те үйдегі жанжалдың жайжапсарын айтқан. Ағынан жарылып, алыпсатарлардың қалтасын қалыңдату үшін еңбек еткісі келмегенін, өзінің бұл өмірлік қағидасы екенін ескерткенді. Қайынбикелері басын шайқады, мақұлдағандай болды. Ақырында Айман мен Шолпанға тапсырмалар берді де, Қазыбекке шыдамдылық тілеп, үйлеріне қайтқан.

	Соған да үш тәулік болды. Егіз қыздар екі ортада шұбырып жүр. Қипақтап әкесінің қасына келеді, көздері жаутаңдап мөлиіп отырады да, қайта кетеді. Бұрын өз бөлмелерінен қуыршақ ойнап шықпаушы еді. Қазір соған да зауқы жоқтай. Шешесінің қасында қонып қалуға сағынып көрген әкесін қимай жүргендері анық. Қазкен болса ә дегеннен дүрдараз қылық танытты.

	– Ну, көке, ты слишком честный! – деп салғанды ертеңгілікте болған сұхбат үстінде. – Қалай десем екен, ну, нағыз жағым ды кейіпкерсің. Ал жолдастарың мұндай саудаға тіпті жеңіл қарайды...

	– Тоқтат, тыйыл бұл сөзден! – деп тежеу айтпаса, он төртке енді ғана аяқ басқан қаршадай ұлы соншама шаруақор пиғылынан қымсынар емес.

	Әрісәрі енжар күйде зерігіп отырғанда, ежелгі досының іздеп келгеніне ол ерекше қуанды. Көрмегеніне бірақ апта болса да, Елемес сағынып қалыпты. Тағы да бауырына тартып амандасты. Қазыбек те оны жалмажан шешіндіріп, үлкен бөлмеге жетеледі.

	– Ау, сен, жиһангез, мұнша дүниені арабтардан сыйлыққа алып келгенсің бе? Біржола байыпсың ғой. Бәрекелді, қайырлы болсын! Келіншегің қуанғаннан тағы бір ұл, әлде егіз қыз тауып беріп жүрмесін. Меруерттен шығады ондай ерлік! Сұлуың сенің не дегенмен жарады. Балаларды жүдеткен жоқ. Гаражың анау, үйің мынау! Так что, достым, ондай пысық келіншекке бір гарнитур сыйлау түк емес. Екеуін, әлде үшеуін бірден сыйлау керек! Әрине, үйіңе сыйса! Тауық боп қонақтап солардың үстінде отырғың келсе!..

	Елемес дабырлай сөйлеп жүріп, барлық бөлмелерді аралап шықты. Андасанда әр заттың қасына барып, олайбұлай ырғап, астыүстінен сипап көреді де, «Бәрекелді, қатырған екенсің!» дейді, әйтпесе: «Мына біреуіңді біздің үйдегі құрбыңа көрсете көрме. Қайтсең де тап деп миымды шұқып жейді. Осы күні, білесің бе, кейбір әйелдер жылтыраған гарнитур, иә бір асыл тас үшін күйеулерін айырбастауға бар!» – деп әлде мадақтайды, әлде мазақ етеді...

	Үш күннен бергі жан азабы ішіне сыймай құсаланып жүр еді, досының келуі түрткі болып, бөлмедегі кең диванға жайғасқан соң, Қазыбек оған үйіндегі жанжалдың бүгешігесін әңгімелеп берді.

	– Оһо, келіншегің шынында да тым пысық болып кеткен екен. Әй, әй, Меруерт! Мен оған ескерткемді. Бірақ, өзің білесің, менің сөзімді көбіне қалжыңға саяды. Жалғыз қалып, жаны жүдеп жүрген соң, мен де оған батып айтпадым, еркелетуге тырыстым. Жә, жиһангез достым, жағдайың мәз емес. Әрине, келіншегің ешқайда кетпейді. Бірақ сағынып көрген күндерде келіспей қалғандарың – қиын болған, қиынақ! – Елемес досының жан азабына қатты өкініп, таңдайын қақты. Басын шайқап, құдды бір осы ренішке өзі ұрынғандайақ диваннан тұрып кетсін. Ерсіліқарсылы адымдап, паркеті жылтыраған жалтыр еденді тырптырп басып, әрліберлі жүрді.

	Қазыбек тымтырыс отырып қалған. Досынан ақылкеңес күткендей. Ал ол жуық маңда тіл қатар емес. Меруерт болса әлі қайтқан жоқ. Өзі барып, кешірім сұрап, ертіп келмесе – бүгінертең оралмайтын тәрізді. Ал кешірім сұрау үшін?..

	– Не істерімді білмеймін, басым қатты, – деді Қазыбек досына мұңын шағып. – Осындайда жол тауып кететін ебің болушы еді, бір амал жасамасаң, достым, менен... Өзің ойлашы, артық екен деп машинасы құрғырды қалайша саудагерлерге сатамын? Меруерттікі де жөн, мүлік те бізге қазір керекақ, әсіресе қаңырап тұрған мына үйге! Сәнсалтанат та модаға айналған соң, қайтеміз енді, еріксіз көнеміз. Әйел де қуыршақ ойнаған қыз бала сияқты – болмашыға қуанып қалады, болмашыдан көңіліне кірбең алады. Не істеуім керек? Айтсаңшы бірдеме! Анау пысықтар да содан бері бұл үйге жоламай кетті. Сірә, менен қорқып жүр, әлде райынан қайтар деп, құдай біледі, алыстан торып жүр. Өзім іздеуге тұрағын, керек десең, есімдерін де білмеймін. Милицияға хабарлауға Меруерт шатасады. Жай осы. Әй, неге күлесің? – деп Елемеске кенет тап берді. – Менікі күлетін жағдай ма?!.

	– Әрине, нағыз күлетін жағдай! – деді Елемес. – Қайран ақжүрек досымай! Елдің бәрін өзіңдей көресің, ә? Бұл саған жер қыртысының сырын жырлап, кен көмбесін болжау емес. Одан гөрі күрделірек, бәлкім қолыңнан келмейтін шаруа. Оған да, достым, еп керек!..

	– Еп керек! Ұрдым енесін пасықтық жасауды тілеген ептің! – деп Қазыбек жұдырығын түйді. – Балашағаны тазалыққа, аринабатты болуға тәрбиелеу керек!..

	– Әй, сенің осы, бірдемені бүлдірмей жүретін күнің бар ма? – деп күлген Елемес досын иыққа түртті. – ДонКихот болғанды қашан қоясың?..

	– Сендей білгіштер ақылды атансын деп, әдейі бүлдіремін. Не істе дейсің маған? Не істеймін мыналарды?

	Елемес кенет қолын үстелге тарс еткізіп, Қазыбектің жеңінен жұлқылады.

	– Өй, сен, ағашмағаш деп дүниең құрысын, мені сөзбен алдандырып. Іздеп келген шаруамды неге сұрамайсың?

	– Ал сұрадым.

	– Онда, түрегел! Ең тәуір костюміңді ки, кеудеңе әлгі Алжирден алған орденіңді тақ, – деп бұйырды Елемес.

	– Мені өйтіп, мұздай киіндіріп, жанымау, қайда апармақсың? Көрмеге, әлде құдалыққа? – Қазыбек қозғала қоймады. – Қой, достым, дәл бүгін қыдыруға зауқым жоқ...

	– Қыдырмайсың, жұмыс тындырамыз. Сенің пайдаңа!

	– Қайда, кімге барып?

	– Министрге! – деді Елемес. – Танысу үшін. Мақсұт Ералыұлын сен білмейсің, өзің Алжирге кеткенде Атыраудан ауысқан. Иә, әлгінде сол кісі маған телефон соғып: «Алжирдегі досыңыздың үйіне қайтқаны рас па?» деп сұрады. Біздегі сыбырлағыштар

ол кісіге, әрине, екеуміздің қарымқатынасымызды жақсылап жеткізген. Мейлі, жеткізе берсін! Дос екенімді жасырайын ба, аманесен келгеніңді айттым. «Онда, – деді министр маған, – сол досыңызды көруге бол ма? Айталық, бүгін, жұмыс аяғында...» Ал не дейсің?..

	– Тіпті қабылдайтын сағатын да тағайындаған, ә? Бәлкім, не үшін мені көргісі келгенін де естіртерсің? – деп келемеж еткендей Қазыбек досына дүрдие қарады. – Ал менің тап бүгін ешқайда да барғым келмейді. Түсінесің бе? Ресторанға шақырсаң да...

	Қазыбек әжуалап сөйлегенімен шынын айтқанды. Демалысы енді ғана басталды. Әр жылына екіден есептегеннің өзінде заңды түрде алты ай демалуға қақысы бар. Соның қақ жартысын сағынып көрген балашағасының қасында өткізбек. Одан соң Жартасқа барады. Әкешешесі де әнеугүні арттарына қарайқарай алаңдап кетті. Кәрі саулықтың жасындай санаулы жылы қалған қадірлі үлкендерін де зарықтырмай, жиі қауышып тұру шарт. Шаршаулы жүйкеге бұл да қажет. Ал мына шақыру? Әрине, тегін емес. Әлде Алжирдің әңгімесін тыңдамақ па? Министр кісі ондай ұсақтүйекке малдана қоймас. Жұмысқа шық дейді, сірә? Мәнді бір жұмыс ұсынбақ...

	– Бекер айтқансың, Елемес. Таппадым дей сал, ауылға кетіп қалыппын. Иландыра білсең, себеп көп қой...

	– О, жоқ, министрге бұлай деп алдарқатқан уәж айтуға болмайды. Бағынышты мен түгілі, еркін адам, саған да, достым. Сол себепті тілемесең де бару керек! Өзі іздеп отыр, күні ертең ол кісімен бәрібір танысу қажет. Ертеңгі жұмысыңды ойла, әлде тағы да шетелге кетпек пе едің? Бәрібір қайта айналып соғар жерің біз боламыз, ұқтың ба, біз, Геология министрлігі. Сондықтан сөзді доғар да, тезірек жинал.

	– Апырау, енжар отырған кісіден нендей әңгіме шығады? Министрге сергек бару қажет. Әмбе ол бұрын көрмеген кісі. Жоқ, достым, бүгінгі кездесуге мен әзір емеспін.

	– Өкінесің, Қазыбек, – деп Елемес ашынған үнмен. – Мен саған ешқашан да терісқағыс ақыл айтып көргем жоқ. Ал өкінетінің әңгіме Ақтас жайында болмақ. Жаңылмасам, сенің баяғы жобаң туралы біреулер министрге кешелібүгін әңгіме шерткен. Сірә, сені мақтаған. Өйткені кеше соны Мақсұт Ералыұлы архивтен алғызып, эксперттерге беріпті. Есіңде ме, бағыда аяқсыз қалған Үкілі төбе жобасы? Енді ұқтың ба, ДонКихот неме, министрдің сені не үшін іздеп отырғанын? Бәлкім, соған түсінік сұрайтын шығар? Бәлкім, өзіңіз барла дер! «Не үшін керек еттіңіз?» – деп мен, әрине, ол кісіге тергеу жасағам жоқ…

	– Ту, сен, Елемес, түсіндіріп айтшы. Ақтасқа араша болып жүрген кімдер сонда? – деп қобалжыған Қазыбек орнынан атып тұрды.

	Елемес мәнжайды түсіндірді: Өскен облысының жаңа басшыларының барлау нәтижесінде қанағаттанбай, бірлестік жұмысын тексеруге комиссия шығарғанын, кеше кеште академик Снурниковтің Өскенге жедел ұшып кеткенін бастанақ айтып берсін.

	– Түсінсем бұйырмасын. Менің бұған қатысым қанша?..

	– Әй, жиһангез! – дегенді ақырында Елемес досын жұлқылап. – Келіншегіңмен татуласу мәселесін кешке қалдырайық. Маған бір ой келіп тұр. Тек айтқанымды істейсің. Абыройыңды сақтаймын, құдай қосса, бүгін түнде келіншегіңді де қайта құшасың! Келістік пе? Әкел қолыңды! Құдай маған ерлізайыпты екеуіңді масыл етіп қайдан кездестірген десеңші. Қане, тұр, тағы не істейін!?.

	– Мұндай шартпен бармауға болмас, – деп кенет келіскен Қазыбек жалмажан киіне бастады.

	* * *

	Сол бетінде екеуі министрлікке келген. Жұрттың абырсабыр қозғалысы сиреп, күндізгі қарбалас біршама тыным алған шақ. Тағайындалған мерзімнен ертелеу келіпті. Мақсұт Ералыұлы Министрлер Кеңесінің кеңсесіне кетіпті. Қашан келері белгісіз. Бірақ өздеріне күтсін деген. Амал жоқ, келіп қалған соң күту керек. Шұғылданар жұмыс та жоқ. Өздерін күтіп отырған тәрізді, көмекші де ілешала әлдеқайда тайып берді.

	Қабылдау бөлмесінде оңаша қалған екі дос ермек іздегендей, бірбіріне қараған: ойлағандары үйде үзілген әңгімені қайта жалғау еді. Оған бірақ көңіл ауар емес. Сірә, мына кабинеттің төрінде сәлден соң болатын кездесудің жайжапсарын ойлап, соның қандай жөнде, қаншалықты мәнде өтерін болжауға берілгендей…

	Қазыбекті кенет беймаза діріл биледі, қобалжығаны соншалық – орындықта байыздап отыра алмай, терезе алдына келді де, Алатаудың ұшар басына қарап, ұзақ тұрды. Көшеде зымыраған машиналар легін, ерсіліқарсылы ағылған жұрт нөпірін көзіне ілер емес – риясыз көңіл құсы бұлтсыз бедірейген кең аспанды шолып, сүрі қар сіреген ақбас шыңдар сеңгірін ғана түстегендей астам да асқақ сезімге бұрғандай. Бір уақ пәни өмірдің күйкілі жайттарын ойлады. Көңілі шарқ ұрып, әр саққа құбылып тұрып, кезбе геологтың тірліктынысын енді бір сәт шыңға өрмелеген альпинистермен салғастырды. Сол бір өркеуде, ержүрек жандардың биік тауға, жан баспаған мұздақ шыңдарға құмарлығына ой жүгіртіп, соншама бейнетпен, тер төгіп, қауіпке ұмтылуы – шер тарқату, күйбең тірлікте уақытша болса да арылу емес пе екен дегендей күпір сезімдерге де жеңсік берді.

	«Ал біз? Біз ше? – деп қынжыла ойлағанды геолог жігіт. – Бір күнгі барлықты, шат тұрмысты мәз көреміз. Жылтыраққа құмармыз. Асыл мұраттар, бала кездегі қиялармандардың бәрін есейе келе аяқасты етіп, күйкі жайларға айырбастаймыз. Неге, неліктен сол?..»

	Геологтың жіті көзі кенет көшенің қарсы бетіндегі жайсыз көріністі шалды: ауыр боқша сүйреткен кемпірді бала жетектеген жігіт өте беріп, иығымен қағып кетіп еді, анау сорлы теңселіп барып, тротуардың шетіне мұрттай ұшты; балалы еркек артына айналып қараған да жоқ кете барды; әлдеқайда асығыпүсігіп жүгіріп бара жатқан екіүш қыз да бұрылмады. Қиралаңдап қалған байғұс кемпір сүйретіле тұрып, үстібасын қақты, шашылған нәрселерін жинады да, ілби басып алға жылжыды. Қазыбек көріп тұр: әлде мәңгіп қалған, әлде асығыс болса керек – кемпір де көлденең көшенің бағдаршамы жануын тосқан жоқ, ағызған машиналардың тормозын бажылдатып қасқая тартты…

	 «Қайда асығамыз, неге, кім үшін? – деп уайым шекті геолог жігіт көшедегі ерсіліқарсылы шұбырған, бәрі де әлдеқайда асығып бара жатқан көпке қынжыла қарап тұрып. – Бір мезгіл аялдап, артымызға бұрылып, «Ау, біз соншама жініккенде қайда барамыз, содан немене табамыз?» – деп ойлансақ еді? Жоқ, оны бізге жазбаған! Көшеде сеңдей соғылған жұртты жазғырғаным, бәлкім, бекер болар. Өзімнің де солардан нем артық? Асықпаған күнім бар ма? Тіпті іздемпаз әріптестерім таппаған көмбелерді ашып, жұрттан озуды қалаған ойым да түптеп келгенге мансап, атақ қуу емес пе? Табиғаттың бергісі келмей, тереңге жасырғанын еркіне қоймай, тартып алу ғой оның аты! Жожоқ, мұны мен адамдар игілігі үшін істегім келді. Сондықтан да ойым – түзік, жолым – оң! Асығуым да – заңды…»

	– Әй, жиһангез, Алжирдің әңгімесін қашан айтасың? – Елемес досының ойын бөлді, сірә, жымжырт отыра беруден жалыққан тәрізді.

	– О, бұл ұзақ әңгіме. Слайдтар бар, қойын дәптердегі жазбалар қанша, оны енді кең бір отырыста шертеміз. Шыда!..

	Ералиев келе қоймады. Уақыт болса жылжыр емес. Қабырғада дамылсыз тықылдап тұрған сағат та ежелгі жүрісінен жаңылып, баяулап қалғандай.

	– Елді сағындың, ә?

	– Сұрама! Әсіресе Ақтасты, – деді әлі де терезе алдында тұрған Қазыбек. – Жұмысқа қаншама жегіліп, ертелікеш сабылып жүрсең де, қалт еткен сәтте, болмаса, ішің құлазып, жаныңды қоярға жер таппай қиналған сағаттарда, ойыңа ылғи ел түседі екен, сендер де… Ақтасты да жиі ойлайтын едім. Жанжалмен кетсем де, тек қана жақсы сезімдермен, ылғи бір жақсы ойлармен неше түрлі қиял тербеп. Алыстан ойлағанда менің Ілекеңмен жанжалым да, қатыгез әкенің үміт күткен баласына зекігені тәрізді сезіледі екен. Қателік менен, пікірімді жөндеп түсіндіре алмадым. Әйтпесе Ілияс Мырзаұлы сөз ұқпайтын кеще кісі емес қой…

	– Ау, осы, Ақтасты аузыңа алсаң, сенің даусың бұзылып, өңің құбыла бастайды. Қызық болғанда сен сол жаққа қайтадан тартып кетіп жүрме, – деп күлді досы. – Шын айтамын, бағана сөйттің, міне, қазір де. Маған келіншегің жалкі, ол байғұс үй алуға, оны әлемжәлеммен жасауға, әне, қаншама еңбектенді!..

	– Жожоқ, мен үшін бұл – өткен кезең! – деп Қазыбек досына Мәскеуден, Союзгеологиядан шетелде тұрақты істеу туралы ресми ұсынысты әңгімеледі.

	Елемес басын шайқады.

	– Оның, батыр, бола қоймас, – дегенді ойын түйіп. – Министрдің мына пәтерді келіншегіңе опоңай ұстата бергеніне қарағанда, сені, сірә, ешқайда босатпайды. Осы кездесуден сен бір басқармаға, ие министрге орынбасар болып шығып жүрме? Бұл кісі қазір министрлікті күшейту қамында. Кадрды көбіне өндірістен тартып жатыр…

	– Онысы жөнақ! – Қазыбек те досын, әлде бейтаныс министрдің батыл әрекетін қостағандай көсемси сөйледі. – Әй, не дегенмен, пәленбай жыл қағаз кемірген бейбақтарды үстел басынан сүйреп тастау ол кісіге қиын болар! Бір шаруаны мақұлдату үшін осы күні он кабинеттің есігін қағасың. Сөйтіп жүріп, ісіңді оңға шығарсаң жөнау? Қайдағы? Ең үлкен бір әкім: «Жә!» дегенше діңкелеп бітесің. Шетелде, достым, бұлай емес: бар шаруаны жауапкершілігіне алған маманның өзі шешеді! Ешқандай келісу, керісу жоқ. Ал оны істей алмадың ба – орныңды босат! АйнБарбардың жер асты қазынасын мен ешкіммен келіспейақ бұрғы ұшымен тез аштым, ал бізде бұған, рұқсат алу үшін, кем дегенде он жыл ғұмырыңды сарп ету керек.

	– Мақсұт Ералыұлы сөйтсе де талай бюрократты зейнетке аттандырды. Өзің білесің, бір кезде солар жұмысты барлаумен бастағанымен кен іздеу ісінің қазіргі талап, сұранысынан кенжелеп қалған, тек қана ескі беделмен күнелтіп келе жатқан пақырлар. Қысқасы, тымтырақай қуып жатыр.

	– Менің еркіме берсе – министрліктің өзін де таратып, бар билікті өндіріске өзіне ұсынар едім, – деп күлді Қазыбек. – Біздегі бюрократтарды жұмыстан сыпыра қуып, тәртіп орната алмайсың. Әңгіме оларда емес, соларды туғызған әміршіл жүйеде. Ал бұл – қасаң жүйе, оны түзету үшін тағы бір мәрте төңкеріс жасау керек…

	– Өй, сен, шаңыраққа қарап сөйлесеңші! – деп Елемес төбені нұсқады. – Өзгерейін деген екенсің. Бұрын да сорлы емес еді, тілің ұзара бастапты. Сірә, шетелдің әсері?

	Екі дос осыдан соң бір мезгіл сөзден тыйылып, тымтырыс тұрды.

	– Шынымды айтсам, – Қазыбек тағы да тау жаққа қарады, – қағаз жазып, иә біреудің ізденіс есебін оқып, креслода шалжиып отырғаннан гөрі, тәуекелге көз жұмып, қиыр бір шетте барлауда жүргенді қалар едім. Сенсең, Елемес, менде қазір сондай бір сезімсенім пайда болды. Сенім бе, сезік пе – не десем екен? Әйтеуір шыңға өрлеуді аңсаған альпинистей ішімде бір желік бар. Азкем тәжірибе жидым, білім де қорланды. Соны енді, осынау, қырықтың қырқасына шыққан кемел шақта жүзеге асырмасам – қашан көрсетемін? Жас еңкейіп, денсаулық құрыған шақта кімге керек ол? Ал мен – барлаушы геологпын, түсінесің бе, бақытым менің – кен іздеуде!..

	– Әй, сен, әлгі алыпсатар немелерді қатырған екенсің! – деді кенет Елемес. – Бағанадан бері ойымнан кетпей, айызым қанып отыр. Неге екенін білмеймін, бізде қазір нақ осындай әсіре пысықтар көбейіп барады. Қоғам қарсы, партия қарсы, заң да қатаң, бүкіл тірлігіміз қарсы! Ал бірақ солармен аяусыз күреспейміз. Көріп отырып үндемейміз. Тіпті реті келсе, бір мәрте пайдаланып қалуды ойлаймыз. Неге, не үшін? Түсінбеймін…

	Елемес бұл жайында ішінде қорланған ызакегін ақтарып үлгерген жоқ, сыртқы есік айқара ашылып, кабинетке Ералиев кіріп келді. Бұрын көрмесе де күтіп отырған кісісі сол екенін Қазыбек бірден аңғарды. Кеңсе жұмысында ұзақ отырған адамдарда әсіре сыпайы әдеттер пайда болады: сөйлеу мәнерінде, жүрістұрысында, сәлемдескен адамның қолын алғанда, олар ізет сездіріп, өзіңнен де сондай құрмет күтіп, иіліп тұрады. Ералиев оған бұл жөнінен емес, қайта аршын адыммен аптыға кіріп, жұмсақ кілемді де екіақ аттап төрге еркін беттегенімен, одан терезе алдында тұрған бейтаныс кісіні көріп, кілт тоқтағаны, амандасқанда қолын жай қыса салмай, өндіріс адамдарының сөлекет әдетімен сарт еткізгені, сәлемдескен соң да ежелгі танысын кездестіргендей иегін көтеріп, соңымнан ер деген дөрекі ишарасымен, қысқасы, кеңсе зиягерлері дағды еткен жорта сыпайыгершіліктің бірін қолданбай, уақытқа қиянат жасар жорға лебіздер де білдірмеген қарапайымдылығымен бірден ұнады. Қазыбек те теректей бойшаң жігіттердің бірі, ал мына кісі өзінен де ірірек пе деп қалды. Тұрпатбейнесі де көзге ұрғандай тұлғалы. Маңдайы жарты қарыс, сол жақ шекесін қақ жарып желкеге қарай құлаған бір уыс ақжал шаш өсіпті. Бұл да кекселіктен ағармаған, тума біткен ерекше белгі. Бетпішіні ірі, қоңыр көзі де нұрлы, өңменіңнен өткендей өткірақ.

	– Отырыңдар! – Ералиев кабинетке кірген бетте қолына алған жедел хаттарды жылдам қарап өтті де, қарсы алдына жайғасқан жігіттерге бұрылды. – Мен сізді, Қазыбек бауыр, біршама білетін сияқтымын. Алжирдегі қызметіңіз ерекше сәтті болып ты, естідік, құттықтаймын және рақмет айтамын! Мерейімізді көтердіңіз. Мұныңыз енді Отан алдында, өз халқымыздың алдында абыройлы жұмыс болған!

	Қазыбек те басын иіп, өзі алыста жүргенде үй ішіне жасаған қамқорлығы үшін министрге алғыс білдірді.

	– Ал енді, – Ералиев қарақоңыр реңі мейлінше тотыққан сақа геологқа назарын тіктеп, бағдарлай қарады, – сізді, бауыр, бүгінертең мазалау ойымда жоқ еді, бірақ осы кабинетте есіміңді кеше екіүш мәрте қайталап, академик Снурников ой салды. Әңгіменің жайжапсарын Елемес Күнтуарұлы айтқан болар, тоқетерін естірткенде, Кенді өлкеге тексеруші өкілдігімен бір ай мерзімге барып қайтуға қалай қарайсыз? Бұл сапарға мен бүкіл министрлікте сізден қолайлы маманды көрмей отырмын…

	Қазтуғанов үндеген жоқ. Не айтасың бұл ұсынысқа дегендей министр өзіне ұмсына қараса да, жақ ашып, ләммим демеді. Әңгіменің артын тосты.

	– Біріншіден, бұл комиссияның міндетпарызы мәнді ғана емес, өзгешелеу болып тұр. Екінші, Сергей Архипович өзіне көмекке Кенді өлке қыртысын жақсы білетін маман қосуды өтінді. Үшінші себеп, – деп министр Күнтуаровқа қарады. – Ақтас комбинатының геология бөлімі сіздің баяғы жобаңыз бойынша барлау бастапты. Демек, біздің адамдар бір кезде керексіз еткен жобаны байқап көруге кеншілердің өзі ынта білдірген. Бұл да сізді қызықтыруға тиіс!..

	Қазыбек мұны күптеп еді. Қай сәтте министрді тоқтатып, лайықты дәлел айтып, бас тартуды ойлап отырғанды. Қапелімде соны ұмытып:

	– Менің жобам фондыға тапсырылған. Кеншілер оны қайдан білген? – деді кенет даусы дірілдеп.

	– Оның жөнін Сергей Архиповичтен сұрарсыз. Менің білетінім: Қали Жақсыбековтің күнделікті кен қазу ақпарын тексеруден кейінгі тірлігі сол жобаның үстінде көрінеді… – деді министр мырс етіп.

	– Өз басым күтпеген әңгіме. Мақсұт Ералиевич, не дерімді білмей отырмын…

	– Демек, бару керек! – деді министр тағы да Күнтуаровқа қадала қарап. – Ертең ертемен бұйрық әзірлеңіз, Елеке. Айтпақшы, бұл үшін сізді әуелі жұмысқа алу керек шығарау? – Ералиев әлденеге ойланғандай үстелді сипалады. – Оның жөнін енді, Қазыбек Қазтаевич, кейін шешелік. Әзірше министрдің барлау жөніндегі дербес референткеңесшісі деген лауазыммен барасыз. Бұйрықты да, Елемес Күнтуарович, солай әзірлеңіз. Сөйтіңіз, Қазеке. Біздің де бір қажетімізді өтеңіз. Демалу қажет болса, Кенді өлкеден қайтып келген соң, қанша керек етсеңіз, сонша аласыз. Келістік пе?

	Қазыбек те оқыстан мырс етіп, ілешала министрге қарап:

	– Ғапу етіңіз, күлгеніме. Сіз осы әңгімені айта бастағанда бас тартуға әзірленгем. Ал қазір, шынымды айтсам, Кенді өлкеге барғым келіп отыр, – деді қыза сөйлеп. – Қалайша опоңай үгіттеп жібердіңіз?..

	– Ол енді түсінікті, бауырым. Әрбір маманның жүрек түкпірінде жатқан арманы бар емес пе. Әрбір барлаушыгеологтың көкейінде өмір бойы қиялдап жүретін мансұқ кені болғандай. Менің де осы кабинеттегі қаптаған қағаздан жалыққан сәтте, алыстағы бір барлау экспедициясына тартып кеткім келіп, аңсарым ауып тұрады. Амал қанша, күрсінесің де, келесі мәжілістің уақытын белгілейсің. Сонымен, әрі дегенде бүрсігүні жүріп кетесіз ғой? Келіннің ақылы мұншама қарбаласты түсінуге жетсе керек… – Өз алдына сыпайы кіріп, қыр көрсетумен шыққан қытымыр қылықты сұлу келіншек есіне түсті де, әлденеге қынжылғандай басын шайқады. Істің мәнжайын бірден түсініп, жұмыс ыңғайына кергусіз жығылған, соныменақ салмақты мінез, салиқа ой көрсетіп отырған сарабдал геологқа жаны ашып, бір сәт қымсына қарады. – Келінге айтыңыз, жаңа пәтердің төлемі – осындай шұғыл тапсырмалармен ақталады, тегінде…

	– Сіз маған, Мақсұт Ералиевич, оңай міндет жүктеп отырған жоқсыз. Үй ішінің қыңқылы оңай ғой, түсінбесе түсіндіретін жолдастар бар, – деп Қазыбек манағы уағданы ұмытпа дегендей, Елемеске жымия қарады. – Ілияс Мырзаұлы – менің ескі танысым, көп жыл өзіме ұстаз, әрі басшы болған кісі. Ақтас хикаясы да – ескі жыр, жүректегі жанды жара дегендей. Ал маған соның бәрін ұмытып, сіздің құзырыңызбен жауапты боп барған соң, мейлінше ресми және әділ болу қажет. Қиын, өте қиын міндет, Мақсұт Ералиевич, мен үшін.

	– Арабтарды таңғалдырып келген азаматты оңай шаруаға жұмсауға болмайды, – деп сөз қосты Елемес те нақ осы сәтте әңгімеге араласуды құп көріп.

	– Іс мүддесін ойласаңдар, жігіттер, ешкім де сендерге өкпелемейді. Көп жұрттың шатасатыны – көңіл жықпауға салуы, әлде кек алмақ болып ұсақтанудың салдары. Мен сізді, Қазыбек, ондай ұсақ қылықтан қашық жүретін азамат ретінде көргім келеді. Ал жолыңыз болсын!

	Екі дос бірбіріне үнсіз қарады да орнынан тұрды.



	ІV

	Сол күні кеште Сәтбаев көшесіндегі жаңа үйге Елемес тағы бір мәрте соқты. Жалғыз емес, Меруертті ертіп…

	– Әй, жиһангез, жақында бері, – деп әдетінше ол есіктен дабырлай кірді. – Міне, сұлу келіншегің. Мен үшін күнәңді бір жолға кешті. Екеуің енді мисыз тауықша бекерге шоқысқанды қойып, бірбіріңнің бетіңнен сүйіңдер. Қане, менің көзімше!..

	Тымырайған әйел жымжырт қалпы жатын бөлмеге тартқан. Елемес бірақ оны еркіне жібермей, диванға отырғызды. Ілешала Қазыбекті де жетектеп келіп, Меруерттің қасына қосты. Өзі екеуіне қарамақарсыға жайғасып:

	– Келісім мынау, – деді. – Сен енді, достым, Меруерттің соншама әуремен тапқан жиһазмүлкіне әкіреңдеп, билік жасамайсың. Алынған дүние бұл үйден қайта шықпайды, қойылған құтты орнында тұрады, – Қазыбек әлдене айтпақ болып қозғалақтап еді, Елемес қолын сермеп сөйлетпеді, – әрі қарай тыңда, геологиядан өзге ештеңе сезбейтін, маубасым! Машинаны да анау пысықтарға бересің, басы бүтін, бағасы өзгермейді, ну, қажет десең, бірер мыңға көтеруіңе болады. Ол шіркіндер

	«Волгаңа» сенің құмар екен, он түйенің құнын қоссаң да төлейді. Ал содан кейін Меруерт екеуміз дүкенге барып, бұл жиһаздың шынайы нарқын білеміз. Машинаның бағасы өзіңе мәлім. Ендігі шаруаны арифметиканың алу амалы шешеді. Түсінікті ме? Әлгі қулардан қанша пайда алдың – айырма соманы, айталық, көп болса – үштөрт мың, ну бес мың болсын, менің алақаныма саласың. Тоқта, сабыр ет! Әлі айтып болғам жоқ. Бұл соманы Күнтуаров жолдас сол күніақ бейбітшілік қорына өткізеді де, тиісті қағаз алады. Иә, тілесең, сені шексіз мақтап, газетке хабар беремін. Арың – таза, шаруаң – түгел! Ұқтың ба, жиһангез? Өзің ойлашы, қылап машинаны алыпсатарларға арзанға беруге болмайды, нешеме мыңды оларға текке сыйлап не жынымыз бар? Сөз осы! Көнсең де, көнбесең де. Ал қалған әңгімені өздерің сөйлесіңдер, ерлізайыпты кісіге ұқсап, өзара шүйіркелесіп дегендей…

	– Жожоқ, министр оны да саған тапсырған. Сен айт, – деді күлкі қысқан Қазыбек.

	Тағы да құпияларың бар дегендей Меруерт Елемеске ұмсына қараған. Елемес бірақ қылп етпеді. Қазыбекте де үн жоқ.

	– Әй, сендерге өзі не болған, маған бүгін бірдеме бересіңдер ме? Ең құрығанда, татуластырған еңбегімді төлесеңдерші, – деді Елемес ерлізайыптыларға мысқылдай қарап, жорта жасап тұрған тәрізді, даусын да көтере сөйледі.

	Басын шайқаған Меруерт диваннан сүлесоқ тұрып, асүйге беттеді. Қазыбек те қарап отыра алмай, үстел үстін шашылып жатқан газеттерден босата бастады.





ҮШІНШІ ТАРАУ




	І

	Асығу қажеттігі ескертілсе де комиссия тексеруге бірден кірісе қойған жоқты. Неден бастау керек, қай жылдан, қандай экспедициялар бойынша, әлде жұмыс істеуші кен комбинаттарының қорын тексеруден? Соның бәрі де қажет сияқтанған, барлығына ерекше назар аударып, егжейтегжей қарауға, ой жүгіртіп саралауға ынта ауған.

	Жұмысты бастаған сәттеақ сөйтсекау деген ынтаның жеткіліксіз екендігі мәлім болды. Оның үстіне комиссияның өз құрамы да жең сыбанып, жұмыла кірісуге аса құлшыныс білдірген жоқты.

	Алғашқы мәжілістеақ Құдайбергенов пен Жақсыбеков көп мәселеде келіспейтін, қарамақарсы пікір ұстанатын қабақ аңғартты.

	Обкомның өндіріс бөліміне тапсырылған әрқилы анықтамаларды қарап шығып, Қали Нариманұлы кейбір деректерге қосымша түсінік сұраған. Шыбынтаев оны сырғытпаға салды. Бас геологты тәртіпке шақыру жөніндегі комиссия талабына барлаушылар жетекшісі қыңырайған жауап қайтарсын:

	– Қолда бар дерек берілді. Қалғанын өздерің тауып алыңдар… Жақсыбеков те құдай деген жан емес.

	– Оны енді көрерміз, – деді де, бірлестіктен түскен анықтамаларды қайтарып тастады. Айтқан желеуі – толық емес, бәрі де біздің талабымызға сай қайтадан әзірленсін!..

	Тексеру сөйтіп басталмай жатып, тығырыққа тірелді. Ақылдаса келе, Матвеевтің ұсынысы бойынша, Алматыдан келетін мамандарды тосуға пәтуаласты. Жақсыбеков Өскенде ұзақ жата алмады, дереу Ақтасқа қайтып кетті.



	ІІ

	Кенді өлке геология бірлестігінің басшылары сөйтіп біраз күнге кеңшілік алған. Әлбетте, бұл мүмкіндікті олар кейбір шаруаларын тындырып алуға пайдаланды.

	…Сол күніақ, Ақтаев кабинетіндегі мәжілістен шыққан бетіндеақ бірлестіктің қос жетекшісі оңаша сұхбат құрған.

	– Комиссияның құрамы біз үшін аса қолайлы емес, Ілеке, – дегенді Тайыр Шыбынтаев саусағын бүгіп. – Жақсыбековтің жұлдызы сізге ту бастан қарсы боп туған – бір деңіз; бөлім бастығы Матвеев те бізге теріс ниетте отырған обком хатшысының қолшоқпары – екі ме; ал Табаров өз дегеніне жеткенше ештеңеден тайынбайды – демек; қарсы топ үшеу болды. Алматыдан келетіндерді біз білмейміз. Екеудің бірін соларға қоссақ, ниеті қарсылардың саны төртеу болады. Ал сіздер – үшеуақ, онда да партбюро хатшысы Крыловты мен бізді жақтап, бірлестіктің намысын жүз процент қорғайды дегенге сенбеймін. Баяғыдаақ құтылатын адам еді көп экспедициялардың біріне бастық етіп жоғарылатып жіберіп, не керек көңілшектік жасадыңыз…

	Құдайбергенов самайын сипады. Ойланып отыр ма, әлде үнемі қабағына қарап, құзырынан шықпайтын Шыбынтаевтың аяқ астынан ақылгөйсіп, соншама пысықтауына қорланып отыр ма – белгісіз.

	– Менде бір ой бар, – деді бас геолог тағы да тыныш отыра алмай. – Шоқпарды жария ету керек, оны көлегейлеп қорда ұстауымыз жетеді, Ілеке. Сүбелі кен орны! Құнар өте жақсы! ЦКЗдан тездетіп өткізіп, ТАСС арқылы хабарлама ұйымдастырамыз. Менің көршім ТАССтың айтулы тілшісі. Арсений Изотович, тілесек, Шоқпарды бүкіл Одақ таңғалғандай етіп мақтап береді. Керек десеңіз, «Уақыт» бағдарламасынан көрсеткізіп, кең реклама жасаймыз. Газеттер де шу етіп қостай жөнеледі. Бұл енді, құдай ақы, біз үшін тап қазіргі сыни жағдайда өтемөте керек және ең мықты көзір! Қандайда комиссия бұдан соң жым болады. Жеңімпазға, өзіңіз білесіз, ешқандай сот жоқ! Табаров та, Жақсыбеков те, Ақтаев та бұдан соң балықтың қылқанын жұтқандай аузын буады. Меніңше, ойланатын іс!..

	Құдайбергенов геолог әріптесіне дүрбі ұстағандай қолын көлегейлеп, одырая қарады: осы сен не айтып отырсың дегендей қату шыраймен, тіпті әлденеге кектеніп қалғандай…

	– Барлауды жеделдету керек еді, әттең!.. – деді кенет. – Саған мұны Шоқпар ашылған жылы ескерткенмін.

	– Мәз емес қалғаны. Жыл аяғына дейін бәрібір бітетін жұмыс.

	Күдіктенбеңіз, көз жұму керек!

	– Онымыз, Шыбыным, ашық қылмыс болады…

	«Қылмыстың ашықжабығы бола ма, әмбе біз соны жаңа жасап жүрміз бе…» – дей жаздап, Тайыр аузын бақты, онсыз да қырыстанып отырған директордың әлемжәлем көңілін жүдеткісі келмеді. Сәл ойланды да:

	– Ілеке, ой жүгіртсеңіз, біздің бар жұмысымыз, геологияны айтамын, ту жаратылысында көзжұмбаға негізделген. Жер астына кім түсіп шығыпты? Тұстұстан тесеміз де, көз жұмып, пәленше миллион тонна кен аласың деп құжат жасаймыз. Соның бәрі де ойша долбар.

	– Шоқпардың структурасы сонша қорды көтере ме? Сен оған дақпыртын аспанға шығару үшін бірнеше миллион тонна қорды ойдан қосасың – күні ертең сол қыртыстан сонша кен шыға ма?..

	– Сөз жоқ! – деді Шыбынтаев. – Ортаңғы белдемде бықып жатқан кен одан арғы үш жүз елу метр тереңде де бар дейміз. Ал соншама тереңге кеншілер жеткенше, түбіне түсіп тақырлағанша, білесіз бе, қанша жыл өтерін? Кем дегенде жиырма, иә жиырма бес жыл. Оған дейін кім бар, кім жоқ? Сізді білмеймін, жарымжан Жақсыбековтің сүйегі де қалмасына мен кепіл. Қысқасы, тайқақтағанды қойыңыз, Ілеке.

	– Сенің айтып отырғаның – «Өзімізден кейін топансу қаптаса да мейлі!..» дейтін тоғышардың пәлсафасы… – деді Ілияс Мырзаұлы. – Өтірігіміз ашылар болса – өмір бойы жиғантерген беделден бірақ күнде айырыламыз. Жожоқ, мен бұған бара алмаймын! Өзің, тек қана өзің…

	«Осынау ақжүректігің бұрын қайда болған? – деп ойлады Тайыр бастығына көзінің астымен қыдия қарап. – Кеніштердің болжам қорларын кезінде тежеусіз өсірдік, әсіресе ке дей кендердің құнарын екі еселеп, көлемін де. Шынтуайтын айтқанда, солардың бүгінгі мүшкіл халі біздің бір кездегі көз жұмып, ойша долбармен көрсеткен өтірік қордың кеселі… Енді қазір, қартайған шағыңда сүттен ақ, судан таза кісі боп көрінгің келеді, Ілеке. Түсінбеймін мұныңызды…»

	– Жә, тағы нең бар? – деді Құдайбергенов.

	– Табаровты жемежемге алу керек. Мен ойлағам, ана жолы, тауда келіскен екен деп. Меніңше, ол да бүгін жетісе қойған жоқ. Мәжілістен еңсесі түсіп шықты. Көрдіңіз ғой, симметриялық утопиясына жүз процент сендіре алмады. Сондықтан ол енді ойланады. Ойланады да, құдай біледі, емеурін білдірсек – ымыраға келеді. Амал жоқ, ол пәлекетпен неше жыл әуре боламыз. Бірер экспедициядан экспериментіне жер береміз. Ал төлеміне соның, несі бар, ниеттес бір дауыс аламыз. Және қандай! Есеп төрт те үш болады, ұқтыңыз ба?

	Өзі жоқта көзі атанып, барда көлеңкесі болып жүрген геолог серіктесінің нағыз жымысқы екенін Ілияс білетінді. Бірақ нақ осындай имансыз қорқау деп ойлаған еместі. Ал қазір, ашық қылмысқа үгіттеп тұрып, сылқсылқ күлген кезде, бүкіл бетаузы жыбырлаған сөлекет қалпын көріп, Ілиястың жаны түршікті. «Геологияға бекер, бекерақ еліккенсің. Сенің орның психология, адамдар мінезінің құбылысына байланысты кәсіп, айталық, дипломатия, иә әкімшілік сала…» деп те қиялдады.

	– Несін айтасың, ту басындаақ оны жолатпау керек еді. Қателік сол... – Ілияс Мырзаұлы өзінен жауап күтіп, қарсы алдында телміріп отырған әріптесіне түйіле қарады. – Табаров үшін қысылма. Бір амалын табармыз…

	– Крыловпен мен шұғылданайын. Бұл сабазды да жетекке алмасақ болмайды, – деді қуанған Шыбынтаев. – Ал Шоқпар жөнінде рұқсат етіңіз?

	– Мықты көзір деймісің?

	– Сөз жоқ! Крутасовты да сонымен аламыз. Білесіз бе, оған да қазір аузы толып, көзір еткендей үлкен жаңалық керек! Бұл кісі бізге дейін жұмыс істеген өңірде сондай дақпыртқа дағдыланған адам. Демек, Шоқпарды жарқ еткізіп, атағын аспанға көтерсек, бірінші хатшының алдында да жақсы кісі болып шыға келеміз. Жақсыбековтің немен көзге түскенін есіңізге алыңыз. Партконференциядағы жойқын сынымен, ескі басшыларды сыбап салғанымен…

	Бас директор кенет жаратпағандай қолын сермеді. Тоқтатып қоймаса, шабыттанған серігі ақылкеңесін соза беретін. Қан қысымы көтерілгісі келгендей, басы меңзең болып ауырлап отыр еді. Мынау оны да шырқау шегіне жеткізбей кетер емес.

	– Шақырт Серіковті, ақылдасып көрейік, – деп түйін сөзін Ілияс бірақ естіртті.

	– Бұл шаруа бір ғана Құрекеңмен бітпейді. Партия бастығын да алдыру керек. Әмбе соны неғұрлым тезірек бітірсек, солғұрлым біз үшін пайдалы болмақ.

	– Сержанов бұған көне ме? Кім білсін, жұмыскерден көтерілген кадр…

	– Оның Шоқпар тобына бастық болғанына төртінші жыл! Демек, бұйырыпбилеуге үйренген кезі. Әмбе ол сіз десе, Ілеке, жанын береді. Білесіз ғой, ана жылғы машина сыйлаудан соң…

	– Мұны енді өзің ретте, – деді Ілияс Мырзаұлы маңдайын уқалап. – Менсіз, өз бетіңше...

	* * *

	– Сержанов, түске дейін сен боссың, қыдырып кел, – дегенді Шыбынтаев ертеңгілікте жедел шақырумен келген Шоқпардағы барлау партиясының бастығына. – Келіннің тапсырмалары бар шығар, Өскеннің дүкендері, құдайға шүкір, қазір дүниеге сыймай тұр. Сөйт, бауырым!..

	Бақбай отырған да жоқты, үстел шетінде тұрған. Ойда жоқта керексіз болып қалғанына қуанғаны сонша, жалт бұрылып шыға жөнелді.

	– Ал сіздер, Шоқпар кентінің тұңғыш әкімдері, жақынырақ жайғасыңдар, – деді Тайыр Унисьянұлы Сержанов шыққан соң, қарсы алдында состиып тұрған Ақтас геологтарына. Орманшылар ағаштан қиып берген үш бараққа әрең сыйып, жүрдімбардым түтін түтетіп отырған жөнең Шоқпарды бас геологтың қала дәрежесіне опоңай көтергеніне таңданған барлаушылар бірбіріне қарады. – Иә, иә, неменеге состидыңдар? Шоқпар қаласының, қателескем жоқ, бәлкім, сен, Мәжит шырақ, сол қаланың тұңғыш мэрі болып, зейнетке шығарсың, кім білген? Қысқасы, басылып отырыңдар. Әңгіме Шоқпар жайында...

	Ақтас геологтары үстелдің қашық шетіне жайғасты. Шыбынтаевтың сыры оларға ежелден мәлім. Кей жайттарды жорта мадақтап сөйледі ме, оның артында мәнді астар болады. Байқап отырмасаң, өз ойына мақтамен бауыздағандай қылқ еткізіп, шұғыл келтіреді. Шегінетін жол қалдырмай, алдыартыңды қамап алады да: «Сөйтесің, шырақ!» – деп өз үкімін бірақ естіртеді. Соны білетін Мәжит Сүлеев жасы да, жөні де өзінен көш ілгері аға геологтарға жаутаңдай қараған. Құрманбай Серікұлы кәперінде ештеңе жоқ, енжар шыраймен тымырая қалыпты. Борискин де түк естімегендей, назарын терезеге бұрып, бейғам отыр.

	– Жағдай өзгерді, жолдастар, – деді Шыбынтаев сәл үнсіздіктен соң. – Жоғарыдан қысып жатыр. Бір аптаның ішінде Шоқпардың материалын ЦКЗға тапсырамыз.

	Ең алдымен қозғалақтап сыр берген Сүлеев болды. Тегінде, ол қырыққа ентелеп қалғанымен, қарапайым партия геологы дәрежесінен шыға алмай жүрген, жібі босаң, мінезі де сынаптай лыпылдаған жеңілтек жігіт еді.

	– Сүлеев, сен тегі, қуана бер, – деп Тайыр нысанаға енді партия геологын алды. Серіковтің сөз төркінін ежіктеусіз ұғатын сұңғыла ойлы, нағыз саққұлақ екені өзіне аян. Экспедицияның бас маманы Борискиннен де теріс сөз шықпайды. Қазтуғановтың ана жылғы ылаңынан соң жержердегі геология жұмыстарын басқаруға ол осындай, өз жетегінен шықпайтын, ынта сы бәсең кадрларды көтеретін болған. – Сірә, жаңа жылдан бастап Шоқпарда жаңа экспедиция ашамыз. ЦКЗдан сәтті өтіп, кен орнын өндіріске табыс етсек, әрине, онда экспедиция құрылуы сөзсіз! Бәлкім, кім білсін, өзің туу басынан қатысып, шұқшия зерттеген кен орны, сенің де, Мәжит, дәрежең өсіп, сол экспедицияға бастық, әлде бас геолог болып кетуің де ғажап емес. Болса несі бар, нағыз өсетін кезің!.. – Мәжиттің күнге күйген қайысқара өңі қызылшырайланып құбыла бастады. Мәнсап үлесте үнемі шет қақпай қалып жүрген жөнең маманның осал тұсын дөп басқанына масаттанған Шыбынтаев, саған осы мезірет те жетер дегендей, келесі сөзін экспедиция жетекшілеріне қадала қарап отырып жалғады. – Ілияс Мырзаұлы аздап сырқаттанып қалды, сондықтан бұл шаруаны менімен бітіресіңдер…

	Серіков басын изеді. Сөйтсе де ишаратыңды ұқтық, бірақ менде не шара дегендей Сүлеевке иек артқан. Оның бүйтіп қарауында мән бар еді: «ТУ154 алдыартымызды орап қойды, бар қайрат, бауырым, сенде – экспедиция құрыла ма, құрылмай ма, оған сен бас геолог боласың ба, болмайсың ба – мұны енді болашақ көрсетеді; ал қазір бірдеңеге шатаспай тұрғанда – қарсыласып бақ, Шоқпар партиясынан сені бүгінертең ешкім де қумайды. Ал мені, қарсылық жасасам, Ақтаста бір күн де отырғызбайды, ертеңақ зейнетке айдайды. Сондықтан, Мәжит бауырым, бар үміт сенде!..» – дегендей оймен еміне қараған. Амал қанша, Сүлеев бейшара әлгі бір әзірде бірлестіктің бас геологы көз алдында бұлғаңдатқан қызыл түлкіні құйрығынан ұстауға дәмеленіп қалыпты. Көзі күлімдеп, құлағына дейін қызарып, Шыбынтаевтың аузынан шыққан әрбір лебізге ден қоя тыңдап отыр.

	– Есепқисап жөні қалай, Шоқпар геологы?

	– Бүгінге дейінгі барланған кеннің есебі дайын, қалғанын жасау қиын болып па! – деді Сүлеев Тайыр Унисьянұлының ыңғайына қарай жығыла сөйлеп. – Барының өзі де сүбелі дүние! ЦКЗға оны қазірдің өзінде ұялмай көрсетуге болады!..

	– Мұның енді сенің жақсы қасиет! – деп мақтауына тұздық қосты бас геолог. – Қашан сұрасақ та есебің дайын тұрады. Дүниеде нұсқау күтіп, бүгінгі істейтін жұмысты ертеңге қалдырып, өгіз аяңмен жүретін мамандардан жек көрерім жоқ. Жарадың, Мәжит! Қане, дайын болса, әкел. Жақында бері!

	Сүлеев шетшеті ақ жағал болып желінген күрең портфелін ашты да, үстелдің ортасына Шоқпар жотасының ұңғымалары түсірілген картаны жайды.

	Геологтар картаға үңілді. Төртеуі бірақ төрт түрлі оймен: Шыбынтаев барлау ауданын жаңа көргендей – жыпырлаған нүктелерге барынша таңғалып, қызыққандай ынтасы ауып; Серіков болса, осы ойынның керегі қанша, сәлден соң не айтарыңды білемін дегендей енжар көзқараспен; Борискин де әйтеуір қарау қажет болған соң – еріксіз еңкейгендей керенау қозғалыспен; ал Сүлеев мақтаған сайын кеудесін қуаныш кернеп, жаз бойы тапжылмай отырып, мұқият орындаған кен есебін тезірек естіртуге құлшынып…

	Бас геологтың ежіктеп сұрауын тосқан жоқ. Портфелінен бір бума қағаз суырып, міне, мен қандай кісімін деген кісіше, аға әріптестеріне масаттана қараған. Не дегенмен Мәжит үшін бұл айрықша мезетті: біраз жылдан бері ұйқы көрмей, қу жанына тыным бермей, жасаған ізденісін талқыға салғалы отыр!..

	– Өзіңіз білесіз, өте қуатты кен қабатын жолықтырғанбыз. Шеңберлей келе көлемін де анықтадық. Түрлітүрлі қуыстарға тараған жүлгелерді қосып есептегенде қуаты – он миллион тонна таза қорғасынға шаққанда...

	Кеңседегі геологтардың бірдебірі оның сөзін бөліп, иә құптаған, не жақтырмаған шырай аңғартқан жоқ. Шыбынтаев қана үлкен оркестрдің шабыттанған дирижері құсап, Шоқпар барлаушысының әр хабарын ерекше сүйсініспен құптап: «Тамаша, бек тамаша!» – деп дауыстап отыр. Кей сәт алдындағы қағазға әлдебір, сірә, көңіліне ұнаған сандарды түртіп қояды. Жүйрік көңілі ойлаған: «Шынында да Шоқпар – біздің құтқарушымыз ғана емес, мақтанымыз болады екен. Қазірдің өзінде бұл кішігірім кеніштерді қанжығасына өңгеріп тұр. Ал соны сәлпәл көтерсек – алыптар деңгейіне шығуы кәдік…»

	Сүлеев дайындаған ақпарын түгел оқыған жоқ. Таңдапталғап бірнеше ұтымды деректерді үйдектүйдек атады да, барлау нәтижелерін тұжырымдай сөйледі.

	– Әрине, картада көрсетілген қималардың бәрінің де құнары өте жоғары. Оны қандай тереңнен үстіге шығарсақ та тиімді болмақ! Ал егер, баланстан тысқары деп есептейтін құнары кедей кендерді есепке алсақ? – деп сәл тыныстап, бұл сұрағына жауапты Мәжиттің өзі берді. – Әлбетте, байыту процесін жетілдіретін технология қолдансақ, жолдастар, бұларды да кен орнының кірісіне енгізуіне болады. Шоқпардың қоры онда екі есеге жуық өседі. Қысқасы, кеніштің болашағы өте зор. Әрине, Шоқпардың құпиясын толық білдік деп айта алмаймыз. Әсіресе төменгі горизонттардың барлауы жеткілікті жүрген жоқ. Менің кәміл сенген пікірім: тереңге әлі де бойлау керек!.. Бәлкім, онда да кен жүлгесіне кезігеміз. Тексерме ұңғымалар ештеңе таппады. Бірақ барлаудың алғашқы жылдарында, өзіңіз білесіз, мұндағы ұңғымалардың бірдебірі ештеңе көрсетпеген. Демек, әлі де іздейміз. Экспедиция құрылатын болса, несі бар, қаржы өседі барлауды бір жерге шоғырлаймыз. Шоқпар қыртысы мұнша шығынды көтереді, жұмсалған қаражатты оның құнары сөзсіз ақтайды...

	– Жә, бауырым, мені қатты қуанттың! Есептеулі қорың шынында да мықты! Турасын айтсам, осы материалдың өзіменақ Мәскеуге ұшуға болады. Мұндай қорға мәлімдеме күнде берілмейді, тегінде. Міне, гәп қайда! Сөйтсе де…

	Шыбынтаев схемаға қолын созды.

	Картаның бұл парағында Шоқпар кенінің тік қимасы кескінделгенді. Оның үстіңгі деңгейі жер бетіне үш жүз метр жақын түскен, бұл горизонтта ол әлдебір аңның тұмсығын көкке созған басына ұқсапты. Одан әрі әлгі аң бейнелі ұсқын біршама жіңішкеріп, тіпті үзіле жаздап, жүз метр шамасы төменде «кең қолтық кеудеге» ұласқан. Ал «кеуденің» мөлшері көңілге толымдыақ – аяққолы шыққан, аршын төс, сал бөксе, құрсағы дөңгеленіп, әлгі хайуанаттың сұлбасын толықтай түскен. Кеннің құнарлы, ең мол көлемі де осы «кеуде» тұста екен.

	– Мынау өзі неменеге ұқсайдыей, ә? – деп масаттанды Тайыр Унисьянұлы картаға шұқшия үңіліп. – Қараңдаршы, жарандар!..

	– Бұл енді, Тайыр аға, әркімнің қиялына байланысты. Мәселенки, мен оны осы өлкенің қызыл түлкісіне ұқсатамын. Тек қашып бара жатқан жоқ, қолға түсіп, тұмсығынан қадаға ілулі тұрған нән түлкі! – деді Сүлеев жайраң қағып, сірә, қысылтаяң сәтте ұтымды теңеу тауып кеткеніне де мәз болған тәрізді.

	– Түлкі деймісің, Мәжит шырақ? Түлкі, ә? Құйрығы тек сәл шолақтау ма, қалай? Егер тап мына жерде, айталық, төрт жүзінші горизонтта, тағы бір жүз метрге тереңдесе? Сонда мен мұныңды нағыз алтайы қызыл түлкі дер едім.

	– Амал қанша, Тайыр аға, бұдан арғы тереңге барлауымыз сәтсіз болды деп айттым ғой әлгінде. Сондықтан да ол құйрықсыз қалып отыр. Табиғат шіркін біздің ойқиялымызға бағына ма, өз заңы бар…

	Шыбынтаев қолына қарындаш алды. Картаның штрихталған тұсына қарындашын тік қадап, сәлпәл ойланып отырды да, үзілмелі жіңішке сызықтармен кеннің түлкі бейнелі ұсқынына «құйрық» жалғады.

	– Мәселен, былай созылса, ә? Ну, кен жүлгесі жүз жиырма бес метр төмен түссе? Табиғатқа, тегінде, түзету жасау керек.

	«Бермесін оның тартып аламыз!» деген ұранды естіп пе едің? Ал қане, Мәжеке, есептеп жібер, кен қоры қанша көлемге өсер екен? Ну, дәлмедәл емес, әзірше жорамал есеппен!..

	Шоқпан геологы Шыбынтаевқа шошына қарады. Өзгелер де әлденеге тіксініп қалғанды. Серіков шыдамады білем, мырс етіп:

	– Тәке, түлкіңіздің құйрығы тым ұзарып кеткен жоқ па? – деген.

	Бас геолог де қымсынған жоқ. Құрманбай Серікұлын әжуа еткісі келгендей:

	– Қане, есептеп жібер, – деп тақымдады, Серіковтің алдына

	«Электроника» есептегішті сырғытып. – Сүлеевтің қиялы бізден күштірек болғанмен, өзіңдей көзі қарақты емес. Тәжірибе керек бұған да...

	Қолы дірілдеген кексе геолог есептегішті жасқана алып, схеманың тыңнан қосылған жеріне өлшеу жүргізді. Миы да шаршап қалғандай, ұзақ есептесін. Бір мезетте шығарды білем, бас геологқа қымсына қарап:

	– Қай категория бойынша? – деді.

	– Әрине, ең сүбелі кен сонда деп шамалау керек!

	Құрманбай «Электрониканы» тағы біршама мезгіл қылпылдатты да, қағаздан басын көтерді.

	– Қанша? Ау, тілің байланып қалды ма?

	Шыққан санды геолог күмілжіп атағанды, соған өзі сенбегендей, үні тіпті басыңқы естілген.

	– Оһо! Шоқпардың жұлдызын қазірақ аспанға шығардық! Есептегіште еп болғанмен, қулық жоқ, алдамайды! Ал сіз, Құреке, түлкінің құйрығы соншама ұзын болмайды деп шүбә келтіресіз. Қойыңыз, ақсақал, батылдықты жастардан үйрену керек. Сүлеев, көрдіңіз бе, нағыз батыл маман! Тегінде ақыл осындай ер жігіттерден шығады. Біздікі не, кексе кеудені сүйрету!.. – Қарындашты қолына қайта алған Шыбынтаев қылдырық сызықтарды баттитып тұрып, бірбіріне қосып шықты. Соныменақ ойдан «табылған» жорамал кен нақтылы барланған көмбеге айналғанды. – Міне, жолдастар, Шоқпарды осы қорға дайындайсыздар! Бір апта мерзімде. Барлық құжатын таптұйнақ әзірлеп, осы аптаның соңында менің алдыма келесің, Сүлев. Бәлкім, сен бұрынырақ, ал мен сәл кейінірек. Мәскеуге ұшамыз. Ұқтың ба, бауырым? Орталық қор комиссиясына барып, Шоқпарды өткіземіз.

	– Мыналардың деректерін қайтеміз? – деді апалақтаған Сүлев кексе геологтарға жаутаңдай қарап. – Ұңғымалардың паспорттарын, керн қималарын?.. – Әлгінде ғана желпілдеп отырған геолог қандай торға түскенін, сірә, сезсе керек, әпсәтте жүдеп, тілі күрмеліп, сасқалақтай бастады.

	– Ой, сен өзі, үстіңгі қабаттарды керек документациямен түптүгел әзір ғып қойғандай, онысы несі? – деп бас геолог дүрсе қоя берді. – Әлгінде бәрі де әзір дегенің қайда? Қай сөзіңе сенеміз? Қой, шырақ! Бұл ғана емес Шоқпардың қорғасын қоймасы, әлі де табылады. Демек, әншейінгі сақтықты қою керек, мұндай қазыналы оппалар әдетте бір ғана сынадай жыраға бітпейді. Жанжаққа тараған кеннің «түлкі құйрық», «ат құйрықтары» көп болады. Сені мен сауатты маман деп білемін, Ақтастың кен жүлгелерін есіңе алшы! Сондықтан, Сүлеев, кемшін деректерді болжаумен толтырасың. Бұған да, тегінде, жүрек керек. Ал ол сенде бар, тек батылдығың жетпейді. Келістік пе? Ал онда, Сүлеев, отырма! Шоқпар қаласының болашағы менің қолымда деп біл. Құрекең қалсын, ал сендер, Борискин екеуің жүре беріңдер. Байқаңдар, есептерің айтқан күнге әзір болсын!..

	Геолог әріптестері кабинеттен шығып кеткен соң ғана Серіков Шыбынтаевқа жақындай түсіп:

	– Тәке, не болып қалды? Тыныштық па? – деді.

	– Ештеңе де болған жоқ, бұйрық солай.

	Серіков басын шайқады. Сенген жоқ. Бірақ тым қазбалай беруді лайықсыз көрді. Томсырайып отырып:

	– Әлгі «құйрығыңды» нанымды ету үшін, – деді ақырын ғана, – қағаз жүзінде неше мың метр ұңғыма бұрғылау керек. Оны қалай жабамыз?

	– Сол үшін де оңашалап отырмын. Ойлан!..

	– Кем дегенде бұл алты станокқа үштөрт айдың жұмысы. –

	«Электрониканы» қолына қайыра алған экспедиция бастығы ілешала оның да қаншаға түсерін есептеп шығарды. – Бұрғылаушының еңбекақысына ғана он тоғыз мың сом төлеуім керек, қаншама жағармай, энергия қуатын, алмас коронкасын, материал шығынын кірістен шығару қажет…

	– Дұрыс айтасыз, артық ұстап жүрген шығындарыңнан бірден құтыласың, тіпті жақсы, өзіңе де артылады... – деп күлді Шыбынтаев. – Құреке, бекерге налыма, бұл жөнінен сен ескі химиксің. Жабу қажет екен, жабасың!

	– Анау он тоғыз мың қинайды. Оны кімге төлеймін? Не үшін деп жұмыскерге таратамын? Әмбе бірнеше айға ведомость жасап, заңдау қажет. Кім білген, күні ертең біреуміреу тексере қалса, ешнәрседен ши шықпау керек қой, солай емес пе?

	– Мен баяғыдаақ айтқанмын, Ілекеңе. Серіков біздің данышпан адам деп. Сіздің орныңыз – бірлестік, құдай біледі, бас директордың бірінші орынбасары. Құреке, басыңды бекерге қатырма: түпсіз көктен топ ете түскен сыйлықтан бас тартқан кісіні әзірге естігем жоқ!..

	Серіков қолын сермеді. Арзанға түсетін аңғалды тапқан екенсің дегендей мысқыл шыраймен.

	– Ақымақпын мен! Осы азапта нем бар еді десеңші. Бір қораның күзетін сұрап алып, зейнетақыны қанағат деп, үйде тыныш жатпай!..

	Құрманбай Серікұлы күйініштен жарылардай болып, отырған орындығын сындырардай сықырлатты.

	– Құреке, бостанбосқа налыма. Бәрібір айтқанды істейсің! Бұл идеяның авторы мен емес, өзің ойша жорамалдап отырған «Құдай» деп те шатаспа! Білгің келсе, біз үлкендердің нұсқауын орындап отырмыз. Олай болса ештеңеден де қорықпа, бір тырнағың да түспейді! – деді Тайыр үстелді тықылдатып.

	– Сендерге тайқып кету оңай. Ал мен?.. – Серіков жыларман үнмен да сарнай бастап еді. – Қартайғанда сотты болып…

	Шыбынтаев үстелді жұдырығымен періп қалды.

	– Жетеді! Бар зобалаңның жауабы біреу! Сондықтан сарнағанды доғарып, айтқанды орында. Бәрін де өзің, тек қана өзің істейсің! Ешбір тексеруші таппайтын етіп. Сержановты пайдалан. Бұл жігіттің партияға бастық болғанына біраз жыл болды. Айтқаныңа көне ме?

	– Онымен енді өзіңіз сөйлесіп көресіз ғой.

	– Жоқ, – деді Шыбынтаев жаратпаған пішінмен. – Мені бұған араластырмайсыз. Сержанов – сіздің кадр, жоғарылатқан да сіз, демек, өзің айтасың. Мен ештеңе де білмеймін, ештеңе! – Бас геолог кенет әлденеге риза болғандай мырсмырс күлді. Түстен кейін келгенде тындырымды барлауы үшін мен оған рақмет айтамын. Ну, қажет десең, Шоқпарды сәтті барлағаны үшін Мемлекеттік сыйлыққа жуықта ұсынылатын кандидатуралардың жуан ортасында тұратынын ескертемін. Былайша айтқанда, міндетіңді жеңілдетіп, көңілкүйін дайындаймын. Өзгесін өзің реттейсің. Ал қош болыңыз, табыс тілеймін!

	Серіков қозғала қоймады.

	– Осымыз біздің отпен ойнау емес пе, Тәке?

	– Жұмыс, жұмыс өте көп! – деп күрсінді Шыбынтаев алдында жатқан қаттаулы қағаздарды нұсқап. – Ал от жөнінде Құреке, сіз бен біздің отпен ойнағанымызға, біле білсеңіз, отыз жыл болды.

	Сондықтан ақжүрек кісімсіп, ақыл айтып, иә сақтық ойлап, уақытты алмаңыз. Біреуміреуден қосымша түсінік сұрап, ескертемін, тағы да әуре болмаңыз. Мен және сіз – мұны білетін! Иә, сонсоң… – деп төбені нұсқады.

	Кімді нұсқағанын Серіков сұраған жоқ. Шаршап қалғандай сүйретіле тұрды.



	III

	Ақтасқа қайтып келісімен Жақсыбеков бірер күн тапжылмай отырып, комбинаттың кезек күттірмес тығыз шаруаларымен шұғылданған. Одан соң кеніштерді аралауға шықты. Бұл жолы тек жер астына түскен жоқ, кеңседегі мәжіліспен қанағаттанды. Тек «Бірінші Май» кенішіне келгенде ғана, жұмысшы ауысатын беймезгіл шақ еді, Кен қазатын учаскенің раскомандировкасына21 қатысуға ниет білдірген. Бұл да оның ежелгі машығы. Күнделікті тапсырма жұмыскер қолына қалай беріледі, қандай әзірлікпен, кеншілер де оны қалай қабылдайды? Ешкімге де мен бүгін сендерге барамын деп ескертпей, жұмысшы ауысарға жарым сағат қалғанда, кеніш директорын, иә учаске бастығын қасына ертіп алады да:

	– Ал қане жер басына кеттік! – деп бірақ жариялайды.

	Комбинат директоры екінші учаскедегі кездесуден риза болып шықты. Кеншілер уақытында жиналыпты, екіақ адам себепсіз келмей қалған (мұндай кешігулерге Қали Нариманұлының еті үйренген, соңғы жылдардың «індеті»), ауысым бастығы бүгін ақтарылмақ жұмысты бригадалар бойынша тыңғылықты бөліп қойыпты. Әр топ өзіне тиісті тапсырманы алды да, тез жиналып, төменге түсіретін торға беттеді. Қайсыбір күндері Қали Жақсыбеков бригадалардың біріне еріп, қазу жүріп жатқан камераларға дейін баратын, әлденеше сағат сонда тапжылмай отырып, кеншілердің жұмысын бақылайтын. Бүгін соған зауқы соқпады. Әлде басқа шаруаға алаңдады?..

	Алаңдағаны рас еді. Кеңсе алдынан Сардар Алтынбаевты ертіп алып, комбинат геологтары өз бетінше барлау бастаған Үкілі төбенің басына тартты. Қашық емес, Раутөбенің үстіндегі «Дөңгелек үйден» дүрбі салсаң, қараңқұраң адамдары көрініп тұратын қол созым жерді. Тек жолы нашар, оның үстіне геологтар мен бұрғылаушылар жаз бойы ерсіліқарсылы шұбырып, ескі сүрлеуді бұрынғыдан бетер ойып тастаған. Сол себепті, директордың күрең «Волгасы» небәрі он екі шақырым төбеге түйеше изеңдеп, жарты сағаттан астам уақыт жүрді.

	Бұлар келгенде кешкі бригада жұмысқа кіріскен шақ еді. Үкілі төбенің бергі бауырына қойылған екі станоктың бірі тарстұрс жер тесіп жатыр да, екіншісі тоқтап тұр. Бұл жаққа бір айдан бері соқпаған комбинат жетекшісі геология бөлімінің биылғы жобаланған жұмыстың едәуір көлемін игеріп тастағанын аңғарды: ұрымтал подстанциядан уақытша электр линиясы жүргізіліпті; осы араны жанай өтетін Күмістінің ескі арнасынан су құбыры тартылған; оның бірталай жері топырақпен көмілген, бұл да қысқы барлауға дайындық. Төбенің арғы бе тін геофизиктер иемденіпті. Қысқасы, жаймашуақ жаз күнін мейлінше пайдаланып қалуды ойлаған шағын топ қарбалас әзірлік қамында екен…

	Бірақ күнітүні дамылсыз жер тесуге қойылған екі станоктың бірінің қаңқайып бос тұруы директорға шаншудай тиді.

	– Бұл ненің кесірі? – деп бастап, бұрғылаушы мастерден де гөрі қасындағы Алтынбаевқа көбірек шүйіліп еді.

	– Кісі жоқ, – деді Сардар міз бақпастан тура қарап. – Ақтастағы кеншілер айдалада, қақтаған күн астында істегілері келмейді. Екі ауысымға әрең таптық, екінші станокта бұл да жоқ. Келгендердің өзі тәжірибесіз жастар, болмаса, экспедициядан қуылған берекесіз бұрғылаушылар. Оларға сенім шамалы…

	– Ау, мен неге мұны білмеймін? Түсіндіргенде таңдайың тақылдайды. Бірақ маған соны хабарлауға уақытың жоқ!

	– Бас инженер біледі, – деді Алтынбаев. – Айтсам, Үкілісіз де жұмысымыз аз еді деп қолын сермейді. Кадр бөліміне де ескерттім.

	– Ескерттің, демек, борышыңнан құтылдың. Сол ма айтпағың? Ескерту аз! – Қали Нариманұлы қолын сермеді. – Олардың өндіршегінен алу керек, ұқтың ба? Ал сен?! Әй, қайтейін, шырақ! Бір күні ойда жоқта Сергей Архипович жетіп келеді де, керн сұрайды. Не дейміз сонда? Анау бес жәшік тақтатасты көрсетеміз бе? Әлде кісі жоқ деп ақталамыз ба? Құдайау, сен, геолог бола тұрып, бұл төбенің кезек күттірмейтін жұмыс екенін неге түсінбейсің? Мынау танауынан өзгені көргісі келмейтін енжар жұртқа неге түсіндірмейсің? Әлде сен өзің де бұған?.. – Директордың қапа болғаны сонша, тұтықпа кісідей қыстығып сөйлей алмай қалды. Тек сәлден соң:

	– Ал не дейсің, қайтсек, бұл станоктарды тірілтеміз? – дегенді.

	Алтынбаев мүләйімсіп басын қасыды.

	– Білмеймін, тіпті ақылым жетер емес. Бәлкім, кеніш басшылары кәнігі бұрғылаушыларын бұл жаққа бірер айға жұмсайтын болса, кім білсін, онда… – деп міңгірлегенді ақырында.

	– Біреудің жұмыскері келіп сен үшін жер тесіп береді деген. – Сөйлей жүріп комбинат директоры жұмыс істеп тұрған ЗИФ1200 агрегатының қасына жақындаған. Жақсыбековті көрген соң станоктың аға бұрғылаушысы бері шықты.

	– Қанша жерге жеттің, шырағым?

	– Алты жүз он метр, – деді анау сол сұрақты күтіп тұрғандай тақ етіп. – Ортаңғы девонның22 ішіндеміз. Тапсырма тоғыз жүз метр, соған жеткенде тоқтатамыз.

	– Содан соң?

	– Содан соң Сардар Алтынбаевич әзірлетіп жатқан жаңа алаңға көшеміз.

	– Кеннен белгі жоқ па? Не ойың бар?

	– Белгі дейсіз, – бұрғылаушы мырс етті кенет, – исі де жоқ, жолдас директор. Осымыз, сірә, бос бейнет!..

	Жақсыбеков әрі қарай қазбады. Қазбалар болса, Үкілі төбеде күнге күйіп, азапқа түсіп жүргеніне налыған жұмыскер кінәнің бұдан да ауырын естіртетін тәрізді. Әлде іздеп жүрген көмбеге сенбейді, әлде өнімсіз күйбеңнен мезі болған…

	Керн тастары салынған жәшіктер қазынасын ақтарып шыққан Сардар қайтып оралды. Тез оралғанына қарағанда, көңілге дәт дерлік ештеңе таппаған.

	– Бұл өзі нешінші ұңғыма?

	– Біздіңше, бесінші, – деді Алтынбаев. – Геологтар да ертеректе бұл төбені азкем шұқылап көрген, оны қоссақ едәуір. Бәрі де…

	Жақсыбеков қолын сермеді.

	– Бесеуінде де ештеңе жоқ. Шығадыау бірдеңе деген сенім де құрыған. Сонсоң да бұл жұмысқа жүрдімбардым көзқарас. Сол ма айтпағың?

	Қали Нариманұлы кенет ауыр күрсінді. Кеніштерді аралаудан көңілі едәуір сергіп қайтып еді – жүйелі жұмыстың қалыпты тынысын таныған, алуға кен болса – адуын кен шілері жердің жұлығына жасырынса да қоятын емес. Бұл жаққа сол құлшыныстың болашақ майданы деп келгенді. Біраздан бері сөнген үміті қайта тұтанғандай болып, Үкілі төбеге құтқарушысындай қарай бастаған. Аңдап қараса, қыстан бері өзінде дамыл болмапты. Міне, соның нәтижесі: қаншама дайындық жасалған; қаншама қаржы шығындалған… Соның бәрі де директордың дербес фондындағы қордан кетіп жатыр. Ешқандай жобажоспарда жоқ, ешкіммен келісілмеген көзжұмба шығындар. Барлық таяныштірегі – Сәтбаев институтымен жасалған екі бет келісімшарт. Иә, сонсоң бірдіекілі маманның Ақтас қыртысына деген сенімі ғана. Ал, шындығына келгенде, соның бәрі ақталмай бекерге шықса? Бас кететін, заң алдында жауап ұстайтын тайғанақ тәуекел. Сөйткен барлаудың бетбағдары мынау. Бәрінен де директорды осы іске қойған адамдарының енжарлығы қинағанды: баяғыда дүрілдеп кететін барлау сазға түскен доңғалақтай тежеліп қалған, тоқтап тұрмаса да алға баспайды; қарқыны шамалы; геологтардан жалға алған екі станоктың қазқатар тарсылдап тұрғанын неге көрмейді? Бұл да, сірә, тегін емес…

	Қайтып келе жатқанда сыр тартқысы келіп:

	– Әй, Сардар шырақ, геология мынаған не дейді, Үкілінің пайдасына ештеңе айта ма, тегінде? – деп сұрағанды.

	– Геология ілімінің болжалына сенсеңіз осы, біз келе жатқан қара жолдың асты да – шылқыған кен, – деді Алтынбаев самарқау ғана. – Өйткені, мұның алты жүз метрден арғы қабаты – түгелімен тұтасқан тақтатас. Кенді өлкенің пайдалы қазынасы, өзіңіз білесіз, тек қана осындай тақта, яки туф тастар қабатынан табылған. Міне, нақ осы фактор бізді Үкіліге әкеліп отырған. Академик Снурниковтің жорамалдауынша, бұл төбенің бір жерінде біз металға қаныққан гранит ерітіндінің қатқан шоғырына, яғни кен жүлгесіне кезігуге тиіспіз. Неге сол жерде, неліктен мына жол бойында емес? Бұл да біздің геологияның шытырман құпиясы: академик Сәтбаев негізін қалаған металлогения ілімі мұны нақ осы жерде, тақтатастар қабатының бір тұсында тектоникалық сығымдану процесі кезінде (айталық, жер сілкініп, иә жанартау атқылау сәтінде) төменгі қабатта тұрған металл ерітінді жоғарыға лықсуына кеңшілік алған деп түсіндіреді; сонда ол қандай жолмен үстіге көтерілген? Әрине, қалыңдығы мың, әлде он мың метр тас қабатын жарып тура шықпасы анық. Демек, ерітінді бірақ жолмен, қыртыста пайда болған жарықшақ, сызаттар жүлгесімен жоғарыға өрлеген. Гәп сол сызатты іздеп табуда. Сергей Архипович оны Үкілінің бергі белдемінде деп жорамалдайды. Әділін айтқанда, бұл пікірді геолог Қазтуғанов та қостап, өз жобасын соған негіздеген. Екеуі де әлбетте ойдан шығарып отырған жоқ, ертеректе жүрген съемка материалдарына сүйеніп тұжырымдаған. Көрдіңіз бе, қаншалықты қарапайым нәрсе…

	– Сонда немене бұл қыртыста сызат барын басқа геологтар білмеген бе?

	– Білген, іздеген де. Мәселен, Өскендегі Щехотикин. Өтемөте білгір маман! Бірақ ол тек қана үстіңгі қабаттарын барлаған. Өйткені сол кездегі қатаң нұсқаудан аса алмаған. Ал біз, әлгінде көрдіңіз ғой, әр ұңғыманы тоғыз жүз, мың метрге жеткізе тоқтатып жүрміз. Академиктің нұсқауы солай. Тіпті кей тұста бір мың екі жүз метрге тереңдейміз. Шығынға шыдаңыз тек!

	– Шыдармызау қаншаға түссе де. Тек соныңнан ештеңе шығатын болса?

	– Оны енді бағымыз біледі. Геологтар фарт дейді!..

	– Бағымыз біледі! – деп қайталады кеншілер жетекшісі. – Ол да кісі таңдай ма?

	– Таңдайды, – деді Алтынбаев, – геологтар бұған әйтеуір имандай сенеді. Сәті болмаса бесеу түгілі, бес жүз ұңғыма қоялықшы, кен нәлі тараған қабатты таппаймыз…

	Жақсыбеков басын шайқады. Сәлден соң тағы да артына бұрылып:

	– Обкомдағы мәжілісте Табаров Ақтас қыртысынан әлі де үш структура табуға болатынын мәлімдеді. Үшеуі де кен ұстауға ықтимал қыртыста дейді. Бұған не айтасың? – деді.

	Алтынбаев кенет ысқырып жіберді, өзі де байқамай қалған тәрізді, бірақ сонысына титтей де қымсынбастан:

	– Ойдойт деген! Бізге қазір үшеу емес, соның біреуі табылса да жарар едіау, Қали аға, – дегенді қолын құшырлана соғып.

	– Сөйтсе де?

	– Үшеу дегенінен қорқамын. Қай жерде екенін айтты ма?

	– Жоқ.

	– Онда білмеймін, ағасы. Мен басқалар барлаған кенмен жұмыс істеуге дағдыланған маманмын. Сондықтан көзім көріп, қолыма ұстағанша ештеңе де айтпаймын. Кеніш геологында фантазия болмайды. «Бар», «Жоқ» деген сөздер – біздің кәсіби тіліміз…

	Бұл мезетте олар Ақтастың шетіне ілігіп қалғанды. Даңғыл жолға шыққан соңақ изең жүрісінен іші пысқан Николай Грицай газды барынша басқан.

	– Коля, емханаға соға жүрелікші, – деді Жақсыбеков жүргізушісіне. – Жайым кетіп отыр. Ал сен, Сардар, шырақ, бірер күнде тағы да Өскенге жүреміз, дайын бол. Тегінде, маған көмектеспесең, барлаушылардың кәсіби ісінен қарайып қалыппын.

	Алтынбаев басын изеді.

	Күрең «Волга» бұл қарсаңда комбинатқа тиесілі дербес емхананың алдына келіп тоқтағанды. Емхана бірақ жабылып қалыпты.

	Амал қанша, үйіне жетіп жата тұруды қалаған. Мұндайға жүрегі сезімтал Сағила да ері түскі асқа келмей, әрі кеште де кешіккен соң, алаңдап отыр екен. Қали есіктен кіреақ жайкүйін сұрамайақ ұқты да, дәрі ішкізіп, төсегін қамдай бастады.



	ІV

	Үкілі төбеге барып қайтқан күннің ертеңінде Ақтас кенбайыту комбинатының күрең «Волгасы» кедірбұдыр тастақты жолды тағы шорқақтап келіп, Белағаштың жалғыз көшесін шаңдатып кірді де, Тоқтасын қарттың үйінің алдына тоқтады.

	Қали Нариманұлының бұл ауылға үрдіс келе қойғандай шаруасы жоқты. Бірақ барлау жүріп жатқан төбеден кеше кеште көргені тынымсыз директордың ойынан кетпеген. Бұл шаруаны тоқтатып, иә тұрлаулы қалыпқа салмай, өзіне тыным болмасын ол анық түсінген. Сонсоң да ертеңгілік жедел мәжілісте кадр бөліміне аяусыз шүйілген. Ақыры, бір аптаның ішінде екі станокты да үш ауысыммен күнітүні тоқтаусыз істейтін кестеге көшіріп, оларды жұмыскермен қажетінше қамтамасыз ету ді міндеттеген. Тегінде, міндет қою – оңай да, соны ойдағыдай етіп тыңғылықты орындау – қиын екені Қали Нариманұлына бір кісідей аян. Іргелі қала дегенмен, Ақтаста да қашаннан бері жұмыс қолы жетімсіз. Осындағы іріліұсақты өндіріс орындары күн сайын газет бетінен де, жергілікті радио, теледидар торабын да пайдаланып, неше алуан мамандық иелерін, қара жұмысқа да кісі шақырудан тынбайды. Бірақ Жақсыбековтің өз басы жарнама арқылы айдалада, үнемі ауысып істейтін ауыр жұмысқа төзімді бұрғылаушылар табуға аса сенген жоқты. Сонсоң да тақысқой директор Үкілі төбеде жұмыс істейтіндерге ерекше жағдай туғызатынын ескерткен: солардың бірі – комбинат салып жатқан жаңа үйден барлаушыларға бірнеше пәтер бөлінетіндігі жайындағы уәдесі, әрине, бұл сыйлық барлау алаңында кем дегенде екі жыл еңбек етіп, әрі жоғары өнімділікке жеткендерге берілмек…

	Жақсыбековтің Белағаш аулына қайыра келуі де нақ осы, Үкілідегі барлаудың қамын ойлаудан туғанды…

	Тоқтасын қартты бұл жолы ауладан кезіктірді. Қолында шай кеседей алабажақ қарбыз, сірә, немерелерін қуантпақ болып бақшадан әкеле жатса керек.

	– Ассалаумағалейкум, қария!

	– Бар бол, деректір!

	Қартты ол көңіл күйі құрыстанып, кіші ұлдың тауқыметіне ренжулі жағдайда кездестіремін деп ойлаған. Тоқаң титтей де өзгермеген. Әлде сыр бермей іштей бекінген? Қалайда, бәзбаяғы қутыңдаған қалпы.

	– Әнеугүні уәде еткен қозыңды жеуге келдім, – деді комбинат директоры қартты сөзге жетектегендей тиісе сөйлеп. – Қылмысың да аз емес, қартайған кісі құсап үйде тек жату жоқ! Ау, сенің комбинаттың жұмыскерінде шаруаң қанша? Кім саған оны билептөстеткен?

	– Шаруамның баржоғын қазір көресің!.. – Тоқаң орнынан жайлап тұрып, лауазымды қонағын үйге емес, пішен қораға қарай бейімдеді.

	Қарттың көңілі бұзық екенін Қали пішен қораға ертіп келіп, шойын қара құлыпты ағытып, есікті айқара ашқанда білді…

	Сақалмұрты қара ормандай болып бітік өскен, бетаузы ісінген, кішірек көзі бұрынғыдан бетер сығырайып жабылуға шақ қалған, есіктен құйылған мол жарыққа тіктеп қарай алмай, қолымен бетін көлегейлеген Науқанбек пақыр төргі бұрышқа төселген құлаш жарым киіздің үстінен екіүш ұмтылып әрең тұрды. Мүлдем әлсіреп қалған ба, әлде қапылыста үстіне ентелеп кіріп келген сыйлы кісіден қысылды? Орнынан тәлтіректеп тұрса да, есікке бірден жақындай қоймады. Түпкіргі бұрышта сілейіп тұрып алды, өзің шақырмасаң – бері қарай бір адым басар емес.

	– Науқан батыр, мынауың не жатыс?

	Бір апта бойы өзіне қоныс болған қараңғы қорадан шынында да құтылдым ба дегендей, соған сенерсенбесін де білмей, аяғын сүйрете басып, Науқанбек тәлтіректеген қалпы бері шықты. Буынбуыны басуға келмей, шідерленген жылқыдай жүруден тосырқап қалыпты.

	– Мынауың барып тұрған қылмыс! – деді Жақсыбеков аула ішіндегі тақтай сәкіге жайғасқан соң. – Соқталдай кеншіні үйіңде түрме ашып, қамап қою, Тоқа, біздің заң түгілі, ескі рәсімде де, әй, білмеймін, мұндай жаза жоқ болар? Мынауың – түрме ғана емес, нағыз зындан! Жарық түсетін титімдей саңылау жоқ. Иісқоңыстың бәрі осында, ауасы сыз. Апырау, жынданып кетпей, Науқан шырақ, мына қапасқа қалай төзгенсің?

	Науқанбекте үн жоқ. Әлі де есін жия алмай отыр, әлде жарық дүниеге қолы жеткеніне қуанып, қапелімде мәңгу болып қалған тәрізді.

	Қали Нариманұлына жауапты тағы да сөзуар шалдың өзі қайтарды.

	– Мұндай «түрмеге» уақытым болса, мен өзімде қуана жатар едім, амал қанша, соған мұрша жоқ!.. – Кектенген қарт директордың өзіне де тиісе сөйледі. – Қайдағы зындан? Салқын қора, таза сәкі. Екі мезгіл ассу ішеді. Күнтүнгі ермегі – ұйқы… Мұндай рақат тұрмысты, деректір жолдас, сен өзің де түсіңде ғана көресің. Қане, өтірік деші осы сөзімді? Кеңпейіл Алла бізге тек жатыпішер болуға жазбаған…

	Қали Нариманұлы күліп отырып, Тоқтасын қарттың барлық айғақтарын теріске шығарды. Комбинатта Науқан сықылды жиырмаотыз қыдырмашылар барын, бірақ бірдебірін осы күнге дейін каталашка түгілі, жер астындағы қосымша қызмет жайларына қаматып, иә басқадай бір қысас жаза қолданбағанын ескертті де:

	– Адамға сену керек! Үмітің үзілгенше... – дегенді.

	– Сену керек! – деп кеңкілдеді Тоқтасын қарт. – Мына сықылды маубастарға сеніп көр! Бір жұтым арақ үшін бүкіл кенішіңді сатып жіберсін! Сендердің адамгершілік деп мадақ тұтып жүрген ойыншық заңдарыңды білемін. Ау, сонда, маскүнем атаулыны басымызға дәреттетіп, тыптыныш отырамыз ба? Сол тәрбиенің игі әсері – міне, алдыңда отыр! – Қарт таяғымен кенже ұлын жотасынан нұқыды. – Бұларды тек қана таяқпен жөнге салу керек! Аюға да намаз үйреткен таяқ екенін білетін шығарсың?..

	– Бәрібір қылмыс жасап отырғаның. Адамды нақақтан жазалауға болмайды.

	– Қылмыс па, жаза ма? Оны анықтайтын қазы сен емессің, Қали деректір! – деді Тоқтасын қарт комбинат басшысына түйіле қарап. – Тоқсанға келген кісіге ешқандай заң жүрмейді.

	– Мынауың қызық екен, Тоқта. Қашаннан бері пайда болған қағида?

	– Бұл шіркінді тақымына қылбырау салып, аяғынан ағашқа іліп қойсам да алжығандыққа саяды. Білдің бе менің заңымның еркіндігін? Нанбасаң, тоқсанға келіп көр! Сол кезде білесің… – Үй иесі таяғын тықылдатып, директорға бұрылды. – Жә, шаруаңды естірт, неғып жүрсің?

	– Білмей отырған шығарсың. Комбинаттың жұмыскерін түгендеп жүрмін. Науқан батырды қолқалап келдім. Бір жолға күнәсін кеш, өз бақылауыма аламын.

	Науқанбек бұл сөзге елең етіп, Қали Нариманұлына состия қарады. Сірә, сенбеген тәрізді, құрым киіздей ұйысқан шашын дырдыр қасыды.

	– Сендерге таңмын, – деп қарт әлдекімге кіжінді.– Әлгі қыдырмашыларыңды айтамын, жиырма шақты дегенің, сірә, бекер, мүтім Ақтаста жүз қаралы, тіпті бес жүз десең, қисынға келеді. Ау, соларға лайық жаза жоқ па? Он бес күн көше сыпырту да дені сау еркекке жаза ма?! Пішту!..

	– Арнаулы емдеу орындары бар. Үгіттәрбиеге көнбесе – еркінен айырып, зорлықпен емдетеміз.

	– Онда да баяғы дайын ас, салулы төсек?!.

	– Неге, темір торда, арнаулы күзетте отырады, – деп Жақсыбеков қарттың сөзін бөлді. – Тоқа, шын айтамын, Науқанды сұрап келдім. Қамап қойғаныңды естідім…

	– Баяғыда, мұсылман елдерінде ілім жолына берілген шәкірттерді ақырғы рет сынау үшін терезесі жоқ қараңғы үйге қырық тәулік қамап қояды екен. Сонда тәулігіне беретіні – бір үзім нан, бір жұтым су дейді…

	– Сенің айтып отырғаның – тарихаттың соңғы шарты. Софылық жолды таңдаған шәкірт қараңғы үйде отырып, оқығантоқығанын ой сарабынан өткізіп, тәубеге келедіміс. Сол сыннан аманесен өткендері басқа адам болып жаңғырып, жаңарып шығып, әулие софы атанған. Ал өте алмай жынданып кеткендер де болған, – деп жымиды Қали. – Сенің де, Тоқа, білмейтінің жоқ! Мұны неге сұрадың?

	Қарт кенжесін нұсқады.

	– Ақтастың каталашкасына бұл найсап әбден үйренген, қырортта жатқандай қуана жатады. Ал менің каталашкамда бұрынсоңды болған емес. Көрсін дедім. Қандай екен? Сұра өзінен.

	– Шал, сен өзі, әбден бұзылып, қияпастанған екенсің. Станоктың құлағын ұстайтын кісі таба алмай отырғанда, сапсау жігітті қораға қамап. Оныңды қой, ертеңнен бастап жұмысқа шығады.

	– Қали шырақ, сен өйтіп қажама мені. Бөтелке жинаумен бітетін жұмысыңа мұны енді, сірә да, жібермеймін. Ақтаста бұл аунамаған, лас етпеген бір қарыс жер қалмапты. Қолымда тұрып, Белағаштың сиырын бағады. Көнбесе соған – жатын орны әлгі болады…

	Кең аулаға шыққан соң есеңгіреген қалпы біршама тарқап, бойы сәлпәл серги бастаған Науқанбек комбинат директорының Белағашқа тектентекке келмегенін түсінді. Бұл үйге ол аса құрметті адам. Өзін де ерекше жақсы көретінді: құртақандай кезінде тізесіне отырғызып ертек айтып беретін; осы аулада екеуі доп лақтырысып, асық та ойнаған. Сірә, соның бәрі, өзінен де гөрі әкесіне деген құрметтен. Қазір де Қали Нариманұлы қияпас шалға тиісе сөйлеп, өзін қорғап отыр. Неге? Сенгендіктен, әлде өзін мәнді бір іс жүктемек?..

	Ұзақ жатудан бойы құрыстап, басы да зеңіп отырған жігіттің қапелімде ойға түсіп, ақылмен қорытуға шамашарқы жетпеді. Әзірше анық ұққаны – осы күнге дейін бірдебір туыс, иә ағаларының сөзіне құлақ аспай, еркінен шығып кеткен шалағай баласын өзінше «тәрбиелеуге» көшкен қияпас шалды кісілікке иліктіретін амал табылғаны. Ол – Қали Нариманұлы! Демек, өзінің қазіргі тағдыры – осы кісінің қолында. Осы ауылдың сиырын көздеп таутас кезе ме, әлде мына ауланың ғұмыры бітпейтін жұмысына жегіліп, әкесінің қарауына көше ме?

	Жігіттің ұнжырғасы түсіп тұнжыраған жүзінен қанқызыл леп білінді. Қали да бұл шіркіннің шыпасы әбден біткен бе, арақ жолына біржола түскен бе деп қамығып отыр еді, ісіңкі бетінен өмірге ұмтылған нұршырай аңғарып, жұмық көзінен де сіріңкенің лып еткен әлсіз жарығындай жарқыл көрген соң біржола иланды да:

	– Жә, Тоқа! Сиырды өзгелер бақсын, балаңды өйтіп қорлама… Өйткені, Науқанбектің кәнігі өнері бізге керек! – деді жалмажан. – Керек болғанда қандай! Сондықтан бұл батырды бізге бересің… – Жақсыбеков қолын сермеп, әлдекімге егескендей екілене сөйлесін. – Науқанбектің қолына тиген бұрғылау агрегаты сағат тықылындай тоқтаусыз жүреді! Бұл батыр сондай, көп жұрт білмейтін, білсе де игере алмайтын, әскездікпен қоса алапат күшқайрат та тілейтін ерен кәсіпке жаратылған…

	Науқанбек бірер мәрте ыңыранып, қозғалақтап қалды. Сірә, өзі туралы соншама мақтау естіген соң әлдене айтқысы келгендей. Тек соған батылы жетпей отырған тәрізді.

	Тоқтасын қарт та әлгіндей емес, әліптің артын бағып тыныш отыр.

	– Бұлардың ішетін кінәсі бізден… Айтыпайтпай не керек, тепсе темір үзгендей әлуетті азаматтарды жұмсай білмейміз. Қиынға салып жанын қинаудың орнына, көше сыпыртып, кәкіршүкір жұмыспен қорлап, әмбе мезі етеміз…

	Науқанбек қылмыстан ұсталған кісідей дегбірсізденіп жер шұқыды. Қали Нариманұлының айтып отырғаны – шындық. Тура көріп тұрғандай сөйлеп тұр. Бірақ оқталғанымен тағы да ләммим деген жоқ.

	– Жә, Науқан батыр, қайда істегің келеді? Айтпақшы, сені енді мына масқарадан соң… иә, Ақтастағы соңғы ылаңың ұмытылмай, өз бригадаңа жіберуге болмайды, сірә? Не ойың бар? – деп сұрады директор.

	– Жер астына енді түспеймін, – деп міңгірлерді бұрғылаушы жігіт. – Сиыр да баққым келмейді…

	– Сонда сен менің мойныма мініп, жатыпішер болмақсың ба? Балашағаңды кім асырайды? – деп Тоқтасын қарт дүрсе қоя берді. – Мынауың – тың сөз!..

	– Кең даланы аңсаймын!.. – деді күрсінген Науқанбек қос кексеге жалбарына қарап. – Әрине, ақымақ болып, барлаушылардан бекер кеттім. Әттең, не керек…

	Қали Жақсыбеков сәкіден жайлап тұрды. Науқанбекке жақындап барып:

	– Міне, міне, батырың ақырында шынын айтты! – Бұрғылаушыны ұйысқан шашына уыстап саусағымен бір осып өтіп, арқасынан қақты. – Сүйікті жұмыс – сүйкімді әйелің сияқты!.. Ертелікеш қасында болудан әстілі жалықпайсың, ә?.. Тоқа, қырсыққанды қой, кенжеңнің мына сөзі мені қуантып тұр.

	– Е, оны әлі… тексеру керек! Мұның шыны мен өтірігінің арасы – бірақ елі… – деп қарт комбинат директоры мен кенже ұлына алмакезек жаутаңдай қарап, кенет кемсеңдеп қоя берді. Сенгісі келсе де, түңілген көңілі мүлдем зәтте болып қалған ба, басын шайқап, көпекөрінеу шегесі босап қалды.

	– Әке, қойсаңшы! Қали ағаға мен ешқашан да өтірік айтқан емеспін. Өздерің де менімен бүйтіп сөйлескен жоқсыңдар… Барлаушыларға қайта қоссаңыз, Қали аға, сізді ұятқа қалдырмаймын, – деді Науқанбек желпіне сөйлеп...

	– Естіп пе ең, Тоқа, Үкілі төбеде біздің комбинат бұрғылау жұмыстарын бастаған… Екі станок апарып едік, қуаты ересен агрегаттар, амал не, соған қойған жігіттеріміз тілін біліп жүргізе алмай, әбден діңкелетіп отыр. Үйренгенше қиынақ болып тұр, – Жақсыбеков Науқанбектің иығына қолын салып, босаңқыраған бұлшықеттерін әрліберлі мытылады. – Науқан батыр, мен саған осы жұмысты тапсырсам деймін… Жаңа станоктың біріне аға жұмыскер болып барасың! Бұл енді сен үшін үйреншікті өнер. Өзің аңсаған кең дала, жел қыдырған оңаша төбеде істейсің... Кім білсін, жолың болып, бірдеме тауып та берсең… Онда бар ғой, тіпті қызық болар еді!..

	– Ойдойт деген! Қартайғанда Қали деректір бозжорға шықты! – Аяқ астынан кеңкілдеген Тоқтасын қарт таяғымен жер ді түртпектеді. – Ақтастың астындағы кенді тақырлап болып, үстіндегі шұқыма барлауға шықтым де. Қайырлы болсын! Қартайғанда тек тышқан аулаған кәрі бүркітке ұқсап, менің маубас ұлым екеуің елжұртқа масқара болмауды да ойлаңдарау, тегі?..

	– Шал, сен, қисық сөйлемей, жайыңа отыр! – деп Жақсыбеков бұл қалжыңға кәдімгідей реніш білдірді. – Ал, Науқан батыр, не дейсің?

	– Үкіліге барамын, – деп Науқанбек құрысқан саусақтарын сықырлатып, алқынып істейтін жұмысты сағынып қалғандай, бірден қутыңдап құлшыныс байқатты. – Бұныңыз сонда он тәулік істейтін вахталық жұмыс па? Оның өзі шатақ нәрсе...

	– Жоқ, біздің оған кісіміз жетпейді, күн сайын сегіз сағат.

	– Онда тіпті жақсы! Қажет десеңіз, Қали аға, жігіттер үйренгенше күн жылыда екі ауысым қатар істеп те беремін. Үйде бәрібір жұмыс жоқ, Өзипаның сыра бөшкесін сүйрегеннен маған далада жүргенім жақсы…

	– Шал, естідің бе, балаң рекорд қоямын деп отыр.

	– Сенбеймін, Қали, – деді теріс қараған шал. – Мұның ірекорты, әзірше... басқа шаруадан. Тегінде, басеке, қазірден бастап әңгіменің бетін ашып ал. Бұл неме ащы суды қайтеді екен? Бақылаушы жоқ кең далада бұрынғыдан да асырып жүрсе, өзі ғана емес, есіңде болсын, ыстаногың да қоса сорлайды...

	– Екі ауысым қатар істейтін болса, ішуге уақыт қала ма, өзің ойлашы? – Комбинат директоры бұл жолы да жауап күтіп, әкесіне емес, баласына қарағанды.

	– Е, бұларға бәрібір, ішуге жолдас кезіксе болды, орын талғамастан сіміре береді. Әлгі сырбаз досы Бақбай баламен қалайша кетіскенін естіп пе едің? Ал ол адамшылығы мол сырбаз жігіт еді... – деді қарт.

	Науқанбек төмен қарады. Құлағы да мезгілсіз уақытта қышып, дуылдап қоя бергенді. Соған да зықысы шыққан жігіт екі құлағын жұлып тастағысы келгендей алмакезек жұлқылады.

	– О, бұлар, геологтармен соңжарысқа түседі әлі, – деді директор, – тек шыдап бақсын! Өйту үшін, Науқан батыр, арақты қоя тұру керек. Ең құрығанда, Үкілінің барлауы бір жүйеге түскенше... Айталық, бесалты ай, тіпті бір жылға дейін. Қалай, шыдайсың ба? Біздегі тәртіп қатаң, бірліжарым жұмысқа кешіккендер болғанмен, жер астында ешкім де аузына арақ алмайды. Ал енді... анау оқиға жөнінде, шынымды айтсам, саған олар обал жасаған! Не дегенмен, біржола қумау керек еді, амал не, өткен іс!..

	– Бақбайдың кінәсі жоқ, ескерткенді ол, бүлдірген мен өзім! – деді Науқанбек басын көтеріп. – Ал онымен жарысу керек болса, несі бар, жарысамыз! Көмекшіге тек мықты жігіт таңдаймын. Ну, менің айтқанымнан шықпайтын, бір кісідей қажырқайраты бар. Ал ішу жөнінде, түк татпаймын, біржола қойдым десем – бәрібір сенбейсіз...

	Бір жанға керексіз боп қалып, жарық дүниеден түңіліп жатқанда, қол ұшын бере келген ұлағатты кісіге Науқанбек мейірлене қарады. Көптен бері бір адамнан естімеген жылы сөз де жанжүйесін елжіретіп, шексіз ризалыққа бөлеген.

	– Ішішпе деп мен саған міндет қылмаймын, – деп күлді Қали Нариманұлы Науқанбекті бауырына тартып. – Біржола қоюға, қиын да шығар. Айталық, мереке күндері, иә жұмыстан шаршап қайтқанда... Бірақ салынып ішпеу керек. Еркек емеспісің, өзіңдіөзің ұстай біл!..

	Науқанбек қыбыжықтап айналасына қарады. Есік алдында әрліберлі көлбеңдеп жүрген шақар тілді жеңгесі бөгет болды ма, әлде қытқыттап аулада жүгірген тауықтар шуылы? Бәлкім, басқа гәп? Қалайда көкейінде сайрап тұрған сөзін естіртуге шешіле алсайшы... Әкесі өзіне сенбейді. Өйткені осы үйдегі үлкенкіші туыстарының бәрі де, «Енді ішпеймін, қойдым» деген уәдесін талай мәрте естіген. Бірақ уәдесінде тұра алмады. Осы жолғы кіріптар отырысында соның бәрін ой елегінен өткізген: көргенбілгенін, осы күнге дейін алысжақынға, өскен ортасына тигізген пайдазиянын... Талай сағат тақтай есіктің саңылауынан телміріп ағаларын шақырды, жеңгелерін түстеді, тіпті аулада асыр салған немере бауырларына да жалбарынған. Солардың бірдебірі өзіне кісі екен деп бұрылған жоқ, ең құрығанда, туыс көріп, ішібауыры елжіреп есіктен сығаламады. Шалдан сескенді, әлде өзінен біржола түңілген? Бұрнағы күні соған да қамығып, буынып өлгісі де келді. Серейіп жатқанымды бірақ көрсін деп қырсыққан... Бірақ әккі шал соған да жол қалдырмапты. Сыптығыр жонылған бөрене қабырғадан қолына ұстар ештеңе таппады, тіпті күре тамырын қидалар бір шеге тапсайшы!..

	Ертелікеш бос жатқанда, неше түрлі қияли ойға түсіп, бір жұтым арақ аңсаудан да өзге дүниелерге әредік көңіл жүгірткен. Ұйқысы әбден қанды, салқын қорада ерігіп жатып, «Апырай, осым менің қандай жөнге жатады?» – деп те өзінеөзі сұрау қойған. Бақса, бар қызығып, бір өзі емес, балашағасының, Өзипаның, қартайған әкесінің, ет жақын туыстарының өзінен күткен үмітқуанышын ащы арақтың жолына байлапты... Не үшін, кім үшін, неге? Қанша рет айықтыру үйіне түнеді, қаншама мәрте жолдастық сот алдында болды? Тіпті кешегі көше сыпырған сиқы да жарасымды шаруа ма?.. Саралап қараса, соған ой жүгіртуге зауқы соқпаған, уақыты да болмаған. Айықтыру орнынан шықтыақ, есік алдынан, иә бұрыш айнала бергенде, бір досы құшақтай алып, сыраханға сүйрей жөнеледі. «Әй, осы, адам құсап тыныш жүрейінші» деген игі ойы да жайына қалады...

	Ал қазір?.. Қатыгез шал осы жолы біржола қатырды. Шарап түгілі, жарық дүниенің өзін көз алдынан көлегейлеп қойды. Әлгіндегі сөзіне қарағанда, сірә, әдейі істеген: тас зынданнан бір мысқал кемдігі жоқ қараңғы қораға қамап тастап, ызасырықтан өткізбек болған; бәлкім, құсталанып жатып, күн сәулесінің қадірін, еркін дүниенің парқын, соңғы жылдары өзі кешкен тайғақ жолдың масқарасын өмірдің сан алуан қызықшыжығымен салыстырсын, аңдасын деген... Онысы артығымен орындалды деуге болады. Бастапқыда тілегені – бір жұтым арақшарап болып, одан үміті үзілген соң, өмірден түңілгендей күпір сезімдер еді. Біртебірте көңілін торлаған бұлт сейіліп, ақжарқын шырайға ауысты. Қали Нариманұлы да білгендей тура, жаны жаңарып, ойдүниесі даланы аңсап, жарыққа ұмтылып, өз әлінше талпыныс жасаған мезет те жетті.

	Науқанбек қарт әкесі алдында дүйім жұрт сыйлайтын қадірменді Қали Нариманұлына жан сырын ақтарып, ағынан жарыла ақталғысы келді. Бірақ табиғатында бұйығы, тілі бірдеме ішкенде ғана шығатын болмысы өз ойын дәлдеп жеткізер орайлы сөз таба алмады. Қипақтап, жанжағына бірер мәрте ұмсына қарады да:

	– Мен енді ішпеймін, Қали аға, тіпті сыраны да, сеніңіз! – деді қызараңдап.

	– Сенбеймін, – деді әкесі, – талай естігенмін...

	– Ал мен сенемін! – деп Жақсыбеков орнынан тұрды. – Рақмет, бауырым! Солай деріңді білгемін... Ал онда не отырыс? Жүрелік. Сені әлі қытымыр келінмен де жарастыру керек шығарау?

	– Қалиаға! – Науқанбек әлгіден бетер, қипақтап тұрып, комбинат директорына тағы бір өтініш айтты. – Өзипаны сіз... ана сыра сатудан аластаңыз. Білесіз бе, арам ақша одан өте көп түседі... Жұмыскердің адал еңбекпен тапқан табысын көбіктен жеудің қажеті қанша!? Босат демесеңіз, Өзипа өз бетімен одан сірә да шықпайды. Сыра сатқанша көйлек тіксін, адал еңбек!.. О, ол бұған да шебер, нағыз ісмер!.. Ал Өзипа ол жерден кетпесе, білмеймін, мен өзімді тағы да ұстай алмай...

	– Жарайды, батыр. Бұл тілегің де орындалады, – деп Қали Нариманұлы машинасына қарай аяңдады.

	– Ау, басеке, қозы жеймін дегенің қайда? – Сасқалақтаған қарт орнынан сүйретіліп әрең тұрған. Қаншама мықтымын дегенмен тоқсан жас оңай жүк пе, кенжесінің соңғы сөзі әлқуатын езіп тастаса керек.

	– Қозыңды семіртуді біл, – деп күлді Ақтас директоры. – Бәлкім, оны Науқанбектің кен тапқан сүйіншісіне шығын етерсің?

	– Онда жолдарың болсын! – Тоқтасын қарт дірілдеген қолын ұсынды.





ТӨРТІНШІ ТАРАУ




	І

	Кешкі мезет еді. Күні бойы бірлестіктің геология фондын да жұмыс істеген Виктор Николаевич мейманханаға шаршап оралды. Сол бетінде төсегіне қисайған. Тілегені ұйқы емес, кереуеттің аласа басына аяғын тіреп қойып, ешнәрсе ойламай, делсал күйде жарым сағат тыптыныш жату. Содан соң жазып жатқан жаңа еңбегіне қайта отырмақты. Алайда ширек са ғат та тыныға алмады. Неше күннен бері тымтырыс тұрған жұдырықтай қара телефон кенет жан біткендей шыршыр етіп, безілдеп қоя берсін. Сөйлесуге зауқы болмай тұрса да, трубканы еріксіз көтерді.

	– Хеллоу, Табаров!

	– Сәлем, Лидочка!

	– Жалғызбысың? Қасыңда қызкеліншек жоқ па?

	– Лидия Сергеевна, нені ежіктеп тұрсың? Сен мекен еткен қалада ондай күпір тірлікпен мен ешқашан да шұғылдан ған емеспін. Сірә, шұғылдана да қоймаспын! – деді ағынан жарылып. – Неге сұрадың?

	– Бос болсаң, кездескім келеді. Бүгін, тап қазір!..

	– Тап қазір ме?

	Табаров самайын сипады. Күні бойы қағазға көміліп, фонды қазынасына құныққаны соншалық – самайын қыруға да мұршасы келмеді. Кейбір әскез еркектер құсап, күніне екі мәрте сақалын түзеп, ерін үстін, самайын жылан жалағандай жалтыратуды жаны сүймейтін, онсыз да жетімсіз уақытты текке шығындау деп есептейтін. Ал қазір?.. Амал жоқ, қырынуға тура келеді. Лидамен оңаша болу – өзі үшін әрқашан

да іңкәр сәт!.. Тіпті бірлестік кеңсесінде жұмыс жөнімен бес он минут ұшырасқанның өзінде Виктор Николаевичтің жаны жадырап, кәдімгідей қуанып қалатынды. Қашан болмасын Лида қолын ұсынады. Виктор Николаевич еркінсіп қолынан сүйсе де қарсылық етпейтін. Ал одан арғы етене жақындыққа? Ең құрығанда үлбіреген шиедей ернінен сүюге?.. Жожоқ, бос талап.. Қайсыбір күндері сүймек болып еміне ұмтылғанда, келіншектің сүйріктей жұмсақ саусақтары анталап келе жатқан ернін кесекөлденең баса қоятын. Кейде қолын ысырып тастап, ашқарақ кісідей батылырақ қимылдаса, Лиданың күлімдеп тұрған ойнақы көзі кенет тұнжырап:

	– Табаров, тоқтат, жетеді! – дейтін.

	Наз қылықпен еркелей айтса жөнау. Соңында ащы запыран тәрізді тұздық тұрғанын сезетін де сүр бойдақ ғалым еркінсінген әрекетін кілт тыйып, біразға дейін тіл қатпай томсырайып қалатын.

	Ал бүгін Лидия Скворцова көптен бері өзі күтпеген лебіз естіртіп тұр. Әмбе қандай қылықты үнмен, іңкәр болғандай ойнақы тебіреніспен? Жарайды десе, ертеңгі шаруаға нұқсан келеді. Оны бір сағатта шығарып сала алмайсың. Кездескен соң өзге дүниені естен шығарып, емінеркін отыру керек. Шарап та ішесің... Демек оның аяғы – ертеңгі жиынға сүлдерің құрып, басың меңзең болып бару. Бағдарлауынша, комиссияның ертеңгі мәжілісі бірер сағатта тарқамайды. Әркімнің өз жөнін адақтап, бетке ұстар бағытын айқындайтын келелі басқосу. Оған енді мұқият әзірлену қажет...

	Самайын сипап күмілжігенде Табаров екінші мәрте қырынудан да гөрі, осы жайтты көбірек ойлағанды. Сол себепті, қимай тұрса да, өзін бүгін қинамауға бекінді.

	– Апырай, Лида?

	– Неге күмілжідің, Табаров? – деді Лида әлгіден бетер тақымдай сөйлеп. – Әлгінде бекерақ ақталдың. Сірә, жалғыз емессің... – Сайтан әйел өзімен бүгін қайткенде де кездесуге бел байлаған тәрізді. Тақымдауы біржосын.

	– Жалғызбын, жалғызбын, Лидочка! – Табаров отқа түскендей шыжалақтады. – Ал күмілжігенім, жұмыс істеп отырмын... Тіпті буфетке барып, шай ішуге де мұршам жоқ.

	Скворцова жымжырт тосып тұр. Виктор Николаевичтің жүрегі сыздап, есілдертін алып жүрген келіншектің алқынған ыстық демін жұтқандай беймаза күй кешті.

	– Неге үндемейсің, Лидочка? Ренжіп қалдың ба? Қаласаң, ертеңгі кешті бүтіндей берейін. Ал қазір өкпелеме!.. Сөйтелік, жаным, – деді ғалым жалбарынған үнмен.

	– Виктор, өкінесің, тегінде... Ертең кездесуге бәлкім менің зауқым болмас, – деп келіншек те әріптесін әлденеге үміттендіргендей төндіре сөйледі.

	Лидада бұрынсоңды байқалмаған қылық...

	Табаровты беймәлім желік биледі. Бір сөніп, бір тұтанған үміт жүрегін лүпілдетіп, лепірген көңілі еліге бастады.

	Көз қиығымен үстел үстінде шашылып жатқан қағаздарды шолып етті. Алыпқосары шамалы енді, кешелібүгінде неше қайтара қарап, сан мәрте толғанып, әбден ширатып қойған. Бар айтары осының ішінде. Ертең ертерек тұрып, тағы да бір қарап өтеді. Иә, айтпақшы, комиссияның мәжілісі түске шақырылған, жергілікті сағат он төртте басталады. Демек, бұл түнді ұйқысыз өткізсе де, түске дейін тынығып, жазбаларын тағы бір мәрте қарап шығуға уақыт бар. Ендеше кездесуге тіленіп, өзін әлденеге қатты қажетсініп (мұны ол бірден ұққан) тұрған сүйкімді де сұлу Лиданың жүрегіне қаяу түсіруге болмайды...

	– Лидочка, құзырыңа құлдық! Қазір келсең де күтіп алуға әзірмін...

	– О, мұның еркектің сөзі! Ширек сағаттан соң есік алдында кездесеміз, – деді Скворцова дауласуды тілемейтін тұжырымды үнмен.

	Виктор Николаевич әбігерге түсіп, бөлмесін апылқұпыл жинауға кірісті. Үстел ғана емес, терезенің алды, теледидардың үстінде де үйіліп жатқан қағаздарын жиыстырғанша кесулі мерзім де таяды. Қырынуға уақыт қалған жоқ… Жалмажан төменге жүгірді. Ең құрығанда бір шөлмек шампан шоколадымен қосылып үстелде тұрса – жарасымды болар еді. Бірақ соған уақыт қайда?!.

	Сол бетінде вестибюльге түскен. Дес бергенде есік алдын торып жүретін саудагер әйелдер бүгін де қайта қоймапты, қияқ гүлдердің ағын да, қызылын да түстүстеп ұстап тұр. Табаров арзандау емес, бағасы тұздық раушан гүлдің бесеуін сатып алды – үшеуі қан қызыл да, екеуі қардай ағы. «Енді, – деп ойлағанды ол бір уақ күпір сезімге беріліп. – Лида түгілі, князь қызын да ұялмай қарсы алуға болады! Бір ақ, бір қызылды коридордағы кезекшіге сыйлаймын. Сонда ол сағат он бір болды, қонағыңды аттандыр деп мазаламайды. Әй, Лида, Лида?!. Мені осынша әурелеп, баяғыдай жас күніміз де емес. Сені қайтадан кездестіргелі, міне, үш жыл болды, содан бері өзіңде де, менде де маза жоқ. Тап бүгінде түкке қажеті жоқ татымсыз ерегесті қойып, айтқанға көнсең – қайта кездескен жылыақ жарасып кетер едік. Бәлкім, бір үйде түтін түтетіп бірге тұрар ма едік, кім білсін? Мынауың да соның кесірі... Қырықты артына салған қырқылжың бойдақ, ғылымның дардай докторы, бүкіл Кенді өлке геология бірлестігін аяғынан тік қойып, тізе бүктіруге әзірленіп, сол жеңіске күн санап отырған білгір Табаровтың қайдағы бір студент баладай қолына шоқ гүл ұстап, мейманхана алдында өткенкеткенге көз сүзіп тұрғаны – қайбір жетіскен қылық?!»



	ІІ

	...Томдағы кездейсоқ ұшырасудан соң Виктор Николаевичтен шынында да маза кеткенді. Баяғыдан да әдеміленіп, сыптығыр денесі белінен үзілердей болып, келісті келбетпен қиылған күлім көз келіншекке ол жантәнімен құлай қызығып па еді? Жоқ, қызықса да есінен айрылғандай, делсал күйге түскен еместі. Сөйтсе де?..

	Рас, сондаақ, «Сібір» мейманханасының мейрамханасында жападанжалғыз қалған мезетте, одан соң өз бөлмесіне келіп, ұйықтай алмай тыпыршып шыққан түнде де, ертеңінде Лиданы іздеп шарқ ұрған кезінде де ол асыл затын жоғалтқан кісідей беймаза күй кешкен. Жол билетін жыртып тастаған соң ақырғы күнгі мәжіліске еріксіз қалды. Томда кідіргендей ешқандай шаруасы болмаса да. Жанын жеген іңкәрлік еркін билеп, тежегені анық. Бірақ, амал қанша, құрбандығы әншейін болды.

	Баяндамасы тыңдалатын мәжіліске Лида келген жоқ. Зымзия жоғалып кетті...

	Секцияны басқарушы оны сырқаттанып қалуына байланысты деп түсіндірді. Скворцованың шын сырқаты өзіне байланысты болғанын конференцияға қатысушылардан білген кісі кемдекем. Білгенде не дер еді?

	Ал Табаровтан сол күннен бастап тыныштық кетсін. Институттағы жұмысына қайтып оралған соң оны ұмытуға тырысып, шұғылданып жүрген зерттеуіне құныға берілсе де тыншыға алмады. Лидадан кеткен өкінішін басқа әйелдерден қайтаруды ойлап, іңкәр кездесулерге ынтыға түссе де... Небір шытырман жұмыс үстінде отырып, бір уақ ойландыақ, кеудесін шалқақ ұстап, аяғын кердең басып, мейрамханадан шығып бара жатқан Скворцованы көреді. «Жаным!» деп аймалаған жас сұлу Нэллидің қасында жатса да, көзін жұмдыақ, тықтық басып өзінен ұзап бара жатқан Лиданың өктем бейнесі кескестей қалып, жанындағы әйелді аймалаған қолын кенет тартып алатын. Бойы да тітіркеніп қасындағы перизаттан суына бастар еді...

	Бұл қарсаңда Виктор Николаевич өзін жұрт сыйлағандай, әсіресе ақылды әйелдер қауымы құрмет тұтқандай парасатқа иемін деп ойлайтын: ғылымда өзіндік жолы, беделі бар ғұлама; еркектің де қоры емес... Ал Лидия Скворцова біле тұра, соның бәрін тәрк етті: не үшін, не себепті ол өзіне соншама өшпенді шырай білдірді? Бір кездегі оспадар қылығына қайтарған кегі ме? Бұған, сірә, шынтуайтын айтқанда, өзінен де гөрі – Лидияның осалдығы, нәпсіқұмар әрекетіне шындап қарсы тұрмағанды ғы кінәлі? Қазірде соны еске алудың өзі күпірлік. Аринабат мәселесі, әсіресе жас қыздардың абырой туралы түйсіктүсінігі тым арзандап, тіпті құнсызданып тұрған аумалытөкпелі заманда Лиданың өзін періште санап, жас шағындағы жаңсақ қадамын ұмытпауы – келеңсіз талап. Наз қылықты әйел жанға ұсақ та ұзақ өшпенділік жараса ма? Өз басы оны әлдеқашан жазылған жараға есептеген.

	Ақыры, төзе алмады. Томдағы кездейсоқ кездесуден екі айдан соң Скворцова тұратын Өскенге іздеп келді.

	Кенді өлкеге ол осылай тап болып еді. Бөгде кісі қиылып сұраса, қысымға алып қинаса да мойындап, «иә, сол үшін бұл өңірді таңдап едім!» – демес ащы шындық! Өзіне аян. Иә, сонсоң Лидия Скворцоваға...

	Кенді өлке ғалымға бірден ұнады. Әсіресе жер асты қазынасының орасан зор мүмкіндіктері жөнінен.

	Бұл қарсаңда Виктор Николаевич симметрия теориясын аяқтап, эксперимент үшін кең ауқымды, кені де мол регионды шарқ ұрып іздеп жүрген. Коль түбегінде сынақ жүргізуге рұқсат алғаны да сол кез еді. Дәйекті тұжырымға келу үшін, әрине, бір өлке аз болмақ. Қосымша аймақ, одан да зор аймақ табу – сол себепті мүдделі ісіне айналған...

	Кенді өлкемен танысу, оның барлану, даму тарихын бірер апта бойы шола тексеру кәнігі зерттеушіге аласұрып іздегенің осы дегендей ой салған. Қыртысы сүбелі, жері бай, әркім өз әлінше бағын сынап, әр төбені бірер жыл шұқылап, соныменақ олжалы болып, атақдәрежеге белшесінен батып жүрген ғажап өлке...

	Оның үстіне іздеп келген Лидасын тапты. Жалғыз емес, екеу екен. Скворцованың қасынан ол бетіпішіні, жоталы танауы, бәкене бойы, тіпті иегіндегі дөңгелене біткен шоқша сақалына дейін осыдан жиырма жыл бұрынғы Виктор Табаровты сойып қаптағандай, қағылез қылықты жасөспірімді көргенді. Лиданың Томда өзіне томсырая қарап, ерсі қылықтар көрсеткен себебін де сонда... дардай жігіт болып өскен Сергей Табаровты көргенде ғана ұққан: «Бұл да дарқан өмірдің маған жасаған әжуасы, – деп тілін тістегенді Виктор Николаевич. – Анам байғұс кейінгі жылдары, жасы егделеніп, денсаулығы төмендеген кезде, үй болуды маған көбірек айтатын еді. Немере көргісі келеті нін де қайтақайта қайталаумен дүниеден қайтты. Қайран ана сол күндерде тірі немересінің Қазақстанның қиян түкпірінде томпаңдап жүгіріп жүргенін, галстук таққан пионер екенін білсе қайтер еді? Бірер жыл ұзағырақ өмір сүрер ме еді, кім білсін?!.»

	Бақса, Лида сонау күннен, өзімен дүрдараз күйде ұштыкүйлі жоғалып кеткеннен беріде Кенді өлкеде тұрыпты. Осында келіп (Бұл жақта ешқандай туыс, танысы болмаған. Ешкім білмейтін шалғай бір қуысқа тығылуы, масқара жайын жасыруды ойлаған да, өр кеуде жас қыз көзін тарс жұмып, сұқ саусағын картаға тіреген. Саусағы тиген жері – осы, Кенді өлке регионы болыпты, жергілікті барлау мекемесіне жұмысқа орналасады. Әуелі жай техник, чертеж көшіруші болып. Соңынан ұлы есейіп, шираған кезде институт бітіреді. Ғылыми жұмыспен шұғылданып, бертінде кандидаттық диссертация қорғайды. Ал Сережа?.. Ол да жиырмаға жетержетпесте институтты тәмамдаған (мектепте аса үздік оқыпты, екіүш мәрте класс аттап, өз қатарынан озып кеткен де, он бес жасында жоғарғы оқу орнына түскен. Виктор Николаевич мұны Табаровтардың тұқым қуалаған зерделігіне балаған). Қазір ол шешесі басқаратын ғылымитематикалық партияда қатардағы геолог. Дербес зерттеумен шұғылданады. Табаровтың аңдауынша, жас маманды тамаша болашақ күтулі: өндірісте істейді, бұл болса – заман талабы; ғылыми жұмысы да өмірге ділгір тақырып – өндірістің күнбекүнгі сұрауынан туындаған... Иә, айтыпайтпай не керек, Сережаның жасында болса өзі де ешқандай толқусыз жұмысты нақ осылай, өндірісте бастар еді, тек қана қатардағы барлаушы болудан. Амал не, қазір оған кеш!..

	Сол жолы, келген бетіндеақ ол Лидаға жолығып, осы мейманхананың жайсаң бір бөлмесінде емінеркін отырып, сыр шертіскен. Скворцова да бұл жолғы кездесуде өзін іздеп келгеніне риза болғандай, ештеңе бүккен жоқты, көргенбілгенін түптүгел жайып салған. Естіген хикаятына есінен танған Табаров біразға дейін тіл қата алмай, тымтырыс отырып қалсын. Әлден соң:

	– Кешір мені, Лидочка. Егер кешіре алсаң?.. – дегенді даусы дірілдеп. – Шынымды айтсам, үлкен ерлік жасағансың. Әсіресе Сережаны тәрбиелеуің ғажап! Екеуміздің жолымызды қуып, геолог болғаны қандай жарасымды! Әкелік парызымды өтемесем де, Табаров әулетінің ежелгі дәстүрін ұстанып, ғылыммен әуестенуі, сеземін, түсінемін, сенің әсерің, сенің тәрбиең! Рақмет, Лидочка! Мұныңды мен, сірә, өмір бойы өтей алмаспын, қарыздармын саған!.. Тіпті кек сақтамай, ұлыма фамилиямды бергенің үшін де. Бұл енді сенің мейірман жүрегіңнің мырзалығы!.. Не тілейсің менен? Қысылма, қымсынба! Сен мені қайсар қылығыңмен, адал жүрегіңмен, пәк махабабатыңмен біржола мойындатқан жансың.

	Лида үндеген жоқ. Табаров тебірене сөйлеп, жан сырын ақтарып отырғанда да, одан соң өзінен жауап күтіп телміре қарағанда да, ол бұйығы қалпынан өзгере қоймады.

	– Неге үндемейсің? Айтсаңшы бірдеме... Жерге кіргізе ұрыссаң да көтеремін.

	Табаров қанша қиылса да, қағылез келіншек көкейіндегі шерін тарқатпады.

	– Сережаның ендігі тәрбиесін маған тапсыр. Не дегенмен ғылымның төрінде жүрген адаммын. Парасатты орта, үлкен қала, дәстүрлі қауым дегендей...

	– Жожоқ, Табаров, атама! Сергейсіз мен тұра алмаймын. Не көрсек те бірге боламыз...

	– Онда бірігіп тәрбиелейік.

	Табаровтың қыбыжықтап отырып төтесінен сылқ еткізген іңкәр тілегін де Лида қасақана естімегенсіді.

	– Бізді қашан таныстырасың? Кімнің фамилиясын иемденіп жүргенін Сережаның да білетін мезгілі жеткен шығар...

	– Жожоқ, оның әкесі тайгада, экспедицияда жүргенде қапылыста мерт болған. Түсінесің бе, мерт болған!.. Ол пақыр талантты геолог еді, ақжарқын, көпшіл, тым жақсы кісі еді. Өмірінің үштен бірін де жасамай, қыршын кетті сабаз! Ұқтың ба, Табаров, Сережаның әкесінің қандай айтулы кісі болғанын?.. Бұл лақап Сережаның көкейіне ес білгеннен беріде сіңісті болған. Балалар бақшасында жүргенде ол: «Папам менің алыс экспедицияда... Маған ол көпкөп әдемі тастар әкеледі», – деп мақтанатынды. Мектепке барып, ес білген кезде байғұс бала әкесінің келмейтінін, келмес сапарға кеткенін естіді. Сережаның сонда өксігенін көрсең, әй, қайтейін Табаров!.. Сенбейсің бе? Асықпа, тағы бірде мен саған оның «Менің әкем» деген әдеби шығармасын көрсетемін. Балаңның еркін тақырыпқа жазған қияли туындысы. Өмірді ойыншық көретіндерге ұлағат нәрсе. Өзің туралы қандайқандай жылы лебіздер айтқанын оқып көрсең?.. Табаров – Отан патриоты, жалғыз өзі қорықпай тайганы кезген, жан баспаған қияндарды шарлап, кен тасын іздеген табанды зерттеуші!.. О, сұрама, Виктор! Үй ішін сағынып, бесіктегі баласын бір иіскеуді аңсаған әке сезімін сәби қиялы қалайқалай өрген десеңші... Солай, Виктор. Мені бұл үшін кінәлама. Менің орнымда өзің болсаң қайтер едің, байғұс балаға не дер едің? Сенің әкең барып тұрған эгоист еді – өзінің атаққұмар, гегемон мақсаты үшін екеумізді бірдей құрбандыққа шалды деуім керек пе еді? Есіңде ме, бір кезде сен оны өлтірмек те болғансың... Ащы шындықты айта алмадым. Оны айтпаған соң шексіз ер Табаров туралы өтірік аңызды ойдан шығаруға тура келді. Ал сен, бірақ күнде, бірақ сәтте өмір жолын жаңа бастаған аңғал жастың жиырма жыл бойы көкейінде қиялдап жүрген ержүрек әкесін жоқ еткің келеді. Жожоқ, мұны Сережа да, мен де көтере алмаймыз... Екеуміздің біріміз жазым боламыз. Егер сенің тұла бойыңда бізге деген титтей де жанашыр сезім қалса, дүниедегі ең жақын кісілерім деп аясаң, Табаров, бүгіннен бастап мені іздеуден тыйыл! Ең жақсысы, ізіңше кері қайт. Түсіндің бе? Томда сенен не үшін қашып кеткенімді? Рас, көрген кезде шыдай алмадым, құшағыңда болғым келді. Неше жылғы зарым, сағынышым көзімді байлап, есімді алды. Сонсоң?.. Иә, керегі не, Табаров, көріп отырмын, ешбір өзгермегенсің, бәзбаяғы өзімшіл Виктор, жеңімпаз Наполеонсың! – Лида жалбарына қарап езу тарт ты. – Айтпақшы, сені бір кезде достарың «Бола алмай жүрген Наполеон!» – деуші едіау. Әлі де солайсың, Витя. Тек қана жеңіп тынуды, тек қана өзіңе қармауды тілейтін... Анаң марқұм атыңды қалай тауып қойған десеңші. Виктор – жеңімпаз23. Қиыла өтінемін, тұнық судай, өзімізге жайлы тыныштығымызды бұзба, тезірек жөніңді тап!..

	Шынында да сөйтті. Бұл сапарда ештеңе бітіре алмасын сезген соңақ, ізінше аттанып кеткенді. Бірақ біржола кете алмады. Кенді өлкенің бай мүмкіндігіне қызықты. Әлде талантты баласы мен сүйкімді Лиданы қайыра көргісі келді? Тегінде, өзімшіл көкейі соның екеуінен де үмітін үзбеген. Уақыт шіркін жан жарасының қандайын болса да емдейтінін білетін. Лидия да күндердің күнінде кінәмді кешіріп, жарасады менімен... деп те қиялдағанды. Ал ғылым эксперименті жөнінде?.. Бұған да бұлтартпас жолдар тауып, Кенді өлкеге жылдар бойы бойлағандай бұғалық салып, барынша мықтанып оралған.

	Содан бері Өскенге әлденеше мәрте келді. Кейбір жылдың жарымына жуық уақыты осында өтеді. Мұндағы ғылыми жұмысын сәтсіз дей алмайды. Көп нәрсені тындырды. Көп шаруадан үміті бар... Ал құдай қосқан қосағы дерлік Лидадан күткен үміті?.. Білмейді, міне, қазір де мейманхана алдында шыдамсыздана тосулы.

	* * *

	– Сәлем, Табаров!

	– Қайырлы кеш, Лидочка!

	Бұрынғы ізетпен иіліп қолынан сүйді де, гүлін ұсынды.

	– Оһо, тырысқанақ екенсің, рақмет!

	Қолтығынан алып бірден мейманханаға бастаған. Бөлмеге келген соң шынын айтты: бүгін өзін күтпегенін, жұмыс үстінде ұстағанын, сондықтан ешқандай әзірліксіз екенін...

	– Не тілейсің? – дегенді ақырында. – Ресторанда отырып қайтамыз, әлде осы жерге ассу алдыртамыз? Таңдау өзіңнен...

	– Маған салсаң, ештеңе де қажет емес. Осындаақ әңгімелесе береміз.

	Табаров қолын сермеді.

	– Оның болмайды, Лидочка. Сен менің әрқашан да қадірлі қонағымсың!

	– Витя, тырыспасаң да болады, – деді Скворцова сәлпәл қатқыл үнмен. – Зерігіп жүргем жоқ, шаруамен келдім...

	– Олай болса бір минутқа оңаша қалдыруға рұқсат ет. Шаруа десең, қайтемін, оған да көнемін.

	Буфеттен тез оралды. Құшағында – бір бума алма, тілдей шоколад. Бүгін өзі біржосын көңілді. Лыпылдаған газ отындай елпілдеп тұр.

	– Сәлден соң шай келеді, – деді алқына сөйлеп, сірә, бірінші қабаттағы буфеттен асыпсасып жылдам көтерілген. – Мен өзі, Лидочка, сендерге келуді жиілеткелі шайқор болып алдым. Бұрын ойлайтынмын: көшпелілер шайды үйреніп кеткендіктен көп ішеді деп... Ал қазір басқаша пікірдемін: бұл жердің ауасы ерекше құрғақ; шай ішіп құрысыңды жазбасаң, жұмысың өнбейді, құдай біледі!..

	Лида аңтаң. Өзі білетін Виктор Табаров мұнша сөзшең еместі. Ішімдегіні тап дегендей көбінекөп сазарып отыратын. Ал бүгін?.. Бір минут та аузын жапқан жоқ. Көңілділігі де жасанды емес, тым табиғи, ішін кернеген әлдебір қуаныштан туындап жатқандай. Әлде жұмысына разы, әлде өзінің мезгілсіз уақытта іздеп келгеніне?..

	– Бұлай отырғанымыз біздің келіспеді, – Табаров өкінгендей қолын сермеді, – бірдеме әкелуім керек еді. Дастарқанға жақында, ең құрығанда алма жеп, тісімізді қайрап отырайық!..

	Лида кенет мырс етті: «Тілегенің – тісіңді қайрау ма?.. Қазір, қазірақ саған не үшін келгенімді білген мезетте зар қақсайды, тек шыдай біл!»

	– Сөйле, Лидочка! Неғып жүрсің! – деп ғалым сөзді тағы да өзі бастады.

	«Бірден айтсам бүлдіремін. Бұл шіркіннің қоңқақ танауы көріктей гүрілдеп тұр екен. Әрине, менен күткені басқа дүние. Ал мен бұған?.. Иә, бұл бөлмеден Табаровты өз дегеніме қайтсем де көндіріп шығуым керек!..»

	– Асықпа, Табаров. Кеш өзіміздікі емес пе, – деді Лидия Сергеевна алманың бірін қолына ала беріп.

	Виктор Николаевич көзілдірігін маңдайына көтеріп, қонағына түйіле қарады: Лиданың өзіне жайданжай келмегенін сезген, далбаса көңілі бірақ одан басқа пейіл күткен. Ал қазір сол үміті үзіліп, іңкәр адамның жүрістұрысынан селкеу әре кет көріп, сонысынан қымсынғандай шырай аңдаған соңақ, әлгіндегі жайдары жүзі күрт өзгеріп, бұлт шалған күн көзіндей түнере бастады... Соны бірақ қонағына сездіргісі келмей, үстел үстінде шашылып жатқан алмалардың бірін тісіне басты. Сөйтіп, екеуі де біршама уақыт Алматы апортының мұрынды жарған қышқылтым иісіне еліткендей боп, тымтырыс отырып қалғанды.

	Сол мезетте есік қағылып, бөлмеге электр самаурын көтерген кезекші кірген. Соңында шәйнек пен кесе ұстаған жәрдемшісі бар. Екі әйел әкелгендерін үстел үстіне ретретімен орналастырды да, көңілді сұхбат тілеп, іле шығып кетті.

	Виктор Николаевич шай құйылған кесесін көтерді:

	– Қане, шайымыз тәтті болсын. Оңашаланған кешіміз де есте қалғандай сәтті болғай!..

	– Алайық, алайық! – деп сықылықтады Лида өзіне ұсынылған кесені қолына алып. Іштей бірақ: «Шайың қазір ащы запыранға айналады, мүлдем кермек татып жүрмесін», – деп ойлағанды.

	Сұхбаттары өрістемеді. Сонсоң ба, екеуі де шөлдеп қалған кісідейақ ыстық шайды рақаттана сораптады...

	Әлден соң Лида шай кесені алдынан әрірек ысырды. Қолындағы алманы жеп бітірді де, боқшасынан орамал алып, аузын сүртті. Бөлме иесіне қылымси қарап:

	– Виктор, ертеңгі мәжіліске әзірлігің қалай? – деді. – Бұл оны қайдан біледі деп бекерге таңданба. Өскенге не үшін қайтып оралғаның маған мәлім: бізді соғасың, пәленбай жыл нан жеп, өзімізше мәнді іс көріп, беріле шұғылданған жұмысымызды парықсыз етпексің. Әрине, өзіңнің мүдделі сынағыңа даңғыл жол ашу үшін!

	– Бізді дегенің қате, Лидусь!.. Бәріңді емес, бірлестік басшыларын, өркөкірек бас директорын. Өзін құдай көріп жүрген әкімге мұндай соққы, тегінде, пайдалы шара! Тәубеге келіп, портфельсіз жүрген сен сықылды, мен сықылды қарапайым пенделерге бір мезгіл кісі деп қарайтын болады. – Табаров қолындағы шай қасықты тарс еткізіп үстелге лақтырды. – Құдай ақы, сенің бұдан бір тал шашың түспейді.

	Лида басын шайқады. Келіспейтінін, бұл хақында дауға түсуге әзір екендігін сездіре тамағын кенеп, Табаровқа кідие түйілді.

	– Өйтіп мені алдарқатпа, Табаров! Әлденақ ашуланып қалдың, – деді. – Шашпен құтылсақ, ренжімес едім, сенің тілегенің – бас!..

	Виктор Николаевич те мына сөзден соң аянбасқа бекінді:

	– Лидия Сергеевна, турасын естірт, кімнің жұмсауымен жүрсің? – деп салды кенет. – Саған дәті барып, пасық міндет жүктеген кім?

	– Бекерге күнәкар болма, Виктор! Өз қалауыммен келдім.

	– Сенбеймін. Әлдекім сені өзіне қолшоқпар етпек! Дәлел керек пе?.. Ертеңгі мәжілістің жайжапсарын қапысыз аңдауың... Менің сынымның сұғын да жете біліп отырсың. Ал бұл – комиссия мүшелеріне де жете мәлім емес...

	– Өзің буфетке кеткенде оқып алдым, – деді Лидия Скворцова сәлпәл жымиып.

	Табаров теледидардың үстінде қаттаулы жатқан қағаздарына жалт қарады. Бір беті де қозғалмаған, әлгінде өзі қойған қалпында тұр.

	– Көреген көңілім айтады, – деді ол жайбарақат сөйлеуге тырысып. – Сені жұмсаған дәуде болса... қырқылжың директорың!.. Өйткені бір жан бұл шаруаға нақ сондай мүдделі емес. Демек?.. – Табаров әлденеге ызаланғандай мырс етіп, қолын ербеңдете сермеді. – Ғажап, ғажап аярлық! Өзін «Құдаймын» деп жүрген кісі нақ мұндай мекерлікке барады екен?! Апырай, еркектердің шаруасына қатындарды араластырып, соншама құлдиламаса қайтер еді?..

	– Мемлекеттік шаруаға, шатаспа, Табаров! – деді. Скворцова. – Бір ғана Кенді өлке регионында жүз қаралы әйелдің геолог боп жұмыс істейтінін, ал бүкіл бірлестікте еңбек етушілердің төрттен бірі нәзік сезім өкілдері екенін ұмытпа, ғалым жолдас! Мен де саған, қадірменді геология докторы, базарда жүрген қатынқалаш емес, Кенді өлкенің кен барлауына ғылыми жөннұсқа сілтеп отырған кеңесші маман, дардай ғылым кандидаты екенімді жадыңнан шығарма!

	– Қатындар жөнінде қатеден айттым, мойындаймын, Лидусь! – Кішірейе сөйлеген Табаров шыпшып тершіген маңдайын сипады. – Әлбетте, сені оларға қоспаймын, тіпті жақын қоныстамайсың! Менің сөзім өзге тұрғыдан айтылды. Иә, иә. Құдайбергеновтің мына қылығына солай демеске шарам жоқ... Апырау, бір төбенің басынан өзіне қос құлаш жайлы жер іздеудің орнына, көрдің бе, Кенді өлкенің бәзбаяғыша қожасы болып жүре беруді, өзгеге тиесілі атақабыройды бұрынғыша қамти беруді аңсауын? – деп күйінген ғалым тағы да кектенген арнаға түсіп кеткенін аңғарған жоқ. – Сонда ол, Ілияс Мұрзаевичті айтамын, сенің маған ерекше қадірлі жан екеніңді, дүниедегі әйел атаулының бәрінен де қымбат, сүйікті болғаныңды қай дан білген, қашан, кім арқылы?.. Қандай сиқырдың құдіреткүшімен? Ғажап!.. Мойындауға тиіспін: мұнысы барып тұр ған ізшілдік!.. Ал сен екеуміздің досжаранға сездірмеген құпиямызды жария етпес үшін қашып келдің емес пе бұл өлкеге?.. Құдайбергенов және Лида! Мүлдем қисынсыз одақ! Жожоқ, мүмкін емес, тіпті ақылым жетпейді! Жер бетіндегі ең жақын, ең сүйікті кісім! Ол – сен! Сөйте тұра бұл өңірдегі бірденбір қарсыласым, күні ертең жар басынан құлатпақ болып отырған қас жауымның қолшоқпары да – сен!..

	– Тоқта, Табаров! Сен тіпті менің аузымды аштырар емесің.

	Мен әлі ештеңе де айтқам жоқ. Ал сен ойыңдағы өксікызаны төктің де салдың, – деді әйел сүйрік саусағымен үстелді тықылдатып. – Әңгіменің шыжығы – алда!.. Сондықтан алдын ала шала бүлінбей, сабыр сақта...

	Виктор Николаевич кенет Лидаға түксие қарады:

	– Ал айт, құлағым сенде! Тағы нені бүгіп отырсың? – деді тісін сықырлатып.

	– Ертеңгі сөзіңді қолқалап келдім, Витя. Біржола айтпа, аузыңды ашпа демеймін. Сөйтсе де барлаудың бұрынсоңды принципіне, бағытбағдарына тиіспей, өзіңе керегіңді, сынағыңа керекті жіңішкелеп сұрасаң да, ештеңеден ұтылмайсың...

	Табаров неден күдіктенсе – соны естіді. Әлгіндегі қаралауының бәрі күдікті көңілінен туған далбаса қиялы еді... Есіне сап ете қалған қырсық ойды тексергісі келіп, әдейі айтқанды. Бақса, қателеспепті. Лидия Скворцованың өзіне барлау жетекшісінің жұмсауымен келгеніне ол енді шүбәсіз иланды...

	«Ілияс Мырзаұлын опоңай құлатам, мойнын бұрғызбас айыптармен өзіме жығынды етемін дегенім бекер екен. Көрдің бе, мәжіліске бір күн қалғанда ойлап тапқан амалын? Осыдан соң оны қалай ғана сұмпайы демейсің!.. Тегінде, оны бекерге ҚҰДАЙ атандырған. Қайдағы құдай, қу ТҮЛКІ ол – құлқын тілеуі үшін небір зұлымдықтан тайынбайтын. Жоқ, оның аярлығы, турасын айтсам, түлкіден де асқан зымиян. ТАЛЕЙРАН!.. Иә, иә, нағыз сол! Жаңа таптым. Біздің заманның құртақандай Талейраны! Кім атаса да тауып қойған... – Ілияс Мырзаұлының лақап аттарын бірінен соң бірін есіне түсірген Табаров кенет кеңккеңк күлді. – Маған сүйікті әйелді жұмсап, опоңай келісе қоймақ. Ымыраға келмек! Әрі дегеніне жетпек!.. Ал Кенді өлкенің кен барлауы тежелмесе, біржола тоқтап қалсын! Құдайбергеновтің бұған ештеңесі кетпейді. Кеншілер тек зардап шегетін...»

	– Қайталап айтайын, Лидусь. Менің жойқын сынымнан бірлестіктің бірдебір қызметкеріне зәредей зиян келмейді, – деді Табаров ашына сөйлеп. – Сенің де жұмысыңа, беделіңе ешқандай дақ түспейді.

	– Табаров, қайтесің аңқауланып, бізді де аңқауға санама, – Лида қабағын түйді. – Сен бір ғана Құдайбергеновке тиісіп отырған жоқсың, бүкіл бірлестік геологтарының, менің де өмір бойы сеніп, табынып келген, иә, ізденіс жұмысыма негіз етіп жүрген болжамтүсініктерімді жоққа шығармақсың... Ал біз, не десең де, бірдебір өндірісті шикізаттан тарықтырып, құдайға шүкір, әзірше тоқтатқамыз жоқ!.. Ала білсең. – Кенді өлкеде барланған кен көмбесі аз емес. Амал қанша, шынымен ділгер болса – оны шалғай қиырдан да тасиды... Ал сен, «Келдім, көрдім, жеңдім!..» дегенге басып, қаншама жұрттың неше жылғы еңбегін, ізденісін бульдозерше таптап өткің келеді. Мұның да сенің осы өңірдегі адамдар тағдырын аяққа тебу!.. Мәселен, мына менің. Менің кандидаттық диссертациямның тақырыбын білесің бе? Ілияс Мырзаұлының докторлық зерттеуі де сол... Жә, өзгелерді аямайақ қой, апырау, жиырма жыл өткен соң қайта айналып, мені тағы бір мәрте жарға жықпақсың ба? Сенде тегі аяушылық сезім, мейірім деген ұғымдар бар ма, тегінде?..

	– Қайран, Лида, не дейін саған? Бұл іске бекер араластың.

	Көңілің қалады...

	– Мен саған осы үшін келдім, ескі дос, – деді Скворцова ақырғы көзірін естіртіп. – Сені арзан сөзбен арбауға болмайды, оныңды білемін... Сондықтан егес сөзді қоялық. Тілімді алсаң – ұтарың көп!.. Мені де құрқол келді деп ойлама, Витя...

	Табаров кенет ойына сап еткен күдікті жасыра алмай:

	– Апырау, соншама тырысқандай Ілияс Мұрзаевичтің сен кімі едің? – деп салды.

	– Досымын, тек қана ниеттес досымын, Витя, – Лида қызараңдап төмен қарады.

	Әккі Табаровтың назарынан әйел жүзіндегі шұғыл өзгеріс тысқары қалған жоқ. Ол тіпті манадан бері таба алмай отырған құпия кілтін жаңа ашқандай құнжиып, Скворцованың бетіне оқты көзбен қараған.

	– Сырт көзге адуын, бет қаратпас дөрекі көрінгенмен, Ілияс Мырзаұлы жаратылысында қайырымды кісі. Қайырымды болмаса, бұл өңірге сені жолатпас еді... Сол себепті, сен де оны түсін. Түсін де қол алысып, келісімге келіңдер! Менің де тілегім – осы, екеуіңді ымыраға келтіру!.. Онымен сырлас қана емес, ниеті бір әріптес екеніме сендің бе енді? Сенсең де, сенбесең де – бұл менің имандай шыным, Витя!..

	Табаров сенген жоқ. Әйелдердің әншейінгі жалтаңбайы деп ойлады. Солақ екен, санасын терісқағыс ой шырмап, бүкіл жан дүниесі сөгілгендей әлемжәлем күйге бөленсін: Лиданың өзін танымайтын, жат дерлік қалада, бейтаныс көшпелілер ортасында еркетотай болған сырын да жаңа ұқты; арам пиғылға ұрынған санасезімі хор қызындай көрікті келіншектің оспадар ғана емес, барып тұрған зымиян, қарттық шекке баяғыда жеткен кәрі қырқылжыңмен қалайша жиіркенбей бір төсекке жатып, ашына боп тіл табысқанын ұғына алсайшы. Лиданың үш жылдан бері өзіне иілмей, әурелеп жүрген құпиясы да, сірә, содан?.. Соны білген соңақ өкініш пе, бақталасына деген өшпенділік пе, әйтеуір жанын жеген бір өксік өзегін өртеп, еңсесін біржола тұқыртып алды. Демде ойлағаны – кек, қас дұшпанынан тек қана кек қайтару болғанды.

	– Лида, жаным! – деді ол дірілдеген үнмен, қалшқалш еткен бойын әрең тежеп. – Иланымды дәлел айтпасаң, мен бұл жайында, ғапу ет, басқаша, мүлдем терісқағыс ойға беріліп отырмын. Лида, сөзіңе сендір, сендірсең ғана... бәлкім тілегеніңе жетесің!

	Енді әйел қиналды. Тамағы құрғап қалған ба, үні шығар емес. Самауырға еңкейіп, шай құйып алды. Виктор Николаевич қыбыр еткен жоқ, жауап күтіп, бедірейе қарап отыр. Суыңқырап қалған шайды Лида бірекі ұрттады.

	– Мен оған қарыздар адаммын. Түсінесің бе, Табаров, қарыз кісімін! Әлбетте, бұл да сенің арқаңда...

	Виктор Николаевич басын шайқап, тамағын кенеді:

	– Жожоқ, сенбеймін, түсінбеймін!..

	– Әділін айтсам, әйел затын сен ешқашан да түсінген емессің. Жә, бұл хақында сөз етудің қажеті қанша? Өйткені өткенкеткен іс!.. – деді Лида қолындағы кесені шайқап. – Менің орнымда болсаң, өзің қайтер едің?.. Әрине, қазір шіреніп отырып, жазғыру оңай.

	– Қайтер едім? Сенген ісіңе адал болу керек. Сүйгеніңе де ақырғы демің үзілгенше!..

	– Сұраған екенсің тыныш отыр, сөзімді бөлме! – деді Скворцоваға кенет қабағын тыржитып. – Сенің арқаңда осы өлкеге тап болған жылы жүдепжадап жүріп, күндердің күнінде, иә, бұл Сережаның қырқынан шыққан кезі еді, мархабаты түсер деген далбаса үмітпен жұмыс сұрап, бас директордың қабылдауына кірдім. Ал оған сұранғандар сол күні жиырма шақты кісі еді. Ілияс Мурзаевич жайымды түсінді, кіріптар жағдайымды ден қоя тыңдап, мейірім көрсетті. Бәлкім, жаны ашыды, әлде болашағыма сенді?.. Әйтеуір ол кісі маған мәнді жұмыс қана емес, жатақаханадан жеке бөлме де бергізді. Сол күні мен өзімді тұңғыш рет шексіз бақытты сезіндім... Сен, әрине, сол жылдары бұл өңірде жатақханадан бір кереует алудың, балалар бақшасына сәби орналастырудың қаншалықты қиямет екенін білмейсің де түсінбейсің: соңғы көйлегін баланың жаялығына жыртып; өзі қара нан мен мөлдір суға қарап қалған; қырық жамау етікпен ұяла кіріп; бейшара халін, жүдеужадау жүзін қалай жасырарын білмей... қымсынып отырған балалы жас әйелді көз алдыңа келтіріп көрші, Витя?.. Келтірдің бе? Келтірсең – менің қандай халде болғанымды, Ілияс Мұрзаевичке не үшін қарыздар екенімді түсінесің. Құдайбергеновті мен қысылған кезде қол ұшын берген мархабаты үшін де сыйлаймын. Шынтуайтын айтқанда, ол сенің ғана емес, марқұм шешеңнің де қолынан келмеген кісілік жасады!.. Иә, иә, нағыз бауырмал, жанашыр пиғылды мен өзің әлгінде мысқылдап, жат жер, бейтаныс халық... деп атаған көшпелді қазақтардан көрдім. Бұлар, тегінде, нағыз бауырмал жұрт!.. Соның арқасында, міне, көріп отырсың, ешкімнен де кем емеспін... Басымда жасаулы баспана, бүкіл регионға жетекші партияны басқарамын...

	Лидия Сергеевна тыныс алғысы келгендей, бірер минут үнсіз отырды да, кенет мырс етіп, сөзін жалғады:

	– Сережа ержетті. Кімнен кем? – деді. – Неден олқы? Зерттеуге ынтасы болса – ауқымында бүкіл Кенді өлке регионы... Жас маман үшін аз ба бұл? Түсіндің бе, Табаров, Құдайбергеновтің мен үшін – кім, қандай дос екенін?!. Біле білсең, Ілияс Мұрзаевичке сен де қарыздарсың. Мен үшін, шапағатын әкесіндей көріп өскен балаң үшін!

	– Қарыздармын? – деп қайталады Табаров құдды бір осы сөзді жаттап алғысы келгендейақ. – Ойласамшы Қазақстанның күншығыс қиырында өмір бақи қарыздар боп өтер жабайы далалық жер басып жүргенін. Есіме салғаның жөн болды... Әйтпесе мен байғұс түк білмей, бұл дүниеден күнәкар қалпымда өтеді екенмін. Рақмет!..

	Виктор Николаевич қарсыласын тағы бір мәрте әжуа етуден бас тартқан жоқ. Тіпті ыза болып отырып:

	– Қайырымдылығы үшін Ілияс Мұрзаевич сенен нендей төлем сұрады? – деп те түйреп салғанды.

	– Сабыр ет, Витя! – Лида әріптесінің дөрекі сауалын естімегендей, Табаровқа жақындай түсіп, еміне сөйледі. – Егер оның бүгінгі әрекетінен, не пиғылынан титтей де арамдық, иә сен үшін зиянды пиғыл көрсем... келмес едім. Өйткені мен екеуіңе де жанашыр адаммын. Әмбе бұл істе өзімнің де, әсіресе Сережаның мүддесі бар... Сол себепті, ғалым қонақ, менің достық ақылыма тым кіржимей құлақ ас! Ау, екі теке тар өткелге таласып, бірбіріңді гүрілдеген тау өзеніне құлатқанда не табасыңдар? Сендер ғана емес, одан біз де жапа шегеміз...

	Табаров жекпежек тілеп жұдырығын түйіп, кіжінген қалпынан міз баққан жоқ.

	– Соңғы айтарым, – деп Лида өкпелеген кісідей, Табаровқа состия қарады. – Бүгін жұмыс аяғында мені бастық шақырды... Байқаймын, сен сұңғыла бізде болған екіүш жылда тек жүрмепсің. Ілияс Мұрзаевичтің әлдебір олқылықтарын түп етегінен мықтап ұстапсың. Қалайда ол қатты алаңдап отыр. Директормен оңаша сұхбаттан ұққаным осы. Біздің директор өзіне қарсы тұрғанды аямайды. Ал көңілі құласа – одан асқан жомарт жоқ! Қалай десең де, Виктор, ойлан, ол кісі іс басында отырған адам!.. Сенің де жағдайың маған мәлім. Осы жаққа алғаш келгенде утопия теорияңа сеніп, соңыңа ергендер қанша еді, ал қазіргі жақтастарың қанша?.. Безбенге салып көр!.. Олай болса, бұл тартыста кімді кім жеңеді? Екеуің де бүгін соны кесіппішіп айта алмайсыңдар, сірә? «Демек, – деді Ілияс Мұрзаевич маған, – әңгімені насырға шаптырмай, Виктор Николаевичпен өзара оңды шешкеніміз жөн. Өзіміздің пайдамызға және бірлестік қамын ойлап...» Ұқтың ба бұл сөздің мәнін? Менің аңдауымша, саған ол бір экспедицияны дербес бермек. Қазіргі жағдайыңда осал сыбаға емес!.. Барлау экспедициясы барлық күшқұралымен, жұмыскер, мамандарымен – сенің иелігіңде болады! Симметрия теорияңа қанша дерек керек, қанша кен көзін ашасың – бәрбәрі өз қолыңда!.. Ал қалай? Меніңше, бір емес, жүз сұлуға тұрарлық ұсыныс!.. – деп жорта күлген Лида ғалымды емексіткендей қолынан сипады. – Не дейсің бұған?

	– Не деймін? Күтпеген ұсыныс, – деп міңгірледі Табаров. Кенет әлденеге тістеніп, терезе алдында, теледидар үстінде қаттаулы тұрған қалың мұқабаларды нұсқады. – Көрдің бе, қаншама әзірлік? Соның бәрінен енді сенің аяулы қамқоршыңды жарға құлатпау үшін бас тартуым керек. Тек қана бір сен үшін?!. Ал ол екі жеп тағы да биге шығады. Биге шығып алып, қолайына жаққанды істеп, бұрынғыша: «Бұл экспедицияға бармайсыз, ал анаған... рақым етіңіз!» – дейді. Бұл да бір сірәау, қаншама жұртты дүрліктіріп, шу көтеріп, содан енді жемежемге келгенде жалт бергенім қалай болады?.. Қайран, Лида, Лида!.. Қайдан ғана кез болып едің?!.

	Скворцова мырс етті.

	– Табаров, мен жолықпасам, бүгінгі әңгіме мүлдем болмайтынын да ұмытпа, тегінде. Кенді өлкеге ту баста кім үшін келіп едің? Кен іздеп, әлде мені?..

	Виктор Николаевичта үн жоқ. Тымтырыс отыр. Өзінен жауап күтіп, жауаптан да гөрі мархабатты әрекет тілеп, бәлкім, сол үшін өзін ұстай алмай, ашына сөйлеген Лиданы көрмегендей, үстел басында оның бейжай күйге түсіп қамыққанын да ұмытып, беймаза күй кешкені анық. Күйініш пе, қызғаныш па, әлде жеңілгенін мойындап, біржола торығу?.. Әйтеуір ол рингтен сүлдері құрып титықтап шыққан боксерге ұқсап, делсал, жарық дүниеден түңілгендей енжар күйде тымтырыс отырып қалғанды.

	«Айналасы бірақ сағатта қолымда деп жүрген жеңісінен айрылды. Үш жылдан бері ойқиялына, осы өңірдегі барша әрекетісіне талғажау азық, рухани демеу болған нақсүйерінен де біржола сыпырылған тәрізді. Соның бәрін күйреткен кім? Бәзбаяғы Ілияс Құдайбергенов!.. Барлау алаңында – бір, өріс ала бастаған кезде сынағына тыйым салып; өмір жолында – екі, перзент сыйлаған әйелді өзіне нақсүйер етіп... Енді мен сол сұмпайыға кешірім жасап, жаны қысылған сағатта қол ұшын беріп, ол тұтылған тығырықтан құтқарып алуым керек? Кім үшін? Жанымдай жақсы көрген сүйікті Лида үшін, дүниедегі жалғыз перзентім үшін!.. Бұл да, сірә, дарқан өмір адамға күн сайын сыйлайтын сыбағаүлестердің, өзіміз кейде «жазмыштың жазуы солай» деп түсіндіретін бұрылыссоқпаларының бірі боларау. «Әйел заты – құштар ісіме, ғылыми мақсатыма зор бөгет!..» – деген қағиданы ширек ғасыр бойы бұлжытпай сақтап та, ақтап та келе жатқан мен, тап бүгін, аяқ астынан өзімеөзім қиянат жасап, жүз сексен градусқа теріс айналып, өмірлік мұратымды шұғыл өзгертуім қажет!.. Сандалыпсың, Кенді өлкенің ойыншық ҚҰДАЙЫ! – деп кіжінді Табаров жұдырығын түйіп. – Сен мені бұқпадан соқсаң, мен сені жұрт алдында, ашық алаңда жайратамын! Орныңнан тұрмастай етіп, аяғыңды аспаннан келтіріп! Өз білемің көп қырсық қылығың үшін! Лидадай асылымды қызметтік міндетіңмен өтейтін арзан қамқорлықпен аялап, қолыңа түсірген аярлығың үшін! Тұра тұр, Табаровтың кереметін ертеңгі мәжілісте көресің!..»

	Виктор Николаевич сол минуттаақ үстелге отыра қалып, ертеңгі сөзін ту басынан қайта қарауға құлшынғандай жігерленіп, манағы әзірде жинап қойған жазбаларына тырнағына жем ілген бүркіттей құздия қарады. Айтар ойы да, соны бекітер дәлелдеректері де көңілінде сайрап тұр, соны тек ақ қағазға салалап, ғылыми жүйемен саралап түсірсе болды. О, бұл – Кенді өлке билеушісін «хандық тағынан» біржола құлатар, отыз жыл бойы бір өзі билептөстеген барлау ісінен аластайтын сөз болады; сөз емес, үкім десе де рауа!..

	«Көрдің бе, сұлу бикеш? Сендей аңқауды ол пәтер сыйлап, қызметдәрежеңді өсіріп, жомарт та мейірімді кісі болғансып көңіліңді аулаған. Бір қолымен жақсылық жасап, екінші қолымен төсекке жыққан найсап!.. – Табаров тісін сықырлатып, үстел бетін мысықша тырналады. – Өзінен жоғарыларға керемет іскер қайраткер болғансып, неше түрлі айлашарғы қолданып, барланған кен қорларын дабырайта өсіріп, бәрбәрін бір өзі тапқансып, соның арқасында ерекше қабілетті басшы, дарынды маман атанған. Шындап үңілсең, соның бәрі – жалған мадақ. Геологияминерология ғылымдарының докторы, лауреат, омырауы ордендерге толған қайраткер, неше мәрте депутат!.. Соның бәрбәрі жарымжартылай өтірік ақпардың шаһағатымен алынған оңғақ атақтар. Геология докторы Кенді өлке регионынан өзге бір жердің қыртысын білмейді. Турасын айтқанда, еңкейіп, емшегін қолымен ұстамаса – саулық қойды бойдақтан айыра алмайтын шалағай зоотехник сияқты, қорғасын дарыған минералды мыс нәлімен шатастыратын дүмбілез маман. Сол біліммен ол Кенді өлке сынды қазынасы қорлы өңірде отыз жыл барлау жүйесін басқарды! Ғажап фемомен!.. Әрине, жалған мадақтың. Тек қана біздің елде, тек қана әкімшілікбұйыру жүйесі дәурен сүрген мемлекетте ғана мүмкін іс!..»

	Күйрек ойдың жетегіне түскені соншалық – нақ сол мезетте ол бірлестіктің бас директорының үстел шетінде мүләйімсіп тұрған бейшара келбетін, өзінің аяусыз сынына жауап берерде даусы дірілдеп, бәкене бойы да аласарып, қалшқалш етіп, үні шықпай тұтығып қалғанын апанық көргендей болған. «Бәлкім, мәжілістің ту ортасында «Жедел жәрдем» каретасын шақыруға тура келер, – деп түйгенді қияли ойын Виктор Николаевич. – Өйтер болса – Құдайбергеновтің мүлдем сорлағаны... Еркек емес, әншейін болжыр деу керек. Бәлкім, сынымды сәл жұмсартып?.. Жожоқ, өйтуге болмайды! Жауыңды аяу – осалдардың ісі! Айтысқан соң аянбау қажет. Тек бірден тарс еткізбей, шымшымдап, әдіс ойлап, біртебірте естірту оңды!..»

	Виктор Табаровтың жанжүйесінде нендей өзгеріс болып, көңілкүйінің қандай құбылыстарға түсіп жатқанынан, әрине, Лиданың хабары болған жоқ. Әйтсе де бір қуарып, бір түнерген, кей сәт жұдырығын түйіп, үстел бетін тырналаған қалпынан ақ ол, өзіменөзі арпалысқа түсіп, өзімшіл Табаров, бас пайдасын білетін, ұтымды жерде өз ұпайын ешқашан да жібермей тін пайдакүнем де іскер Табаровты жеңе алмай, жанталасып отырғанын сезімтал жүрегімен тұспалдап ұққанды. Бірақ өйтбүйт деп ақылгөйсуді ыңғайсыз көрді. Сол себепті, біршама уақыт ойын бөлмей, тымтырыс отырған. Ақыры, ұзақ тосуға төзбеді, бір мезетте:

	– Бекерге күйректенбе, Витя, – дегенді, – сүйікті әйел үшін, иә намысын қорғап, жекпежекке шығатын рыцарлар қазір біржола құрыды деуге болады... Ал сенің бұған да айтар дәлелің мықты: «Бәрі де ғылым үшін! Ғылым мүддесі үшін нендей де зор құрбандықтар жасау – қылмыс емес!..» Сондықтан ақталып әуре болма, өзіңді текке мүжімей, жұмысыңның жайын ойла!.. Ілияс Мұрзаевич, менімше, саған өте тиімді ұсыныс жасап отыр: ту баста не сұрадың – түгел аласың; биыл ғана емес, келесі жылы да экспериментіңді қалаған көлемде жүргізесің; ал тілесең – ертеңнен бастап, тематикалық ізденіс тобы түптүгел қарауыңа көшеміз... Бұл да – сен үшін қуанышты хабар!

	Табаровты ақырында мақар сезім биледі. Алайда табан астындағы тіреутаяныш, бір жаққа сырғып кетіп, әлдеқандай оппаға құлап бара жатқандай тайғақ күйден арыла алсайшы. Тілегенін түгел алып, бәсекелесін өзіне айтыстартыссыз иілтіп тұрса да, сол мезеттегі оның халі мерейі үстем болған жеңімпазға мүлдем ұқсамағанды...

	– Оның есесіне, – Лида да парызміндетінен біржола құтылғысы келгендей, ғалымға бағдарлай қарады, – бізге бұрынғыдай шүйілмейсің. Шүйілгендер болса қорғайсың...

	Виктор Николаевич тұнжыраған шырайда орнынан тұрды. Өзінің де емес, Лиданың алдындағы кесені алып, қалдық шайды сылқылдата жұтты. Сөйтіп тұрып, көкейінде әлгі бір әзірде қалыптасқан қатал үкімді әйел қонағына естіртпекке ыңғайланған...

	– Витя, мүлдем шатақ ойға түсіп кеттің? Бұл істе сен бізден де гөрі өзіңнің қамыңды көбірек ойла!.. – деді Скворцова тағы да тыныш отырмай. – Обкомның комиссиясы сенің концепцияңды толық мақұлдап, барлаудың билігін қолыма біржола беріп қояды деп бекерге үміттенбе... Онда да саған қарсы тұратындар аз емес, достым. Айталық, академик Снурников?.. Ілияс Мұрзаевичті мұқаттыңақ дейік, ол Сергей Архиповичтің қарсылығын немен жеңесің? Екеуімен бірдей, демек, комиссия құрамындағы білгірлермен жалғыз алысуға шамаң жете ме?..

	Табаров жағымсыз астың бір түйірі аузына түсіп кеткендей тыжырынып, кілт бұрылды: күйрек сезімге беріліп, Құдайбергеновтен қайткен күнде кек қайтаруға қам жасап, комиссия жайында шынында да ештеңе ойламапты. Бақса, ертеңгі тайталастың бүгешігесін өзінен де гөрі Лида тереңірек шамалаған. Айтып тұрғаны – айдай шындық. Әлде бұл да Құдайбергеновтің ақылы? Обкомның дөйлері, анау керауыз кеншілер, Алматыдан келген білгірлер... Зерделеп қарасаң – осалы жоқ: Снурников – ғылымда мүйізі шыққан ірі теоретик; Қазтуғанов – нақтылы барлауда шыңдалған жолды геолог; Жақсыбеков – ертең емес, тап бүгін кен көмбесін сұрап отырған араны ашық азулы кенші; Матвеев – облыстық партия комитетінің мүддесін қорғаушы; ал Крылов пен Құдайбергенов – барлау алаңында ұшырасқан кәсіби қарсыластары...

	«Ау, сонда, бұл комиссияда менің арқа сүйеп, сенерім кім? – деп торықты Табаров кенет. – Сергей Архиповичпен әлден ақ кергілесе бастадық. Бар үмітім, демек, Жақсыбеков пен Қазтуғановта. Матвеев, әрине, бас бағып отырып, көпшілік жақтаған пікірге қосылады. Жә, сонда ана екеуі мені жақтамаса, симметрия теориясының болашағына сенбесе – көрер күнім не болады?.. Онда бәрін де жаңадан, тың жерде бастауға тура келеді. Қош, Кенді өлке! Қош, қимас Лидия Сергеевна! Қош, үш жылдан бері әуреге салған зерттеу нәтижесі!..»

	Виктор Николаевич не істерін білмей, делсал күйде әрліберлі жүрді. Аласұрған көңілі Ілияс Құдайбергеновтен кек алатын сәтің осы деп, қайқайдағы құзқиясы биік өрге сүйресе, жаяулаған бір сезім Құдайбергеновсіз бұл өлкеде жайың бола ма, сірә, онымен одақ құрғаның жөн, мықтап ойлан дегендей боп, ылдиға тартқанды.

	– Витя, менің қайтуым керек.

	«Бас директор сені екеуің емінеркін ойнапкүлетін, сұх бат құратын оңаша үйде күтіп отыр», – дегісі келіп, Виктор Николаевич ішін жеген өкініштен, әлде дәрменсіздіктен Лидаға сұқтана көз тастады. Ойға түсіп тұнжыраған, қабағын керіп, әлденеге алаңдаған қалпында да ол өзі білетін әйел затының сұлуы болып көрінгенді. Соған да іші өртеніп, шарасыздығына өкініп тұрды да:

	– Таңертең кабинетінде күтсін, – деді ақырында күрсінген Табаров. – Бірақ ойламасын: арзанға көнеді деп... Менің де шартым бар!.. Ымыраға келер болсам, өз есемді ол сойқаннан түптүгел сұраймын! Сен үшін, Сережа үшін – бәрі де, әйәй, Лидочка, азабым менің!..

	– Өзің үшін де, Виктор Николаевич! Ал хош!..

	Қонағын есіктің алдына дейін апарып, бөлмесіне қайтып келген соң Виктор Николаевич балконға шыққан. Қара барқын шығыс түні марғау тыныштықта мүлгіп тұр. Аспан шырақтары түгел жанған. Солардың жанжақтан жамыраған шытыра жарығы Өскеннің самаладай мол шоғырына тоғысып, бірбіріне ертек айтқандай тұстұстан жылтылдап, өзара тіл қатысып, сыр шерткендей андыздай көрінеді. Бірақ солар да ұнжырғасы түскен ғалымға өзін әжуалап күліп тұрғандай сезілгенді...

	Табаров қатты шаршағанын аңғарды. Әлсінәлсін есінеп, бойы самарқау тартып қалжыраған бейжай қалыпта біраз тұрды да, бөлмесіне кірді. Түнгі салқынның әсері ме, денесі тоңазып, кәдімгідей қалшылдап, ту ортада сәл тұрды. Бұрынсоңды болмаған жағдаят. «Маған тегі бірдеме болған, – деп ойлады бір уақ жаны түршіге, – бір рюмке коньякты тартып жіберіп, ұйқыға бас қойсам?..» Бір уақ үстел шетінде, таған мен теледидар үстінде үюлі тұрған қағаз бумаларына үміттене қарады. Алайда соның бірдебірін қолына ұстағысы келмеді; бір бетін ашар болса, умаждап жыртуға ниттенгендей... бұзық сезімге берілсін.

	Қалайда ол түнде, мейманхана төсегінде ұйықтай алмай дөңбекшіген сағаттарда өзін биік құздан құлап бара жатқандай, дәрменсіз хал кешкенді.





БЕСІНШІ ТАРАУ




	І

	Министрлік пен Сәтбаев институтынан келген екеу қосылған соңақ комиссия құрамы түгелденіп, дереу жұмысқа кіріскен. Ең әуелі, әрине, өзара міндет бөліскен: Снурников пен Табаров барлаудың жалпы бағытын ғылыми саралауға отырды – өлке барлаушылары ұстанған бағдар қаншалықты тиімді, ал тиімсіз болса – неге, оны жедел түзетудің амалын қарастыруға; Матвеев пен Жақсыбеков жұмыс істеуші кеніштердің қор көле мін тексеруге – барын салмақтап, жоғын бүкпесіз, жария ету үшін; Қазтуғанов пен Крылов соңғы он жылда ашылған кен орындарының өндірістік мәнін анықтауға, сүбелісі болса – тиісті ұсыныстар әзірлеуге...

	Комиссия мүшелерінен жұмыссыз қалған Құдайбергенов еді. Бастапқыда бұл Ілияс Мырзаұлын тексеруден біржола аластағандай әсер туғызған. Бірақ жемежемге келгенде комис сия төрағасының бұл жөнінде де жанжақты ойланғаны мәлім болды. Онысы және қайқайсысына жүктелген міндеттен қиынырақ әрі жауапты да болып шықты: Ілияс Мырзаұлы бірлестік кеңсесінде тапжылмай отырып, үш топтың тексе ру үстінде сөзсіз пайда болатын әрқилы талапсұрауларына анықтама дайындап, нақтылы деректер әзірлеумен шұғылдануға тиіс!..

	Сол міндет жария етілгенде ол мырс етіп:

	– Демек, алты тексерушіге – бір жауапкер! Алтауың ағаш қасық ұстайсыңдар, мен кетпен шабамын... Қызық міндет! – деп басын шайқаған.



	ІІ

	Қазтуғановтар Өскенге үйішімен тік көтеріле келгенді: балалар үшін – бұл кент жас күнінен сүйікті мекен; ал Қазыбек пен Меруерт металлургтер қаласындағы әкешешесіне амандасып, аунапқунап қайтуды тілеп... Бұл ойлары өзөзінен жүзеге асты. Қайда болсын де бірге барады, күнітүні досжарандардың ортасында. Рас, Қазыбек қызмет бабына байланысты әредік кен орындарына аттанып, кейде екіүш күн, кейде одан да ұзағырақ мерзім сапарда болуға тура келген...

	Соның бірі Шоқпар сапары еді. Кенді өлкенің жолы қиын, қиыр төріндегі жаңа кен орнына Қазыбек барлау бірлестігінің партия ұйымының хатшысы Крыловпен бірге аттанды. Басқармадан оларға жолбасшы болып Шыбынтаев ерді.

	Шоқпар барлаушылары шақырусыз келе жатқан қонақтарды қуанышты пейілмен, мәресәре көңілмен қарсы алды. Әсіресе партия бастығы Бақбай Сержанов. Сырттан машина гүрілі естілгенненақ ол далаға жүгіріп шығып, жүргізушімен қатарлас отырған Қазыбекке ентелей ұмтылған. Жайсаң жігіт түпкіргі шетте, елсіз тау бөктерінде әлденеше ай, жылды бірге өткізген, сол күндердеақ жеделдес ағасындай болып кеткен сырбаз геологты сағынып қалыпты: құшағын жазбай, мауқы басылғанша төсін төсеп, ұзақ тұрған... Бір ғажабы, аңқылдаған Сержанов машинадан түскен басқа қонақтарды, ресми бастықтарын да көзіне ілген жоқ. Қазыбектің жайкүйін, денсаулығын, үй ішінің амандығын тәптіштеп сұрап, ұзақ ежіктесін...

	– Жарадың, Қазыбек аға! Біздің де мерейімізді әлей көтердің, өзің де құзар биікке шықтың! Не керек, Өскенде сені шетелге қуып жібердік деп жүргендердің аузына құм құйдың... – деп әредік мақтап та қояды.

	Ағаш барактың алдында жиылып тұрған инженертехниктер, бұрғылаушылармен Қазыбек жағалай қол беріп амандасты. Кейбірін еркінсіп бауырына тартты. Енді біріне қалтасына сықап келген араб сигаретін, ұсақтүйек сыйлықтар үлестірді. Қысқасы, қауышудың алғашқы минутындаақ Шоқпар жотасына министрліктің ресми өкілі емес, өз орталарынан кеше ғана аттанған досжар, әрі өздеріндей қарапайым геолог келгендігі мәлім болған...

	Жағдайымыз қалай болады деп күптеніп тұрған Шоқпар тобы бұған қатты қуанды.

	Соқпасы көп тау жолынан қажып келсе де, тексерушілер тынығуды тілеген жоқ. Барлаудың жайжапсарымен дереу танысуды қалады.

	Шыбынтаевқа бұл жер – ежелден таныс, әлденеше жыл әрліберлі шиырлаған өңір, қандай тексерушіні болсын именбей әкелетін барлау алаңы. Сонсоң ба, жол бойы әзілоспақ айтып, серіктерін күлдіріп келгенді. Қазтуғанов болса маңдай тері тамшылап жүріп, ынта қойып іздеуімен, қажырлы еңбегімен табылған даулы кеннің бүгінгі сипатын, барлаудың өрісбағытын тезірек көргісі келген. Жол бойы тіпті соған жеткенше шыдамсызданып, дегбірсіздену аңғартқан...

	Бір кезде өздері уақытша тұрғызған жеркепеден өзге баспанасы жоқ оқшау шоқы небәрі үштөрт жылда шет түкпір, қиян сырт болудан қалып, жолы шиыр, айналасы таптауырын мекенге айналған. Жол салғанда кесілген мол қарағайдан қиылған үш барак бұл жердегі тіршіліктің ұйтқысы тәрізді. Жалғыз үйлі бекетке, әлдеқалай тоқтап қалған жолаушылар пойызына ұқсаған ұзын барактардың есігі не түнде, не күндіз жабылмайды: тұрғындарының бір тобы жұмысқа кетіп бара жатса, екіншілері қайтып келеді; бір барактың алдынан сыңсыған баян үні естілсе, екіншісінде қол сандықтай магнитофонды сұңқылдатып отырған жастарды көресің. Ортадағы волейбол алаңы да дүбірлі жиын орны. Ал кешке қарай маңқиған таулар мен меңіреу орман қоршаған Шоқпар шоқысының етегі тұстұстан аңдыздаған прожекторлар шоғырының, жағалай жағылған электр шамдарының астында күндізгідей мол жарыққа шомылып, шалқар теңіз ортасында сұстиған жалғыз аралға ұқсап, төңірекке атой салып тұрады...

	Оқабы мол жол тауқыметінен шаршаған Крылов рұқсат сұрап, демалатын жайға кетті. Геологтардың бұл жердегі уақытша мекенінде ондай да үй бар екен...

	Ал Қазыбекте тыным жоқ. Барлаушылардың тұрғын барактарын ғана емес, бір қабырғасы жартасқа тірелген керн қоймасын, жедел жөндеу жұмыстарымен шұғылданатын шеберхана үйін де асықпай көріп шықты. Төртбес жыл бұрын соның бәрі өздері үшін арман болып, түстерінде ғана көрген игілікті. Әмбе солар асығыс қалқайта салған жантайма қос емес, еңселі етіп, ауа райының қысқыжазғы құбылмалы өзгерістеріне бейімделіп салынған. Қонақтың бәрінен де сүйсіне қызықтағаны – кеңсемен іргелес тұрғызылған геологтардың оңаша үйі болды: қажет етсең – пульманүстелдері шетке ығысып, клубқа айналып кеткендей еңселі зал; оншақты сызу тақтасы қазқатар орналасқан; бәрінде де бас алмай жұмыс істеп жатқан Ақтас геологтары...

	Кейбірін Қазыбек жаңылмай таныды: өзімен талай жыл істес болған ескі мамандар, ал қасыбірін тұңғыш көріп тұр. Бұл да өмір заңы. Ағаның ісін інілер жалғастырған...

	– Орталық қор комиссиясына дайындыққа отырғандар, – деп түсіндірді Тайыр Унисьянұлы тақтаға үңілгендерді, – соңғы тексеру, соңғы деректерді қондыру. Қаншама табақ карта сызу керек!.. Әмбе бәрін жедел түрде!..

	Қазыбек жағалай аралап келе жатып, кейбір тақтаға керілген ватман табақтарға шұқшия үңілді. Бұл да оған етене таныс іс. Бір кезде өзі де тауық шақырған таң сызатына дейін сызу тақтасына еңкейіп тұрып, жеті қат жер астынан барланған, анығында ұңғымалар торы арқылы бағдарлап, көбіне көкірекпен болжамдаған кен көмбелерін таразыға тартқандай, қолмен ұстап салмақтағандай етіп, алдындағы терідей қалың ақ қа ғазға нобайлап сызып шығып, соны бітірген кезде тындырған жұмысыңа шаршаулы көзбен сүйсіне қарау да ерекше сәт. Иә, бұл геолог атаулының жанжүйесі айрықша ләззат алатын, шабыттанған ақындарша нұр жүзің гүлгүл жайнап, зор ықыласпен атқаратын жұмысты. Нақ сол сәтте елсіз қиырда шеккен неше жылғы зор бейнетіңнің зая кетпегенін сезінесің. Көз алдыңдағы айқышұйқыш иректермен бейнеленген кен жүлгелері көреген ойыңның айғақкуәсі сияқтанып тұлғаланып тұрады. Көңіліңді неше алуан шат сезімдер билейді. Ондай кезде белің құрысып шаршағаныңды, көзіңнің талғанын да ұмытып кетесің. Күнді түнге жалғап, сызу үстелінен бас көтермей, ертелікеш тұра беруге құлшынасың...

	Тақтаға керілген ватман табақтарынан Шоқпар көмбесі нің кескінкелбетін көрген сәттеақ байырғы геологты беймаза тебіреніс биледі. Жүйрік көңілдің көк дөнені алыпұшып, тұла бойы кәдімгідей елегізіп, жүрегін әрқилы сезім кернесін: «Міне, геолог атаулының мансұқ ісі! Бұған олар қанша жыл жүйке құртып, ми жұмсап, зор еңбекпен жетті. Нартәуекелге бел буып, бар беделді осының жолына тігіп жалықпай іздеген, анау зыр қағып жүгіріп жүрген Бақбай сықылды елгезек те қажырлы бұрғылаушылар қауымының талай қыс суыққа тоңған, талай жаз ыстыққа күйген, масаға таланған бейнетінің төлеуі бұл! Соның бәрі де енді ұмыт болып, Шоқпар атты кен орны картаға түскелі тұр!.. Күні ертең бұл жерге жаңа тіршілік келеді. Кеніш орнап, қалашық салынады! Бағана біз күні бойы изеңдеп әрең жеткен оқапты шиыр да ауыр самосвалдар тоқтаусыз жүйткитін даңғыл жолға айналады!.. Осының бәрінің бірденбір себе бі – жер астындағы Шоқпар қазынасы!..» – деп толқығанды құйқылжыған қайран сері көңіл.

	Бір үстелден екіншісіне ауысып, қайсыбірінде көбірек аялдап, сызушыдан не істеп жатқанын, бұл жерде қашаннан бері кен іздейтінін сұрады. Қайсыбір ватманның оң жақ шетіне үңіліп, геологтехниктің атыжөнін оқиды. Соларды оқып тұрып, көз құйрығымен әлдене іздегенін, таппаған соң көңілі қоңылтақсып қалғанын да бөлмедегі әріптестерінен жасырған жоқ.

	«Міне, менің ынтық ісім! Шоқпар кенін түбегейлеп барлаған геолог неге атанбадым? – деп қамыққанды Қазыбек. – Бұл жерде менің орындалмаған арманым қалды, арманым ғана емес, нағыз іс аңсап елпілдеген жүрегімнің бір бөлшегі!.. Кімкім, осылардың бірдебірінің де бұған таласы жоқ, қазірде осы кенді тұңғыш ашушы атанып отырған Құдайбергенов те, сірә, мұны бекер дей алмайды. Өйткені бұл жотаны үш жыл бойы жатажастана барлап, ақыры жобадан тысқары үш ұңғыма қойып, соның бірінде кен қабатына түскен мен болатынмын. Жә, содан бергі уақытта осы өңірде жүрген ұланғайыр ізденістен неліктен тысқары қалдым? Мынау табақтабақ карталардың аяғында менің есімім неге жоқ? – деген өксік те мезгілмезгіл ішін тырнап, Алжирде жүргенде ұмытқан сияқтанған өкініштерін есіне салып, әредік мазалап қояды. – Ал мен?.. Өзімше көкірек керіп, Ілияс Мырзаұлының бір ауыз сөзін көтере алмай, намысым қозып, тайып бердім. Кімді кім жеңді?.. Шылқыған кен көмбесін бір пұшпағынан басып тұрып, басым ауған жаққа кете бардым!.. Осы да табандылық па? Сүйген ісің үшін ақырына дейін күрестің бе? Жоқ! Ал ертеңақ, ұзаса бір айда, иә бір жылда Шоқпар кені бүкіл Одаққа мәлім болады!.. Соны елге жария етер шынайы барлаушыларды шын жүректен құттықтамасқа амалың жоқ. Көңілге дәт, жүрекке жұбаныш жәйт: бұл игілікте сенің де үлесің бар, кенді түбегейі барлағандар – өзіңнің ізбасар әріптестерің!..» Сөйтсе де бұл сапарда арлы жігітті ішін тырнаған өксікөкініш емес, тұл бойындағы ежелгі парасат, жақсылыққа қуана білетін ізгілік нышаны жеңді:

	– Көп іс, игілікті жұмыс тыңдырған екенсіңдер, азаматтар! Барлаған көмбелерің қайырлы болсын, Шоқпардың миллион жылдар бойы тереңге жасырған қорлы қазынасы халқымыз игілігіне тезірек ассын! – дегенді ол пульманүстелдерді түгел ақтап шығып, есік аузындағы ең соңғы қатарға келген кезде.

	Қазыбектің сөзіне бөлмедегі барлаушылар ду қол соғып, қошемет білдірді...

	Шоқпар шаруашылығымен танысуды комиссия мүшелері Шиелі сайдағы дизель стансасын көрумен аяқтағанды.

	Нақ сол жерде Бақбай Сержанов экспедиция мен бірлестік бастықтарын кимелей алға жарып шығып, сырмінез геологқа жолдастық базына білдірді.

	– Ал, құрметті Қазыбек Қазтайұлы, еліңнің дәмтұзын сағынған боларсың. Әсіресе ащы терің төгілген Шоқпардың... Барлаушы достарыңның өзіңе арнаған дастарқанына шақырамын. Әңгімені де, ызнашыт, сонда айтасыз. Шет жұрттан көргенбілгеніңді, бізден де керек еткен дерегіңді сонда естисіз, – дегенді ол Шиелі сайды басына көтере айқайлап. Айқайлап сөйлемесе, қуатты стансаның құлақ тұндырған жойқын гүрсілі ешнәрсе естіртер емес. – Көрдің бе, жұмысты жұнтитып қойдық. Станса мынау, тұрмыс анау. Құдайға шүкір, Шоқпарды жуықта жария етеміз! Шынын айтсақ, соның бәріне де өзің бастаушы болдың, өзің, Қазыбек аға!..

	Бақбай бұрын да сөзден жұтаған жігіт еместі, ал бүгін ерекше шабытпен сөйледі. Оңдысолды жосуы ғажап! Қандай сұраққа болсын – жауабы әзір. Тіпті шаруашылық жұмысына ғана емес, барлау жөнінен де геологтардың алдын орап, экспедиция бастығы Серіков үшін де жауап бергендей. Әлгі бір әзірде онымен әлденеге керісіп те қалды.

	Қазыбек бұған да таң болған. Бірақ ләммим деген жоқ.

	Ал Тайыр Шыбынтаевқа Бақбайдың мұнысы шектен тыс дөрекілік боп көрінді. Әлденеге көңілі толмай, соған, сірә, ыза болып, дабырлаған айқайы да, әр шаруаға бір ұмтылып, жөндіжөнсіз жосуы да тым күдікті еді.

	Бас геологтың қауіп ойлап қобалжыған қабағын Құрманбай Серіков тарқатты:

	– Еш нәрседен қам жемеңіз, Тәке, – дегенді ол оңашада, – он тоғыз мың сомды түптүгел санап алды. Ақшадан кім жеріген?.. Тегінде, бұл табыс таба білетін жігіт.

	Көңілі жайланған Шыбынтаев Бақбайдың әдеттен тыс мазасыздануын Қазыбекпен кездескен қуанышына жорыды.

	Шынында да кеше рациямен берілген телефонограмманы оқығандаақ ол шұғыл шешім жасаған: «Қазыбек – өздері үшін қимас азамат! Барлау алаңына сапары оның ерекше салтанатпен аталуға тиіс...» Ойын осыған түйген Бақбай дереу әзірлік ке кіріскен... Күні кеше экспедиция басшылары көп жылғы еңбегіңнің төлеуі, Шоқпарды тұңғыш ашушының қосымша сыбағасы... деп, алақанына басқан бір дорба ақшаның бірер мыңын тік көтере ұстап, үлкен бір бригада қонаққа келгендейақ кең дастарқан жайған. Кенді өлкенің жомарт табиғаты сый еткен неше түрлі асдәмнің бәрі дерлік дастарқан үстінде: хариус балықтың үстеме сорпасы, бұғы етінен әзірленген пельмен, көкөністің неше түрі, мұндағы жұрт бұлжымас заң көріп, осы уақытқа дейін қатаң сақтап келген дәстүрді де бүгін ол белшесінен басып, арақшараптың де неше түрін үстелге самсатып қойған. Соның бәрі асхана емес, геологтардың жұмыс істейтін кең бөлмесіне жасалған. Ат төбеліндей азғана топ, иә бір ғана басшылар мен комиссияға ғана емес – Шоқпар партиясының ескі геологтары, техниктері, жұмыстан бос байырғы барлаушылары да түгел шақырылғанды.

	Кешкі отырыстың сөзін де Бақбай Сержанов өзі бастады:

	– Бүгінгі дастарқан, Қазыбек туған, Сенің шет жұрттан амансау қайтқан құрметің үшін! Ызнашыт, орденіңді жуамыз – бір! Еңбегің сіңген кеннің барлауы бітіп, мемлекеттік қорға тапсырылмақ қуанышын тойлаймыз – екі! – деп лепірсін тілмәрсіген Бақбай, шақырылған жұрт зал ортасына «П» әрпі құсатып қойылған ұзынша үстелдерге алқақотан жайғасқан кезде.

	– О, тоқта, Бақбайжан, – деп Қазыбек те ұрымтал жерге қалдырған портфеліне қолын созды. – Рәсімді әйтеуір бұзады екенбіз, мен де қарыздар боп қалмаймын...

	Портфельден ол араб елінде «ӘбуСымбел» атанған торсық бүйірлі жуантық шөлмекті суырып, Сержановқа ұсынды да:

	– Әуелі, Бақбай бауырым, мына шөлмектегі бальзам шарабын осында отырған жұртқа түгелдей жеткізіп құй, – деді орнынан көтеріле беріп. Портфелінен тағы бір, қағазға ораулы затты алып, тымтырыс тына қалған барлаушы әріптестерін мейірлене шолып өтті. – Ал мынау – уысымдағы жұдырықтай керн қимасы маған Алжир жұртының құрметті орденін әперген айрықша белгі!.. Осыны сонау Африка жағалауынан, қиыр елден арқалап келгенде, өзімді барлаушылыққа баулыған, өнерімді шыңдап, алыс елге қанат қақтырған ұжымның тұлғалы бір азаматына сый етуді ойлап едім... Бүгінгі азкем танысуда мен сіздердің бұл жердегі үлгілі жұмыстарыңызды көріп, шын көңілден риза болдым. Табиғаты қатаң, жолсыз, елсіз тағы жотада ерлік деп бағалауға тұрарлық үлкен игілік, тамаша іс жасапсыздар... Барлықтарыңызға сол үшін зор рақмет айтамын! Осынша жұмысты еделжедел ұйымдастыра білген саған да шексіз рақмет, Бақбай інім!.. ЭльАтлас қыртысының қасиетті тасы саған бұйырыпты. Араб жұмыскерінің тері тамып, қолтаңбасы түскен сыйлығы деп қабыл ал, бауырым!..

	Көңілі бұрқсарқ тасыған Сержанов тағы да құшағын жая ұмтылған. Екеуі бүгін неше мәрте құшақтасты. Қаумалаған жұрт соған да тәнті болып, қол соққан. Бөгде құрлықтың мыс тасының үлгісін жапатармағай қарап, қолданқолға көшірген.

	– Шоқпар сіздерге көп қуаныш әкелсін, мемлекеттік қор комиссиясының алдынан да абыроймен өтіңдер! Сол үшін! – деп аяқтағанды Қазыбек құттықтау сөзін.

	Алқалы топ жағалай қостап, әрқилы жылы лебіздер айтып, әрқайсысы өздерінше мадақтау білдіріп жатқанда, Шыбынтаев та өзінеөзі риза болған, көңілкүйі тасығандай қуанышты сезім кешіп еді: «Қазтуғанов нағыз азамат, пейілі кең жігіт екен! – деп ойлағанды ол шетел сапарынан өзгеріп, ойы да сұңғыла тартқандай кемелденіп қайтқан жеделдес әріптесіне сүйсіне көз тастап. – Кенді өлке геология мектебінен, демек, менің де тәрбиемнен өткен дарынды маман нақ осындай ақжарқын жан болса керек!..»

	Алматыдан телефон соғылып, министрдің тексеру комиссияға өзге емес, Қазтуғановты тағайындағанын естігенде өзінен де бұрын әккі Құдайбергеновтің түсі бұзылып кеткенді.

	– Ал саған керек болса, төрт те үш пе еді есебің?.. Таразы басы кімнің жағына ауды? – деп кекеткенді өзін сасқалақтаған бастық.

	Бірақ, обалы не, қарсы алуға айлаққа барғанда, қолын име не ұсынған өзіне Қазыбек құшағын жая ұмтылды. Ойында ескі реніштен ештеңе де қалмаған. Құдды бір етжақын ағасын сағынып көргендей жылы амандасып, қағылез қылық танытты. Оның жарқын қабағы кеңсеге келгенде де өзгерсейші. Тексеру үстінде де көржерді түрткілеп, әртүрлі ілгешек жасауға болатын ұсақтүйекке көз тоқтатып қараған жоқ. Өзі жоқта өлкеде болған өзгерістерге, жаңадан ашылған кен шоғырларына құныға үңіліп, байсалды ізденіс аңғартқан. Шоқпарға баруға ынта білдірген Шыбынтаевтың өзі еді. Бұл ойы да, міне, көздеген жерінен шықты. Мақтаулы партияның үлгілі жұмысын көріп, есті геолог ерекше тәнті болды. Әлгі сөзі, Шоқпар барлаушыларын шын жүректен құттықтап, әмбе соны өздеріне ғана емес, алқалы топ алдында айтуы – соның айғағы! Мына кеш те – соның заңды жалғасы...

	Қазтуғановты іштей мадақтап отырып, Тайыр Шыбынтаев өздері үшін өтемөте қолайсыз тексерушінің қыбын тауып, көңілдендіре білген Сержановқа шексіз риза болғанды: «Жарадың, Бақбайжан! Алыстан келген, сағынып көрген азаматымыз деп, дастарқан жайғаның тіпті керемет болды! Шынтуайтын айтқанда, нақ осындай отырысты бүгін емес, Қазтуғанов Өскенге келген күні ұйымдастыру керекті. Себебі түсінікті: ұжым тәрбиелеген түлектің шетелдік орденін жуамыз!.. Амал не, құдай соны ойға келтірмеді, әлде көкірек керген пендешілігіміз ойлатпады?.. Қалайда біз білмегенді Бақбай істеді! Жарайсың, азаматым!.. Шоқпардың қоры ЦКЗдан аманесен өтетін болса, есептелген қор түптүгел бекісе – тап сені, жайсаңым, Социалистік Еңбек Ері атағына ұсынып, есіміңді бүкіл өлкеге дабырайта көтермесем, Тайыр атымды, тегінде, өзгертіп қоярсың! Сен, бауырым, мұндай абыройатаққа баяғыда лайық жансың...»

	«Демек, – деп қорытқанды бас геолог өз ойын. – Бірлестіктің ескі кадры, өзіміздің қолымыздан түлеп ұшқан алғыр барлаушы, түптеп келгенде бізді мәскеулік ғалымға жығып бермейді. Есеп өзгеріссіз сол қалпы сақталады: төрт те үш!.. Тек бұл үшін ретін тауып, дәл қазір, әлде кейінірек баяғы реніш үшін Қазыбектен кешірім сұрап, ойында қалған кірбең болса біржола тарқату керек!..»

	Кеш ғана емес, түннің бір уағына дейін қайқайдағыны еске түсіріп, Алжирдің әңгімесін, арабтардың тұрмыссалтын, әдетғұрыптарын әңгімелеп, біресе Ақтастың арғыбергі тарихын шолып та ұзақ отырған қауым, таң сызат бере демалуға тараған... Ертеңінде комиссия өз жұмысын одан әрі жалғастырды.

	Қазыбек мұнда да ұсақтүйекпен әуре болған жоқ, тіпті ұңғымалардың паспорт, құжаттарын шұқшия тексеруге ықылас білдірмеді. Оның есесіне кен орнының барлау бағдарына ерекше қадалып, көбірек үңілгенді... Тексере келе өзінің орнына тағайындалған Борискиннің бұрғылаушыларды біршама адастырып, бір кезде өзі де қателесіп, көбірек торыған теріскей беткейге күшқайратты молырақ жұмсағаны мәлім болды. Бірақ, абиұр болғанда, экспедицияның бас геологы өз қателігін тез аңғарып, келесі жылыақ бағытты түзеген. Одан кейінгі барлау бағдарына Қазыбек дән разы болды. Негізгі қор жатқан қабатты тезақ болжамдап, бір жылдың шамасында шекарасын белгілеп алған да, бұрғы ұшын сол төңірекке армансыз бойлатқан.

	– Тек, – дегенді Қазтуғанов ағашқа керілген түлкі сымбатты тік қиманы нұсқап. – Мына жердің құнары неліктен жоғары? Үстіңгі қабатпен бірдей тіпті. Ал ортада ондай емес. Түсініксіз құбылыс? Ешқандай қисынға келмейді. Ұңғыма жиілігі аздау сияқты...

	Сүлеев қыбыжықтап бірлестіктің бас геологына қараған. Қазтуғановтың күдік білдіріп тұрғаны күні кеше Шыбынтаевтың кабинетінде долбармен пайда болған «Түлкі құйрығы» еді. Тайыр Унисьянұлының ұрымтал жерде тұрғаны кәдеге асты.

	– Шоқпар кенінің біз білмейтін бір жұмбағы осы, – деді ол маңғаз қалыпта. – Кен сұйыла бастайды, біз ойлаймыз, енді біржола үзіледі деп. Кейде үзіліп те қалады. Сөйтсе де үміт жетелеп, көбіне тәуекелге басып, қырықелу метрге бойладық екен – кен құнары мазақ қылғандай күрт көтеріліп шығады... Осы құбылыс бізге неше мәрте кездесті. Әрине, түсініксіз нәрсе. Ғылым иелері болмаса, білмеймін, мен өзім мұны түсінбеймін, түсінгім де келмейді... Түптеп келгенде, осы қыртыстағы бар кенді межелеп берсек болды емес пе? Міндет сол. Менің білетінім Шоқпардың құрдым тереңінде де сүбелі қазына бары. Бұл қабат та, тегінде, ЦКЗдан ең жоғарғы құнармен өтеді. Әрине, дұрыс айтасың, Қазыбекжан, бұл горизонтты әлі де тексеру керек!..

	Қазыбек көлкөсір түсінікке күмәнданғандай басын шайқаған. Сол жерге түскен ұңғымалардың деректерін алдырып, осы қыртысқа жуықта сызылған карта табағын да алдына салып қойып, ұзақ салғастырды. Ештеңе де тапқан жоқ: бәрі де өлке геологиясында ертеден қалыптасқан рәсім бойынша бұрғыланған; әр тұстан шаншылған ине сұққылаулар; солар көтерген керн құрамына қарап жасалған болжам есеп... Өзі де сөйтер еді. Бәлкім тексерме ұңғымаларды жиірек берер ме еді, кім білсін?

	– Бұларыңыз оңды болған. Кен қатпарының жіңішкерген, металл нәлі сұйылған сипатына қарамай, барлауды тоқтатпай жүргізе бергендерің!.. Көрдіңіз бе, Кенді өлкенің терең қабаттарында да қазына көмбелері бар! – дегенді ол ақырында баяғы геологиялық кеңесте өзі таяқ жеген ескі дауды есіне алып.

	Әңгіме сөйтіп басқа арнаға ауған. Шыбынтаев соңғы сөздің өзіне арналғанын естімегендей қалып танытты. Сүлеев болса Қазтуғанов ойдан қосылған «жамау» қабатқа шүйіліп, әрнені сұрай бастағанда, ұсталдым ба деп жаман сасқан, маңдайынан шыпшып сорғалаған терін құрғатып, темекі тартпақ болып, тергеуден аманесен босаған соңақ, сыртқа жөнелді. Серіковте үн жоқ, осыларың не азап деген кісіше тымтырыс тымырайып қалыпты.

	– Сонымен Шоқпардың материалы дайын ғой?

	– Дайын екеніне дау жоқ, – деді Шыбынтаев тағы да сөзге араласып. – Күз бойы бұрғылауды тоқтатпаймыз. Бұл енді бұрынғы анықтағанды тексеру болады. Ал негізгі дерекке есептеу жүріп жатыр. Өздерің қайтқанша қорытындысы шығып та қалар...

	– Асықпаған жөн. Тегінде мұндай кендер жылда ұшыраса бермейді, – деп Қазтуғанов бұл әңгімені өзінше тұжырымдады.

	Ақтаста комиссия Шоқпардан гөрі ұзағырақ шұғылданды. Үлкен экспедиция орныққан іргелі жер, соған орай ізденісі де жанжақты. Оны үстіне Қазыбек бауыр басқан, өзі үшін құт мекен болған қалада қона жатып, жұмыс істеуді қалаған. Әсіресе Үкілі төбедегі барлау алаңын асықпай көріп, бұрғылау нәтижесімен жете танысуды...

	Алайда министрдің лауазымды өкілінің Үкілі туралы сауалына экспедиция геологтары самарқау ғана емес, жүре жауап беріп, немкетті шырай аңғартты: ескі хикаяны білетіндер бой бағып, «Құдай тағала орналастырады, геологтар қарастырады дегендей, кім білсін?!.» – десіп, геологтар қауымына мәлім ескі мәтелді есіне салып; ал білмейтіндер «Жақсыбековтің кезекті ермегі, ақшаны желге шашу!..» деген әжуамен...

	Комиссия мүшелері төбеге барып, мәнжайға жер басында қануға ықылас білдірді.

	Бұлар келген қарсаңда Үкілі төбенің үсті әнеугүнгіден гөрі қарбалас тірлікте еді. Екі станок күнітүні бұрғылауға көшкен. Үшінші станокқа орын әзірленіп жатыр. Қысқы барлауға да дайындық басталған. Сол үшін де төбе басына көшпелі вагонетка жеткізілген. Оның әзіргі сұрқы мәз емес – аңғалсаңғал, есіктерезесі бүтінделмеген. Мастердің айтуынша, «Көш жүре түзелмек, қар жауғанша оның ішінде электр пеш дызылдап, моншасы су бүркіп тұрады...»

	Керн жәшігіндегі дөңгелек қималарға шұқшия үңілген Қазыбек барлаушы партияларда кездеспейтін сөлекет жайлар ды аңғарды. Біраз жәшіктің керндері араласып кетіпті, номерленуінде жүйе жоқ, қалай болса солай немкетті тіркелген... Көріп тұрып шыдай алмады, сірә, кәсіби намысы биледі. Ауысым мастеріне ескертулер жасады. Онысы «келінім, саған айтамын, қызым, сен де құлақ салдың» кебі болып шықты.

	– Біздің адамдар керн алуға үйренбеген... Қанша айтсақ та кенші жігіттер ғой, ескере бермейді, – деді қызарақтаған Алтынбаев.

	Барлаушылардан аласталу хикаясын Шоқпарда естіген Науқанбек Тоқтасыновты да Қазыбек осы жерде кездестірді. Төбенің арғы бауырына қойылған екінші станокқа келгенде ол өзіне аршын адыммен қарсы жүріп, күректей жалпақ қолын ебедейсіз ұсынып, бірақ соның есесіне сындырып жіберердей ауырта қысқан алпамса денелі ескі танысына қарап, таңданысын жасыра алмай:

	– О, Құжбанқара, Науқан! Сен де осында ма едің? Бәрекелді, Қали Нариманұлының барлауға қойған кісілерін енді білдім! – дегенді Қазыбек шаттана күліп. – Мына қалпында Қалекең іздеген кенін таппай қоймас. Ой, сенің қолың тиген жерден бірдеме ілігіп жүретін, жолың салымды еді. Қалай халің, Науқан батыр?

	Науқанбек әңгімеге жарытпады бірақ. Қазыбектің Алма тыға ауысқанын естігенді, білуінше, барлау министрінің оң қолы болып алғанмыс... Оның қарабайыр түйсігінде бұл үкімет басындағы дөйлермен күнде кездесіп, ассуды бірге ішіп, мәслихат жасап жүретін мықты. Қалайда Кенді өлке қиырын талай жыл бірге шарлаған геологпен ол жатырқағандай тосырқап сөйлесті. Өзіне бұрын жігіттің нары сияқтанып көрінетін Науқанбектің өңі де Қазыбекке аса ұнаған жоқ: қарны шығып, денесі жайылыңқырап кеткен; бетаузы болбырап, жүрісі де бұрынғыдай ширақ емес, сылбыр тәрізді...

	Танымал геологтың өзін ұмытпай, едәуір кідіріп, халжайын тәптіштей сұрағанына риза болды білем, бұрғылаушы да біршама шешілейін деді.

	– Бақбай ызнашитке, көре қалсаңыз, сәлем айтыңыз, – деп ол сарғайып кеткен ірі тістерін ақсита ырситты. – Менімен жарысқа түссін! Тесілген метрге емес, кені құнарлы керн табуға... Ну, көреміз сонсоң, кімнің ызнашыт болатынын. Кімнің бағы неден, қайда екенін? Мен тек сәлпәл есімді жиып алайын...

	– Әй, білмеймін, Сержановтың Шоқпарды тастап, жаңа жерге көшуі бүгінертең неғайбыл дүние, – деп Крылов та жай тұрмай сөзге араласқан.

	– Көшсін! – деп бұрқ етті Науқанбек. – Бір төбені неше жыл шұқылайды?.. Шынайы геолог көшпелі қазақпен бірдей! Көшсін де мені жарысқа шақырсын!..

	Ақтасқа қайтып келген соң Қазыбек комбинаттың геология бөлімінің мамандарын қасына алып, Үкілі төбені барлау жобасына талдау жасады. Карта табақтарына үңілген сайын күні кеше Шоқпарды аралау кезінде де жүрегін тырнап, ішінде қызқыз қайнаған өкініш көкейіне қайта оралып, мазасын ала бастады...

	Ұңғыма түскен нүктелер белгіленген картаның қай бетін ашса да, осыдан төртбес жыл бұрын өзі көз майын тауысып, күнтүн сарыла отырып, құшырлана сызған жобаға кезігеді. Солардың шығын сметасын есептеуге дейін өз нұсқасынан өзгеріссіз көшіріліп, комбинат мамандары жаңғыртып жасаған жаңа топшылауға негіз болыпты. «Мынауың плагиат, менен көшіріп алғансыңдар» –деп кінәлауға болмайды. Гәп – көшіруде емес, күні ертең содан туар нәтижеде!.. Болжанған кен көмбесі анықтала ма? Әлде бұл да далбаса көңілдің қияли бір шалығы әншейін?.. Оның жөнін болашақ көрсетеді. Биыл болмаса, келесі жылы. Не одан арғы... Соған тек Ақтас комбинатының төзімі, күшқайраты, қаражаты жетсе? Геологтың жанын жеген өкінішөксігі де осыдан туындамақ: ой жұмсап, тер төккен; қаншама еңбекпен жеткен; барлаушылық жолында өзінше болжап, ерекше үміт артқан арман жобасы жүзеге аса бастаған шақта, Үкілі төбені айнала қаумалап, құрдым тереңге ұңғымалар жүрген сәтте... неге, неліктен өзі осынау іздеуші топтың қатарында болмады?.. Неліктен ол Үкіліге сарапшыэксперт, тексеруші болып келеді? Ойлап қараса, бұл да қымқуыт өмірдің өзіне сый еткен кереғар сыбағасы, әлде мазағы?! Төрт жыл бұрын жүруге тиіс барлау биыл басталады. Барлаушы да – соған кәсіби міндетті геологтар емес, кен өндіретін комбинат...

	Не дегенмен, байырғы геологты ежелгі машығы жеңді.

	Комбинат мамандары жасаған жобаны талдау үстінде ол бірнеше олқылықты көргенді; сірә, кеніш геологтары өздерінің үйреншікті кәсіби қалыбына тартқан; әлде бұрынғы жобаны сыпыра көшіруден ұялып, әлденеше жерде еркінірек сілтеген; әсіресе ұңғымалардың орналасуы мен бұрғы жүретін бағытты белгілеуде; сөйтіп, барлаудың негізгі бағдары – өзі де, Снурников те болжаған оппасызатттан сәлпәл қиыс кеткен; бұл қалпында түзетусіз жүре берсе, қаржыны шынында да желге шашқан бос еңбек болары кәдік. Соны көріп тұрып үндемей кетуге Қазыбектің дәті бармады.

	Бірақ «Солай ет!» деп, күмәнсіз бұйыру үшін де өз ойын бекіткендей тың айғақтар керек... Бұған да ол ерінген жоқ. Келесі күні таңнан тұрып, қасына экспедиция геологтарынан екіүш маман алып, комбинаттың геология бөлімінің қызметкерлерін қатыстырып, тексерме съемка жасады. Үкілі төбені әрліберлі жаяу шарлады. Әр жерден алынған керндерді тексерді... Бір күні екіншіге ұласты. Ақыры, қыздықыздымен бұл жұмыс төрт бес тәулікке созылып, бүкіл жобаны қайыра сүзіп шыққанды. Бекерге әуре болмапты: болжаулы оппаның дәмелі қатпарлары қиыс ескерілген екен... Барлаушылар тәжірибесінде «жолжөнекей түзету» деп аталатын тексерме өзгерістің нәтижесінде станоктардың біреуі Үкілі төбенің арғы бетінен берірек жылжып, қоныс ауыстырумен аяқталды. Бұрғы ұшының көлбеу бағыты да бесон градусқа өзгертілді...

	Бір ғажабы, Қазтуғановтың сыпайы түрде, көбіне өтінген шырайда білдірген ескертуіне Ақтас мамандарының бірдебірі қарсылық білдірген жоқ. Не айтса да, «Жә, мақұл» десіп, құптаумен болғанды. Министрдің ынтасымен келген лауазымды тексерушінің мысы жеңді, әлде көреген атағы дүрілдеген геологтың дақпырты басты?.. Қазыбектің өзі бұл туралы ештеңе ойлаған жоқ: өзінің бұл өңірге не үшін келгенін; осынау жолжөнекейгі ақылкеңесі теріске шықса – сөзге ілігіп, бүгін гі беделқадірінен айрылып масқара болатынын да... Әйтеуір тағы бір мәрте тәуекелге бел буып, ежелгі қалыбына тартып, батыл болжамға көз жұмғаны анық. Мұның аяғы неге апарады? Шылқыған кен көмбесіне, әлде бір кезде оңбай құлаған төбеде қайыра күйреуге?..

	«Не болса да бұйырғанын көреміз, – деп шешті геолог. – Шынтуайтын айтқанда, тәуекелге мен бұдан бірнеше жыл бұрын бел буғамын. Содан бері не өзгерді?.. Жер қыртысы бәзбая ғы қалпында. Ал мен? Тәжірибем молығып, жолды барлаушы атандым. Тәуекелшіл қабілетім арта түсті. Мынау да соның бірі. Әлде бағыма, әлде сорыма?... Жоқ, Ақтас қыртысына мен сенемін! Қандай құқай көрсем де! Әне, соның куәгерлері. Төбеден алынған алғашқы керндердің бәрі де кеннің жұқалтаң белгілерін көрсетіп отыр. Тегін бе сол?!.»

	Ақтасқа сапардан Қазыбек Өскенге шаршап, мейлінше титықтап келсе де, бір түрлі өзгеріп, шабыттанып, әлденешеге құлшынғандай жігерленіп оралғанды...



	ІІІ

	Кенді өлке барлауының ғылыми бағдарын тексеру тапсырылған ғалымгеологтар да екінші аптаның соңында өтемөте шаршағандарын сезінген. Әсіресе жасы егде тартқан қарт академик. Ұсақтүйекке қыдиып, кейде дөрекі мінездер көрсетіп, ашу шақыратын болды. Ал мұндай одағай қылықтардың ғылыми парасат, кең толғау талап етер комиссияның қалыпты жұмыс істеуіне, талас туғызған мәселенің ақиқатын шешуге кедергі екені айқын. Көшелі сөз толғап, істің кілтипатына жеттік пе деп отырғанда, әлдекім көлденеңнен килігіп, кереғар бір оқиғаны, иә мәнсіз деректі сопаң еткізеді... Сергей Архиповичтің аяқ астынан бұлқанталқан болып, көзілдірігін үстелге лақтыруына сол да жетіп жатыр. Тегінде, кексе академик комиссия назарына жергілікті мамандардың өздеріақ шешетін ұсақ шаруаларды қойып, уақыттың дені соларды талқылауға, кейде ұзақ сағаттар бойы кергілесуге кететініне ту бастан наразылық білдіргенді. Ал ең басты көкейтесті іске әзірше кіріспек түгілі, жуықтаған да жоқ...

	Снурниковтің өзі де дауға келгенде құдай деген жан емес ті. Бір өзі он кісіге төтеп бергендей, бір қызып алса, төралқа,

иә ғылыми кеңеске есе бермейтін кісі. Сонда ол ғылыми ақиқатты жақтайтынын, бұл үшін кімге болсын қарсы шығады – қарсыласының министр, иә қарапайым геолог екенінде шаруасы жоқ, бетің бар, жүзің бар демей сойып салатын. Көбіне білгірлігімен, бұлтартпас ойымен алушы еді. Ал мына жолы?..

	Сексенге ентелеген ұзақ ғұмырында даугердің бұрынсоңды кездеспеген жаңа типіне ұшырағандай құдды. Табаровты ол жүздесе келе нақ осы сипатта танығанды. Ә дегенде екеуі тексеруді екі мәселе төңірегінде жүргізуге келіскен. Бірі – Кенді өлке қыртысындағы ізденістің басты ұстанымдарын, ғылыми негіздерінің дұрысбұрыстығын тексеру. Екіншісі, келешек барлауға қандай ғылыми нұсқа лайық?..

	Алғашқы мәселе турасында ғылыми иелері бірденақ келісті. Табаров бұл жөнінде таңғаларлық мырзалық аңғартты. Кексе әріптесінің алдына бұл регион жайында екіүш жылдан бері жинап, сұрыптап жүрген ғылыми деректерін қалтқысыз жайып салып:

	– Көріңіз, ойлаңыз, керегін әжетіңізге жаратыңыз! – дегенді. – Бұларды сізге, қадірменді Сергей Архипович, біржола сыйладым! Мені егер бұл жайында пікір білдіруден босатсаңыз, тәңір жарылқасын айтар едім. Өйткені бұл турасында мен жеткілікті шулаттым. Ал ғылым адамына, өзіңіз білесіз, бір айтқанын қайталай беру абырой әпермейді... Сіз айтсаңыз жөн басқа. Менің пікірімді біржола бекітіп шығасыз. Шүбәланған мамандарды бұл тұжырымға бұлтақсыз сендіресіз... Ал екінші мәселе туралы?.. Маған сеніңіз, бірер күннен соң алдыңызға дайын жоба қоямын. Басыңызды қатырып қайтесіз, келістім деп тек қана қол қойсаңыз болды...

	Сергей Архипович жасаң әріптесінің әр лебізінен өзіне қызмет етуге әзір тұрған сыпайы ізет таныса да, соған ризалық білдіріп, жалпылдай қойған жоқ. Виктор Николаевич ұсынған деректер бумасын үнтүнсіз қабылдаған.

	Шынын айту керек, көз жүгіртіп бір мәрте оқып шыққандаақ, мәскеулік ғалымның сұңғыла ойына тәнті болды. Бұдан әрі ол жасаң әріптесінің жинампаз да байқампаз қабілетіне ден қойып, өзгеше көзбен қарай бастаған... Шынында да қыруар ізденіс, қаншама тың, белгісіз деректер жиналған. Тұжырымдары да таңғаларлық. Қайсыбірі тосыннан айтылған. Әрине, бейтаныс регионға аса зиялы қауымның жуан ортасынан келіп, тың көзқараспен қараудың да әсері аз болмаған. Қысқасы, бұл деректермен танысқанына Сергей Архипович өкінбеген. Тек оның осыншама зор еңбекті өзіне біржола сый етпек болғанына ғана іштей таңданыс білдіріп еді...

	Екі білгірдің бетпебет келіп, шындап белдесуі – екінші мәселеге кіріскенде, келешек барлаудың ғылыми бағдарын белгілеу жөнінде басталды...

	Бірлестік басшылары өздеріне меншіктеп берген оңаша кабинетте жұмыс істеп отырған күндердің бірінде, Виктор Николаевич тағы да сыпайы ізетпен иіліп тұрып, таңғаларлық әңгіме естіртсін:

	– Сергей Архипович, бұл қақында сіз бен біз дауға түсіп қайтеміз? Соның бізге тап қазір қажеті бар ма? Айталық, осы өңірде әр кезде жолды болған ондаған гипотеза, болжам теорияларын талдап көрелікші. Солардың бәрінің жетістігі мен кемшілігін санап?.. Меніңше, тектентекке уақыт шығындап, әмбе ми жұмсау болмақ, – дегенді ол Снурниковке тура қарап. – Менің ұсынысым: соның бәрбәрін ысырып тастап, сіздің әйгілі «Үш қабат» болжамыңыз бен менің «Кен орындарының жер қыртысында симметриялық орналасу заңдылықтары...» атты теориялық нұсқамды барлаушыларға сый ету!.. Таңдауды өздері жасасын. Тіпті екеуін қатар пайдаланып, барлауды жарыстыра жүргізсін, айталық, алдағы он жылда. Бітті шаруа! Сіз де, мен де бұдан ұтылмаймыз. Ойлаймын, барлаушылар да ұтыла қоймас...

	– Ал егер әки, көгершінім, екеуміз де теріске лағып, қате жолға сілтесек, барлау тағдыры не болады? – Сергей Архипович басын шайқаған. Қандай қуыс кеуде жан өзімшіл қасиеттен ада емес, өзінің де мұндай пендешіліктен құр алақан емесі айқын, бірақ нақ Табаровтай ешбір қысылыпқымтырылмастан, «өзгені қоя тұрып, өзімізді өрге сүйрейік!..» деген өктем өзімшілді кездестірмегені хақ.

	– Кішіпейілділіктің заманы баяғыда өткен! – деді Табаров міз бақпастан. – Ал сіз өзіңіздің мүдделі сыбағаңыздан бас тартып отырсыз, мұндай құрбандық кімге керек? Оны бүгінде ешкім де бағаламайды... Сергей Архипович, сіз бен біз тура жолдамыз. Сондықтан да екі теорияның өзара кездесетін кен шоғырлары Кенді өлке қыртысында аз емес... Мәселен, Ақтас қыртысында қазірдің өзінде жолықтық. Мен болжаған үш структураның біреуінің сіз нұсқаған Үкілі төбенің құрдым астынан дәл шығуы кездейсоқ па, өзіңіз ойлаңызшы?

	– Оны әлі тексеру керек, қымбаттым. Мен тексермей ешкімге де, керек десеңіз, өзіме де сенбеймін. Үкіліде неліктен кездестік? Бұрын неге кездеспегенбіз? Айталық, былтыр, иә бұрнағы жылы?..

	– Тексеріңіз! Уақытыңыз болса, – деп тымырая қалды мәскеулік ғалым. – Сөйтсе де менің ұсынысыма не дейсіз?

	– Теорияңызды түсіндіріп көріңіз. Нендей кереметі бар, қасиеті неде, пайдасы қанша?.. Кенді өлкедегі сынағыңыз не берді? Түптүгел дәйекті есеппен, бұлтартпас айғақтармен алға тартасыз, шырақ. Сендірдіңіз екен – дауласпаймын, қолдаушыңыз боламын; ал артықшылығына иландырсаңыз, –

	«Үш қабатты» қанжығаңызға байлап беремін. Ал, қане! – деп Снурников әріптесіне қарап қолын жайған.

	Қабағы түксиіп, жауар күндей түнерген Табаров ойланып отырды да:

	– Олай болса, мен де сіздің теорияңыздың негіздемесімен танысуды қалар едім, – деді жайбарақат қалыпта. – Оның да не бергенін, неліктен кәдеге аспай, мұрағатта қалғанын білсем деймін...

	Снурников кенет бүйрегінің шанышпасы ұстағандай тыжырынды. Ізетшіл сыпайыдан ашық дөрекілікке қымсынбай көшкен әріптесіне состия қарап, сыбағасын келістіре бермекке ойланған. Алайда ашуын ақылға жеңдірді:

	– Бұл үшін, қымбаттым, Кеңді өлке мұрағатын сізге қайтадан ақтаруға тура келеді... Иә, қайтадан! Осыдан жиырма жыл бұрын біздің институт ұжымы жасаған Кенді өлкенің болжам картасын, оның пәленше том түсіндірмесін мұқият зерттейсіз. Снурниковтің қырықелу жыл ізденісте жиғантергенін, иә бәрібәрін, қымбаттым, содан табасыз. Әлбетте, соны ұғуға ықыласыңыз болса?.. Әділін айтқанда, одан сіз маған ғана емес, екі жарым ғасырлық барлауда осы регионға жолы түскен талай білгірдің соқпақізін көріп, кен болжаған нұсқау кеңесіне жолығасыз. Одан соң мені сынайсыз ба, мақтайсыз ба, әлде мүдделі ісіңізге жаратасыз ба – еркіңіздегі шаруа!..

	– Соншама ол ғасырлар жүгін арқалаған жиынтық зерттеу болса, таңмын. Кенді өлке геологтары неліктен керексіз еткен?

	– Бұл сұрақты Құдайбергеновке жолдағаныңыз жөн болар, – деді академик. – Ал өзіңіз менің әлгі талабымды дереу, тап қазір қанағаттандыруды біліңіз.

	Табаров орнынан жайлап тұрды да, сейфті ашып, қалыңдығы кірпіштей екі буманы қолтықтап келіп, алдына қойды.

	– Мынау, – деді сырты коленкормен түптелген үстіңгі буманы нұсқап, – менің жаңа монографиям... Симметрия теориясы на жанжақты түсінікті осыдан аласыз. Тек ескертемін, қадірлі академик, жоғары математиканы төрттік бағаға білген кісінің бұған тісі батпайды. Үздік білгеннің өзі азу тісін сындыруы кәдік, байқаңыз, сіздің жасыңызда бұл оңай дүние емес, – рақаттана күлді де, дөрекі қалжыңына кешірім сұрап, сөзін салмақпен сабақтады. – Симметрия теориясының ғылымның бір емес, екі бірдей іргелі саласына негізделгенін ескертуді парызым деп білемін. Түйіп айтқанда, екі ананың омырауын қатар емген перзент!.. Оның бірі сізге мәлім – бәзбаяғы геология... Ойлаймын, бұл салада өзіңіз ұстанған болжау ұстанымдарынан біз онша көп алшақтай қоймаспыз. Ал оның екінші анасы – ұлы геометрия! Иә, иә, кен орындарын жаңаша іздеуді мен қасиетті жерананы бағзы замандардан бері өлшеумен шұғылданатын ежелгі ұлы ілімге тәуелді еттім!.. Әрбір кен жүлгесін, сүбелі кен шоғырын, – сіздер машықтанған ежелгі де қарапайым түсініктерден менің теориямның айырмашылығы да осында, – оларды дер бес геометриялық дене деп қараймын. Соған орай өзім ойлап шығарған математикалық теңдеулермен күрделі есептеулер жасап, жыр қыртысынан ең әуелі әлгі «фигураларды» іздеймін. Соларды «көрген» кезде кен шоғырланған қыртыстарды...

	– «Қорқытпа мені дауылмен!» – деп мырс етті Снурников ескі өлеңнің алғашқы жолын сүйсіне қайталап. – Әкел, қымбаттым! Көреміз қаншама қатты жаңғақ екенін тіске басып. Айтпақшы, азу тіс демекші, – академик те әлденеге қуланғандай жымың етті, – ол немелерден мен ертерек құтылғанмын...

	– Екінші бумада, – деді Виктор Николаевич алғашқыдан қалыңдығы бір елі кем емес, түптелмеген, араарасында құлашқұлаш миллиметровка парақтары салынған қомақты буманы қолымен сипап, – Кенді өлкені алдағы он жылда түпкілікті барлаудың жоралғыжобасы. Әрине, симметрия теориясына негізделген. Біздің институттың осындағы зерттеу тобының тұжырымы. Ақырғы десем – әділдікке қиянат, жазмыш сізді соның алғашқы сарапшысы болуға жазыпты... Парасатты талдау күтемін. Одан да бұрын бұл өлкенің тап болған бүгінгі халіне жанашыр көзқарас!..

	– Жә, бопты. Бір жолға жетіпартылатын кіріспе, – дегенді әріптесінің жанжақты пысықтауынан шаршаған Снурников. – Маған енді бөгет жасамауыңызды өтінемін. Жалғыз, жалғыз қалуды тілер едім!..





АЛТЫНШЫ ТАРАУ




	І

	Бірер апта үрдіс шұғылданудан соң Жақсыбеков басқарған топ кеніштер қорын жаппай тексеруді жаппай тәмамдады.

	Сөйтіп, аз күндеақ комиссия адамдары Кенді өлке бірлестігіне қарасты он бір экспедицияның соңғы он жылдағы барлау жұмыстары хақында толық дерлік мағлұмат жинаған. Ендігі міндет соларды сарапқа салып, облыстық партия комитетіне сарабдал тұжырым беру. Бұл болса бірер күннің жұмысы емес. Көптеген маман және геологияның сан саласынан хабары бар сұңғыла білгірлердің қатысуымен шешілетін күрделі мәселе. Сол себепті бұл жұмысты атқаруға академик Снурниковтен бастап, комиссия мүшелерінің барлығы дерлік жұмылған...

	Бір аптаға созылған талдаудан соң бастапқыда ұшықиырсыз көрінген жұмыстың алдыарты дөңгеленіп, жайжапсары біліне бастады.

	Бүкіл регион бойынша барлаушылардың халахуалы соншама жазғырғандай қатерлі болмай шықты: қазылып жатқаны – бір төбе, табылғаны, болжанғаны және бар – қисапсыз байлық барланған... Солардың тек жобалаушылар мен жоспарлаушылар есебін шатастырғысы келгендей, әр жерде, әрі алақұла көлемде орналасуы ғана сансыз қиындықтар туғызған. Геологтар болса иен табиғаттың қуыс таңдаған «қателігін» түзетуді ойламаған тәрізді, кен шыққан жерді белден қазып, жылдар бойы шұқылай берген, солардың өндіріс орнына алысжақын орналасуын есепке алмаған. Барды молайтып мадаққа жеткен, ал жоққа «бас ауыртуды» қажет деп білмеген... Соның ақыры қолайсыз жағдайда әкеп соққан. Бір кеніште кен қоры – кеңірдегінен келгендей мол, әлі де отызқырық жыл қазсаң да былқ етпейді! Қайсыбірінде Ақтасқа жақын хал, бәлкім, сәлпәл тәуірлеу. Он жылдық, әрі дегенде он бес жылдық қор қалған. Ал одан әрі?..

	– Әй, Қалеке, қызық екенсіз, о күнге дейін сіз бен біз боламыз ба осында? – деп мырсмырс күлгенді Кенді өлкеде кен іздеуші, жасы жөнінен де өзін өкшелеп қалған мосқал әріптесі Жақсыбековке Ай планетасынан келгендей ожырая қарап.

	Қали Нариманұлы жағасын ұстады. Енжар көңіл кен іздеушіден қатты түңілгені соншалық.

	Жұмыс үстінде осы жайында әңгімелескен тағы бір геолог қолын жайып:

	– Кен таусылса қайтеміз, отағасы? Біздің қазақ даласы тап содан әзірше кенде емес, жер шары да одан терісқағыс айналмайды... Бұл жерде таусылса, тағы бір қиырдан ашамыз! – деп самарқау қалып аңғартқан.

	Тынымсыз Қали бұған да таң болды. Бақса, шыбын жанын қайда қоярға білмей, кеншілер мен барлаушылардың тынышын алып, күнітүні шырылдап жүрген бір өзі. Көп жұрт бұл туралы тіпті ойланбаған да тәрізді.

	Әрине, тексеру нәтижесіне жұрттың бәрінен де бұрын шексіз риза болған Ілияс Құдайбергенов еді.

	– Міне, көрдің бе? Тау қопарғандай екпінмен қаншама жұмыс істегенімізді!.. Ал сендер... – деп шаттана күлгенді кексе барлаушы анықтамалармен танысқан соң.

	Тексерушілер тобы сөйтіп ақырғы тұжырымға отырар шешуші кезеңге де жақындап қалғанды.



	ІІ

	Қалидың оңаша қалған кеш мезгілі еді. Бұл күндерде ол Өскенді біржола бауыр басып алған, геологтардың дербес мейманхана жайында ертелікеш жұмыс істеп отыра беретінді. Бүгін де сол кәсібіне кіріскен. Бірақ шаршаудың әсері ме, әлде өзіне бейтаныс жұмысқа жанын салып, бүгешігесін түгел білмек болып, белсене кірісудің азабы ма – бойы делсал тартып, жүрегі сыздап, мимырт енжарлыққа беріліп, қажығандай бір күйде қайтақайта есінеп отырғанды. Сөйтсе де бірер сағат қағаз қарап, төсекке әбден діңкелеген кезде құлауға бекінген.

	Кенет есік тықтық қағылып, Құдайбергенов кіріп келді. Жайданжай келмепті, соңынан ілесе көмекшілері кіріп, дастарқан жая бастады.

	– Әу, ағайын, бұл ненің жоралғысы? – деді Қали барлаушы әріптесін жаңа көргендей көзін сығырайта қарап.

	– Сенің көмейіңді жібітпекпіз! – деп жорта күлді Құдайбергенов. – Қорытынды мәжіліс алдында комиссия бастығына көрсеткен сыйсияпат!.. Екеуміздің бір дастарқаннан шай ішпегенімізге осы қанша жыл болды?

	– Е, сыйлық берсең, мен айтайын...

	Ілиястың жылтыраған түксіз бетінде жыбыр еткен титтей деп белгі білінсейші, қыдыра келген ескі досынша емінеркін билеп, диванға жайғасты.

	– Есіңде ме, ана жылы, совнархоз үстемдік еткен заманда Кремльде болған бір жиында, ұмытпасам, сол, Үлкен химия жөніндегі Орталық Комитеттің пленумы емес пе? Сонда екеуміз бір бөлмеде жатқанбыз. «Москва» мейманханасы, алтыншы қабатта, – деді Жақсыбеков шақырусыз келген геологтарға таңырқай қарап.

	– О, онда бұл 1963 жылдың желтоқсан айы. Қанша жыл өткен?

	Бір облыста тұрамыз, институтта да қатарлас оқыдық...

	– Кім кінәлі бұған? – деп қыңырая қалсын Қали Нариманұлы.

	– Екеуміз де виноватпыз... Пендешілік.

	– Мені оған қоспа, Ілияс.

	Құдайбергенов көмекшілері кеткенше қасақана үндемеді.

	– Ақталып қайтеміз, екеумізде де бар мінездің қырсығы. Білгішпіз. Тым өжетпіз. Бірбеткейміз. Өз дегеніміз болмаса, ешкімге көнбейміз! – деп Ілияс Мырзаұлы кенет сайрап берді. – Соны да ерлік көреміз, мықтылықтың белгісі деп білеміз... Қанағатты ұмыттық, бір күнгі мадаққа мәзбіз, болған үстіне бола берсін дейміз. Бір атаққа – бір атақ, орденге – орден! Ойбай, оған тиіспеңдер, дөй кісі, айтқаны – заң, жұдырығы – шоқпар... дегенге масайрап, ойымызға келгенді істедік. Әрине, әркім өз саласында. Ал шындығында, соның бәрі – пендешілік, тәубәнің, өзімізге деген сыни көзқарастың азайғандығы...

	– Ілияс, шаруаңды айтсаң қайтеді. Менен не тілеп келдің?

	– Асықпа, Қали, – деді Құдайбергенов самауырдан кенші құрдасына шай құйып. – Сенің алдыңда кінәмді жуыпшайып, кешірім сұрайын деп, болмаса мына шұғыл тексерістен ұпай түгендеп келгем жоқ. Бүгін сен маған қонақсың. Үйге шақыруға келмес деп ойладым, оның үстіне бәйбішем жолаушылап кетті... Сондықтан, құптасаң да, құптамасаң да қазынаның шайын ішеміз, ескі дос!

	Жақсыбеков құрдасы ұсынған шай кесеге жарты қасық қант салды. Жай ғана шай ішу емесі анық. Ілиястың әлдебір есеппен келіп отырғаны хақ. Тек ненің ділгерлігі?..

	Жаймашуақ күліп, өзіне дәм ұсынып, мейлінше ақжарқын шырай білдіріп отырған қырқылжың кексемен Қали Нариманұлы қарымқатынасын баяғыда үзген. Комиссияға қатысуы – қызмет ділгірлігі. Партия тапсырмасы. Қарсы тұруға шамасы келмеді, әрі Ақтастың мүддесін ойлады. Ал қазір? Кен іздеушілер жетекшісі шақырусыз келіп, талақша жабысып отыр. Қуып шығу әбестік, үндемей отыруға болады, ал ол сөйлеспеген еркіңе Ілияс қоя ма?..

	Жақсыбеков біреуміреу бөлмеме келсе екен деп тіледі, ең құрығанда, шахмат сайысын тілеп, кейбір кеште рұқсатсыз жетіп келетін Сергей Архиповичтен де бүгін хабар жоқ. Қасында жатқан Алтынбаев та Ақтасқа кетіп еді. Әлде көрші бөлмедегі Қазыбекті шақырта ма? Бірақ оның да бүгін орнында жоғы есіне түсті.

	Ілиястың кәперіне ештеңе кіріп шығар емес. Үстелдің арғы бетіне жайғасып алып, еміне қарап отыр. Ернінде мысқыл күлкі, қысыңқы көзі де әжуамен қарағандай...

	«Апырау, себеп не, нендей гәп мына қуды түн ішінде маған жетелеп келіп, масайратып отырған?» – деп қамықты Қали.

	– Қалеке, шай алыңыз. Астан да...

	– Рақмет, түнге қарай сұйық ішпеймін.

	Қалидың өзі бастамаса, қонағы аузын ашар емес. Қайта әлі де өзін қинай түскісі келгендей.

	– Бәйбішең алысқа кетіп пе еді? – деді Қали үнсіз отырудан жалыққан кісідей.

	Ілияс Мырзаұлы кенет мырс етті де:

	– Мені жек көресің, мен де сені аса ынтығып жүздесуге құштар емеспін. Солай емес пе, Қалеке, – деді ақырында.

	– Соны жариялауға келмеген боларсың?

	Жақсыбеков замандасына ожырая қарады: «Апырау, мына шіркін, мені әрліберлі мүйіздеп, ауруханаға жөнелтетін шығар? Діңкем құрып отырғанда келгенін қарашы...» Сақтық ойлап портфелінен дәрісін алып, түймедей біреуін тілінің астына басты.

	– Дәрі ішкенің жақсы болды. Қазір менен жүрегің дүрсілдегендей жаңалық естисің, Қалеқе. Хехе!.. Сен үшін аса қолайлы емес!..

	Ілияс сылқсылқ күлді. Бәсекелесін шалып жығатын аяр күлкі. Қали соған да ыза болды. Әңгімені тезірек бітіргісі келіп, барлаушылар директорына түйіле қарады да:

	– Әй, ағайын, атып жықсаң да бекерге қорқытпай, соныңды тезірек естіртсең қайтеді?! – деді кіді үнмен.

	Құдайбергенов күлкісін тыйып, әріптесіне бағдарлай көз тастады. «Айтсам ба екен, әлде қинай түскенім жөн бе...» – деп, ойланып отырғандай.

	– Жүрегіңді тыныштандыру үшін әуелі жұмыс жөнін айтайын. Тектентекке қамықпа! Бүгін бе, ертең бе, Мемлекеттік қор комиссиясына Шоқпарды тапсырамыз. Сендердің тексеруіңе сонсоң «Пішту!» дейтін шығармыз! Алып кендерге жыл сайын мәлімдеме берілмейтінін білесің. Сөгіс берудің орнына сыйлыққа ұсынып жүрмеңдер, ойлан! Жымысқы Табаров та сабасына түсті. Көрдің ғой, соңғы мәжілісте менің аузыма қарап, жел бағытын аңдап сөйлейтін сыңайға көшкенін...

	– Ілеке, отыз жылда еншімізге оңаша тиген бір кешті кекесінсіз өткізсек қайтеді? Табаровта менің шаруам қанша? Қалай құбылса да еркі... Бүгін жүрегім шаншып, жайым болмай отыр, – деді Қали.

	– Келістім. Жұмыс жөнінде енді бір сөз де айтпаймын! – Құдайбергенов тез илігіп, жақындап отырды. – Мен саған, Қалеке, бедел таластырып, айтысқанды қоялық деуге келдім. Жас кексе тартып, шаш ағарғанда, дүние мадағына таласуымыздың жөні жоқ!

	Жақсыбековтің жүзінде келістік емес пе дегендей наразылық байқалды. Бірақ соны өзіменөзі болған құрдасы аңғарар емес, әлгі сөзін қайыра қаузады.

	– Кейде мен, Қалеке, түрліше ойға түсемін, бұрынғылар айтқандай, кәрі саулықтың ғұмырындай жасымыз қалды. Базарымыз тарқап, одан алар сыбағаүлесімізді баяғыдаақ қоржынға салдық. Тоқетерін айтқанда, немеремізді бағып, екі үйдің шайын кезек ішіп, жан күйттейтін шамаға келдік... Сөйте де тәубәміз жоқ. «Ау, сонда, – деймін кейде мен өзімеөзім, – түпкілікті барар жеріміз – бір төбе, соның бұйырған бір бұрышынан ұзыны – екі, көлденеңі – жарым құлаш бір шұңқыр. Қиса, үстімізге Кенді өлкенің мәрмәрінен шоқитып екі тас қояды. Біреуінің бетіне атыжөнімізді ойып жазады. Осы емес пе, тірлігінде мықтысынған барша пенденің сыбағасы?..»

	– Оның рас, құдай сөзі!

	– Рас болса, екеуміздің бәсекеміз кімге керек? Саған, әлде маған? Ерегесті неге қоймаймыз? Ал тынымсыз сағаттың мейірімсіз тықылы он жыл, тоғыз, сегіз... бес жыл... деп қалған ғұмырымызды тоқтаусыз санауда. Он жылдан соң үстіңді басқан зілмауыр тасты көтеріп, қабірден шығып: «Мен іздеген кен көмбесі қайда, кім оны қазып жатқан?» – деп сұрай алмайсың, әлбетте.

	– Ілияс, мұныңды енді білмеймін. Өз басым ешкімнің, тіпті қасдұшпанымның да: «Иттің күшігінің істеп кеткенін көрдің бе?» – деп, сыртымнан жазғырғанын қаламаймын! – деді Қали Нариманұлы. – Сондықтан да аз болсын, көп болсын, артымызда игі іс, өшпес ізіміз қалсын. Бұл, тегінде, азаматтық ождан мәселесі...

	Құдайбергенов құрдасына бағдарлай қарап, үнсіз отырды да:

	– Бізден де гөрі бәйбішелеріміз ақылды болды білгің келсе, – деді жайбарақат қана. – Нақ осы сағатта менің кемпірім Ақтаста, Сағиланың күрең шайын рақаттана тартып отыр. Сірә, екеуі де жұбын жазбас болып, құшақтары айқасқан қуанышта...

	Жақсыбеков басын шайқады. Сенгісі келмеген. Иланды бірақ. Өтірік емесіне бірден сенді. «Апырау, бұл шіркін, сонда мені өз дегеніне иліктіру үшін, иә өндірістің шаруасына үйдегі кемпірлерді араластырмақ па? Шығады бұдан, шығады!..» – деп жиіркене ойлаған.

	– Немене, сенбейсің бе? Сенбесең, үйіңе телефон соқ, қосып берейін.

	– Жоқ, сенемін. Сенен ондай әрекет шығарын білетіндіктен де сенемін, – деді Жақсыбеков кектенген қатқыл үнмен, қалайда ауыр сөз айтып, біршама тежегісі келген.

	– Қателестің, Қалеке. Бұл жолғым аярлық емес, өмір ділгерлігі, – деп Ілияс манадан бері үстелде бос тұрған рюмкелерді алып, коньякқа толтырды. – Кел, дәріні қайтесің, мынадан ала отырайық. Екі кемпірдің шаруасы оңалсын деп!..

	Ілияс тауысып ішті де, Қали рюмкені қолына да алған жоқ, тіпті ізет үшін.

	– Осы ізетті не үшін жасап отырсың?

	Құдайбергенов өз рюмкесіне коньякты қайта толтырды.

	– Әкелерінің бақталасында шаруасы қанша, бізден балаларымыз озды, Қали, – деді Ілияс кенет күрсініп, әлде соны да жорта істеп отыр. – Екеуміз құда болдық. Көңіліңе бұл – жаға ма, жақпай ма?! Ұқтың ба, біз енді нағыз бауыздау құдамыз!..

	– Әй, сен, нені ежіктеп отырсың? – деді Қали іле. – Қайдағы құдалық? Кімнің жорасымен?..

	– Айттым ғой әлгінде аптықпа деп... Басылып отыр, Қале ке, – Ілияс қарсыласын жығып, мерейі үстем болған палуанша кеңкілдей күліп, әр сөзін нықтап сөйледі. – Сенің Ләззатың менің Қизатыммен үй болуды ойлаған. Турасын айтқанда, қыстан бері бас қосып, бірге тұрыпты. Осы күнгі жастар солай, үлкендерден рұқсат алуды, бата сұрауды ойламайды... Қысқасы, екі жас ертең, жоқ, бүрсігүні Өскенге келеді. Соның тауқыметін ойлап, менің кемпірім Сағилаға кетті, қазақ ғұрпымен аяғына жығылып. Әрі балаларды да лайықты құрметпен қарсы алуға шақырып... Солай, Қалеке. Екеуміз өмір бақи шеше алмай жүрген ерегесті ақыры балаларымыз тұншықтырды. Соларға бас иіп, рақмет айтуымыз қажет. Иә, сосын, несін жасырайын, жуықта мен немерелі, сен жиенді боласың. Неге үндемейсің? Әлде мені өзіңе құда болуға жарамайды деп қомсынып отырсың ба?..

	Қали ләммим деген жоқ. Әккі замандасы ұйықтап жатқан мезгілді аңдып келіп, бір шелек мұздай суды төбесінен құйып жібергендей хал кешіп, мәңгіп отыр: әлгінде естігені рас па, ал егер рас болса – бұл оны сонша әжуамен неліктен жымия хабарлайды? Қуанышты да, ренішті де мысқылдап отырып естірту – Ілиястың ежелгі машығы ма?..

	Қалидың есіне кенет өз үйіндегі жайсыз әңгіме, Сағиланың мазалаған сөзі, жалғыз қызын қайтақайта айтып, ойына салғаны оралды. «Ау, сонда ол бұл жайында ештеңе деген жоқ еді ғой. «Қайда жүр, неғып жүр...» деп, ежелгі жырын жырлағанды. Жоқ, бірдеңе айтқан сияқты едіау. Иә, бір күні мен өзім де мамамын деп... Сірә, Сағиланың онысы жүрегімнің дімкәсін ойлап, мені соған дайындағаны болар?.. Әй, әй, солай шығар, әйел қауымын ешқашан да ұғып болмайсың. Үй болса несі бар, Ләззатжанның, – деп ойлады бір уақ, – жасы келді, құрбылары қатарлы білім алды. Ілиястың баласы теңі шығар. Қизат та ғылыми еңбекке дайындалып жүрген талапты жас. Соны өзі бірер мәрте көрген де сияқты. Әкесінен гөрі бойы еңселі сияқты еді, бәлкім ойы да озық шығар... Иә, Мәскеуге барған сайын қызының қасында жүретін. Күйеу бала болуға әзірленіп жүргенін ойлаппын ба?..»

	– Жә, болды, дүрдигенді қой, Қалеке. Құдай қосқан құдасың. Ағайынның жақсысын алып, жаманын тастамайсың, тегінде... Ал әйелді жас кезіңде таңдау керек. Айталық, жаратпадың екен, екінші мәрте үйлен! Ал балашағаны өйте алмайсың, қосағыңның тапқанына әке боласың. Осы күнгі құдалық та солай. Балалардың тауып берген кісісімен, кейде оның ұлтын, түрін айырмай, құда боласың. Не істейсің – заман тауқыметі!.. Сондықтан, бұл жайындағы әңгіме осымен бітсін, мың жылдық құда боламыз! Құшақ айқастырып дос та боламыз! Балалар оң жол көрсеткен соң, амал қанша?!.. Өмір шіркіннің қызық пен шыжығы, Қалеке, таусылған ба, ешқайда оны арқалап кетпейміз. Бәрі де күні ертең, дәмтұз таусылған күні адыра қалады. Ең тиімдісі – қалған өмірді даудамайсыз, қызғанышсыз, шынайы сыйластықта өткізу! Кел, балаларымыздың бақыты үшін! Біздің ерегесіміз оларға көшпесін, өмірлеріне көлеңкесін түсірмесін!..

	Рюмкесін қолына ала беріп, Қали ақырын ғана:

	– Мен сенімен ешқашанда ерегескен емеспін, Ілияс, соны да ойлап шығарып жүрген сен өзің, – деп еді.

	– Қойдық енді, бәрі де ұмыт болсын! Балалар үшін, балалардың бақыты үшін! – деді Ілияс әлгі сөзін қайталап.

	Хрусталь рюмкелер түйісті де сыңғыр етті. Ішіп бола салып, Ілияс құшағын жая ұмтылған. Өз еншісін кешірек босатқан Қали тосырқағандай сәлпәл бүгежектеп, шегіншектеп еді, Ілияс еркіне қоймады, ентелеп келіп, сып етіп бауырына еніп кетті.



	ІІІ

	Кіші бесін шамасы болар, Қазыбек үй ішімен өзен жағасына барып, суға түсіп біраз демалған соң мейманханаға келіп, жұмыс істеуге отырған. Күн күйіп тұр. Ыстық табы қайтар емес, оның үстіне терезесі күнбатыс жаққа орналасқан бөлменің іші түс тен кейін тіпті қапырық болып, бүкіл қабырға, еден, төбеге дейін пешке айналып кеткендейақ күйдіріп тұр. Терезені ашып тастаса да үп еткен титтей самал сезсейші.

	Ыстықтан мазасы кеткен геолог үстелден бас көтермеді. Африканың күйдіргі аптабына дағдыланған жігіт көйлегін сыпырып тастап, белуардан жалаңаштанып қағаз жазып отыр. Комиссияның ертең отырысы. Айдан аса уақытқа созылған тынымсыз тексерудің қорытындысы шығарылмақ. Қазыбек те соның әзірлігінде отырғанды…

	Бір уақытта есік тарстұрс қағылды да, Қазыбек көйлегін иығына жауып та үлгерген жоқ, бөлмеге Шоқпар партиясының бастығы Бақбай Сержанов кіріп келді. Ұзақ жолдан титықтап келгені өрттен шыққандай түтіккен түрінен танылғандай: пысынағаны соншалық – бетаузы, омырауы моншадан шыққандай шыпшып терге малынған; қолындағы күртешесін орындыққа тастай салды да, шалапұла амандасып, ваннаға сүңгіп кетті… Іле су сарылы естілді. Сірә, ындыны кеуіп келген тәрізді, жылымшы суды сылқылдатып мейірі қанғанша жұтты. Бір мезетте бері шықты да орындыққа қисайды.

	Жазып отырған қағазын үстелдің шетіне қарай ысырған Қазыбек қиырдағы Шоқпардан өзіне үрдіс келген жігітке аңыра қарады.

	– Иә, сөйле. Тынышық па?

	– Таң қылаң бере Шоқпардан шықтым. Жолшыбай ұшып кететін шығармын деп едім, әй, енді арман жоқ, алдына келіп құладым! Өзіңді, Қазеке, кетіп қалды ма, қайдан іздеймін деп уайымдап шығып едім, уһ, жолым болды…

	Ентіге сөйлеген Шоқпар барлаушысы әлі де біршама уақыт тоқтаусыз елпілдейтін тәрізді. Маңдайынан, мойнынан сорғалаған терін қайтақайта сүртіп, есік жаққа жаутаңдап қарап қояды. Біреуміреу кіріп келе ме деп қысылғандай, сірә.

	Қазыбек шай алдырмақ болып орнынан тұрған. Бақбай қайта отырғызды.

	– Жожоқ, сіз қазір кетпеңіз, шайдан да зорырақ шаруа бар, – деп жолын кесе атып тұрды. Айтуынша, ауыр самосвалды Шоқпардың соқпа жолымен он екі сағат тоқтаусыз айдаған. Басын шайқаған Қазыбек кезекшіге өтінішін телефонмен жеткізді.

	– Қолмен жасаған қылмысымнан арылуға келдім, Қазыбек аға, – деді аптыққан Сержанов. – Өйткені мен сізді ана жолы оңдырмай алдадым. Сіздей ардақты азаматты қылмысқа арандатудың қиын екенін білмедім, қайтейін? Әй, әй, менде, сірә, аринабаттан ештеңе қалмаған! Сонау Африкадан сыйлық арқалап келген құрметіңізге қайтарған жауабымды айтсаңызшы. Маған деген адал пиғылыңызды харамдап, соны да бір топ пысықтардың арам ісіне балап!..

	Бақбай қолын сермеп, кей уақ жұдырығымен басын, кеудесін соққылап қояды. Өзінөзі қинаған толғанысын тоқтатпаса, осы қалпында әлі де біраз жерге барғандай.

	– Тоқта, сен әлі түк те айтқан жоқсың, – дегенді Қазыбек. – Не қылмыс, нені ежіктеп отырсың?

	– Бұдан артық пасықтық болмас, тегіңде?! Сіз ғой Шоқпардағы кеште ішкенжегенім, ызнашыт, барлаушы қауымның адал еңбегінен татқан еншісыбағам деп масаттанып отырдыңыз?.. Ал ол түптүгел арам ақша еді!.. Арам болған соң да, мен, ақымақ, оны аямай шаштым, ызнашыт…

	– Жә, Бақбайжан, мынауыңды жөндеп естірт, – деп Қазыбек үстел үстін қағаздан босатып, шай жасарлық орын әзірледі. – Не болды, нені бүлдіріп келдің?

	– Айттым ғой әлгінде қылмыскермін деп. Міне, соның айғағы! Сержанов бөлмеге ұстай кірген қоңыр боқшаны үстелдің үстіне шығарып, бөлекбөлек қатталған ақшаны қобырата суырсын. – Үш мыңы кем он тоғыз мың сом! Бәрі де өтірік, бәрі де түптүгел арам ақша!..

	– Сержанов, басылып отыр, банкноттарды да боқшаңа сал! Мәнжайын аптықпай түсіндір! – деп түсі бұзылған Қазыбек үстелді қолымен сарт еткізіп, атып тұрды.

	Өзінөзі сөгуден әпсәтте тыйылған барлаушы жігіт болған оқиғаны Қазыбекке бастанаяқ айтып берді: неше ұңғымаға жалған құжат жасалғанын, соның ізін жасыру үшін ертеде алынған ескі керндерді қолша ауыстырғанын, есепқисап құжаттарын да қайыра көшіріп, бұрғыланбаған метрлерге тиісті қыруар ақша алғанын…

	– Міне, сол! – деді ол боқшаны нұсқап. – Әнеугүні кеште ұстағанымды есеп айрысқанда төлеймін. Екі мыңнан астамы бұрғылаушыларға сыйақы түрінде үлестірілді. Оларды да қайыра аламын…

	– Маған мұның бәрін неге айтып отырсың?

	– Апырау, сізге айтпағанда, кімге? Тексеруші – сіз, Шоқпардың көмбесін алғаш ашқан да – сіз!..

	– Осынша арам ақшаны алғанда не ойлағансың? Былғанбау керекті, жігітім, былғанған екенсің – арам дүниеден аманесен құтылу жөнін де өзің ойла, – деп Қазыбек әңгіменің тоқетерін естіртті. – Сендерде бұл баяғыдан тараған індет!..

	Сержанов қапелімде не дерін білмей қатты қиналды. Басын сипап, шашын бір талдап жұлғандай болып, күйіне жұлқылап отырды да:

	– Қайтейін, жоғарғы бастықтардың әмірі деген соң қапылыста түсіп қалдым. Әуелі кен орнын тапсыру актісіне қол қойдым. Одан соң?.. Одан соң, ызнашыт, «Бәрбәрімізді сүбелі көмбе ашқан еңбегіміз үшін Мемлекеттік сыйлыққа ұсынамыз», – деп алдарқатты. Ең ақырында, мол соманы жұмыскерге көтерме сыйлық деп, алдыма қойған соң, амал қанша, мынау өртеніп кеткір жүз сомдықтардың буы көзімді байлап, қолым дірілдеп, күп ете түскенім. Ал бұл пәлекеттердің сұмдығын кеше, өтірік метражды заңдамақ болып, ұңғыма санын өтірік көбейткенде бірақ білдім. Түні бойы ұйықтай алмай дөңбекшіп шықтым да, міне, өзіңе жеттім. Кінәм, әрине, аз емес! Туу баста алмауым керекті. Тайыр сойқанның шар табақтай көкпеңбек бетіне лақтыруым керекті. Енді не, «Жау кеткен соң қылышыңды боққа шап!» деген әжуа осы, ызнашыт…

	– Жалған ұңғымаларды қай горизонтқа жаздыңдар? Бақбай әлдене іздегендей жанжағына қарады.

	– Ауызша түсіндір, бұл бөлмеде карта жоқ, – деді Қазыбек.

	– Төменгі белдемнің бәрі де жалған. Оларға бұрғы ұшы жеткен жоқ. Жетсе де сирек және сұйқылтым кен көрсеткен. Жалған ұңғымалардың номерін жатқа білемін, Қазеке.

	– Жә, сонымен, не істемексің?

	– Соның жөнін өзіңізден сұрай келдім, Қазеке. Бір ақылын табыңыз. Қылмыс жасағанымды білемін. Қандай жаза алсам да көтеруге әзірмін, – деді Бақбай басын сипап. – Тоғыз баламды ұлардай шулатып соттай қоймас. Ал барлау тобын басқаруға бұдан кейін қақым жоғы түсінікті. Арызды бүгін бер десеңіз де әзірмін…

	– Оны енді қоя тұр, – Қазыбек басын шайқап, бөлмеге сыймағандай әрліберлі жүрді де, обкомның бөлім меңгерушісіне телефон соқты. Матвеев орнында екен. Өзіне мәлім болған әңгімені қысқаша баяндап, ақылкеңес сұрасын. Осы сәтте кезекші шай енгізген. Сөйлесіп болып, шөлден түтігіп отырған бұрғылаушыға шай ұсынды.

	– Көргенбілгеніңді айтып, комиссияның атына арыз жазасың. Тек, есіңде болсын, ештеңе жасырмай: бұл әрекетке кімдердің ақылымен барғаныңды, кімдер қатысқанын түптүгел ақтарып…

	Шыдамсызданған Бақбай боқшаны нұсқаған.

	– Кассаға өткізу керек. Қайдан алсаң сонда, – деп мырс етті Қазыбек.

	Бақбай басын шайқап, наразылық білдірді.

	– Экспедицияның банкідегі есепшотын білесің бе?

	– Білемін.

	– Онда бұдан оңай құтылдың, – деді Қазыбек жымиып. – Осы мейманхананың іргесінде сақтық кассасы бар. Соғанақ өткіз. Ал жинақ кассаның кітапшасын арызыңмен қоса комиссияға тапсырасың...

	Қазыбектің көмегімен боқшасындағы арам ақшадан құтылған Бақбай Сержанов сол күніақ Ақтасқа қайтып кеткен. Әрине, ресми мәлімдеме жасап, комиссияның ертеңгі мәжілісіне қайта оралу үшін…





ЖЕТІНШІ ТАРАУ




	І

	Тап сол күні, қорытынды мәжіліске бір тәулік қалғанда, академик Снурников комиссия төрағасының атына ресми хат тапсырды.



	«Қадірлі Қали Нариманұлы!



	Осы күнгі жастардың «Ғұмыр шытырманы» атанған халықаралық «Рубик кубигі» ойынына әуестігін білетін шығарсың. Жастар ғана емес, бүгінде онымен үлкендер де ойнайды. Қысқасы, Жер шарында миллиондаған адам!.. Зауқың соқса – өзің де байқап көр, үйрену қиын емес. Бірақ ескертемін: зор төзім керек!

	Неге дейсің бе? Түрлі-түсті текшелер бірін-бірі тігінен қиған алты жазыққа орналасқан, яғни қабырғалары тең куб түзеген. Әр жазықта тоғыз текше, демек барлығы елу төрт. Айталық, бір қабырғаға шымқай ақты тізу керек, әйтпесе «Есек көпірін» (текшелер түзетін ерекше кескіннің атауы). Бұл үшін алты жазықты өз кіндігінен әрлі-берлі айналдыру қажет. Кейде бір сағат, кейде он сағат!.. Төзім керек дегенім де осыдан. Бірақ, шешілмейтін шытырман екен деп түңілме: құдай тағала сабағатын салса, түптің түбінде әлгі кескінді түзіп шығуын хақ!.. В.Н. Табаровтың геологиялық барлау әдісін ұтымды жолмен шешуге қолданған «Жаңа теориясының» арқау кілтін мен, нақ осы, «Рубик кубигі» ойынымен салыстырар едім. Неге? Мұнда да ең алдымен мықты төзім керек! Өйткені, жер қыртысында симметрия заңына сәйкес орналасқан «геометриялық ерекше денелерді», яғни болжаулы кен шоғырларын неше алуан синусоидалар бойына жалықпай тізу шарт. Жалықпай дейтінім – толқынға ұқсаған бұл кескіндемелер әдетте тұрақты шама емес, барлау деректері жаңарған сайын өзгеріп тұрады. Ең ақырында кен «шоғырланбақ» синусоиданы, қарапайымдап айтқанда, тербеліс толқынын есептеуге отырасың. Бұл енді жұмыстың ең ауыры. Күн есептейсің, түн есептейсің. Кейде бірнеше ай! Кейде бірер жыл!.. Тоқетерін естігің келсе, Қалеке, бағзы замандардан бері геология ілімі неше түрлі теориялар ойлап шығарып, жеті қат жер құпиясына үңілмек болып… босқа шатасқан. Математиктерге жүгініп, моделдеу әдісін үйренгендері абзал еді, амал қанша!..

	Сен, әрине, Нариманұлы, көкейіңді тескен Ақтас туралы бірдеме естуге асығып отырсың. Бірақ бекерге үміттенбе, қуанта алмаймын.

	Табаровтың сенімді көмекшілері Ақтас қыртысын табандатқан екі жыл есептепті (Қандай төзімділік! Әбір есептеуден соң өздері анықтаған болжаулы нүктеге тексерме ұңғымалар бұрғылатқан. Қаржының дені негізінен осы үшін жұмсалған). Нәтижесі – ноль! Биыл олар бұрынғы есебін қайыра тексеріпті. Соның нәтижесінде кен «шоғырланбақ» синусоиданың бағыт-бағдарын шұғыл өзгертіп, бағытқа «түзету коэффициенті» енгізілген. «Түзетудің» ешқандай бұлталақсыз өздерің көктемнен бері барлау жүргізіп жатқан Үкілі төбе астындағы болжаулы кен аномалиясына тұп-тура шыққаны – таңғаларлық жайт! Тіпті мен керемет көрегендік дер едім, әсіресе геолог Қазтуғановтың бұрынғы болжамына соның дәлме-дәл келуін!..

	Табаровтың обкомдағы мәжілісте ресми мәлімдеген үш структурасының бірі – осы, Үкілі төбе қыртысы. Алайда, Қали Нариманұлы, Үкілі төбеден ештеңе шықпаса – бекерге қайғырма, тағы да екі жерде барлау жасауға үміт бар. Бұл болса сенің қалған өміріңе жететін ермек!.. Иә, иә, әйтеуір бір жерден кен жүлгесін «сирағынан» ұстағанша іздей бересің. Тек шыдай біл, әмбе қаражат қалтаңды ашық ұста! Адамдарыңды шыдамдылыққа тәрбиеле. Оларды да «Рубиктің кубигіне» үйрет!..

	Симметрия теориясының жай-жапсары, өріс-бағдары, қарапайымдап түсіндіргенде, осындай. Бұл жайында мен кейінірек жазамын, сірә, орталықтағы ғылыми басылымдардың біріне. Бәлкім, бұдан гөрі ашығырақ және толығырақ түрде, тырнақшаларды азайтып, әзіл-оспақ тілден де арылып, нағыз ғылыми жөнде…

	Табаров тобы комиссия қарауына ұсынған барлаудың он жылдық жобасына келсек?

	Мұның да бүге-шігесін кең талқыға салмай, бірер ауыз сөзбен тұжырымдауға болады. Он жылда олар Кенді өлке қыртысынан аса ірі 41 кен шоғырын табуды болжаған. Тамаша талап! Бір ғажабы, бұлардың бәрінің де таңғаларлық дәлдікпен біздің институт ғалымдары осыдан жиырма жыл бұрын жасап шыққан болжам картасында көрсетілген ең мүдделі нүктелерге дөп келгенін ескерту қажет... Айырма тек – кен шоғырларының санында ғана. Мәселен, біздің картада бұлардың қарамы молырақ еді және үш топқа бөлініп, тексерілу кезегі белгіленген-ді. Симметристер (өз басым бұдан әрі оларды осылай атамақпын), адалын айту керек, өздері орындаған «күрделі есептеулер» көмегімен біз болжаған кен шоғырларының қақ жартысын сызып тастаған. Ал бұдан барлау мерзімі ғана емес, оның шығыны да екі есе кеміген. Көрдің бе, қаншалықты үнем! Барлаушы экспедициялар бірден қызығып, құлшына қабылдағандай ұтымды ұсыныс, тамаша жоба демеске шара жоқ! Тек? Иә, сол жобаның, болжанған кен шоғырларының неліктен біздің институт ұсынған нұсқамен бірдей шығып отырғанын айтпасақ?.. Сыпайылап айтқанда, В.Н. Табаровтың тобы біздің болжамды ешбір қымсынбай-ақ көшіріп алған. Бұл енді плагиаттың жаңа түрі, Қалеке. Ғылыми тілде мұны – «киімін жаңартып ескіні қайтадан өткізу» дейді...

	Анығында мұның да нақты жауабын мен басқа жерде, айталық, ғылыми басылымға жолдамақ арнайы мақаламда сұрайтын шығармын.

	Ал өзіңе, қадірлі Қали Нариманұлы, лауазымды үлкен комиссияның төрағасы ретінде өтінішім: ғылыми ойдың жиынтығы іспетті, жүздеген зерттеушінің қыруар жыл сарыла отырып, зор еңбекпен жасаған, абырой-атағы Одаққа мәлім институттың ғылыми кеңесінде бекіген болжам картаның нақтылы ұсыныстарын қасақана елемей, аяқасты ету себебін, өздерінің барлаушылық сезігіне ғана малданып, көзжұмба барлаумен шұғылданып, жүктелген міндетке жауапсыз қараған жүгенсіздік сырын Кенді өлке геология бірлестігінің айбынды жетекшілерінен мейлінше қадалып, партиялық қатаң талаппен ресми сұрауды парыз етпекпін!..

	Соңғы тілегім: осы хатты ресми мәлімдеме ретінде қабылда!.. Әлбетте, әзіл-оспақ түрінде жазылған сипатына ғапу өтінемін. Сенсең, басқадай тілде жазуға, тым ресми болуға – ғылыми әріптесімнің пасық қылығына әбден ашынғандықтан құлқым соқпады. Мұны сен түсінуге тиіссің: ешқандай пасықтық, амал-айла, ұрлық, жалғандық нағыз ғылыммен қоңсы қона алмайды!



	Зор құрметпен, академик С.А. СНУРНИКОВ»



	ЕСКЕРТУ: «Симметрия теориясын» ден қойып үйренуге ынтаң ауса, ескі досың болғандықтан құлақ қағыс етер кеңесім: ең әуелі «Рубик кубигі» ойынын меңгер (оның жанжақты түсіндірмесін «Наука и жизнь» журналының 1982 жылғы 2санынан табасың), шын айтамын, сонда ғана Виктор Николаевичтің шытырман «теориясына» тісің батады. Сонда ғана сен берері мол жомарт табиғаттың, иен жаратылыстың, яки жер қыртысының ешқандай шартты схемаға, ойша зорлап иліктірген долбар симметрияға көнбейтінін, тек өзіне ғана тән заңдылықпен дамитынын, кен көмбелерін де нақ солай «орналастыратынын» ұғасың. Гәп – сол заңдылықты жете түсінуде, қымбаттым...

	Асылында, қадірменді Қаныш Имантайұлы Сәтбаев та өмір бойы осы қағидаға бас иіп, барша зерттеуші геологтарға соны өсиет етіп кеткенді. Оның металлогенния ілімі де, дүниеде теңдесі жоқ Болжам картасы да осы қағидаға негізделіп жасалған еді... Амал қанша, соны әрдайым ескере бермейміз...



	ІІ

	Тамыздың соңғы күндерінде Үкілі төбедегі барлау қалыпты қарқынға көшкенді. Үш ауысым тоқтаусыз істегенде өнімді станоктар жердің жұлығын түтіп жегендей ойсыратып тастайды. Әр тәулікте кем дегенде жүз метр өтеді. Осы қалпында жүріп тұрса – биылға жобаланған ұңғымалар межесіне қар түсе ілігері кәдік. Екі станок қатар істейді. Олардың құлағында тұрған жұмыскерлер де алғашқы кездегідей емес, бұрғылау қондырғысының кілтипанын азкем меңгеріп, жөнсіз тоқтаулар сиреген. Мұның бәрі сайып келгенде барлауды үдемелі қарқынға түсіргенді.

	Бәлкім бұған комбинат директорының, соцжарыс шартына орай, үш пәтерді барлаушыларға кезексіз бөлмегі әсер етті? Әлде соңғы кезде Үкілі төбе маңына жиірек және қарамды топ болып келе бастаған мамандар назары? Қалайда, екі станоктың құлағында тұрған бұрғылаушылар көкейінде өзгеше құлшыныс пайда болған...

	Солардың қайқайсысы болсын бұл төбені шыр айналдыра тектентекке тесіп жатпаған болармыз, түптің түбінде кен қабатына жолығарымыз анық, соған тек кім бұрын шығады, гәп сонда... дегендей күтіністе. Әрине, тер төгіп бейнет шеккен соң, бәрі де кен қабатына тек қана өзі жеткісі келеді. Соңы оның кенді тұңғыш ашушы атануға жеткізеді, ал мұның, жасырып керегі не, толып жатқан сыйкәдесі бар!.. Сол себепті тереңнен суырылған әрбір кернге бригада атаулы қызыға үңілетінді.

	Амал қанша, күткен кен көмбесі кезіге қоймады. Жуық маңда кезікпейтін де сияқты. Ондаған ұңғыма бұрғыланды. Бәрі де мың метрге, кейде бір мың екі жүз метрге жетіп тоқтайды. Алынған керндер әзірше тақтатас қана, бәзбаяғы әлсіз минерал нәлі...

	Науқанбек түстен кейінгі, үшінші ауысымға келген. Төбе басындағы ескі вагонның айналасында машина бүгін де көп екен. Геологтар келсе керек. Солардың танымал УАЗының қатарына серия саны жекеменшік, қанқызыл «Москвич» те қосылып қалыпты. Науқанбекке машинаның түсі таныс сықылды көрінді. Тек кімдікі екенін есіне түсіре алмады.

	Кенет «Москвичтің» артқы есігі ашылды да, Бақбай Сержанов шықты.

	– Сәлем, басеке! – дегенді сасқалақтаған Науқанбек өзіне ырсия күліп, жақындап келе жатқан құрдасына таңдана қарап. – Сен қу, тегін жүрген жоқсың, сірә? Сеземін, Шоқпарыңа кісі іздеп келдің? Күлме, білемін сені…

	Бақбай да араларында ештеңе болмағандай ашықжарқын амандасты.

	– Жұмыскер емес, жұмыс іздеп жүрмін, – деді ол Науқанбектің күректей алақанын құшырлана қысып. – Сенің станогыңда кісі толық емес дейді. Көмекшің практикаға келген студент екен, үшеу болып істейік, серік етіп қасыңа алсаң қайтеді?

	Науқанбек қапелімде не дерін білмей абалақтап қалды.

	– Өй, сен мені кім деп тұрсың? Қалжыңды қой, басекесі.

	– Қалжың емес, Құжбанқара. Шоқпардан кеттім, біржола ат құйрығын кесіп.

	– Уай, Шоқпардан қуылғандай не көрінді? Мынауың таңданарлық жаңалық! Кеше ғана дүрілдеген дөй бастық емес пе едің?

	– Ал не дейсің? Ауысым мастерімен сөйлестім, ол шіркін:

	«Науекең білсін, станоктың қожасы – сол кісі!..» деп саған сілтейді. Бұл жердегі беделқадіріңді содан байқадым, қайырлы болсын!.. Ал, Науқан құрдас, баяғы өкпеңді ұмытсаң, бір станокты екеулеп пайдаланайық. Өзің білесің, менің көз ашқаннан бергі білетін өнерім – осы, станоктың құлағы. Бурабайдан өзге қайда барамын? Әмбе менің топ үйелмендерім анаумынау табыспен күн көре алмайды...

	– Өй, не деп тұрсың? Істейміз! Екеуміз қосылсақ бар ғой... Жә, сен өзі не болғанын түсіндіріп айтшы.

	– О, бұл ұзақ әңгіме. Кейін, кейін естисің. Ал маған тап бүгін жұмыс жайын бір жайлы ету керек. Міне арыз, «келістім» деп, аяқ жағына қол қой, – деп Бақбай төс қалтасынан бір парақ қағаз шығарды.

	Жұмысқа сұранған арызын көрген соң ғана, Бақбайдың айтып тұрғанына Науқанбек біржола иланды. Сөйтсе де түсінік тілеп, ескі досына жаутаңжаутаң қараған…

	– Бол енді. Жұмыс аяғына дейін үлгеруім керек, – деп пысықтады Бақбай.

	Досы ұсынған қаламды қолына ебедейсіздеу ұстаған Науқанбек арыздың аяғына: «Дереу алынсын! Тамаша шебер!» деп, арбита жазды да қол қойды.

	– Өй, бүлдірдің. Қол қоюың ғана қажетті.

	– Палауды май бүлдірмейді, – деді арсалаңдаған бұрғылаушы. – Жаздым, бітті, қасқай жөніңе!..

	Бақбай аяғын керенау басып, қанқызыл «Москвичіне» қарай аяңдады.

	* * *

	Шпиндель – станоктың пәленбай жүз метр колонка тұрбалары бекітілген бөлшегі, бір қалыпты зырылдап тұр. Кәнігі бұрғылаушылар әдетте бүкіл қондырғының жер танабын солқылдатып, тарстұрс еткен мазасыз зырылынан гөрі, шпиндельдің ұршықша үйірілген айналысын бақылауды ұнатады. Өйткені сонау жеті қат тереңдегі тас заңғарының мәңгі қатпарына ұңғып, минут сайын төмендеп бара жатқан бұрғы ұшының қозғалысын, оның бапкүйін үстіде, көз алдында шыр көбелек зырылдаған сандықтай тетік «хабарлап» тұрады. Айталық, қас қағым сәтте жылдамдығын бәсеңдетіп, иә зыр қаққан айналысынан әлдеқандай бір кілтипан ағартып... Әрине, оны сезу үшін, болмашы кідірісінен тиісті амал жасап түзеу үшін кәнігі көз, одан да гөрі соны танитын көкірек керек. Бұл болса бірер жыл емес, талай уақыт жер тесіп, шпиндельдің ұршықша зырылдауын күнітүні бақылаумен келетін тәжірибе.

	Станок құлағында бір сағаттай тапжылмай тұрып, қолының қары талған аға бұрғылаушы Науқанбек орнын көмекшісі не беріп, сыртқа беттеді. Шығып бара жатып, әлдекім ұмытып кеткен, әлде жәшіктен түсіп қалған керннің жұдырықтай үзі гін көрді. Ерінбей еңкейіп, тақтай еденнің жырығында кептеліп қалған тас қиманы суырып алып, алақанына салып салмақтап көріп еді... Көңілі көншімеді. Қалыпты тастан ауырырақ болғанмен өздері іздеген кен минералындай сүйекті емес. Сөйтсе де бұл – кем дегенде жетісегіз жүз метр тереңнен суырылған тас. Заңғар құрдымның «хабаршысы», зәредей болса да сонау тереңнен дерек жеткізген үлгі зат...

	Мұндай «жаушылардың» аздыкөпті ғұмырында қолына жүздеп, мыңдап ұстап, солардың бәрі маңдай терін тамшылатып зор бейнетпен алынатынын білетін кәнігі бұрғылаушы еден жырығынан көтерген тас қиманы жатқан орнына қайта қыстырып кеткен жоқ. Қолтығына қысып далаға ала шықты.

	Шақырайған күн шапағына малынған көделі төбенің станок орнаған, біршама теміртерсек жиналып, солар тіпті әр жерге шашылып та үлгерген, шаңы шығып, қара жерге айналған тулақ беткейінен сәл ұзап, шөбі жапырылмаған, доңғалақ ізі түспеген, адам аяғы баспаған шеткері бір тұсына жетті де, Науқанбек етпетінен құлай кетті. Ертеңгілікте, күн бұл кезде көкжиектің шығыс белдемінде небәрі арқан бойы көтерілген шақ еді, ауысымға келіп, станоктың құлағына тұрған. Содан бері бірақ мезгіл, ширек сағат бел жазып, көмекшісі Уажан қайнатқан шайдан екі құлақ ішкенде болмаса, тыным алған жоқ. Сонсоң ба, едәуір шаршап қалыпты. Бұрынғы әлей денсаулығы қожырап күйі кеткен бе, әлде қолының күші қайтқан? Қалай да тез шаршайтын болды. Бесалты сағат штурвалда тұрсаақ қолы дірілдеп, буынбуыны дірілдей бастайды. Кейде көз алды қарауытады. Қазір де тұла бойы сондай бір шаршау сезінген.

	Көделі белде аунап жатып, Науқанбек қолтығына қыса келген керн үзігін қолына қайыра алды. Бұжырбұжыр бүйірінен де гөрі соның үзілген қимасын көбірек тамашалап, зер сала ұзақ қарасын: ешқандай әлеміш жоқ, тіпті иненің жасуындай жылтыраған металл нәлі көрінсейші... Әрине, іздегені – қорғасынға қанық галенит, иә сарғыш реңді мыс минералы болатын. Ал мынау – қарақоңыр түсті әншейінгі тақтатас. Осы төбені әрліберлі тескенде қолына мың рет ұстаған керн тастардың бірі.

	– Үш жүз миллион жыл! Бәлкім төрт жүз миллион! – деп тамсанды бұрғылаушы қолындағы қиманың бетіне үңіліп. – Соншама уақыт бұл тас жер қойнында қозғаусыз жатып, енді, міне, менің қолыма түсіп отыр... Ойлап қарасаң, осының өзі адам баласының құдіретті құзырымен болған ғажап іс! Бірақ содан не пайда? Іздеген кен нәлі қайда? Қашан жолығамыз оған?

	Қолындағы дөңгелек қиманы жоғарыға құлаштай лақтырды да, жерге түсірмей қайта қағып алды. Керексіз тас екенін білсе де, лақтырып тастауға көңілі қимағандай.

	Зерігіп жатып бір уыс көдені түбірімен жұлып алып, құшырлана иіскеді. Оған да бірақ тұшынбады. Көдеде мұрынды жарғандай ашқылтым иіс болмайды. Жусан ғой шіркін қандай мезгілде болсын туған жердің нәрін сақтап, өзіне тән күшті иісімен бұрқырап тұратын! Ал мынау, әлденақ сүйектеніп, ағараң тартқан боз көде. Бірер аптада қуарып, құнарлық қасиетін жоғалта бастайды. Күзде бұл төбенің үстін селеу жауып, алыстан қарағанда ақ шашақты мыңмиллион жалау желпуіш жерге қадалғандай боп, сәлпәл жел соқса, әрліберлі толқып, жан біткендей қозғалып тұрады. Бұл да түсіне білген кісіге әсерлі көрініс!.. Толқыған дала келбетіне қарап, түпсіз зеңгір, теңбілсіз мөлдір аспанға көз тастайсың. Дала да, аспан да жаратылыстың түпсіз терең, шексіз кеңдігін еске салып, пәни тіршіліктің бір сенімен таусылмайтынын, мың ата, мың ұрпаққа созылып, тіпті пәлен жұрт, иісі қазақ, иә қалың орыс, қара құрық қытай... деп бөліп жармай, барша адамзат баласына ортақ қазына болып қала беретінін еріксіз мойындатқандай емес пе? Соны көребіле тұрып, бір күндік мадаққа, оңғақ атаққа таласып, дүниемал жиып, тіршіліктің жылтыраған құбылысына қызығу қажет пе?

	«Ау, боқ дүние кімге мұрат, кімге бақ? Маған ба? – деп мүжіді өзін теңбілсіз көкке көзін сүзіп, үнсіз телмірген Науқанбек:

	– Не үшін, нендей олқылығымды бүтіндеу үшін?.. Кейбір таныстарым мол ақшаны күреп табу үшін Түменге кетіп жатыр. Үстіртке барып, Жаңа Өзеннің мұнайын қотармақ болып азапқа түсіп жүргендер қаншама! Барсын, жолдары болсын! Бақ, дәулет жинағылары келгендерге жол ашық! Ал мен өзім?.. Әкеме, әкемдей қадірлі Қали ағаға берген уәдемді орындау үшін, міне, Үкілі төбеде жер тесіп жүрмін. Бағыма, әлде сорбейнет үшін?..» Есіне бір уақ Өзипа оралды: «Не істеп отыр екен?.. Балаларды мәпелеп, соларға ассу қамдап, әбігерге түсіп жүрген шығарау, сірә? Әлде оларды үйге тағы да қамап тастап, Ақтастың ішкіштерін сыраға суғармақ болып әбігерге түсіп жүр ме! Бұл да кәдік... Ылғал тиіп суланған, иә қалтаның түбінде жатып әбден кірленген бір, иә үш сомдықтарды жинап, солар тіпті шіріп кеткен болса да... ақша тапса, көбірек қамтыса – дүниесі түгел! Бұл да, сірә, пәни жаратылыстың ақ пен қараны, өр мен ойды, тау мен даланы, түн мен күнді, жомарт пен сараңды тепетең жаратқандай – табиғи құбылыс... Өзипаны арам ақшадан айыру үшін сыраханадан адақтау керек! Қали аға уәде етіп еді, неліктен созып жүр, әлде ұмытып кетті ме?..»

	Жерден басын көтеріп, қарсы алдында мұнартып тұрған Ақтас шоқысына сүйсіне қарады. Үкілі төбеден қарағанда Ақтастың ақ шаңқан белі боларболмас ағарып, одан гөрі бергі баурайындағы көгілдір жоталар, қарағай жапқан алқаптар тұтаса көгеріп көрінеді екен. Ал кеншілер кентіндегі еңселі үйлер көгілдір алқаптың әр жеріне өскен ақ гүлдер шоғыры тәрізді.

	«Осы ғой менің іңкәр тынысым! – деп масаттанды кенет маужырай бастаған бұрғылаушы. – Анау ну қарағайлы алқап! Оның іргесін қаусыра арқыраған Күмісті өзені, соған бастау болып, әр жерден құлаған арынды бұлақтар, сән қалам – Ақтас, оның іргесіндегі қазыналы төбелер!.. Тіпті мынау зеңгір көк пен көделі дала да – менің атақонысым, халқымның ежелгі құтмекені. Мен болсам соларды емінеркін жайлап, емінеркін ойқиырын шарлап жүрген ерке перзенті!..»

	Өзөзінен көңілі тасып, кеудесін кернеген әлде қуаныш, әлде ризалықтан бар даусымен шырқап әндеткісі келді. Қолындағы тас сырын дүниеге паш етіп жырлағысы да келеді... Бірақ, амал қанша, ән салу да, басқалар құсап ойындағы сырмұңды, шер, иә қуаныш тілін жырмен безеп, ағылтегіл шерту де Науқанбекке жазбаған қасиет. Алайда соның бәрі көкірегінде сайрап тұр!..

	Бірақ бұл жолы барша ойқиялын түгендеп үлгерген жоқ, бұрғылау қондырғысы жақтан өзін шақырған қоңырау үні шар етті. Сірә, снаряды көтеретін мезгіл туған.

	Төбенің ұшар басында жалғанның жартысындай болып теңкиіп отырған палуан денелі жігіт қырық алтыншы размерлі керзі етігін шешіп, қайтадан шұлғауланды да орнынан тұрды. Снарядты жоғарыға көтеріп, керн алатын жауапты сәтті ол ешқашан да босатпайтын. Бұл үшін, қажет десе, екінші ауысымға қалуға бар. Тереңнен суырылған керн бәлкім тақтатас емес, кен тасы болып шыға ма... деген далбаса үміт те баяғы.

	Моторды тоқтатып, снарядты көтеруге кіріскен бригада жігіттері үйреншікті кәсіптерін, ауыр мехнат болса да, ойнақы қылықпен бірбіріне әзілдеп жүріп, тезақ атқаруға тырысты. Шу дегенненақ Тоқтасыновқа штангалардың жоғарыға суырылуы ұнаған жоқ. Әрбір секция кешегіден гөрі баяу көтерілгендей көрінген. Әлденеден секем алған аға бұрғылаушы көтергіш лебедканың тұтқасына өзі тұрды. Күдігі сөйтсе де тарқаған жоқ.

	Екі жүз метрдей штанга суырылған шақ еді, басы қылтиып шыға бастаған кезекті колонка кенет бір елі не үстіге, не төменге жүрмей кептелді де қалды...

	Бұрғылау техникасының мұндай кілтипаны Науқанбекке мәлім жағдаят: тап қазір ол бүкіл секцияны жүз тонналық салмағымен ағытып жібереді, тарс еткен снаряд кептелген скважинаны жұлып өтуге тиіс!.. Бірақ, амал қанша, тас қойнаудың қысымы әдеттегіден әлдірек болып шықты. Кептелген снаряд былқ еткен жоқ!

	– Домкратты бері әкеліңдер, әкри! – деп айқайлады алақанына түкірген аға бұрғылаушы.

	Қуатты домкраттың жұлғыш қабілетіне, сірә, өзінің де алпауыт күшін қоса қимылдаса керек, осындай сәттерде көрсететін ғаламат қайраты үшін де Құжбанқара атанған Науқанбек палуан емес пе?! Домкрат сәлпәл сырқырағандай болып тас төселген еденді жанша түсті де, кептеліп тұрған колонкалар бірінен соң бірі ытқып шығып, жоғарыға қарай жөңкіле бастады...

	Алайда жолы болмады. Сәлден соңақ колонканың шолтиған үзігі көрінді.

	– Тоқта! Біржола құрттық...

	Маңдайынан сорғалаған ащы терді алақанымен бір мәрте сыпырып тастаған Науқанбек әлдекімді күйрете боқтап, еденге былш түкірді де, сылқ отыра кетті.

	Көптен бері болмаған тоқтау. Еріксіз кідіріс. Үзілген колонканы ту тереңнен суырып алу үшін енді кем дегенде толық бір ауысым арпалысу керек. Әлде тәулік бойы. Онда да суыра алсаң?..

	Жарым сағаттан соң өздерін ауыстыратын бригада келеді. Ауысым журналына тиісті түсініктеме жазып, жуыныпшайынып, жұмыс киімдерін ауыстырса да болады. Үзілген снарядты Бақбайдың жігіттері көтереді. Ал өздері? Шара не, демалуға аттанады.

	Бригаданың жігіттері қолғаптарын шешіп, шашылған құралжабдықтарды жинай бастады.

	Науқанбек басын сипап, әлденеге қыбыжықтап тұр. «Ау, олардың келгенін неге тосамыз? – деп ойлады бір уақ. – Бақбай келгенше жөндеуді бастай берсек қайтеді?..»

	Ақыры, күректей жалпақ қолын көтеріп, бар даусымен:

	– Жігіттер, бері жақындаңдар! Біреуің тескішті әкеліңдер, – деп күж етсін.

	Көмекшілері ықтиярсыз көніп, үзілген колонканы көтерудің қамына кірісті. Сөйтіп, әбігерге түсіп жатқанда автобустың ауысым әкелген гүжілін естімей қалыпты.

	– Бұл не тыныштық, жігіттер? – деген Бақбайдың даусын естігенде ғана жалт қарасқанды.

	– Не көріп тұрсаң сол!

	Бақбайдың жүзі сынық сияқты. Әншейінде дабырлап сөйлей келетін аусар мінезді жігіт бүгін өзгеріп қалғандай, Науқанбектің жұмыс жайындағы мәлімдемесін сүлесоқ тыңдады. Құрдасы мұны басқаға жорыды: Шоқпар оқиғасы тергеу орындарына түсті деп естіген; сірә, тергеушілердің қыспағынан сілесі қатып ренжіп шыққан тәрізді...

	– Немене жайшылық па? – деп досының құлағына еңкейіп, күңқ етіп еді.

	Бақбай әңгімеге жарытпады.

	– Ештеңе емес, – деп қолын сермеді. Ақтасқа қайтуға жиналғанда ғана Науқанбек автобус жүргізушісінен досының қамыққан себебін білді: осы жаққа жүрерде Сержановтың келіншегін перзентханаға апарып салыпты, кешіккені де содан...

	Автобустың табалдырығына аяғын сала беріп, Науқанбек кері қайтты. Бақбайдың бес ұл, төрт қыздың әкесі екенін білетін, келіншегі, демек, оныншы перзентке толғатқан, досы сол үшін де алаңдаған. Тегінде, жарық дүниеге перзент келтіру оңай болып па?!.

	– Әй, Бақа! Келген ізіңше кейін қайт. Сен мұнда бүгін жарытып іс қылмайсың... Тағы бір ауысым сен үшін тұрып шығамын. Көмекшілерің шыдасын тек, – деді қарсылық тілемейтін бекем үнмен. – Көреміз бұл неменің әуселесін. Бүлдірген өзім, өзім түзетемін...

	– Науқан, оның болмайды. Бір апта істемей жатып, жұмыстан қалсам – басшылар не ойлайды?..

	Науқанбек мырс етті де, қайыра мыжыған жоқ, Бақбайды қапсыра құшақтаған қалпы автобустың ашық тұрған есігінен ішке қарай бірақ атты. Өзінің жігіттері орындыққа жайғасып та қалыпты. Есікті тарс жапты да, қолын сермеп:

	– Ал, жолдарың болсын, келіншегің жеңілеймей, Үкіле төбеге жолама! – деп айқайлады.

	Машинаның моторы іле оталып, орнынан қозғалды. Көз алды суланған Бақбай жалтыраған терезеден қамкөңіл досына мейірлене қарап, қолын бұлғады.

	Науқанбек Тоқтасынов станокқа келіп, үзілген жұмысына қайыра кірісті.





ТҮЙІН




	І

	Тамыздың шілдеге бергісіз соңғы күндері. Тамылжыған жаздың ақырғы шуағын аяусыз төгіп, мейлінше жарылқап тұрған берекелі шағы.

	Кенді өлке тауларының көкжасыл бедері бұл кезде ажарлы реңге көшкен. Өзендер аңғарын ертеңгілікте ақ тұман тұмшалап бозғылтым реңге бөлесе, күн шыға тобылғылы, итмұрынды, шиелі сайшатқалдардың ұзара өскен гүлді желегі көз тұндырып, құлпырып тұрады. Қайыңды алқаптар аралдай оқшауланып, қарағай мен самырсын бой түзеген жотабеткейлер көкторғын шымылдық ұстанған жасыл келбетін айқара жайып, бәрбәрі соның қайталанбас таңғажайып суреттер түзейді. Өзендер көктемгі адуын екпінінен жаңылып, қалыпты ағынға көшкен. Мөлдір көк те биік шоқылардың ұшар басына тыраулаған тырналар тізбегі ілініп қалмасын дегендейақ... бұлттан арылып, сүртілген әйнектей тұнған арайлы мезет.

	Таулы өңірдің қазіргі келбеті тұрмыс құруға жасанған кәрі қыздар сияқты, неше түрлі қымбат бояулар жағып, үстібасына небір асыл әлеміштер тағынып, әдемі киімдерге малынып... барынша сұлуланған көрікте.

	Бір қарағаннанақ жаныңды жадыратар әсем келбет өлке нің қалың жынысты, құзшатқалды түкпіріне бойлай еніп, ГЭС тоспалары түзеген жасанды теңіз айдынына жеткенде мейлінше көріктеніп, он есе, жүз есе жаңғырғандай әсер туғызары хақ. Шынында да жағасы шымқай гранит жартастармен әдіптелген (адам әрекетімен емес, табиғаттың өзі түзеген) жасанды тоспаны көлемі орасан зор шарайна дерсің... Көз алмай қарасаң, шұбырған таулар тізбегін су түбінде қайыра қайталап, қарағайлы беткейлерді қазқалпында көшіріп алып, біртұтас орман түзеп, қайыңды аралдардың желекті бастарын әрліберлі иіп... бәрібәрі соның құрдым тереңде жан біткендей қозғалып, оқшау кескінді алып жартастардың дірілдеп тұрғанын көресің...

	Бұл жердің «Айна» атанғаны да бәлкім осыдан туған.

	Жасанды су қоймасының Кенді өлке қойнына сұғына кіріп, нешеме шатқалсайын аралап келіп, иен жаратылыстан ойып алған, желдауылдан ада, ушудан қашық, тек ғана марғау тыныштық үшін жаратылған таңғажайып қойнауқолтығына демалыс үйінің орныққанына бірталай жыл болғанды. Осы өңірдегі кенметаллургия комбинаттары «Айна» үшін қаржы мен күшін аяған жоқ. Соңғы жылдардың өзінде мұнда үш қабат демалыс үйі, ондаған коттеждер тұрғызылды. Соларға тіркесе емделу жайлары. Ал құм төгілген жағажайда тынығушыға керектің бәрі жасалған: киім ауыстыратын кабиналар, күнге қыздырынатын жатын тақталар, қайық стансасы құтқарушы күзетімен, ең аяғы ауыз су тамшылап тұратын шәрбат құбырына дейін...

	Қысқасы, жер астында ауыр еңбекпен шұғылданып, иә зауыт цехтарында газ құсқан металлургия пештерімен арпалысып ащы тер төккен бейнетқор қауым бұл жерге келгенде ертегі, аңыздардан мәлім жұмақтың төріне, пейіштің өзіне тап болғандай әсерге бөленетін. Таулардың жұһар ауасы, дарияның үстінен көтерілген шәрбат самал, айнала тұнған табиғат та шаршаулы жаныңа, езілген денеңе дару боп құйылып, азақ күнде анаумынау дерттен сергітіп жіберуге тиісті...

	Комиссияның жұмысы аяқталған соңақ Қазыбек те балашағасын ертіп, «Айнаға» келген. Еншісіне оңаша коттедж тиді, дайын тамақ, салулы төсек. Саяхат тілейсің бе – тауға шық, орманды аралап, неше түрлі жеміс, жидек тер, саңырауқұлақ жина; су үстінде болғың келе ме – қайық ал да айдынның өріне тарт, балық аула, ертелікеш күнге қыздырынып, тыным тілеген жаныңа саят бер.

	Қазтуғановтар бұл қызықтың бірінен де бас тартқан жоқ, тіпті бәрін де біртіндеп көріп, шексіз рақатқа бөленді. Бақса, үй болып түтін түтеткелі олар нақ осылай, бастары қосылып, бір мәрте дем алмапты: Ақтаста жұмыс деп күнітүнгі сарсаңға түскен, жастық желеңмен тынымсыз жүгіре берген; балалар да жас болып, бірін балалар бақшасына жетектесе, екіншісін бесікте тербеткен; Меруерт солардан бір уақ босамай, институттағы оқуын да дер кезінде тәмамдауға шамасы келмей, аяқсытып алғанды. Қазыбек болса барлау тауқыметімен жүріп, қалжыраған бойына бір мезгіл тыным беру қажеттігін көбіне ескере бермейтін. Екіүш жылда бір тиетін демалысын да балашаға қамына бағындырып, алысқа ұзап кете қоймайтын: көбіне Жартасқа барып, туған ауылында бірер апта аунапқунап келетін де, үйге сыймай, әрліберлі зерігіп жүріп, ақыры бір күні жұмысқа шығып кететін. Ал соңғы төрт жылда соның жөні тіпті келмеді... Енді ойласа, сол жылдарда бой күтуді, қу жанына тыным беруді тілемепті. Жер басып жүргеніне, күнбекүнгі қарбалас тіршілігіне мәз болған. Қазыбектің өз түйсігінше, курортқа тек қана сырқат адамдар барадымыс; адам бойының да кені сарқылған кеніш сияқты, күндердің күнінде үзілер шегіне жететінін, әбден қажитынын ойламайды екен. Ал қазір?..

	Сауық алаңында сергуге шақырып, құйқылжып тұратын неше түрлі әуенге құлақ салмайды, тынығушы көптің әр жерде топтанып, өзара шұғылданған ермектерінде де жұмысы жоқ – делсал күйде, өзіменөзі болып маужыраған бір пенде. Күні бойы шеткергі жерлерде серуендеп жүріп, ымырт үйірілдіақ ұйқыға бас қояды. Мұнда да ол, ежелгі әдеті бойынша, тым ерте, сағат алты шамасында тұрып кететінді. Со бетінде Аютасқа тартады.

	Бұл өңірдің тау, өзендері ғана емес, одағай кескінді тас, жекелеген ағаштары да дара есімдерге ие. Үңгір шаттың төріндегі қорбиған мүсіннің меншік аты – Аютас, ал анау жасанды айдын ортасындағы шоқиған жартас – Қоянқұлақ. Соларды кім, қай заманда, неліктен солай атағаны да белгісіз. Неге солай деп ойланып жүрген кісі тағы жоқ. Аютас па? Мейлі, Айдаһар атанбағанына тәубә дегендей, күніне он мәрте қайталаса да, мән бермей жүре береді. Қазыбек те сөйткен. Бұл жерден оған керегі – осы тастың желкесіне шығарар таптауырын сүрлеу. Ертеңгілік серуенде сүрлеуді өрлеп барып, Аютастың желкесіне шығады, одан әрі – қалың орман. Қарағай ішінің ертеңгілік ауасы қандай! Мұрныңды жарғандай шайыр иісі мүңкіп тұрады, жұтсаң тоймайсың. Кеңсірігіңді кеңіткен дару ауа өкпеңді қалада шалған иісқоныстан, неше түрлі газ бен түтіннен сүзіп жатқандай дем алуың кеңіп сала береді...

	Ертеңгілік серуенде Қазыбек сағат жарым жүреді де, су жағасындағы қима жартасты екінші жағынан айналып шығады. Сол жерде киімін сыпырып тастап айдынға түседі. Денесін күнге қақтап жағада дамылдайды. Коттеджге ол көпшілік ертеңгілік асқа отырған қарсаңда оралады. Балалар мен Меруерт ұйқыдан осы сәтте оянады. Бұлар жуыныпшайынып асханаға жеткенше, ондағы жұрт тарап кетеді.

	Шайдан соң Қазтуғановтар су үстінде болады. Бір қайықты пәленбай сағатқа, тіпті күні бойға иемденіп алады да, айдынның ту өріне шығып кетеді.

	Осылайша жан тыныққан, бой тыныстап, шаршаулы мисана сергіген рақат күндер бірбіріне ұласа берген...

	Күшқайраты қайтпаған, дерттен сау денеге қалпына түсу үшін қанша уақыт керек? Қазыбек те бір аптадан соңақ сергек күйін қайта тапты. Кеш әлетінде маужырап ұйқыға бас қоюдан арылып, клубта жүріп жатқан киноға, болмаса кең залдағы теледидар алдында ұзағырақ отыратын әдетке ауысқан. Тотыққан мыстай қарақоңыр жүзі де ағараң тартып, бұрынғы парасатты келбетін тапты.

	Сондай мазалы күндердің бірі болатын. Балалар сыртқа ойнап кетіп, Меруерт екеуінің оңаша қалған сәті еді. Қазыбек отбасының көптен бері ойында жүрген ділгір бір әңгімесін бастады.

	– Меруерт, меніңше, саған оқуыңды қайта жалғастыру керек...

	Келіншегі ә дегенде үндей қоймады. Маңдайына түскен қолаң шашын сұқ саусағымен кейін қарай іліп тастап, күйеуіне керенау бұрылды да, тоқып отырған кеудешені әрліберлі созғылап ұзақ қарады. Ештеңе естімегендей бейтарап қалып. Қараторы жүзінде тек жымиған шырай пайда болды. Қазыбек оны мысқылға пайымдады.

	– Рас айтамын, оқуыңды ана жылы бекерақ тастап кеттің. Мен де кінәлімін. Екі жылғы бейнетке шыдауым керекті... Неге үндемейсің?

	– Бұл ақылды сол кезде неге айтпағансың?

	– Қайтадан баста. Кеш емес әлі де...

	– Үш баламен қалай оқимын? Сенің өзің де баладан бетер бап тілейтін шолжыңсың.

	– Балалар бөгет емес. Оқуға тек ынтаң болсын.

	– Әйеліңнің дипломы болмағанына намыстанасың, сірә? Қандай шаруадан ақсадың?

	Әлгіндегі мысқыл рай ащы кекесінге ауды. Келіншегінің күмбірлеген әсем даусы ырғақты сазынан айнып, қатқыл дыбыстармен шұбарланды.

	Қазыбек басын шайқады. Ойындағы сөзі – бұл емес, басқа еді. Шынтуайтын айтқанда, ана жолғы реніштен соң екеуінің ерлізайыпты кісілер құсап, өзара шүйіркелескені бүгін. Екі жақ та сол жолы артық мінез көрсеткендерін мойындағандай, тымтырыс, бірқалыпты, «сен тимесең, мен де тимеймін» дегендей... томаға тұйық шырайда жүріп жатқан. Сол салқындық «Айнаға» келгелі тарқап, біржола табысқандай болған. Амал не, түпкі ойын Меруерт түсінбеді, әлде түсінгісі келмеді? Неге?..

	Қазыбектен егер: «Осы, сен, әйеліңнің бар қылығын әрқашан түсінесің бе?» – деп сұрасаң, жер қыртысының болмашы сызат, жұқанақ нәлінен қазына көмбелерін ашып жүрген білгір жігіт, тосын сауалға биязы жымиып: «Жоқ, білмеймін!» – деп ағынан жарыла жауап берер еді. Бұл сауалдың қиындығы, тегінде, Меруерттің құбылма мінезінде еместі, жоқ, сүйген жары ішімдегіні тап дерлік мекерліктен ада жан. Әңгіме басқада... Келіншегінің жоқтан өзгеге қылт етіп, шытынаған әйнектей шырт ете қалатын, оның есесіне ашуы тез басылып, өкпеназын бетке айтатын ақжарқын қылығы да өзіне танық. Ал соңғы кезде?.. Ашуы ұзаққа созылғандай салқындыққа ауысып, келіншегінің жанжүйесінде өзі үшін мүлдем жұмбақ жаңа мінездер пайда болып, сол қылық Меруертті кекшіл ғана емес, безбүйрек етіп те өзгертіп бара жатқандай.

	Қазыбектің кәміл сенген қарапайым түйсігі бойынша, әйелдің әдемі затқа құмарлығы, жақсыны көргіш те сезінгіш етене қасиеттері жаратылысымен қоса біткен дара қабілеттер, тегінде, олар қыз балаға ана сүтімен дариды. Ал соның жарқырай дамып өрістеуі, иә құлдилап өшуі – тәлімтәрбиесіне, өмірден көргеніне, алған біліміне, өскен ортасына байланысты… Меруерт те сол көптің бірі. Дүние жиюға құмарлық, әдемі заттарға құштарлық оған бір жылда емес, біртіндеп бітті. Тіпті заңды да табиғи ынта. Сол үшін оны кінәлауға бола ма? Араласқан он үйінің сегізінде әдемілікке әуейлік қажет деп бағаланып, ауадай ділгірлікке саналып отырса? Туған әпкелері бұл жөнінен едәуір ілгерілеп, астана сәнқойларының ту алдына шықса?.. Әрине, соны дәстүрлі мөлшерде, қанағат шамада жинап, аспайтаспай, тұрмысқа қажетінше жаратып отырғандар да аз емес. Ал Меруерт?.. Бұрын өзі аңғармаған қылық, әлде соңғы жылдағы көргенбілгені есін алған? Бәлкім, соншама залалды әсерге сынмен қарап, қарсы тұруға тұл бойынан күшқайрат таппаған?..

	Тегінде, ол жұмысшы қалашығында ұзақ жылдар тұрып, ондағы жұрттың барды қанағат тұтып, жоққа қол созбайтын қарапайым да жұпыны тұрмысын көріп өскен жігітті. Қандайда озат, табыскер жұмыскердің үйіне әлдеқалай бара қалса, көрері – тұрмысқа ең қажет мүліктер еді, төсекорын да солай, ыдысаяқты да олар қажетінше ғана жиып, соларды әскездеп ұстайтын тірлікті қанағат етеді. Ал қазір?.. Астанадағы барша досжаранның үйінде айналы серванттың ішісырты хрусталь вазалар мен асыл ыдысқа, алтынмен апталған сервиздерге, неше алуан қымбат қасық, табаққа толып тұрады. Олардың әдемілігінде, әрине, қапы жоқ, көздің жауын алғандай. Бірақ ең қиыны және Қазыбектің іштей налып түсінбейтіндігі де сонда – құрметтеп шақырып отырған қонағына тағам әлгі әлеміштермен берілмейді, ас үйдегі екінші шкафтан алынған жөнең ыдыстармен тартылады... «Сонда бұл асылдар не үшін, кім үшін алынған? – деп ойлаушы еді Қазыбек. – Осынша дүниеқұмарлықтан түсер пайда бар ма, залал қанша?..»

	Геолог жігіт бұл сауалдардың нақтылы жауабын қанша ойланса да білген емес. Сірә, білмеген қалпы пәни өмірден өтетін шығар... Бірақ ол үшін бір жайт шүбәсіз анық: соңғы кезде Меруерт те осы жолға түсіп алып, өзін де соған еріксіз иліктіру қамында... Өзінің қарапайым инженермен тұрмыс құрғанына шаруасы жоқ. Туған әпкелерінің бірі консерваторияның мосқал профессорына, екіншісі эстраданың даңқты әншісіне тұрмысқа шығып, дүниені оңдысолды шашып та шайқап жүргені де, сірә, оған терісқағыс әсер еткен.

	Қазыбек бір уақ өзінөзі жат ойдан тежеп, келіншегінің шатшадыман тұрмысқа құлшынысы аз күнде тыйылады, керекжарағы түгел алынып болған соң тоқтамағанда қайтпек... деп те ойлайтын. Алайда күдік шалған енжар көңіл басқа да ойларға ерік беретін. Айталық, тойымсыз пейіл бұдан да зор талаптарға ауысса не істемек?..

	Ұзақ толғаныстың соңында Қазыбектің тоқтаған тұжырымы: білім таяздығы, шыңдап шұғылданар жұмыстың болмауы... деген ащы байлам еді...

	– Жоқ, жаным, – деді Қазыбек келіншегіне мейірлене қарап, – кітапханадағы жадағай жұмысыңды сен менсінбейсің, үнемі зерігіп жүресің. Өйткені сен оны сүймейсің, робот құсап, үйренген машықпен жігерсіз атқарасың. Тиісті сағатты адақтасаң болды. Одан өзгеде жұмысың жоқ... Меніңше, сол – өзіңдіөзің алдау, мағынасыз тірлік. Қою керек оны! Маған сенің кітапханадан геология томдарын, иә әлдеқандай бір анықтама тасығаның керек емес. Керек кітапты өзім де тауып аламын... Ал сен жаныңа жағатын сүйікті іспен шұғылдан. Айталық, ән салу, меніңше, саған әрқашан да ләззат! Жаның жадырап, нұржүзің де жайраң қағып, ән салғанда сен керемет өзгеріп кетесің... Әттең, тек соны соңғы кезде сирек еститін болдық, ал мен үшін – шынайы қуаныш туғызатын ерекше сәт сол!.. Әрине, нағыз әнші, адам жанына қуаныш құятын өнерпаз болу саған енді қиын, уақытты өткізіп алдың... Сөйтсе де сол қабілетіңді жеткіншек ұрпақтың кәдесіне жарату?.. Мысалы, сәбилерге әнкүйден сабақ беріп, өзің жете алмаған арманыңды бүлдіршіндерге дарыту, о, қандай жарасымды іс болар еді бұл! Парасаты қанша!.. Бұл енді сенің қолыңнан сөзсіз келіп тұр! Ойланшы, Меруерт.

	– Кеш, кеш қалдым ғой, Қазыбек, – Меруерттің үні көмескі естілген. Кеш қалғанына шынында да қамыққан кісідей өкіне сөйлегенді.

	– Неге кеш? Түк те кеш емес! Ал бірер жылдан соң мүлдем кешігесің... Одан кейін сені ешкім де институтқа қабылдамайды, – деп біржола арылғысы келген Қазыбек қызбалана сөйлеп, келіншегінің қытығына қайта тигенін аңғарған жоқ. – Сен, сірә, өзіңнің қандай игі істерге қатысып, адам жанын жаңғырту шы болуға лайық жан екеніңді түсінбейсің... Жоқ, түсінбейсің мүлде! – Ері әлденеге күйінгендей қапаланып, қолын сермеді. – Түсінсең, көзіңді телміртіп, министрдің қабылдауына сұранбас едің. Гараж сұрап та кімдерге бардың? Ту, айтудың өзі ұят!.. Әйтпесе, екеуміз келіспеген соңғы шаруа?.. Ау, осының бәрі, сүйіктім менің, әйел затына лайық іспе? Жоқ! Сені соған нендей кіріптарлық итерді? Көршілерден қалмау, реті келсе асып түсу. Екеуміздің ежелгі мұраттірлігімізден бұл алшақ жатқан қылық, жаным... Жоқ, саған қалайда оқу керек!

	Меруерт орнынан жайлап тұрды. Өзіне ақыл айтып, шалдуарлық жасаған балаға ұрысқандай тәлімөнеге көрсетіп отырған күйеуіне жоғарыдан қыдия қарап тұрды да:

	– Сөйтіп мені оқытқың келеді. Үш баласы бар студентка!.. – деді мырс етіп, – жолдастарым бұған күледі деп ойламайсың ба?

	– Түсінбеген адам ғана күледі. Түсінген жолдас құптайды, қуанады, Меруерт! Сенің әнәуенге бейім қабілетіңді ешкім де тонап алған жоқ. Оны тек шыңдап, ширату қажет...

	– Демек, намыстанасың? Салауатты инженердің таңдап алған жары – үй шаруасындағы әйел, қарапайым кітап тіркеуші... Сол ғой көкейіңді құртқан өксік?..

	Қазыбек әлгіден бетер қапа болды:

	– Қойсаңшы, Меруерт. Мен саған сырымды ақтарып, шынымды айтып отырсам... Сен маған ұрысқақ қатындардың кәдуілгі қырсығын көлденең тартасың.

	Меруерт үндеген жоқ. Әлгіндегі мысқыл шырайдан ауар емес, күйеуін тағы да сөйлете түскісі келгендей тымтырыс отыр.

	– Екеуміз үйде не жайында сөйлесеміз? Осыған сен ойландың ба? – деді Қазыбек манадан бергі сөзінің желге кеткеніне ыза болып. Сөйтсе де өз ойын біржола ақтаруға бекінді. – Балалардың жайын, оқуын, тамағы, киімі.... тағы сондай тіршілік күйті. Тағы не жайында? Өзің айтшы... Бір кезде көрген кино, концерт, оқыған кітап жайында пікірлесуші едік. Қазірде одан да қалдық. Уақыт жоққа саямыз. Ал түп себебі соларға сенің зауқың жоқтығы. Бәрбәрін күйкі тірліктің қамы ауыстырды. Неге?.. Түсінбеймін. Ал сен маған дүниедегі ең жақын адамсың. Өскенге келгелі не істеп жүрмін, геология бірлестігінде өткен қорытынды мәжілісте мен не хақында сөз қозғадым, басқалар бұған не деді?.. Сұраған жоқсың. «Алматыға қашан қайтамыз?..» болды комиссия мәжілісінен келген кеште маған қойған жалғыз сауалың... Білемін, білемін не деріңді. «Геологияңнан мен не түсінемін, әмбе ол қыпқызыл даулы мәселе...» Ау, түсінтүсінбе, солар менің осы өлкеде он бес жыл бойы ұйқымды қашырып, өміріме мақсұт еткен мансұқ істер. Жеңдім бе, жеңілдім бе сол тайталаста? Кіммен, не үшін айқасып жүрмін? Ұстанар пірім не? Неге сұрамайсың? Жә, біле білсең, бұл даудың бүгешігесі, түпкі мәні – екеуміз көтерген шаңырақтың бүтіндігі, биіктігі, өзің тілеп жүрген жайлы тіршілік қамы да осыған байланысты өрбіп, иә өшпек еді ғой?.. Қысқасы, қымбатты Меруерт, маған сенің тек қана адал жар болғаның, ас пісіріп, үйді жиыпсүртіп, жиһазмүлік құрап, ошағыма иеленіп кәдуілгі үй қызметшісінің міндетін мүлтіксіз атқарғаның керек емес. Маған шынайы жансерік керек – жүрек тынысын түсініп, ойсырымды өзімдей білетін... Сондықтан да мен саған қызметіңді өзгерт, оқы, сүйікті іспен шұғылдан, жай ермек емес, өміріңе мұрат болғандай өнерді таңда... деп міндет қойып отырмын. Сонда ғана сен шүберек талғап, дүние қуған күйкі әдеттен арыласың, – дей келіп, келіншегінің өзіне қырын қарап, бұртиып тұрған кінәмшіл сұқытын, сірә, аяғаны болар, сөзін жұмсарта аяқтады. – Өз құрбыларыңнан кенжелеп қалғаныңа мен титтей де намыстанбаймын. Оның маған қиянат кінә... Сені өзіме теңегім келеді. Өмірді бірге жасаған соң, жаным, барлық істе қатар жүріп, барлық, мақсатмүддені бірге ойлау қажет! Қысқасы, ойөрісің биіктеп, өзіммен бірге өсуіңді қалаймын. Оқу да саған осы үшін керек. Диплом – мұрат емес, дипломмен бірге келетін рухани өріс, білімсана – мұрат!..

	Меруерт болдың ба дегендей тамағын кенеді. Сөзін бөлмей, ұзақ мезгіл тымтырыс тыңдағанына Қазыбек таң болып, «Осы шіркін менің айтқанымнан ештеңе ұқпаған кісі сияқтыау?..» дегендей, енжар ойға берілгенді. Бақса бәрін де естіген, ұққан, бір сөзін де назарынан қақас жібермеген. Әне, соның белгісі: келіншегінің қараторы өңі қуқыл тартып, күлімдеген көзі шытынаған шыныдай тарғылданып, жұқалтаң ерні әнтек дүрдиіп, өзіне сұстия қарауынанақ Қазыбек шошып, дауыл алдындағы өлі тыныштықтай күдікті құбылысты аңдады. Тегінде, ол өзін ұстай білуші еді. Алжирде өткізген алғашқы айларда ол келіншегінің жүрістұрысында бұрын байқалмаған салиқалық, сөзінде да байсалды нышандар пайда болғанын аңғарған. Бірақ ана жолғы кикілжіңнен соң Қазыбек соған да шүбәланатын болды. Өйткені өзін ұзақ күтуден шаршап, әлде балалардың тауқыметін жалғыз арқалап, жүйкесі құрыған Меруерт ашуын тежеуден гөрі, ағылтегіл құя салған нөсердей жауып өтуді жөн көрген қияпас қылық тауыпты. Алматыдағы жанжал да – соның салдары. Қазір де сол сыңайға ауғандай.

	– Болдың ба айтып, қымбатты ерім? – деп бастады да ернін сылп еткізді. Бұл да қағылез қылықты келіншегінде бұрын болмаған қадет, тіпті оған жараспайтын, нәзік болмысына қабыспайтын одағай қылық. – Қаншама сөгіс естірттің, қаншама ұлағат сөзді шығын еттің!.. Қылмыскерді сот алдында тұқыртып тұрған заң бақылаушысы да мұншама тілмәрси қоймас. Ал мен саған сабаққа әзірленбей келген мектеп баласы емеспін сонша жазғыратын. Осыларыңның қаншасы әділ, қаншасы нақақ біршама ойлансаң етті!?. Жоқ, сендер, еркек атаулының бәрі де бір қалыптан жаралған, әйел сорлыны нақақтан жазғырып, ұрсып, иә соғып... дегендеріңе жетсеңдер болды.

	– Меруерт! Бекерге күйдірме, – деп Қазыбек дауыс көтеріп еді, әйелі тыңдаған жоқ.

	– Жоқ, қапаланба, содырсойқанды дөрекілерге қарағанда сені әлдеқайда оңды, қайырымды эгоист деуге болады. Ну, сәлпәл озық ойлы... – Ерсі күлген Меруерт титтей де қымсынбастан айыптау сөзін бұдан әрі төпелей төкті. – Ізгілігің әлбетте мені оқытып, диплом әпермек болғандығында!.. Тіпті сол үшін асүйдегі міндетті бөлісіп, кір жуысып, қолымнан жетектеп институтқа да бірге баруға әзірсің... Ау, сен бұл ақылды маған осыдан он бес жыл бұрын неге айтпағансың? О кезде сен маған диплом емес, ұл тап деп, Назкен дүниеге келіп, тымпылдап жүре бастағанда, енді бұған қарындас керек деп... ертелікеш қыңқылдағансың. Бұл тілегіңді бұлжытпай орындадым, тіпті артығымен. Бірақ солар маған қаншама бейнетке түсті?.. Сенің ертелікеш іздегенің кен болды. Диуана кезбелер құсап, қысыжазы таутас араладың... Ал мен балаларды бірінен соң бірін бесікте тербетіп, түнгі ұйқымды төрт бөліп, дамыл көрмей, ауыра қалса – шыбын жаным шыға жаздап, үстібасын қымтап, дәрігерге жүгіріп немесе балалар бақшасына қысыжазы тасып, бәйек болып жанталастым. Сөйтіп жүріп, оқу түгілі, өзің айтқандай, ән салуды да тәрк еттім. Үйдегі тірлікпен сенің жұмысың болған жоқ: таудан шаршап келсең – салулы төсек, жасаулы дастарқан; балаларың да үріп ауызға салғандай күтімде... Қысқасы, ошақ басының тауқыметін ойлап, ешнәрсеге қиналған жоқсың. Босағаң берік, шаңырағың еңселі болды. Достарың соған да қызығатын, мен де өзімді шексіз бақытты сезінетінмін. Бір күні, әлі есімде, терезеден қарап тұрып, аулада ағаш жарып жатқан Назкенді көріп: «Пәлі, ананы қара! Азамат болып қалыптыау!..» дегеніңде мен құлап қала жаздағанмын...

	– Оның рас! Балалардың тауқыметін сен жалғыз көтердің.

	Әсіресе егіз қыздың бейнеті әлей болғанды, – деп Қазыбек шындыққа мойығандай рай танытты.

	– Әрине, айтқаныңның бәрін мүлтіксіз орындай беріп, ақымақ болғанмын. Бала тапқанды қоя тұрып, әуелі диплом алуды ойлауым керекті. Ал мен?.. Махабаттың қызу шоғына күйіп, көзім байланған: «бақыттың шегі отбасының қызығы» деп, бәрбәрін тұл бойымдағы өнерді, таңдап түскен білім ордасын, ел қатарлы дүниемүлік құрап, бойымды күтуді, асылға малынуды сол жолға құрбан етіп, мәзмәйрам болып жүре бергем. Әлбетте, сол үшін өз қатарынан кенжелеп қалған да, үстіне жібі түзу көйлек кие алмай, қарабайыр қатынға айналған да – мен! Соның бәрі кім үшін, не үшін? Сенің тыныштығың үшін, ауыр жұмыстан қажып келгенде, қу жаныңа тыным беріп, дем алдыру үшін еді ғой. Әй, қайтейін, Қазыбек. Соның бәріне рақметің мынау болды...

	Меруерт көз алдына үйірілген жасты сілкіп тастап, өксігін басқысы келгендей сәл тыныстап, терезеге қарады. Қазыбек не айтарын білмей, тіпті осы сұхбатты бастағанына өкініп, әлсінәлсін есік жаққа қарап, біреуміреу келсе екен деп тілеген... беймаза күйге түскенді. Балалар әткеншек маңында жүрсе керек, ешқайсысы мойнын бұрған жоқ.

	– Меруерт, осы әңгімені қойсақ қайтеді? Сен өзіңше, мен де өз білгенімізше жөнбіз. – Сасқалақтаған Қазыбек тағы не айтарын білмей, басын сипады. – Маған сенің, білгің келсе, ақжарқын жүзбен күліп жүргенің қымбат. Өкпеңді тарқат, кикілжіңді қоялық біржола... Балалар ержетіп келеді, ендігі тірлікті солардың жолына арнау керек...

	– Ақылды сөзге жаңа келдің!.. – Меруерт езу тартып, күйеуіне зілсіз кейіппен шырайлана қарады. – Бірақ бұл айтып тұрғаныңды ертеңақ, бір кен орнына қолың жетіп, соны түбегейлеп барлауға кіріскен күні ұмытып кетпесең – оны да көрерміз. Баяғыда да солай дегенсің. Есіңде ме? «Балалар ширасын, өзіміз де бой көтеріп, мамандықтың бүгешігесін меңгеріп, іргемізді бекітіп алайық. Сонсоң дүниенің төрт бұрышын аралап, жер көріп, ел танып, шартарапқа серуен құрамыз!..» – дейтін қияли ойларың қайда? Ал сен әлі күнге дейін... – Келіншегі әлгіндегі мысқыл шырайға қайта көшіп, қолын сермеді. – Мен бір ғана жайға қайранмын, тегінде... Осы сендер, Қазтуғановтар әулеті, әкей де бір жолы сенің бүгінгі сөзіңді қайталап, маған көпкөп ұлағат айтқанды, айналаға, өздеріңді қоршаған ортаға көздеріңді ашып, неге қарамайсыңдар?.. Ақжүрек болғандарыңа қарсы емеспін, арлы болу шарт, азамат екенсің – тұлғалы, тұрлаулысы атану тіпті жақсы! Ал, сөйте тұра, өздеріңдей азаматтардың үй ішіне көңіл бөліп, керекжарағын тауып беріп, ерекше шаттықта, барлықта тұруы үшін бар жағдайды жасап жүргендерін неге көрмейсіңдер? Өзіміздің көршіміз Сексенбаевты алайық: үйінде құстың сүтінен басқаның бәрі бар, ал ол – үкімет мүшесі болуға кандидат, министрдің орынбасары. Ойлаймын, үйінде гі мүлікті ол ұрлап алған жоқ, еңбекпен, ізденістен тапқаны. Немесе әкей тұратын Жартас аулындағы совхоз директорының тұрмысын аңдашы! Оны да, сірә, жемқор біреу дей алмайсың...

	– Меруерт, соның бәрі дүниеге көзқарастан туады. Кейбіреулерге бәлкім бұл ұнайды. Ал мен, әкей де... тумысымыздан асыптасқан байлыққа енжар жандармыз.

	– Менің түсінбейтінім де сол: не үшін сен Алжирге барып, өзің ғана емес, бәрімізді зарықтырып, өзің де қаншама азап шегіп, көпкөрім қаржы тауып қайттың? Не үшін? – деді Меруерт. – Таптың екен, соны енді әжетіңе жарату керек емес пе? Өзіңнің, менің, балаларыңның қызығына?

	– Жарат, түптүгел қолыңда! Соны қайда жұмсадың деп бір тиынына есеп сұрамаймын, – деп Қазыбек қолын жайды. – Менің қарсылығым – бұл емес, басқа, сен мені ана жолы да, бүгін де терісқағыс түсініпсің, Меруерт...

	Меруерт ұқпаған кісідей басын шайқады.

	– Құптасаң да, құптамасаң да мен өзім таңдаған өмір жолынан айнымаймын, кен іздеуге жаралған жанмын. Не үшін білім алып, тәжірибе жинадым? Біле білсең, сол үшін кеше де бітіспес тайталасқа түсіп, ескі дауды қайта бастадым. Өйткені бұл менің – өмірлік тынысым, өмір сүру қағидам! Ел игілігі үшін жер асты байлығын іздеу – ежелгі арман, мұратым!.. Сондықтан, сен, жаным, бұл істен мені жаңылдырма, жарай ма? Қайта бұрынғыдай қолдаушым болып, жансерік қалпыңда қала бергін! Өзге дүниеде менің шаруам жоқ...

	Теріс айналған Меруерт көз алдына үйірілген тамшы жасты сүртуге де құлқы болмай, сылбыр басып, есікке жетті де, соңына бір қарап, үнтүнсіз сыртқа шығып кетті.



	ІІ

	Көмірдей жылтыр қара «Волга» демалыс үйінің ортаңғы алаңына жете беріп кілт тоқтағанда, түскі астан әлгінде ғана оралған ерлізайыпты Қазтуғановтар өздері жатқан үйдің алдында күншуақтап отырғанды. Автомобильдің алдыңғы креслосынан жасаң жігіт лып етіп түсті де, әлдекімнен жөн сұрап алып, шоқ қарағайдың іргесінде оқшау тұрған коттеджге беттеді. Қазыбек оны жақындай бергенде таныды: әнеугүнгі тексерісте біршама таныс болған Марат Рақымов, обкомның өндіріс бөлімінің нұсқаушысы. Амандасқан соңақ нұсқаушы жігіт келген шаруасын естіртті: обкомға жедел шақыра келіпті; айтуынша, бірінші хатшы Қазыбекпен танысуға ынта білдірген.

	– Не үшін, қандай шаруа хақында? – деп таңданыс білдірген геологқа жасаң нұсқаушы қолын жайып, ештеңе білмейтінін айтты.

	– Қай уақытқа шақырады?

	– Бүгін, қызмет аяғына дейін Өскенге жетуіміз керек, Қазеке, – деп Рақымов биязы жымиды.

	Қазыбек бұған да аңтаң болды. Өскенге келгелі естіген бірліжарым қауесеті болмаса, Крутасов бұрынсоңды білген, иә жүздескен адамы емес. Хатшы да өзін білмейді. Барлаушы геологты, әсілі, нақ осындай жедел шақырулар ойға түсіріп, иен далада өз бетімен жүріп, еркіндікке үйренген дарқан көңілінде түрліше наразылықтар туғызатынды. Өйткені әрбір шақырудың соңы ресми бір тапсырмамен аяқталады. Ал солар – әдетте күнделікті тірлігіңді, қалыпты жұмысыңды көп уақытқа бұзып, тынышыңды алатын қиямет іс. Мына шақыру да соның бірі, кімкім, Кенді өлкенің тағдырын қолында ұстап отырған әкімшіліктің басшысы. Демек, бұл жолғы да жайданжай шақыру емес...

	Меруерт те обком қызметкерінің арнайы келген шаруасын өз құлағымен естіді. Ләммим деп тіл қатпаса да, күйеуіне жаутаңдап қарап, «Бұл не жұмбақ» дегендей, мазасызданған жайт аңғартты.

	– Қазыбек, мынаны қара, сен атақты кісі болуға айналдың!.. – деп бұрнағы күні ол облыстық «Кенді өлке» газетінің ішкі бетіне басылған күйеуінің аумақты суретін көрсеткенді. Сол санда Қазыбектің суреті ғана емес, Алжирге үш жылдық сапары жайында да көлемді очерк басылыпты.

	Меруерт қағылездік аңғартты. Төтенше шақырудың мәнбағдарын жүрек ділімен ұғып, костюмін, көйлегін үтіктеп, Қазыбекті аттандырудың қамына кірісті.

	Ширек сағаттан соң қара «Волга» жолға қайыра шықты.

	«Неге шақыртты, не үшін?» деген сауал Қазыбекті ұзақтығы алпыс шақырым тау жолының өне бойында мазалады. Ештеңе ойлағысы келмесе де, сол сауал жүйкесін қажап, қайтақайта мазалаған. Ойына Бақбай Сержанов түсті: «Сол, соның әшкере мәлімдемесін тексеруге обком, сірә, комиссия шығармақ…» деп те тыжырынды кенет.

	Анығында ол бұл жайында ештеңе ойлағысы келмегенді… Амал қанша, шамасы жетпеді, қамығып отырып, комиссияның соңғы мәжілісін есіне алды: дау өрбіп, Құдайбергенов тобы ешкімге бой бермей, екілене сөйлеп, үстелді ұрып тұрғанда, жоқ, Шоқпар кенінің орасан зор қуаты жөнінде мәлімдеме жасап, жұртты иландыруға шақ қалғанда… өзі орнынан көтеріліп, Сержановтың комиссияға жолдаған арызын, сақтық кассасынан алған кітапшасын Қали Жақсыбековтің алдына қойғанды.

	Бұл хабар, әрине, жұрттың бәрін қақ маңдайдан сарт еткі зіп, сілейтіп салғандай әсер еткен. Бірақ Ілияс Мырзаұлы опоңай берілгісі келмей, Бақбай Сержановтың арызын жала деп жариялап, Қазыбектің өзіне де ескі дауды өрбітіп, өш алып отырсың… дегендей байбалам көтерді…. Ақыры, бұл мәселені қайыра тексеру жайында тұжырым жасалды. Соның артынша өзі үйелмендерімен «Айнаға» аттанды. Сірә, сөйткені қателік болған, іздеушілердің құрығы жетпес алысырақ бір жерге ұзап кеткені жөн еді. Ең дұрысы, Жартастағы үлкендер ауылына. Әттең, не керек, балалардың жайын ойлады: олар да биыл дем ала алмады, ал сабақ басталар мезгіл жақындап қалды. Енді, міне?.. Бір даудан басын адақтап құтылғаны сол еді, екіншісіне ұрынғалы отыр. Сірә, Бақбайды арандатқандардың қылмысын тексеретін комиссияны басқаруды тапсырмақ. Барлаушы геолог енді бақылаушы әкімге, ревизорсарапшыға айналмақ. Абыройлы міндет, несін айтасың!?.

	«Жоқ, бұл жолы мені ревизор ете алмайсың, жолдас хатшы. Шынайы геологтың кәсібі – тексеру емес, кен іздеу. Тек қана кен іздеу!..» – деп кіжінді бір сәт геолог жігіт қайқаң белдерді елең қылмай, жүйткіп келе жатқан жүйрік машинаның артқы креслосында изеңдеп отырып. Неше алуан ойдың бірдебіріне де тұрақтай алмады бірақ. Ақыры, барған соң көрермізге сайды…

	Сөйтіп отырып, Өскенге келіп қалғанын аңғармапты. Бұл сағат бес шамасы еді. Нұсқаушы оны әуелі бөлім меңгерушісінің кабинетіне ертіп келді.

	– Демалысыңызды бұздық. Ғапу етіңіз, жұмыс жағдайы солай болды, – деп Валерий Иванович езу тартты. – Аздаған ресмилік керек болып тұр, мына бір ресми қағазды толтырып берсеңіз?..

	Қазыбек кадр бөлімінің танымал қағазын қолына керенау алды. Іле Матвеевке қарап:

	– Не үшін?

	– Қазыбек Қазтаевич, өтінемін.

	– Әуелі түсіндіргеніңіз жөн болар, – деді Қазыбек көңілін алаңдатқан жұмбақты бірден шешіп алғысы келгендей тұжырымды үнмен.

	– Оны енді Сергей Илларионовичтің өзінен естисіз.

	Амал қанша, іштен тынуға тура келді. Бұл мекеменің рәсімі солай: артық сөзге бармайды, үлкеннің аузынан шығар әңгімені кіші қызметкер әстілі айтпайды…

	Ғұмыр бойы толтырып келе жатқан танымал өмірбаян құжаттың барлық сауалына жауап беріп, бөлім меңгерушісіне ұсынды. Матвеев оның әр жолына зер сала үңіліп, мұқият оқып шықты. Содан соң ғана ішкі байланыс арқылы Ақтаевпен сөйлесіп, Қазтуғановтың келгенін хабарлады.

	– Маған келіңдер, – деді хатшы бірден. – Сергей Илларионович әзірше бос емес.

	«Түстім бір торға, – деп ойлағанды Қазыбек төртінші қабаттың сол қанатына орналасқан хатшының кабинетіне келе жатып. – Апырау, бұлар мені бүгін неғып шыр айналдырып кетті? Не үшін?..»

	Ахмет Ақтайұлы геологқа ескі танысы келгендей ақжарқын шырай білдіріп, жайраңдай қарсы алды. Алдындағы көлде нең үстелдің шетіне отыраротырмастан Қазыбекке жеделхат бланкесін ұсынды.



	«ӨСКЕН ОБЛЫСТЫҚ ПАРТИЯ КОМИТЕТІ ҮТР ЖОЛДАС КРУТАСОВҚА ҮТР КӨШІРМЕСІ ГЕОЛОГИЯ ЖӘНЕ ТҮСТІ МЕТАЛЛУРГИЯ МИНИСТРЛЕРІ ЕРАЛИЕВ ЖӘНЕ БӘКЕЖА

	НОВ ЖОЛДАСТАРҒА, – деп басталған жедел ақпарды оқи бастағандаақ Қазыбектің жүрегі атша тулап қоя берсін. Жай емес, төтенше хабар екенін бірден ұқты. – АҚТАС КОМБИНАТЫНЫҢ ІРГЕСІНДЕГІІ ҮКІЛІ ТӨБЕДЕ ӨЗ ЫНТАМЫЗБЕН БАСТАЛҒАН ТЕРЕҢГЕ БАРЛАУ НӘТИЖЕЛІ БОЛДЫ НКТ БҰРҒЫЛАУШЫ ТОҚТАСЫНОВТЫҢ БРИГАДАСЫ ӨТКЕН ТҮНДЕ ҚОРҒАСЫН НӘЛІ ӨТЕ ЖОҒАРЫ ҚҰНАРДАҒЫ КЕН ҚАБАТЫН 637ІНШІ МЕТР ТЕРЕҢДІКТЕ КЕСІП ӨТТІ НКТ КЕН ҚАБАТЫНЫҢ ҚУАТЫ ӘЗІРШЕ БЕС МЕТР НКТ БҰРҒЫЛАУ ОДАН ӘРІ ТОҚТАУСЫЗ ЖҮРГІЗІЛЕ БЕРЕДІ НКТ ЖАҚСЫБЕКОВ ҮТР АЛТЫНБАЕВ»



	– Қашан, бұл телеграмма қашан келді? – дегенді Қазыбек қапелімде ақпардың берілген мерзімін қарауға да мұршасы келмей.

	– Бүгін, ертеңгілікте алдық…

	– Ғажап, ғажап! Геологиялық ізденіске түскелі естімеген, бірақ талай жыл күткен қуаныш!.. – Қазыбек басын шайқап, ырсия күлді.

	Көп жыл зарықтырып, талайдың үмітін үзіп, таудай сенімін жоқ еткен зәру хабар! Өзін де әлденеше жыл әуре еткен, екпіні зор иірімге түскен жаңқадай әрліберлі аунатып, өмір ағысында біраз жыл жанын күйзелткен жайт. Соның түйіні опоңай, күтпеген мезетте шешіледі деп ойласайшы…

	«Бұдан төрт жыл бұрын ашылатын кенге бүгін, бүгін ғана кезігіп отырмыз. Тап бүгін Үкілі төбеде кен іздеуші бұрғылаушылар емес – кеншілер, ең болмағанда, «Шахтықұрылыс» ұжымы жұмыс істер еді, амал қанша?! Бұл да барлаушы бақытының тұрлаусыз сипатына тән түйткіл: бұдан жиырма бес жыл бұрын Үкілі төбеде барлау бастаған Щехотикин оны таппайды, көрмей кетеді; сол қыртыстың күмәнді сипатын көкірегіммен сезген менің жобама да ешкім сенбейді, қағажу көріп, Кенді өлкеден кетуге мәжбүр боламын; ал сол төбеге шарасыздықтан барлау жүргізген байырғы кеншілер іздеудің алғашқы жылындаақ шұрайлы кен қабатына жолығады. Әділін айтқанда, кен төбенің астыүстін қаумалай тесіп, құрдым тереңге жасырынған көмбенің үстінен шығады. Неге, неліктен? Сірә, бұл да – дарқан өмірдің сайқымазақ әжуасы?..»

	Жан дүниесі өксікке өртеніп тұрса да, атпал азамат есін тез жиды:

	– Құттықтаймын, Ахмет Ақтаевич! – деді хатшыға қос қолын бірдей ұсынып. – Үлкен табыс! Тек байқау керек, жалған ақпар болмасын…

	– О, жоқ, Қали Нариманұлы ондай арзан іске былғанбайды. Хабарды да он мәрте тексерген соң береді, – деп хатшы жайраңдай күлді.

	– Сөйтсе де, Ақа, бұл хабарды әлі де мұқият тексеру керек.

	Бәлкім жер басына барып қайтармыз?..

	– Асықпалық, әлгінде ғана Ақтаспен сөйлестім, – деді Ақтаев. – Түннен бері бұрғылаушылар тағы да он бес метр өтіпті. Кен қабаты әзірше үзілген жоқ дейді. Бір ғажабы, Қазеке, кен тапқан ұңғыма ертеректе съемка үшін жүргізілген бұрғылаудың тап іргесінен түсіпті. Қызықты қараңызшы, жиырма бес жыл бұрынғы тексерме ұңғыма кен қабатына небәрі қырық метр жетпей тоқтаған. Қандай өкінішті?!. Бұдан ширек ғасыр ғасыр бұрын ашылатын көмбеге бүгін ғана жетіп отырмыз.

	– О, бұл, енді, барлау бағдарының қателігі. Бес жүз метр төменнен кен іздемеу ұранының салдары, – деп салды Қазыбек. – Со күнде алты жүз метрге құлаш ұрған Щехотикинді қайта ер деу керек!.. Амал не, білгір геологтың тәуекелі әріге жетпеген. Өзінен мықтыларға бас иген соң, көрдіңіз бе, көмбенің үстінде тұрып, ештеңе сезбей кете барған. Өкінішті жағдаят!..

	Қазыбек ресми кеңседе, партия үйінде отырғанын ұмытып, ағынан жарыла сөйлегенді. Шынтуайтын айтқанда, сол мезетте ол көңілі алыпұшып, Үкілі төбенің басында жүргендей асқақ сезімге бөленген қуанышта еді. Бірақ барлаушылық машығы да құйқылжыған ойын тежеп, әр саққа бұрған.

	– Сөйтсе де, Ақа, алыпқашпа сөзге малданбайық. Геологтар қауымында «Өз көзің – алмаз, өзгенікі – шыны» деген тамаша мәтел бар. Өз басым керн үлгісін көрмей, ешнәрсе айта алмаймын, – деді ақырында. Сірә, естіген хабарына әлі де шүбәланып, жантәнімен сенгісі келсе де, күдіктеніп отырса керек.

	Ақтаев биязы күлді де:

	– Керн үлгісінің Ақтастан жіберілгеніне екі сағат болды.

	Жұмыс аяғына дейін келіп қалар, – деді.

	– Қали Нариманұлы қандай қуанды екен. Ақтас десе ол кісі жанын үзуге бар. Мына оқиға – Қалекең үшін тамаша жаңалық! Мүмкін болса құттықтар едім, – деп Қазыбек көз қиығымен телефон аппаратын нұсқады.

	Ақтаев бүйрегі шанышқандай қабағын тыржитты.

	– Қалекеңнің қуанғаны сонша, – деді ілешала, – жүрегін ауыртып алыпты. Емханада, дәрігерлер қарауында… Ол кісі сондай енді! Қалалық партия комитетімен әлгінде сөйлестім. Қауіпті ештеңе жоқ деседі. Дегенмен сақтық ойлап, Өскеннен де кардиологдәрігер жіберуге нұсқау бердім…

	Сол сәтте селекторлық байланыс қосылды да:

	– Ахмет Ақтаевич, мен босадым, – деген еркек дауысы естілді. Кабинеттегі екеу өзара келіскендейақ бірбіріне жалт қарап, орындарынан жарыса тұрды.



	ІІІ

	Өскенге келгелі Қазыбек обкомның бірінші хатшысы жайында неше түрлі қауесет естіген, соның дені қарапайым жұртшылықтың сүйсінген лебізі еді: жұмысты тындырып істейді, кеңсеге байланып көп отырмайды – үнемі жол үстінде болып, аудандарды, облыс шаруашылықтарын аралап жүреді; ал сондай сапардан соң түннің бір уағына дейін кабинеттен шықпайдымыс; өндіріс жетекшілерімен, құрылыс бастықтарымен өткізетін кеңестерді кешкі сағат жеті, иә сегізге тағайындау – ол кісі үшін түк емес… «Бұл рәсімнің дұрысбұрысын білмеймін, әйтеуір біздің облыста көп жылдан бері болмаған нұсқа, – деп әңгімелегенді таныстары оған Крутасовты сырттай сипаттап. – Келеақ бұл кісі көп шаруаға өзгеріс енгізді. Әсіресе еңбек тәртібін нығайту турасында. Көреміз қай қырқаға жетіп тоқтайтынын, бәріне де Уақыт сыншы!..»

	Міне, сол кісі. Жұрттың айтуынша, мінезі адуын, тынымсыз басшы, тәртіпті сүйетін, партиялық ұстаным, қағиданы қатты ұстайтын қайраткер адаммыс… Қаталдығы түрәлпетінде де көрініп тұр: кең үстелді қомсынғандай шалқақ отыр; тұнжыраған көзқарасы да сұсты; бадана көзі кісіге ызбармен барлай қарайды; ұйпаланған биік қабағы жоталанып, қайқы біткен қасқа маңдайы да сол айбатты толықтыра түскендей...

	Бұлар даладай кең кабинеттің төріне жеткенше хатшы да орнынан тұрып үлгерді. Үстелден бері шығып, Қазыбекке қолын ұсынды. Крутасовтың шоң желке, иығы жұмырланған мол денелі, нағыз алпамса ғана емес, қатарлас тұра қалса, өзіндей талай тұрықтының алдына шыққандай еңселі кісі екенін де геолог жігіт бірден аңғарды. Ұсынған қолы да темірдей қатты, қарымы әлуетті көрінді.

	– Геолог Қазтуғанов, – деді Ақтаев.

	– Білемін, естідім, – деп бірінші хатшы Қазтуғановқа тұ қия қарады, – жүздескеніме қуаныштымын. Бірақ, шынымды айтсам, сізді мен бірталайға келген кексе геолог екен деп ойлап едім…

	Бөлім меңгерушісі үстеріне кіріп, хатшының алдына әлгінде Қазыбек толтырған кадр парағын қойды. Көз қиығымен оны да тез шолып өткен Крутасов:

	– Оһо, қырыққа енді ғана шыққансың! – деп ешқандай кергусіз сенге көшіп, масаттана дауыстады кенет. – Геологтар үшін бұл – нағыз кемел шақ. Білемін сендердің жайларыңды, аздап таныспын. Қырыққа келген кен іздеушіге кемеңгерлік қабілет пайда болады деседі: былайша айтқанда, тәжірибесі толысып, отжалыннан өткен; оны енді анаумынау ызбармен, не жалған мадақпен алдай алмайсың, ұсақтүйек барлауға да желіктіре алмайсың, сірә…

	– Неге? Өз басым алпыс түгілі, сексенге ентелеген кезінде де көкірегі ояу, көреген геологтарды кездестірдім, – деп Қазыбек те үнсіз отыра алмай, хатшы уәжіне дау айтты. – Мәселен, академик Снурников. Қырықты екі мәрте игерсе де, талай жасты өңгеріп кететін айтулы іздемпаз...

	– Әлбетте, жас деген әншейін нәрсе, – деп оңай келісті Крутасов. – Сергей Архиповичпен біршама сұхбат құрдық жуықта... Әйтсе де мен өзім жасаң мамандарды ұнатамын. Олармен айтысу да қызық. Сібірде қызмет еткен кезімде геологтардың талайымен жолдас болдым. Сол өлкенің жұртқа әйгілі жер асты қазынасын тапқан геологтардың бәрі дерлік о күнде қырықтың арғыбергі шамасында еді. Қандайқандай жаңалықтар ашты! Солар айтатын: «Қырықтың қырқасына шыққан барлаушылар көкжал қасқыр сияқты болады, ештеңеден тайынбайды. Өйткені олар ең соңғы барлауым деп аянбай кіріседі, батыл да барлайдымыс!» Батылдығы, сірә, қорқаулықтан емес – өзіне кәміл сенгендіктен. Ойлап қарасаңыз, осы нақылмен өмірдің бірталай ұлағат өнегесі айтылған. Рас, біздің ұрпақ сіздерден гөрі ертерек есейді. Бізді тез есейткен соғыс болды. Неге екенін білмеймін, осы күнде кейбір мамандар отыз түгілі, қырқында да жасаң атанып, жайылып жүреді. Түсінбеймін. Ал сіз, Қазыбек Қазтаевич, өз құрбыларыңыздың алдына шыққан азаматсыз! – Хатшы алдындағы өмірбаяндық деректер анықтамасын нұсқады. – Ол заңды да, міне, қаншама еңбек жолынан өткенсіз, тіпті шетелдің де!..

	Қазыбек бұған да дау айтпақ болып қозғалақтап еді, Крутасов бастырмалата сөйлеп, ерік бермеді.

	– Міне, соның айғағы, Ақтастан келген бүгінгі қуанышты хабар! Бұл енді бәріміз үшін де – ерекше ақпар. Әсіресе кен ші, металлург қауымы үшін! – деді хатшы. – Естуімше, бұл жаңалықта бізден де гөрі, сіздің үлес, Қазыбек Қазтаевич, молырақ деседі... Кен қабатын өзіңіз соңғы сапарда қайыра нұсқаған ұңғыма тауыпты. Турасын айтқанда, құдай тағала, әлде министр Ералиев сізді Кенді өлкеге дер кезінде жіберген!..

	– Жылы лебізіңізге рақмет, Сергей Илларионович! «Жақсы сөз – жарым ырыс» дейді біздің халық, – деп Қазыбек те хатшының сөзін әрі қарай сабақтады. – Көңіл шіркін ауып тұрған соң делебем қозып, әріптестеріме азмаз ақыл қосқаным рас... Бірақ оным қате болып, ештеңе шықпауы да мүмкінді. Біздің жұмыстың салымға байланатын тұрлаусыз тағдырын, сірә, білетін боларсыз...

	Крутасов көлденең үстелдің екінші жағында үнсіз отырған Ақтаевқа қарап, әлдене жайында келіскендей бас изесті де, тамағын кенеді.

	– Әлбетте. Сүрінбейтін тұяқ жоқ, бәріміз де қателесеміз. Тегінде, ештеңе істемейтін адамдар ғана қателеспейді, – деді. Крутасов қолына әлдебір қағаздарды алып. – Бұрнағы күні геологтардың жұмысын обкомның бюросында қарап, бірлестік басшысы Құдайбергеновті төрт орынбасары мен бас геологын қызметтерінен босату қажет деген тоқтамға келдік...

	Қазтуғанов бірінші хатшыға аңтарыла көз тастады.

	– Күнбекүнгі жұмысы ықтиятты сияқтанғанымен басшы ретінде олар кешегі күннің адамы, ұқтыңыз ба, моральдық тұрғыдан әлдеқашан ескірген жандар. Бір кезде Ілияс Мырзаұлы жапжақсы басшы болыпты деседі. Сенемін. Барлаушылар ұжымын игі жұмысқа жұмылдыра білген. Бірақ, өзіңіз ойлаңызшы, ескі беделмен қанша жыл жақсы кісі атануға болады? Ақыры, міне, сол, әлде бойкүйездік, әлде жауапсыздық – қандай нәтижеге әкеп соқты?.. Олардың қылмысының аринабатты күйреткен ауыр зардабын айтпайақ қоялық, сірә, бұған өлшем жоқ. Кенді өлке экономикасының, демек, мемлекеттің бұдан шеккен зияны қанша?! Кен комбинатттары мардымсыз құнармен істейді, түсті металлургия зауыттары жарымжартылай қуатпен. Ал геология бірлестігінің басшылары бұрғылау жоспарын асыра орындағаны үшін әрбір тоқсан, жыл сайын мыңмыңдап сыйлық алып отырған. Соған тіпті ешбір қымсынбаған. Сыйлық ғана емес... Қысқасы, облыстық партия комитетінің бюросы бұл салада шұғыл шаралар қолдану қажет деп шешті. Құдайбергенов, Шыбынтаев ғана емес, соларға ымырашылдығы үшін партия ұйымының хатшысы Крылов та қатаң жаза тартады...

	Кенет қалааралық байланыстың телефон аппараты шырылдады. Аудандардың бірі екен. Астық бастыру жөнінен ақпар беруден басталған әңгіме қамбаға соны тасу қақында шағым айтуға ұласты. Бірінші хатшы екінші телефонды көтеріп, автобаза директорын жайбарақаттығы үшін үйіре бастады...

	Бесалты минуттан соң әлгі әңгіме қайта жалғасты.

	– Біз сізді, Қазыбек Қазтаевич, – деді Крутасов сөзін тұжырымдай сөйлеп. – Кенді өлке геология бірлестігінің бас директоры міндетін атқаруға лайықты маман деген тоқтамға келдік.

	– Құдайбергеновтің орнына ма? Сергей Илларионович, мен үшін бұл – өте жауапты жұмыс... – деп Қазыбек бірденақ қыбыжықтап наразылық аңғартып еді.

	– Несі бар, регионды жақсы білесіз. Барлаушылық тәжірибеңіз де жеткілікті, – деп Крутасов үстелді тықылдатты. – Кенді өлке барлауына тап қазір нақ сіздей шынайы геологбарлаушының тәуекелшіл тың көзқарасы керек! Өйткені бірлестік басшылары өзімбілемге салынып, кен барлауды тығырыққа тіреген. Сондықтан бұл ұжыммен жұмысты ескі кадрларды түгел ауыстырып, экспедиция басшыларын түптүгел жаңалаудан бастау қажет. Бір сөзбен айтқанда, бәрін де тыңнан бастай сыз: барлаудың бағытбағдарын, демек, соған басшылық ететін мамандар саралауға дейін... Әрине, оңай міндет емес. Әсіресе бастапқы кезде. Сол үшін де біз, обкомның бюро мүшелері, сізге үлкен сенім артып отырмыз!

	– Министрлік бұл ойымызды бірден құптады. Мақсұт Ералиевич бүгінгі әңгімеде «Өзіміз де сол жігітті ұсынбақшы едік, қайдан біліп қойдыңыздар...» деп таңданыс білдірді, – деді Ақтаев та сөз қосып. – Геологтар бірлестігі шұғыл шараны күткелі қашан! Келісу керек, Қазеке.

	Қазыбек тіл қата қоймады.

	– Ал не дейсіз? – деді Крутасов геологқа түйіле қарап. Қолмақол жауап күткені анық. Бадана көздері мұншама өткір бола ма? Тіктеп қарағанда тіпті есіңді алғандай.

	– Менде басшыға лайық тәжірибе, қабілет атымен жоқ. Геология шиырында қиялдау, айталық, жер қыртысына үңіліп, тәуекел ету, меніңше, бір басқа. Ол енді менің ежелгі кәсібім, құмар ісім!.. Ал мынадай үлкен бірлестікке – неше мың адам, он бір экспедицияға басшылық жасау, білмеймін, бірден айту қиын болып тұр. Қаншама жауапкершілік! Кешіріңіздер, мұндай ұсынысқа мен бүгін әзір емеспін...

	Қазыбектің шынын айтып, ағынан жарылған сөзіне қос хатшы иланғандай болып, біршама уақыт тымтырыс отырып қалғанды. Үнсіздікті манадан бері сөзге араласпай, бүйір үстелдің шетінде жайбарақат отырған Матвеев бұзды.

	– Ең бастысы, жаратылыс сізге, Қазыбек Қазтаевич, жақсы сезік, интуиция; іздеушінің ынтасын мол берген, тәуекелден де қүр алақан емессіз... Бүкіл регион тағдыры қолыңызда болады, – деді ол Қазтуғанов отырған тұсқа жақындап келіп. – Армансыз барлап, өлке өндірістеріне кен көмбелерін іздейсіз. Бұл енді шынайы барлаушы геолог үшін – түсінде ғана көретін арман іс!..

	– Бәлкім Шыбынтаевтың орнына... бірлестіктің бас геологы міндетін атқаруға келісер едім, – деп Қазыбек қолдау күткендей Ақтаевқа аңыра қарады. – Не дегенмен бас директордың креслосы мен үшін әзірше үлкен міндет...

	Ақтаев үндеген жоқ. Крутасов мырс етті де:

	– Сіз маған осы сөзіңізбен де ұнап қалдыңыз, – деді тұжырымдай сөйлеп, – біздің ешқайсымыз да, жарқыным, анамыздан туғанда басшы болып жаралған жоқпыз, өмірден алған сабағымыз. Бұл бір. Тәжірибең болмаса – үйренесің, қателесуің де ғажап емес. Түзетеміз. Нақтылы көмек те береміз. Бірақ, Қазтуғанов жолдас, сол ұжымның басқарушысы келіссе, барлау ісін жете білетін, ондаған жылдар бойы дәстүр, рәсімі қалыптасқан тәжірибелі үлкен топ екенін де ұмытпағын...

	– Дұрыс айтасыз, ұжымға білгір ғана емес, аса іскер де басшы керек, – дегенді Қазыбек әлі де қарсылық жасап.

	– Екіншіден, – деді Крутасов жайбарақат шырайда, – сіздей кәнігі геологтар кеңседе қағаз жазғаннан да гөрі, дербес барлауда жүріп, нақтылы іс басында болуды күнітүні тілесе керекті. Сізге біз нақ осындай жұмыс ұсынып отырмыз... Меніңше, шынайы геолог мұндай еркіндікті арман етуге тиіс! Есіңде болсын, – деп бірінші хатшы кенет тағы да сенге көшті, – елуді еңсерген кезіңде бұл жұмысқа сені ешкім де шақырмайды. Ал қырықтың қырқасында, меніңше, ойланудың өзі – күпірлік, тәуекел ету керек!

	– Келістім, Сергей Илларионович, – деді кенет Қазыбек. Сол сөзді қалайша опоңай айтып салғанына соңынан өзі де таң болғанды. – Құрмет пе, бейнет пе – оны енді алдағы өмір көрсетеді.

	– Міне, бұл азаматқа лайық сөз және партиялық биік ожданмен айтылған! – Крутасов қарсысында отырған әріптестеріне иек қақты. – Мәселені секретариат мәжілісінде бекітеміз, ұзаққа созудың қажеті қанша... – деп орнынан тұрды.

	* * *

	...Қазыбек обкомның еңселі кеңсесінен сыртқа шыққанда күндізгі аптап сынып, күн де батыс көкжиекке әлдеқашан құлап кеткен кешқұрымғы мезгілді. Өзін Өскенге жеткізген қара «Волга» есік алдында тұр екен. Манағы орнына, артқы креслоға жайғаса беріп, геолог жігіт әлденеге жайсызданғандай өзіненөзі қуыстанып, өзеннің осы араға тақау келіп жайыла ағатын ат шаптырым кең арнасына қымсына қарады. Көңілі толықсып, шартарапқа мейірлене көз тастап, разылық сезіммен ой толғатудың орнына әлденеге кінәлі болып, соған қамыққандай енжар күйден арыла алсайшы...

	Ойына келіншегі оралғанды: «Апырау, Меруертке не деймін? Шұғыл өзгерісті қалай түсіндіремін? – деп ойлағанды Қазыбек жасаң жүргізуші моторға от беріп, үлкен алаңды жағалап келіп, даңғыл жолға бұрылғандаақ. – Қалайша тептез келісіп қалдым? Меруертпен ақылдасып алып айтуым керекті. Ал мен?.. Бірлестіктің бас директоры болуым – Меруерт үшін Алматымен қоштасу деген сөз! Демек, әсем астанадан жөнең Өскенге көшеміз. Бұл болса оның өз ошағын жаңғыртып, барынша әдемілеу жолындағы өлермен жанталасын бірақ минутта жоқ етуге саяды. Апырай, бұл қылығым тағы да өзімшілдік болған екен. Ал соған Меруерт келіспеймін деп қиғылық салса, әнеугүнідей әпкелерінің үйіне кетіп қалып? Жоқ, өйте қоймас. Меруерттің ақылы мен тап болған жағдайды түсінуге қаптал жетеді. Әрине, түсінеді!.. – Кенет ол сол пікірге иланғандай қолын сермеді. – Жә, не десе де – бұл енді біткен іс! Бас тартуға жөн жоқ, пейіл де жоқ! Ау, сонда, Меруерт реніш білдірген күнде де, сүйген ісінен, көңілім құлап тұрған құштар кәсібімнен безуім керек пе? Келіншегімнің көңілкүйін табу үшін министрліктің бір үстеліне ертелікеш жабысып, өзімеөзім қастандық жасап, арманқиялымды, өміріме мұрат еткен ісімнен бас тартуым қалай болады?..»

	Тақтайдай тегіс жол өзенді жағалап келіп тау қойнауына ене бергенде, түрік ернінің үстіне мұрт тебіндеген жасаң жүргізуші артына көз қиығын бұрып, ақырын ғана:

	– Ағасы, қолыңыздағы немене? – дегенді.

	Алақанын жазған Қазыбек қарқылдай күлді. Ақтаевтың кабинетінен ала шыққан керн сынығын әлі де қолында уыстап отырғанын аңғармапты. Әлгінде осы тас үлгі Ақтастан жеткізіліп, хатшының алдына қойылғанда да, кабинет иесінен де бұрын соған шап берген өзі еді. Шап беріп, Үкілі төбенің құрдым астынан суырылған кернге шұқшия үңіліп, әрліберлі қараған. Кәуділгі қорғасын минералының бай түрі: бәлкім солардың бірінен ауырырақ, екіншісінен жеңілірек болар; құнар жөні нен де Ақтас комбинаты жылдар бойы қазып келе жатқан кен тастарынан артық та, кем де емес; тіпті соның мал жайылатын жалаңаш төбешіктің ту астынан бүгін алынғанын білмесең – байыту фабрикаларына жөнелтіліп жатқан кен қазыналардың бірі деп ойлауың да хақ...

	Үкілі төбенің үлгісін алақанына салып, әрліберлі аударып, тағы да нешінші мәрте зер сала қараған Қазыбек, адам тағдырының кейде нақ осындай жұдырықтай тасқа байланысты болатын тұрлаусыз жайын қамыға ойлады. Кен көмбесі өзіне осыдан неше жыл бұрын кезіккенде қайтер еді, Кенді өлке қиырын тап бүгін кім болып шарлар еді? Ал соны Ақтас геологтары тапса ше? Бірлестік басшылары бүгінгідей масқара жазамен күйрер ме еді, күйремес пе еді?.. Бұл керн ғылым алаяғы Табаров құныға іздеткен қолаттан кездейсоқ шыққанда қайтер едік, айталық, бұрнағы жылы?..

	«Таңданатын ештеңе жоқ, заңды олжа. Өйткені біз оған кездейсоқ жолыққамыз жоқ. Симметрия теориясының нақтылы нұсқауымен жеттік!.. – деп көкірек керіп шаттанар еді Табаров. – Үкілі төбе – біз үшін алғашқы кен жорасы. Асықпасаңыздар, тағы да табамыз!..»

	– Бұл көмбеге біздің адамдар көп жылғы қажырлы ізденістен соң үлкен сеніммен қайтып оралды. Осыдан соң мені Кенді өлке қыртысының білгірі демеске шараң қанша!.. – деп Ілияс Мырзаұлының да бұл оқиғаны көзір етіп, өлке барлауын әлі талай жыл уысында ұстау үшін кәдесіне жаратып, оңдысолды қайталап, үстемдік құрары сөзсіз.

	«Жоқ, бұл үлгі – бәрі де жазмыштан, аузы салымдыға құдай тағала әрқашан да өстіп, төгіпшашып береді...» – деп ақтауға болмайтын ерекше жағдай. Жақсыбековтің іздеушілері Үкілі төбеге өз бетімен, қиялмен лағып барған жоқ... Қазына көмбесіне оларды жетектеп апарған, сонау көктемнен бері қыруар бейнет шегіп, жазғы аптаппен арпалысқа салып, тынымсыз еңбек еткізген себеп – адам ақылының құдіретіне деген шексіз сенім!

	Олар қолдарына түскен жобаға сенді. Бәлкім, соны жасаған мамандардың біліміне, білгірлігіне үміт артты. Ал сенім, бірдің дегені – мыңға, мыңның дегені – миллионға жолбасшы болып тұрған аумалытөкпелі заманда – үлкен қозғаушы күш!.. Рас, бірдің айтқаны кейде теріске бастайды. Кейде оң жолға!.. – деп ой толғады Қазыбек. – Бір кезде осы төбеге ықыласым ауып, жеті қат астын әрліберлі атқаруға жоба жасадым. Құдайбергенов оған сенбеді, қарсы тұрды. Өйткені өзімшіл пиғылының тар шеңберінен аса алмады. Ақыры, сол қылығынан біржола күйреді. Ал Қали Нариманұлы әлде шарасы болмай, бәлкім өмірде көргенбілген танымы жетелеп... тәуекелге көз жұмып, шүбәсіз сенді де – міне, жаңа көмбенің үстінен шықты. Тегінде, мұндай қазыналар осындай жүректілерге, өзі сенген іске бел шешіп, белсене кірісетін батылдарға ғана кезігеді. Бұл да – өмір заңы, кәнігі іздеушілердің ежелгі рәсімі де сол... Демек, қажет болса, тас жұтып, күшқайратыңды аямай, еңбек ету керек. Бақыт та, баянды іс те – сонда, тек қана тынымсыз ізденісте!..»

	Жүрдек «Волга» «Шығыс шеңбердің» даңғыл жолына түскен соңақ аңыратып берген. Қиялға шомған Қазыбек тал бесікте тербелгендей бір рақат сезімге бөленіп, жанжағына толғана қарап отыр. Геологтың асқақ ойы тек қана алысты шолып, таулы өлкенің небір қия, жоталарына шығандап, асқарларына қонып, төменге түскенде де сарылдаған өзендердің құлама жағасында ғана тыныстағандай...

	* * *

	Несі бар, іс тындырған азаматқа бір сәт ұшқан құстай аспанда қалықтап, ақшулан бұлтпен тілдескендей астам сезімге бөлену де жарасып тұрмақ!



	Семей-Өскемен, 1980-1984, 2005-2015 жылдар





СОҢҒЫ СӨЗ




	Жан толғанысына беріліп шығарма толғатқан жазушы өнері – дара қабілет. Әрбір қаламгердің әдебиетке келу жолы да – бірінбірі қайталамайтын құбылыс. Өмірі мен өнерін бекем тоғыстырған, мақсатмүддесін соған бағындырып, көптеген жылдар бойы шығармашылықпен тынымсыз шұғылданған жазушы еңбегі – ерен қайрат пен қажымас шыдам, бейнеті зор ізденістің нәтижесі. Кейде ол сәтсіз аяқталады. Өмірдің бұралаң соқпағының бір асуында қапылыста үзіліп те қалады. Сәтті болып, өзінің ғана емес, өзгенің де мерейін тәнті етер жағдаяттар тарихта жиірек ұшырасады.

	Заманы бір қаламгер Медеу Сапаұлы Сәрсекенің алпыс жылға таяу шығармашылық ұзақ жолынан біз осынау сәттілік пен сәтсіздіктің қатар тартылған, алмакезек жығысқан жүйелі тартысын көреміз. Біле білгенге бұл да өмірлік ұлағаты бар өнеге... Анығында, ол өмір жолының ту басында кәнігі әдебиетші болуға қамданбаған. Әдебиет әлеміне кездейсоқ келуі жайында бертінде жариялаған «Құлыпталған ғұмырнама» (1994 жылғы басылымында «Қуғындалған Сәтбаев» аталған кітабы) естелікэссесін жазушы Қаныш Имантайұлына ұқсап, инженерлік мамандықты меңгеруге жастай құмартып, Қазақстандағы сол қарсаңдағы бірденбір техникалық оқу ұясы – Қазақ таукен институтына түскенін мойындаудан бастайды. Түсіп қана қоймай, инженер дипломын алып, арман еткен мамандығын жете меңгеру үшін ауыр өндірістің бірі – Семей цемент зауытында аттай бес жыл бойы құрылыстың ділгір шикізатын күйдірумен шұғылданған. Сірә, бұл істе де ол өз қатарының маңдай алдында болған, техника бөлімінің аға инженері, білікті маман атанған.

	Өндіріс қазанында пісіпқатып, өмір мектебінен өткен.

	Осы ретте оның әдебиет әлеміне бет бұруынан да, жоғарыда ескерткеніміздей, өзіндік жол, өзіндік құбылысты көреміз. Тіпті кездейсоқ жағдайлардың әсер еткенін аңғарамыз. 2005 жылы жарық көрген жаңа туындысы «Ебіней Бөкетов» атты ғұмырнама кітабында Медеу Сәрсеке институтта өзіне дәріс оқыған білгір доцент Ебіней Арыстанұлының тікелей әсерімен әдеби еңбекпен де ынтыға шұғылданып, қысқа әңгіме, очерктер жаза бастағанын, сөйтіп жүріп, төртінші курсқа жеткенде өзі оқитын оқу орнының мерзімді басылымы, көп таралымды апталық шағын газеттің бір бетін қазақша шығарғанын айтыпты. Бұл болса журналистика факультетінің таңдаулы студенттері атқаратын жауапты жұмыс. Демек, техникалық оқу ұясының студенті Сәрсекеде сөз қадірін зерделейтін қабілет болған. Ең ғажабы, әдеби өнерге бейімділігін білікті ұстазы, өзі де сондай қабілеттен құралақан емес, әдебиеттің майталман сыншысы атана бастаған жігіт ағасы жасындағы Е.А. Бөкетов дер кезінде байқап, көркем сөзге дегдар шәкіртін шығармашылық жолға құлшындыра білген...

	Республикалық мерзімді баспасөз беттерінде жиі көрінуі әрнеге ынтызар шәкірт үшін текке өтпеді. Жүз жолдық хабардан без жүз жолдық суреттемелер жазуға қалам сілтеген талапкер жас бірер жылдан соң өз тақырыбын тауып, техника құбылыстары жайында мөлтек әңгімелер ұсына бастайды. Соларды оқуға оқырманды баурау үшін суреттеп отырған құбылысына қиял элементтерін қосып, қызықты желілер тартуға әуестенуі жемісті болды. Медеу Сәрсекенің осы саладағы тырнақалды әңгімелерін «Қазақстан пионері» газеті мен «Пионер» журналы жиі жариялайтын болды. Сол тәжірибе студент жастың ғылымифантастика жанрына әуей болуына, шабытын өрістетіп, шығармашылық қадамға түсуіне жол ашқан. Диплом жұмысымен қазқатар толғаған тырнақалды шығармасы, таңғажайып техника құбылыстарын өзек еткен тұңғыш әңгімелер жинағы – «Ғажайып сәуле» баспагерлер тарапынан қолдау тауып, 1959 жылы жеке кітап болып жарық көреді.

	Бұл оқиға жас жігіттің өзі нысана еткен ғұмырлық жолынан ауытқып, әдеби еңбекке шұғыл бетбұрыс жасауға ықпалын тигізген. Инженер дипломына ие болған жас маман «Лениншіл жас» редакциясының шақыруына елігіп, сол күнде аса беделді жастар газетінде еңбек жолын бастайды. Әлеумет мәселелерін жастарға тән қызу әуенмен көтере білетін, қауым арасында жүз мыңдап таралатын газеттің редакциясында Медеу Сапаұлы қаламгерлік өнердің әліппесін игеріп, қаламы жүйрік, олқылықты көргіш, әрнеге бейжай қарай алмайтын сезімтал журналист ретінде танылады. Бір жылға толартолмас мерзімде қатардағы әдеби қызметкерден жұмысшыжастар бөлімінің меңгерушілігіне дейін өседі. Сәтті басталған жаңа кәсібін одан әрі жалғастыра берсе – республика көлемінде қаламы ұшқыр журналист атанып, сол өнердің майталман шебері болып көрінері кәдік еді. Әмбе ол сол қарсаңда қазақ тілінде шыға бастаған техникалық жаңа журнал – «Білім және Еңбектің» бас редакторы болуға да ҚЛЖО Орталық Комитетінен нақты ұсыныс естіген. Алайда жас күнінен арман еткен асқақ ісінен жерігісі келмей, өз айтуынша, «Әуелі инженер мамандығын меңгеруді жөн көріп, әсем қала Алматыны, білікті әдеби ортаны, қызықты баспа жұмысын да жайына қалдырып», туған жеріндегі өндіріс ошағына өз қалауымен аттанып кеткен. Осы жайтқа ой сала қарасаңыз, бүгінде есімі жұртшылыққа мәлім жазушының жасаң кезіндеақ әдебиетшінің қиын да сара жолына күмп ете түспей, бірнеше жыл әрісәрі толқу кешкенін аңғарамыз...

	Сөйтсе де тас қамауды бұзып шыққан қайнар бұлақтай көзі ашылған бастау, бейнелеп айтқанда, көкейінде тулаған «шығармашылық дерт» жас инженерді бейжай қалдырмаған. Өндірісте істеп жүріп, ол өзі әсер алған оқиғаны қағазға түсіру машығынан қол үзбейді. Қазақ әдебиетіндегі ғылымифантастика жанрының алғашқы қарлығаштары атанған – «Көрінбестің көлеңкесі», «От және атом», «Жетінші толқын» атты таңғажайып хикаяттарын Семей цемент зауытында жұмыс істеген жылдарында жазған. Мерзімді баспасөз беттерінде өндіріс адамдары туралы очерктер жариялаудан да шет қалмаған. Сол жылдардың көрнекті бір жемісі – «Жазушы» баспасының арнайы тапсырмасымен жазылған очерктер жинағы – «Жетіжылдықтың жігіттері». Нәтижесінде, 1962 жылы инженер жігіт КСРО Жазушылар одағының мүшелігіне қабылданады, бұл ауыр өндіріс ортасында жүрген жас қаламгердің өр талабына қанат бітіріп, шабытын шалқыта түскен. Жас талантқа деген оқырман үміті, зиялы қауымның келешегінен үкілі жеміс күткені де – өмірде болған жайт. Әйгілі ғалым Ақжан Машанидың, математика білгірлері Төлеубай Аманов пен Қажи Нұрсұлтановтың Сәрсекенің ғылымифантастикалық алғашқы хикаяттарына баспасөз бетінде жылы лебіз білдіріп, жүрекжарды беташар жасауы – соның айғағы.

	Ғұлама академик Әлкей Марғұлан 1963 жылы инженер қаламгерді Алматыға шақырып, сұхбат үстінде ғылымифантастика тақырыбын тежей тұрып, біртуар ұлттық тұлға Қаныш Сәтбаев өмірін түбегейлі зерттеп, әдеби ғұмырнама жазуды ұсынуы – осы танымнан жас жазушының тырнақалды қадамын құптап, үміт артудың нышаны. Сірә, көкей түкпірінде сол кезде әлеуметтік тұрғыдан «социалдық және партиялық тапсырма» делініп, қаламгер қауымына жаппай жүктелген күрделі тақырып – өндіріс адамдарының айшықты өмірін көркем шығармалармен бейнелеу де жас жазушының ойында болып, ерекше қызықтырған. Қысқасы, республикалық «Социалистік Қазақстан» газеті партия органдары арқылы редакцияға шақыртып, өндіріс бөлімінде қызмет істеуді ұсынғанда, өндірісі қорлы Өскемен қаласына қоныс аударып, осы басылымның Шығыс Қазақстан облысы бойынша меншікті тілшісі болуды қалайды. Содан былай Кенді Алтайдың кенметаллургия комбинаттарын ертелікеш аралап, Лениногор (қазірде Риддер), Зырян, Белогор сияқты үлкендікішілі кенттерінің өндірістері мен тыныстірлігін зерттеуге кіріседі. Өскеменнің атақты қорғасынмырыш комбинатының парткомы есебіне тіркеліп, алып өндірістің ішкі өмірімен тікелей араласып, «өз адамындай» болып кетеді. Әлбетте, мұның бәрі жазушының келешек әдеби туындыларын толғауға пайдасы тимек. Ал әзірше тілші журналист ретінде өндіріс адамдарының күнбекүнгі тірлігін газет бетінде суреттеме, очерктермен айшықтап, қаламын ұштау қамында болады. Тегінде, оның бұл жолғы қадамында кездейсоқтық жоқ, қайта шығармашылық бағдар жасап, тыңғылықты әзірленгенін көреміз. Демек, ол жиырма жастың ортан беліне шыққандаақ, «екі кеменің құйрығын ұстаған әмбебап маман» болуды қаламай, өмір жолына таңдау жасап, әдеби еңбекке біржола ден қойған.

	Солай етуіне тағы бір мәнді жайт елеулі әсер еткен: 1965 жылдың көктемінде Қазақстан Жазушылар одағы басқармасының бірінші хатшысы, хас суреткер Ғабит Мүсірепов Өскеменге жеделхат жолдап, Медеу Сәрсекені Семейде қайыра ашылған облысаралық әдеби бөлімшеге жетекшілік етуге шақырғанда, ол аға қаламгердің ұсынысын қуана қабылдап, эссе кітабында өзі мойындағандай, «Қаныш аға өмірін ұлықтауға бұл қызметтің пайдасы тиетінін түсініп, көкейде ұялап қалған сол тақырыппен түбегейлі айналысуды мақсат етіп, туған өлкеме қайта оралдым...» – дейді.

	Бұл қызметті ол артықкемі жоқ, аттай отыз үш жыл атқарып, 1997 жылы зейнетке шықты. Бұл салада біздің нақты білетініміз – Семейдегі әдебиет бөлімшесі Қазақстан Жазушылар одағының өзіндік орны, тарихы, қомақты ісі бар беделді ұжымы болып, осы өңірде өткен әдеби мереке, игі шаралардың, ондаған жас қалам иелерінің қанат қағып шығуына ұйытқы болумен бірге өзінің де қаламы кемелденіп, республика ғана емес, күллі Одақ көлемінде танылғаны.

	Қарымды қалам иесі Медеу Сәрсекенің ғұмыр тарихы қысқа да нұсқа: ол бұрынғы Семей облысы Абыралы ауданының Қайнар ауылында 1936 жылы қаңтар айының 2 жұлдызында дүниеге келген; табиғатынан зерек, дарынды жас жасын қиялды серік ете жүріп ержеткен; 1953 жылы Қайнар орта мектебін алтын медальмен бітіріп, қазіргі Қ.И. Сәтбаев атындағы Ұлттық техникалық университетке бәсеке сынақсыз қабылданған; техника ілімінің күрделі кілтипанын қиналмай игеріп, өз қатарының алдыңғы легінде оқыған. Республика жұртшылығының руханимәдени өміріне халқадерінше атсалысуы – қаламгердің бұл істе де топ көбейтуші болмай, бірегейлер қатарында жүріп, лайықты марапаттармен айшықталғаны куә: 1970 жылы ол «Еңбектегі ерлігі» медаліне ие болып, Қазақ КСР Жоғарғы Кеңесінің Құрмет грамоталарымен, Қазақстан Республикасының он жылдық мерейтойында Президент Жарлығымен «Құрмет» орденімен ұлықталды. Зейнеткерлік демалысқа шыққан соң да жазушы қалам тербеуді үзген жоқ. Соңғы жылдарда «Сәтбаев» ғұмырнамасының жаңа тараулармен, жаңа деректермен толықтырылған нұсқасын орыс тілінде екі мәрте, қазақша да қайыра жариялады. Орыс тілінде өзі сомдаған, естелікэссе түрінде жазылған «Через тернии» кітабы да 20022003 жылдары екі мәрте басылып, барлық таралымы аз мерзімде сатылып кеткенін айтсақ ше?! 2005 жылы жазушының «Ебіней Бөкетов» ғұмырнамасы Алматы мен Астананың екі баспасынан ана тілінде жарыққа жарыса шықты. Одан кейінгі үштөрт жылда нақ осы туынды жеке адамдардың қаржысымен үш мәрте басылып, 2007 жылы «ЖЗЛ» сериясынан Қарағанды облысы әкімшілігінің демеуімен Мәскеуден шықты. Бұл деректер қауымның «Бөкетов» ғұмырнамасына деген зор ықыласын айғақтайды.

	Медеу Сәрсекенің шығармашылық жолын дәйектеушілердің зерделеуіне қарағанда, көп жылдық үздіксіз еңбек нәтижесінде қазақ және орыс тілінде 52 кітабы жарық көрген (бұлардың кейбірі екі иә үш мәрте қайыра басылған). Олардың жалпы таралымы 2014 жылы 1 млн 178 900 дана болыпты (солардың ішінде он туындысы 500 000 дана болып орыс тілінде жарияланған). Әрине, молырақ таралғаны – 100 мың дана таралыммен екі мәрте жарық көрген «Сәтбаев» ғұмырнамасы, «Жарылыс» (осы туындының орысшасы екі мәрте Мәскеуде әрі Алматы баспаларынан көп таралымға ие болған) және «Көмбе» романдары. Бұлардың бәрі де Мәскеу баспаларында жарық көріп, одақтық баспасөз бетінде оңды баға алған. Соған қоса ол – сахнада қойылған, кейбірі жиырма жылдан астам уақыт репертуардан түспеген күрделі драма, комедиялардың авторы. Қаламгердің көптеген шығармалары таңдамалы жинақтарға да енген. Бұл деректер жартығасырлық шығармашылық ғұмырында еңбекқорлығымен, іздемпаздығымен, соны дарынымен, бетінен қайтпас қайсарлығымен де өнегесі мол жазушы болғандығын көрсетеді.

	Медеу Сәрсеке – қазіргі қазақ әдебиетінде өзіндік орны бар және дербес тақырыпқа ие қаламгер. Әдебиетке өзіндік қырымен, дара соқпағымен келген жазушы – әдебиет әлеміне бойлаған сайын жүз толғанып, мың ойланып, өз тақырыбын таңдап та, талғап та жүріп қалам толғаған дарын иесі. Түйіндей айтқанда, XXI ғасырдың басында ол «біздің әдебиеттегі деректі прозаның айтулы шебері» атанды (жазушының «Ебіней Бөкетов» ғұмырнамасына арналған, ҰҒАның төралқасында 2005 жылдың ақпан айының 15 жұлдызында өткен тұсаукесер рәсімде берілген баға). Медеу – қазіргі қазақ әдебиетіне жазушылық биік мәдениет, деректі проза жанрына өзіндік тың ырғақ енгізген (ұзақ түсініктемеге түспей, тек қана деректерді сөйлету арқылы) қаламгер. Оның шығармалары негізінен тәуелсіз елдің тұғырлы тұлғаларын жеріне жеткізе әспеттеуге арналған, оған қоса кең арналы әдебиетіміздегі жасампаз қиял, ғылымифантастиканы тыңнан батыл өріп, қазақша түлеткен жанрдың көшбастаушысы атанды. Бұл жайында БСЭнің 11томының «Қазақ әдебиеті» мақаласын жариялаушы: «М. Сәрсекеев – қазақ кеңес әдебиетінде фантастика жанрының бастаушы пионері...» деген түйін жасаған.

	* * *

	Ғылымитехникалық қарыштау заманында инженер суреткердің ғылымифантастика тақырыбына қалам тербеуі кездейсоқ еместі. Адамзат өркениетінің небір табысы ұшқыр қиял арқылы туғаны шындық. Жазушы тілімен айтсақ: «Арман – фантастиканың көлігі». Тарихқа үңілсек, қазақ халқы мәңгілік өмірді қиял әлемінен әлмисақтан іздеген. Тапқан да. Қолына қобыз алып, өлмес өмірді аңсаған Қорқыт, желмаясына мініп Жерұйық іздеген Асан қайғының да үміті қиялдың алтын қа нат қауырсынынан өрбіген. Поэзия пайғамбары хакім Абайдың

	«Ескендір», «Масғұт», «Әзімнің әңгімесі» дастандарының да түп негізі – асқақ қиял. Заңғар жазушымыз Мұхтар Әуезовтің «Дос – Бедел дос» пьесасындағы Тарих ақсақалдың келбеті де уақыт көлігінің қазақы баламасы. Ендеше, М. Сәрсекенің қиялдың ғажайып болмысынан тың ой өрбітуі – бабалар қиялының жасампаз дәстүрінен өнеге алғандығы, ал қиялды ғылымифантастикаға айналдыруы – арманшыл жанның қиялгерлік жаратылысы, жастай сүйіп оқыған кітаптардың әсері...

	Десек те адам санасындағы қиялдау өрісінің сипаттамасын беруші А. Байтұрсыновтың: «Қиял ісі – меңзеу, яғни ондағы нәрселерді белгілі тұрпатына, бейнесіне ұқсату, бейнелеу, суреттеп ойлау... Бір нәрсе турасындағы ... қиялымызды сөз арқылы жақсылап айта білсек, сол да – сөз өнері болады. ...Қиялды қисынын, қырын, кестесін келістіріп, сөз арқылы тысқа шығару – сөз шығару болады, сөз шығару өнерді қорек қылса, өнер ғылымды керек қылады. Мұнан сөз өнерінің ғылымы туады», – дегені осы жанрдың бітімболмысын шүбәсіз айқындайды. Ахаңның осынау тұжырымдамасына сай құрылған Медеу шығармалары – сөз өнерінің ғылымиқиялгерлік туындылары.

	Ғылымифантастика ғаламатындағы қалам қарымын танытатын тұңғыш туындысы «Ғажайып сәуле» хикаятында ол ғылым мен техниканың бүгінгі көкжиегі мен келешек мүмкіндігін өрнекті сөзбен кестелеп, қиялмен қиюластырады. Өз шығармасына ол уран тұзымен боялған құмыра, алуан субұрқақ, фотохат, аэротакси, уран іздейтін жарақ, өзге де техникалық кереметтер енгізіп, оқырман көкейінде сол құдіретті білсем, игерсем, танысам деген түйсікті қанаттандырады. Ауыл баласы Талаптың қала тірлігінен көрген кереметтері – хикаят лейтмотиві, жазушы жас кейіпкерінің көзімен келешек өмірдің болмысын елестетеді. Хикаят қаһармандарының есімдері де дараланған. Жасампаз елдің жас үміткері – Талап, жаңалық жаршысы – Сәулебек, жаратқанның жай отын адам игілігіне жаратқан – Ақыл. Ақыл сәулемен нұрланса, талапты жанның алмас қамалы жоқ екенін ишаралайды. Абайша айтсақ: «Үш-ақ нәрсе адамның қасиеті: ыстық қайрат, нұрлы ақыл, жылы жүрек». Қазақ ССР ҒАның мүше корреспонденті, ғалымгеолог А.Ж. Машанов «Ғажайып сәулені» баспа сұрауымен оқып, 1958 жылы жазған ғылыми рецензиясында талапкер шәкіртінің тырнақалды фантастикалық шығармасына қолдау көрсетіп, жас дарынның келешегіне сенім артқан...

	Ғылымифантастиканың тың арнасына түскен жазушы қаламы ә дегеннен қаламгерге тән қабілет көрсетеді. Ғылым ғажайыптарын суреттеуі де келісті. Сөз етіп отырған тақырыбын зерделеуші инженер жазушы, яки техника білгірі сипаттап отырғанына шүбәланбайсыз. Әсілі, алғашқы кітабындаақ Медеу өз мүмкіндігінің жетер мәресін межелей білген.

	Жаратушы сыйлаған жүйрік қиялдың жалқұйрығын сүзіп, баптап мінген жас талаптың ерекшелігі – жады жазирасында ғы келешек адамына іңкәрлігі. Осы күнгі өркениет табысына сүйеніп, келешек әлемнің, келер ғасырлар перзентімен қауышу да жан құштарлығынан туындайды. Жазушы жүздеген жылдан кейін келетін төрткүл дүниенің тілшісі іспетті. Ал ғылымифантастикалық шығармалары – келешек өмірге саяхат. Ертеңгі өмір ертегішісі болған Медеу «дерті» – бейтаныс адамзат баласының күні ертең алдынан шығар қақтығыстар мен тартыстар әлемі. Осы тұста болашақ қамын жеген, ұждан әлемі мен ойқиялын таразылаған Шәкәрімді сөйлетсек: «Жай қиял дейтін бір ауру бар. Барлық ғылымның өзі қиялдан, ойлаудан туған. Адамның бұл дүниеде, бұл табиғатта жоқ нәрсені ойлаудың өзі мүмкін емес болуға мүмкін істі ойлап алады, бір. Екіншіден, сол қиял болжайтын нәрсе деп отырғанымыз, ұлғайтылып, өзгертіліп ауыстырылып айтылған болашақ болуы мүмкін. Неге десеңіз, бұрын фантазия, қиял деп жүрген ойлар бүгін мүмкін дағдылы іс екенін танып, құтыла аламыз ба?» Алыс келешектің сүрең суретін қиялмен болжау, болашаққа саяхат, тегінде, қиялгердің ертеңгі күнге деген шексіз сенімінен тумақ...

	Келешек әлемнің кереметі толғандырған жазушы Медеудің фантастикалық проза жанрын қалыптастырып қана қоймай, сол жанрды зерттеушісі болғандығын екінің бірі біле қоймайды. Сыншылық сегіз қырлы өнерге жатады. Сәрсекенің бір қыры – сол. Оның «Әңгіме ғылыми фантастика жайлы», «Тағы да фантастикалық жанр жайында», «Арман – фантастиканың көлігі» сияқты ғылыми тұжырымдамалары осы жанрдың келелі мәселелерін тереңнен толғауға арналған. Фантастика тақырыбының жанрлық ерекшелігі туралы автор былай дейді: «Көпшілік жұрт бірыңғай түсінеді. Оның міндеті болашақты болжау, сәуегейлік құрып, құлақ естіп, көз көрмеген адамдармен техника жайлы әңгімелеу деп ұғынады. Бұл рас та. Фантастика – болашақты жазатын әдебиет жанры. Онымен айналысқан жазушы бейне бір дүрбімен барлау жасаған аңшы сияқты...» Жас жанрдың сыншысы ғылымиқиял әдебиетінің басты қасиеттері оны толғаушының арманшылдығы, қиялдау мүмкіндігінің кеңдігі, терең білімдарлығы, тақырыптық кеңістігінің шексіздігі, жанрдың шарттылығы мен еркінділігі, романтикалық сипаты... екендігін тамыршыдай дөп басып көрсетеді. Бұл болса Медеудің осы жанрда қалам тербеуіне алғышарт болып, фантастикалық жанр табиғатын көпкөрім меңгергендігін көрсетеді.

	«Тағы да фантастикалық жанр жайында» деген зерттеуінде ол жанр табиғатының ерекшеліктерін, өзіндік сипатын айшықты оймен аша келіп: «Неге екені белгісіз, әдебиетшілер пікірі көбінесе ғылыми-фантастиканы техника, астрономия, теңізге жүзу ғылымдарына тән дегенге саяды...» Сыншының тұжырымдауынша, «Ғылыми-фантастикатекқанабұлілімдерменшектелмейді. Тегінде, ғылыми-фантастика өрісін мал шаруашылығы мен егін-өсімдік ғылымына да батыл түрде кіргізуге болады», – деген ой айтады. Қазақ сөз өнеріндегі фантастика жанрының жанашы ры осы тақырыптағы шығармаларға бәйге жариялау, орыс және батыс әдебиетіндегі фантаст жазушылардың озық туындыларын аудару ісін қолға алу туралы мәселе көтеріп, күн тәртібіне қояды. Қаламгердің өз басының ғылымифантастикалық шығармалар жазумен әуестену себебін тамаша қиялгер жазушы Р. Бредберидің:

	«Біздің дәуір ғылыми-фантастика үшін жаралған. Сөз жоқ, бұдан былай да фантастика жазамын, себебі қазіргі уақытта адамзат тарихының ең ұлы дәуірін бастан кешіріп отырғанымызда және осы ғасырдың талап-тілегін бейнелеу үшін, бүкіл әдеби формалардың ең тәуірі фантастика екеніне кәміл сенемін» деген сөздерін еске түсіреді. М. Сәрсеке жай ғана ақылшы болмай, сол қарсаңда өзі сүйіп оқитын А. Беляевтің «Адамамфибия» романын «Қос мекенді адам» деген әсерлі де бейнелі атпен қазақшаға аударған. Өзі де тың идеялар тауып, осы жанрға тұсаукесер болар шығармалар жазуға талаптанған... Соның бірі – 1960 жылы жарық көрген «Көрінбестің көлеңкесі» атты ғылымифантастикалық хикаяты.

	Ғылымифантастикалық шығармалардың әйгілі майталма ны Жюль Верн өз туындыларын «ғылым жайындағы романдар» деп атаған. Шындығында, осы жанрдың төл шығармаларының анасы қиял да, атасы – ғылым. Жаңа хикаятында Медеу Сәрсеке Кенбі тауында жанартау атқылауын негіз етеді. Жанартау күшін жүгендеу, оны қауым игілігіне жарату – шығарманың түйіні. Кенбі тауының табиғаты қақаған қыста күрт өзгеріп, ақ түтек боранның орнына ескек жел соққан түсініксіз құбылыс жергілікті тұрғындарды қатты сескентеді. Ширақ басталып, шымыр дамыған оқиға «Кенбі жұмбағын» шешуге ғылым иелерін жұмылдырады. «Көрінбестің көлеңкесі» туралы жалған аңызды өз жанынан әсірелеп, жұртты дүрліктіруші Рахмет ақсақал бейнесі – кеңестік дәуірдегі дінді буып ұстайтын терісқағыс пиғылдың айқын көрінісі. Хакім Абай айтқандай: «Біз жанымыздан ғылым шығара алмаймыз, жаралып-жасалып қойған нәрселерді сезбекпіз – көзбен көріп, ақылмен біліп... Адамның ғылымы, білімі хақиқатқа, растыққа құмар болып, әр нәрсенің түбін, хикметін білмекке ынтықпенен табылады. Ғылым – Алланың бір сипаты, ол – хақиқат, оған ғашықтық – өзі де хақылық һәм адамдық дүр...»

	Жас қаламгер жаңа шығармасында Жаратушы кереметінің дүр құпиясын тануға бағытталған ғылым талпынысы айшықты суреттелген. Табиғат өзгерісінің сырын ашу ауа райын зерттейтін бүкіл қазақстандық орталық станса ұйымдастырған ғылыми экспедицияның басынан кешкен түрліше шырғалаңы арқылы жүзеге асады. Бұл тарауларды жас қаламгер ерекше әспеттеп, барынша әсерлі көрсеткен. Хикаят сол себепті нанымды әрі қызықты оқылады. Экспедиция мамандары осыдан жүздеген жылдар бұрын Кенбіде жанартау атқылап, айналасына үлкен күйзеліс әкелгенін анықтайды. Осы өңірдегі неше алуан ғажайып мүсінді жер бедері мен жартастар – тылсым табиғаттың тіл жетпес шеберлігінен туған мүсін үлгілері. Жазушы соларды қайта «тірілту» арқылы ғылыми жұмбақтың кілтипанын қарапайым түйсікпен тарқатады. Сол таудың асау күші адамзат игілігіне қызмет еткенін хикаяттың эпилогында әскездеп көрсетеді.

	Повестің экспозициясын жинақы, оқиға желісін ықшам, ұғымға жеңіл, ойға қонымды етіп бастау – Сәрсеке стилі. Жазушы шеберлігі де әр бейнені детальмен даралауда. Әрине, дүниеқоңыз һәм дүмше Рахмет молда мен «Көрінбестің көлеңкесінің» оптикалық құбылыс екенін ашушы жас ғалым Тұрар бейнесі қызықты дамығанымен, кеңестік идеологияның қасаң әуенінен аса алмай, тар шеңберде қалғандығы – қызықты желіске құрылған фантастикалық хикаяттың басқа тілге аударылып, кең таралуына әсер еткені сөзсіз. «Көрінбестің көлеңкесі» повесі турасында математика профессоры Т. Аманов пен оның ғылыми әріптесі Қ. Нұрсұлтановтың «Жас жанрдағы жаңа шығарма» атты сын мақаласында («Семей таңы», 18 наурыз, 1961 жыл): «Азды-көпті кемшіліктеріне қарамастан, бұл повесть қазақ әдебиетінде әлі еркін игеріле қоймаған тың жанр – ғылыми-фантастикалық жанрдағы жаңа да жақсы туынды», – деген пікірді шығарма жарыққа шыққан кездеақ айтқан. Бұл – әдебиет маманы емес, ғылым әлемінің білгір мамандарының топшылауы.

	«Не жүйрік? Қиял жүйрік пендедегі» деп жыр құлагері Ілияс айтқандай, адамзат қиялының ғажайып шексіздігін танытатын Медеу шығармашылығының бірегейі, шоқтығы биігі, біздіңше, қазақ фантастикасының әзірше үздігі – «шытырман оқиғалы ғылымиқияли хикаят» деген анықтамамен жарық көрген

	«Жетінші толқын» туындысы. Кезінде бұл хикаят орыс тіліне аударылып, жүз мың таралыммен Кеңес Одағының шартарабына таратылды. Ана тілінде де 19652004 жылдар аралығында үш дүркін мыңдаған таралыммен қайыра басылып, былайша айтқанда, жеткіншек оқырманның төртбес ұрпағына рухани азық болған шығарма. Демек, оның оқушы көңілінен шыққандығы даусыз.

	Шығармадағы шексіз қиял сүреңі оқырманды тамсандырса, сюжет желісіне алынған адамдар тағдыры шынайылығымен тәнті етеді. Повестің фантастикалық өзегі – мүмкін емес нәрсенің мүмкіндігін болжау, яғни электр қуатын сымсыз әуе толқыны арқылы тарату жолын іздеу. Ғылыми қызықты ой өрісімен оқырман қауымға үлкен ой салатын гәп, автордың пайымдауынша, жетінші толқын құпиясы. Бұл болса – әлемнің сегізінші кереметі. Профессор Кармановтың сөзімен айтқанда:

	«Радиоқабылдағышты, болмаса теледидарды алайық, энергия сымсыз тасымалданып, алыстағы көрушіге бейнедидарың қазқалпында жеткізілмек. Ғылымға белгісіз жетінші толқынның кілтін іздеу – оқырманды бейжай қалдырмай, үнемі баурап отырады. Өйткені кешегі Ұлы Отан соғысында әжетке асып, құпия қызмет атқарған токтартқыштың кілтипанын ашушы өнертапқыш Шынтас Досжанов (лақап аты бойынша Шыңғыс) тағдыры кімді болсын таңғалдырады, сүйсінтеді, еліктіреді. Аппараттың құпия сыры хабарсыз кеткен Шыңғыспен бірге жоғалады. Шығарманың ғылымифантастикалық негізі, қиялкүшінің ерекшелігі де осынау күрделі тағдырдың басынан кешкен шытырманды оқиғалармен өріліп, оқушыны соны білуге жетелеп отырады. Электр өрісін бағыттаушы жетінші толқынды табу – шығарманың ғылыми қазығы. Повесте ғылыми болжаммен қатарлас желідегі адамдар тағдырлары дараланып, әбден жетілген, сомдалған образдар жиынтығы. Ең ғажабы, шығармадағы кейіпкерлер – қиял әлеміндегі ерекше қабілетті пенделер емес, күнбекүн өзің көріп жүрген қарапайым еңбек адамдары. Соданақ фантастикалық шығарма кейіпкерлері кәдімгі бейнелерге айналады. Оқиға желісі өнертапқыш Шыңғысты сарыла іздеумен шарықтай түседі. Шыңғысты іздеушілер – жас тілші Қайсар Қайнаров, оған тілеуқор болған – ғалымдар, өнертапқыштың туыстары, кәдуілгі журналистер. Шынтасын тірі көруден күдер үзбей, сарғая күтумен жүрген Аққыз Сырымбетқызының мәңгілік махаббаты қисынды уәжбен асқақтата суреттелген.

	«Жетінші толқын» оқырманды «Шыңғыс өнерпаз табылса екен, тірі болса екен...» деген үкілі үмітпен алға жетелеп, неше алуан сезімге бөлейді. Соңғы тарауда арман болған Шыңғыс оқырманмен тірі қауышады. Алайда жадынан айырылған қаһарман күйі кенет ақталған үмітіңе тағы бір дауыл соққандай әсер қалдырады. Жазушы қаламы асқан өнертапқышты бейшара міскінге айналдырса да, оқырманның оған деген құштарлығын кемітпейді. Жетінші толқын құпиясы жадына қайтарқайтпасы беймәлім болса да, ШынтасШыңғыстың тірлігіне тәубе дейсің. Өйткені беймәлім толқынды табу келешектің ісі болса, хабарсыз кеткен ардақты аға, асыл дос, сүйікті жарды табу қуанышы – шынайы өмір мерейі. Жазушының ғылымифантастикалық шығарманы халықтық дәстүрмен, ұлттық менталитетпен әдемілеп өруі – шығарма бояуын қанықтыра түседі. «Асылдан қалған сынығым, қайта жанған жұлдызым, бар екенсің ғой құлыным», – деп Жамал апайдың жоғалтқан қайнысымен көрісуі қандай нанымды, сайсүйегіңді сырқыратардай әсерлі кездесу! Туындыдағы әр бейне бірінебірі ұқсамайтын болмысымен, өзгеше бітімімен даралана суреттелген. Шыңғыстың жұмбақ тағдырымен басталған қаһарманға деген оқырман алаңдаушылығы «Шыңғыс кемеңгер оңалып, адам қатарына қосылар ма екен, жады оянып, есі кіріп, құпия аппараттың сыры ашылар ма?!.» деген толғанысқа ұласады. Кітаптың «Түйін» тарауында Шыңғыс Досжановтың госпитальдан сауығып, сақайып шығуы «Жетінші толқын» құпиясының табылуына және бір үміт үстейді. Осы кітап турасындағы автордың бертінгі сұхбатына құлақ түрсек: «Бұл кітапты мен Семей цемент зауытының техника бөлімінде аға инженер болып еңбек етіп жүрген кезде бастадым. Өндірісте істеген соң техникалық әдебиетті жиі қарайтынмын, өзіммен бірге істейтін энергетика мамандарымен ақылдастым, олардың ішінде Мәскеудің Бауман атындағы жоғары техникалық училищесін тәмамдаған аса білікті инженерлер болатын. Жас күнінде адам әрнеге әуестеніп, бәрін білсем, көрсем деген ынтығуы күшті болады. Сірә, сол әуестік қиялыма қанат байлап, бәлкім, техникалық өндірістің шынайы білгірлері ортасында жүруім әсер еткен болар, қалайда «Жетінші толқынды» жазуға мен алпыс үшінші жылы кірістім. Зады, әрбір адам жас күнінде алдына айқын мақсат қоюы керек. Хикаяттың бас кейіпкері Шыңғыс – сондай адам. Оның келелі іске жастай беріліп, табанды шұғылдануына өмір сүрген заманы әсер еткені сөзсіз», – деген салқынқанды һәм салиқалы пайымдау айтқан. Ғалымжазушы АбдулХамид Мархабаевтың: «Қазақ ғылыми фантастикасындағы атом және термоядролық қару хақындағы тақырыпқа елеулі қалам тартқандардың бірі, қиялгер жазушылардың алғы шебіне жататын Медеу Сәрсекеев» (А. Мархабаев. «Қиялгер қисындары – 1», Алматы: Санат, 2002. – 163б.), – деуі даусыз шындық.

	Қазақ әдебиетіндегі ғылымифантастикалық жанрдың көшбасында болып, оның өрістеуіне үлес қосқан қаламгердің «Көрінбестің көлеңкесі», «Жетінші толқын» қияли хикаяттары, техника кереметін қарапайымдап түсіндірген «От және атом» атты кітабы да ұлтымыздың жас оқырманы бүгінде қолынан түсірмей, сүйіп оқитын шығармаларына айналды.

	* * *

	Медеу Сәрсекенің өндіріс тақырыбына жазылған романдары, өткір публицистикасы, шытырман тартысқа құрылған драматургиялық шығармалары оқырман қауымға, көрерменге де жақсы мәлім. Суреткердің өндіріс тақырыбындағы романдары жазушылық шеберліктің және бір баспалдағына көтерілгендігін, әдеби өскендігін айғақтайды. Қазақ әдебиетінің классигі Ғ. Мүсірепов бұл турасында одақтық «Литературная газета» бетінде жас әріптесін таныстырған алғысөзінде былай деген: «Біз, қазақ қаламгерлерінің аға буыны, жұмысшы адамдар өмірі туралы қалам тартқанда, олардың өндіріс ісіне таңдана қарап, бұрынсоңды шұғылданбаған кәсіпті, тың өнерді білуге құлшынып, соны тезірек меңгеруге ұмтылғанын көрсеткен едік. Заман талабы да солай еді. Тарихи заңды және өмір шындығынан туған қарекет. Ал бүгінгі әдебиетшілеріміз машинаны иә өндіріс кәсібін баяғыша меңгеруге талпынған қазақты бейнелеген де, амал қанша, осы дәуірдегі индустриалды Қазақстанның тұлғалы келбетін, заман шындығын қисынсыз бұрмалау екендігін айтуға тиіспіз. Медеу Сәрсекеевтің «Жарылыс» романы зауыт адамдарының өмірін көрсетуге арналған, тек ол жаңағы сипаттағы шығармалардан мүлдем бөлек сарында жазылған. Бір кезде өзі де инженер-металлург болып еңбек еткен автор өндіріс әуеніне бойлай еніп, әріптестері бейнесін нанымды сомдайды. «Жарылыс» – күрделі қақтығысқа құрылған шығарма. Технологиялық процесті көрсетудің қиындығына, зауыт тынысын сипаттаудың күрделігіне қарамастан, роман жеңіл оқылады».

	«Жарылыс» романының дүниеге келуінде, біздіңше, түйткілді гәп бар. Оның сырын автордың өзі бертінде жария еткен бір сұхбатында бүкпесіз ашыпты. Бақсақ, «Сәтбаев» ғұмырнамасы Алматыда жолсыз тежеуге ұшырап, келеңсіз әмірмен тоқтап қалғанда, соған өзінің, қауымның наразылығын бейнелеу мақсатымен әміршіл қасаң жүйеге рухани қарсылық шарасы ретінде жазылған. Ақиқат үшін күресуші инженер Таңат Таубаев бейнесі арқылы, өндірістік жарылыс ақыр аяғында әлгі бейненің рухани «жарылуына» айналады. Автордың астыртын ойын кітап редакторы да, романның қолжазбасын оқыған әдеби рецензенттер мен қатаң цензорлар да, әрине, тарқата білген. Шығарманы жариялауға күдік туып, ақырында «Кеңес өндірісінде мұндай залалды жарылыс болса да бадырайтып көрсетуге болмайды...» (?!) деген желеу үстем шығып, баспа басшылары романның шатақ атын қолша өзгертіп, «Жаңғырық» деген елеусіз атауға ауыстырады. Таубаевтың ішкі монологы, таластартысы суреттелген бірнеше тарау да күзеліп, қазақ оқырманына шығарманың, демек, алапат жарылыстың да мейлінше тұншықтырылған әл сіз «жаңғырығы» ғана жеткен. «Көпе-көрінеу зорлыққа көнгім келмей, романды орысшаға аударып, жолма-жол мәтін әзірлегенде бәз-баяғы қалпында қалдырдым. Мәскеу баспалары мұндай «батылдыққа» көз жұмып қарайтынын сезген едім. Нәтижесінде, ана тілінде 20 баспа табақ болып күзеліп шыққан шығармам Мәскеуден 28 табаққа «көбейіп» жарияланды. Бірақ онда да қырағы көргіштер табылды...» – депті автор. Оның мәнжайын Медеу Сапаұлы «Молодая гвардия» журналы редакциясы романды 1982 жылғы №12 санында цензордың талабымен

	«Взрыв» деген атын өзгертуге мәжбүр болып, «Металлургтер» деген жадағай сөзбен ауыстырып жариялауымен айғақтапты. Себебі есті кісі күлерлік жайт – журналдың бірінші бетінде Л.И. Брежневтің қарамен әдіптелген суреті басылып, әрі КПСС ОКнің азанамасы берілуі; қызыл цензура «көрнекті көсемнің» өлімінен соң «Жарылыс» деген сөзді әдеби шығармаға айшықтап қолдану – қауымға күпті ой салатын қауіпті іс... деп түйген. Жазушы еңбегіне жасалған көпекөрінеу қиянат екендігі шүбәсіз. Осындай да қысасқа, жолсыз қиянатқа төзген қаламгер (әмбе сол қатарынан бірнеше жылға созылған) дәтінің мықтылығы мен сол жайында шығарма толғаған көкейкестілігіне таңғаласыз!

	Демек, қаламы төселген жазушы бұл шығармасында әлеуметтік мәні зор көкейкесті мәселені, күллі қауым алаң болған күпті жайттарды жеріне жеткізе айта білген.

	Кезінде бұл туынды турасында С. Қирабаев, О. Сүлейменов. Ә. Кекілбаев, Т. Сыдықов, Ә. Бөпежанова, Қ. Керейқұлов, Х. Садықов сынды сыншылардың пікірі «Литературная газета», «Қазақ әдебиеті», «Дружба народов» басылымдарында жарияланып, қауымның талқысына түсіп, лайықты бағасын алды. Бәрінің де топшылауы – «Жарылыс» романы кеңестік дәуірдегі өндірістің тыныстіршілігін білгірлікпен суреттеген кең ауқымды шығарма... «Сол кезде туған қазақ романдарының тәуірі» деген академик С. Қирабаевтың пікіріне жол берсек: «М. Сәрсекеевтің «Жаңғырық» романы өндіріс тақырыбына арналған. Ондағы тартыс өндірістік қарым-қатынастардан туады. Бірақ оның негізінде адамдық, адалдық үшін күрес бар. ...Роман өндіріс адамдарының өмірін бүгінгі ғылыми-техникалық прогресс заманының шындығымен байланыстырып, үлкен прозаның байсалды реалистік үлгісінде суреттейді». Айтса айтқандай, роман – отандық индустрияның, әсіресе қазақтың техникалық қауымының шарықтап өсуін айқын көрсететін айнасы іспетті шығарма. Сондықтан да сарабдал ой иесі, мадақ сөзге сараң суреткер Ғабит Мүсірепов оны осы сарындас шығармалардан даралап атаған, одақтық басылымда жариялануына тұсауын кесуден тартынбаған. Өйткені өзге жазушылар өндіріс тақырыбына құмарта барып, соған тек қарымы жетпей, шолу, саяхат түрінде ғана бойласа, инженер Медеу өндірістің ыстығы мен суығын басынан кешіп, қырысырын да білікті инженер көзімен меңгерген жазушы ретінде бағамдайды. Бұл – оның өзге жазармандардан артықшылығы. Жазушының өз пайымдауынша, «Романды толғарда төрт түлік мал бағудың қыры-сырын жете меңгерген кешегі бақташы қазақтың қорғасынды таза қорытып, мыс шайқау өнерін де әлемдік деңгейде игергенін көрсетуді мақсат еткен...» Сондықтан да роман сол тұстағы өндіріс тынысы турасындағы шығармалар ішінде шын мағынасында әдеби «жарылыс» тудырған шығарма ретінде танылды. Одақтық сыншылар оны нақ солай бағалады.

	«Өндіріс ақауынан туған тартыс кейіпкер мүдделерінің өзара атақ пен марапат үшін бітіспес жұлқысы дәрежесіне көтеріледі, бұл болса – әдебиеттің әлмисақтан өзіне етене еткен мәңгілік қақтығысы. Қазақ жазушысы соны НТР ғасыры иінінде әспеттеп, әлеуметтік тайталасқа айналдырған. Мен аз-кем білетін Одақтас республикалар әдебиетінде мұндай интеллекті жоғары әрі білімдарлықпен әспеттелген туындылар саусақпен санарлық», – деп сипаттапты өз ойын мәскеулік сыншы А. Прийма. «Литературная газета» ұйымдастырған сұхбатта (16 маусым, 1983 ж.) философия докторы, профессор Т.С. Саидбаев та М. Сәрсекенің «Жарылыс» романын мысалға ала отырып, Орта Азия мен Қазақстан әдебиетінде өндіріс тақырыбын, жұмыскер бейнесін жаңа белеске көтерген үш қаламгерді даралап атап, нақты айтқанда, өзбек жазушылары Мирмухсин мен Абдуллахановпен бірге қазақ қаламгерінің бұл салада өзіндік жолжоба көрсеткендігін саралапты...

	Өскен зауытындағы металлургиялық электротермия пешінің кездейсоқ жарылысқа ұшырап, кісі өлімі болуы – ықтимал іс, ауыр өндіріс жағдайында қашан болсын мүмкін оқиға. Соны тәптіштеп қазып, кездейсоқ олқылықтан тартыс тудырып, шығарма толғау – әдебиет тарихында таптаурынды сүрлеуге айналған қақтығыс желісі екенін де мойындау шарт. Алайда металлургжазушы бұл сүрлеуге түспейді. Қақтығысты төтенше оқиғаның руханиморальдық салдарынан іздейді.

	Шынында да, жоғарғы аптап пен күшті қысымда жұмыс істеуге өрілген жаңа пешті ұзақ уақыт сынаудың орнына, алғашқы жетістіктен соң өндіріске жедел қабылдап, осы қондырғыны баптаушылар тобын Мемлекеттік сыйлыққа ұсыну – күндердің күнінде өндіріс қамы емес, содан абырой алып, зор мәртебеге ие болу ісіне айналады. Сыйлыққа үміткерлер қатарында цех бастығы Таңат Таубаев та бар. Зауыт пен министрлік басшыларының ойынша, Алматыдан келген лауазымды комиссия да жарылыс себебін жаңа пештің бабынан емес, сонда істеушілердің шалағайлығынан деп біледі. Цех бастығы осы уәжге келісіп, дайын актіге қол қойса – бірер айда КСРО Мемлекеттік сыйлығының иегері болып шығары сөзсіз еді. Алайда Таубаев ар жібінен аттамайды. Бастапқыда, жарылыс түйткілін талдау үстінде үнсіз қалғанымен, пеш кесапатынан опат болған жас күнінде асық ойнаған ауылдасы Маусым Асқарбаевты жерлеу үстінде «көкірегі оянып», өздерін лауреат белгісін тағамыз деп жүрген зауыт директорына, оны министрлік пен академиялық институтта қолдаушы үміткерлер тобына қарсы шығып, Геннадий Лаврушин есімді ғалым екеуі мадақ сыйлықтан бас тартып, «донкихоттық» қылық көрсетеді. Қарап тұрсаңыз, сол жайт – билік басындағы лауазым иелерінің жалған мадаққа, желбуаз атаққа үйірлігі, болмаған істі болды деп, өзгенің еңбегін өзі иемденіп, омырауын жалтырақ теңгелермен саусылдатқан көрсеқызар қылығын қайталау. Сірә, «Балық басынан шіриді, құйрығынан бастап тазарады» дегеннің айқын мысалы. Жарылыс зардабын тексеруші комиссияның да шындықты жаба тоқып, Таубаев пен ғылым кандидаты (демек, кішкентай ғалым) Лаврушинді «ақ қарға» жасауының да түп себебі осы. Сол себептен де сөз жүзінде «Тексеруде адал болыңдар» деп бұйрық беруші министр Бәкежанов, аққарасын айырып, әділетіне жетемін деуші министрлік шенеунігі Оңғарбаев та Мемлекеттік сыйлыққа үміткер – ғылым докторлары мен омырауы орденге толған алып зауыт директоры Варламов алдында құрдай жорғалап, ащы шындықты тура айтуға дәрменсіз. Жарылыстың түп себебі – техникалық ақау емес, даңққұмарлық алдындағы адам мінезінің осалдығы. Әрине, жазушы шығармасына модель етіп бір ғана зауытты, «кішкентай құдайларды» көрсетіп отыр. Мемлекеттік деңгейдегі, иә билеуші партия басындағы «қайраткерлердің» сорақы қылығы туралы жұмған аузын ашпайды. Ондай әшкеренің баспасөз бетіне шықпайтынын да ол тым жақсы біледі. Бірақ қоғамның жалған даңқ дертіне ұшырағанын осы арқылыақ жеріне жеткізе ашқан. Оның салдарын жоғарыда айттық, романның толық мәтінінің Алматыда кесілу себебі де осында.

	Шығарманың бас қаһарманы Таубаев – мүдделі ісі үшін ақырына дейін алысады, ар мен ақиқаттың ақ туын көтеріп, айқасқа түседі. Ақырында кәсіпорын басшыларының кәріне ұшырап, жұмыстан қуылады.

	Романда қақтығыс желісіне бір тағдырмен өзара еншілес болып байланған кейіпкерлер аз емес. Байыпты мінез иесі, қорғасын тазалаудың әйгілі шебері Саябек Құдайбергенов (оның жұмыс істеу машығын суреттеу, біздіңше, шебер суреттелген, нақ осы беттердің Одақтық «Литгазетада» «Ауыр қорғасын» деген атпен жариялануы, сірә, осы сәттіліктің нышаны), кәсіпорын беделі, ұжым намысы деген желеуді ұстанып, әпербақан пиғылын бүркеп, үстемдік жасауға бейім, зауыттың бас инженері Қосжан Дәулетов немесе асқан іскерлік қабілетін ғылымды сауын сиырдай саууға жұмсаушы ғылым докторы Мәукен Құсбеков, қақсоқпен ісі жоқ, тек қана ғылымға ден қойған, Қожанасыр қылықты Лаврушин, жел қайдан соғады деп жалтақтаумен күн кешкен шенеунік, министрге орынбасарлықтан үміткер Жарылқасын Оңғарбаев, әсем астана Алматыда тұруды көксеуші, инженерлік мамандығын да сол үшін тәрк еткен Таңат Таубаевтың жары өзімшіл Қамқаға, қазақ әйелінің ежелгі биязы әдебін сақтаушы, мерт болған Асқарбаевтың қосағы – Шекер мен қарапайым тірліктің иесі, отбасының берекебірлігін қорғаушы Кәмила (Таңаттың жеңгесі) қарсы қойылған. Біздіңше, осылардың қайқайсысы болсын сәтті шыққан бейнелер. Солардың бәрі де бас қаһарман Таңат Таубаевтың күрескерлік рухын ашуға жәрдемдеседі, кешегі кер заманда шындықпен арыстанша алысқан, «Ақ қарға» атанса да ар жібінен аттамай, азамат қалпын сақтаған ерлердің болғандығын паш етеді. Романның күрескерлік, өнегелік, тәрбиелік нышаны осында дейміз. Әділет жолы ауыр екеніне нешінші мәрте тәнті боламыз.

	Әрине, «Жарылыс» кесапаты сәтті аяқталады. Шындық жеңеді. Таубаевты қуғынсүргінге салған бас инженер өз орнын Таңатқа беріп, алып зауыттан біржола кетеді. Қарапайым оқырман бұл шешімге ден қойып, ризалық білдірері сөзсіз. Ал шындығында? Автордың айтуынша, солай етуге еріксіз барған. Өйтпейінше, бұл туындысы да жолсыз қиянатпен Алматыда терімде тоқтатылған «Сәтбаев» ғұмырнамасы сияқты жарық көрмей, белгісіз жылдарға торға түсері сөзсіз еді. Десек те, жазушының жасанды қалауын ақтайтын бір гәп, редактор мен цензорлар қайшысына ілікпей, аман қалыпты: бас инженер мансабынан Дәулетов жайданжай «құламайды», кәсіподақтың жабық сайлауында жергілікті комитеттің мүшесіне сайланбай қалғандықтан, яки жұмысшылар алдында абыройбеделден жұрдай болғандықтан еріксіз кетуге мәжбүр болады; бірақ автор әпербақан бейнені қасақана әжуа еткендей, министрлікке ауысып, Қорғасын басқармасының бастығының орынбасары болып жоғарылап кеткенін әскездеп көрсетеді. Бұл болса – кісі күлерлік «жоғарылау». Соған да қаламгер еріксіз барған. Қауым арасында кереғар ой туғызу үшін, билеуші әкімнің терісқа ғыс әмірі – миллион үшін міндетті болған тоқырау заманының дәстүррәсімінде осындай да одағай жайттар болғанын әшкерелеу мақсатымен сипаттаған сияқты. Демек, сол бір ащы да адам жаны жиренерлік шындықты бадырайтып көрсету арқылы оқырманның өзіне салмақты ой тастайды. Әділ төрелікті жазушы емес, оқушының өзі айтсын дегені анық...

	* * *

	Жазушының «Жарылысқа» ілесе жазған екінші романы – «Көмбе». Шығарма 80жылдардағы геологтар тірлігін әспеттейді. Бұл туынды да еңбек адамының қоғамды қозғаушы тұлғасын бейнелеуге арналған, әрі тақырып бірлігі ғана емес, дала перзенттерінің көшпелі тұрмыстан отырықшы тірлікке біржола ауысқан тұстағы, заман талабына орай, жаңа кәсіпті кемел игерген дарынды жандардың – ғылым мен техникада, соны әжетіне жаратушы өндіріс ошақтарында Сәтбаев сынды біртуар алып тұлғаларды туғызып қана қоймай, Қаныш Имантайұлының талантты ізбасарларын өмірге әкелгеніне иландыратын айғақты шығарма. Біздіңше, қаламгердің «Сәтбаевы», оған ілесе жазылған «Жарылыс» пен «Көмбе» романдарын бірбірінен бөле қарауға болмайды, яки тақырып ұқсастығымен өзара қабысатын, бірінбірі толықтыра түсетін кең тынысты туындылар. Академик Сәтбаев, металлург Таубаев, геолог Қазтуғанов сынды тұлғалар – табиғаты өндіріске құштар жанымен, еңбекшіл адал мінезімен, жұртым деп соққан іңкәр жүрегімен бір атаның баласындай туысып кеткен бейнелер. Өркениетке ұмтылған заманы бір, туыпөскен отаны бір, рухы күшті ұлт қаһармандарының жаңа түрі, солай болуы да – өмір қақтығысында, уақыт тайталасында туған. Медеу кейіпкерлерінің өсу жолы – қазақ даласындағы өнеркәсіптің өсу жолы. Жазушы соларды іздеп тауып, жеріне жеткізе ұлықтап, отандық индустрияның шаңырағын көтеруші, басты қайраткері етіп даралап, солармен бірге тізе қоса еңбек еткен жұмысшы, инженер, ғалымдардың да жиынтық бейнелерін тұлғалап, ортақ ізденістері туыстырған өнегелі өмірлерін көркем әдебиеттің зерттеу объектісіне айналдыра білді. Бұл шығармалардан ең алдымен біз тұлғалы бейнеден гөрі, өркениеті шарықтап өскен елдің білімдарлық ділін танимыз. Сәрсеке романдары мен ғұмырнама кітаптарының құндылық мәні де осында.

	Геологбарлаушылардың жер асты байлығын іздеуі – әлмисақтан мәлім кәсіп. Сол жолда туатын қиындықтар мен қайшылықтарды төндіре суреттеу арқылы кезінде жолды болған, алуан марапаттармен мадақталған шығармалар да жұртшылыққа таныс. Жазушы «Көмбеде» таптаурын болған ескі сүрлеуді жаңа қырынан қайталап, қақтығыс іздемейді. Романға өзек болған тартыс, күрес желісі – рухани танымдардың өзара қабыспауынан өрбиді. Сол себепті біз «Көмбені» зиялы қауымның интеллектінен туатын шығарма дейміз. Шамалап қараңыз: өндіргіш күштерді жер қойны ғана емес, қалың ел ортасынан да даңқты бесжылдықтар кезінде, одан бергі даму жылдарында қоздатып шығарған кеңестік жүйенің ақыр аяғында әлжуаз һәм мешел ойлы басшылардың кеселінен тоқырауға ұшыраған сындарлы кезеңін роман авторы нысанаға алады да, маман ретінде әбден болыптолған, берерін беріп те болған қайраткерсымақтың ондаған жылдар бойы он мың адамның тағдырын уысында ұстаған, ресми құжаттарға «Құдай» (Құдайбергенов фамилиясының алғашқы қос буыны) деп қол қоюды мадақ көретін, өзінше соны дүйім жұртқа сес көрсету деп санайтын, жаратылысында көрсоқыр кішкене құдайсымақтың (бірнеше мәрте лауреат, ғылым докторы, депутат) өзімбілемінің салдарынан Кенді өлке аймағының келешегін тығырыққа тіреген зиянды қарекетіне қарсы тұратын маман – жас буын болуы, біздіңше, заңды құбылыс. Ол болса – Кенді өлке қыртысынан кен іздеуші экспедицияның геологы Қазыбек Қазтуғанов. Жұмбақ көмбені іздеуші де, табушы да – сол. Оқиғаның шапшаң өрістеуінен сүйікті тақырыбына сұңғыла автордың қолтаңбасы бірден аңғарылады. Тегінде, М. Сәрсеке – қай шығармасына болсын ширақ желі құра білетін, сонымен ақ оқушыны еліктіріп, қолына алған шығармасын аяғына дейін оқыту амалын әбден меңгерген жазушы.

	Романның басталуы географиялық ауқымның кеңдігімен дараланады. Алжирде үш жыл жұмыс істеп, еліне қайтып келе жатқан геолог Қазыбектің туған жерге, елге деген сағынышы кестелі суреттермен берілген. «Шығыс Шеңбердің» Айдарлы асуында кездестірген алғашқы махаббаты, отбасын құрғаны, бала сүйіп әке болған сәтінің көкейінде сақталған айшықты суреті көз алдынан өтіп, туған еліне, өз ошағына деген ыстық сағынышы еселей түседі. Қазыбектің Тарбағатай бауырындағы атаанасына деген перзенттік аңсары да ерекше күшті. Геологиялық кәсібін алғаш бастаған Кенді өлке де, сол жерден күні кеше қуылып кеткеніне қарамастан отансүйгіштік сағынышын үдеткендей. Әлқисса, содан сәтті ізденісі үшін шетел орденін алып қайтқан маман келеақ алтын алқалы Алтайда бастау алған мүдделер қақтығысы майданынан бірақ шығады.

	Осы майданның қарсы шебінде – геология бірлестігінің бас директоры Ілияс Құдайбергенов және оның бас геологы, әмбе сойылын соғушысы ТУ154 атанған Тайыр Унисьянұлы Шыбынтаев (ТУ – Тайыр Унисьянұлы, ал 154 саны – бой өлшемі). Мәскеулік геология білгірі Виктор Николаевич Табаров болса Кенді өлке аймағының (ғылыми әдебиетте Кенді Алтай атанған аймақты жазушы шартты түрде осылай атаған, Өскемен қаласын – Өскен дегені сияқты). «Кішкене құдай» басқарған жылдарда тап болған шикізат тығырығын өзінше жедел шешіп, әрине, ғылыми жаңа теория ұсынумен әжетке жаратуды көздеушінің бірі, сол үшін де өлке басшыларына ашықхат жазып, өз дегеніне көндіруді мақсат еткен алпауыт қылықты пысықтардың сұңғыласы. Одақ төрінен келген ғұламаның тың ойы, жаңа теориясы облыстық партия комитетінің назарына іліккен. Геология министрлігінің шенеуніктері де Табаровтың Кенді өлкедегі шикізат тапшылығын таяу жылдарда оңды шешпек болған уәдесіне құлай сеніп, тығырықтан құтқарушы деп танығандай... Шиеленіскен жағдайдың әбден қызған кезіне байырғы кен іздеуші Қазыбек Қазтуғанов тап болады. Ғылым докторлары Құдайбергенов пен Табаровқа қарағанда ол кім? Не ғылыми атағы жоқ, не қолында мансап, құралжабдығы жоқ қарапайым геолог. Әрине, жеті қат жер астында жатқан жұмбақ көмбенің табылмай, түрлі шытырмандармен қоюланып, кілтипанның сыры қалыңдай түседі де, кім табар екен деген іңкәр ой оқырманды алға жетелеп отырады. Шеберлік деп осыны айтыңыз. Роман қаһарманы Қазтуғанов алуан әрекет үстінде әр қырынан ашылады. Оның білгірлігі мен біліктілік сипаты әрекет үстінде танылады.

	Тегінде, Қазыбек – Кенді өлке қиырында қызу да шабытты шағын сарп етіп, талай жыл кен іздеп бейнет тартса да соған мойымай, керісінше қайратқажыры арта түскен маман. Бала шағынан арман еткен геология кәсібіне де ол өмір ағысында жетілген. Мінезі де ұсақтүйек қылықтан аулақ, айтысса да ірі істе, айталық, өз ұстамын қорғауда ғана бірбеткейлік танытады. Ол, әсілі, – алысжұлыс майданының палуаны емес, парасатты ойдың күрескері.

	Оның Ақтас кенішінің (кен қоры сарқылды дескен кен орнының) іргесіндегі Үкілі төбе қолатынан кен көмбесін іздеу жобасы, бірлестіктің техникалық кеңесі тарапынан қолдау таппағанда, геолог Қазтуғанов бас директордың қосалқы қорынан ізденіске қаржы сұрайды. Одан да мазақ жауап естігенде – қолдау көрмесе, Кенді өлкеден біржола кететіндігін ескертеді. Ақыр аяғы солай істейді. Әрине, бұл қарсылықтың, табандылықтың кереғар түрі, тіпті қияңқылық деуге сайғандай. Кейіпкердің бұл қылығын автор сомдаған бұрынғы қаһармандарымен салыстыруға келмейді. Айталық, Жезқазған кенін барлауға берілген қаражат қиылғанда Қаныш Сәтбаев бас болып 72 адамның екі жыл бойы ақыпұлсыз ізденіс жасап, Үлкен Жезқазғанды танытқаны немесе цех бастығы Таубаевтың жұмыстан зорлықпен шеттелгенде жарылысқа ұшыраған пеш құпиясын өз бетінше іздеп, ақырында соның кілтипанын шетқақпайда жүріп терең болжамымен тапқанын еске алыңыз. Олай болса өзі сомдаған қайраткер бейнелердің әділдік жолындағы күресу өнегесін автор бұл жолы қайталамай, Қазыбектің бейнесіне өзгеше қыңырлық дарытқан. Оның сырын жазушы жаңа кейіпкердің бітімболмысынан іздейді. Қыңырлық та сөйтіп білімдарлыққа, өз ісіне кәміл сенудің табиғатына жатқызады. Кеңес әдебиетінде жағымды қаһарманды ақылды да қайсар күрескер етіп көрсету – «өмір – күрес» деген сорақы ұғымнан туындаған. Ал Қазтуғановтың жөні басқа, ол – «күндердің күнінде ақиқат жеңеді, келешек мені ақтайдының...» адамы.

	«Көмбенің» оқиға желісі шытырман қақтығыстарға толы. Күйбең тірлік тартысы емес, мүдделер қақтығысына құрылған. Тартыстың екінші басында академик Снурников бастаған білікті ғылым иелері, екінші шенінде жаңа білгір Табаров, ал Қазыбек, Науқанбек, Бақбай тектес еңбек адамдары үшінші лекте және олар «біз сөйтеміз» деп, кеуде соғып көзге түспейді. Үкілі төбе астындағы көмбенің ашылмауы да – жеке бастың олқылығы иә білім таяздығы емес, өзара кереғар пікірлер қайшылығынан. Шынтуайтын айтсақ, көмбенің ашылуы – уақыт еншісінде. Академик Снурников болжағандай, «Уақыты жеткенде ол да жасырынуды қойып, ділгірлік қажетін өтеу үшін жарқ етедіміс...» Ақыры, не керек, ғылыми көзқарастар мен идеялар тартысы бас қаһарманды роман басында оқиға шебінен ығыстырса, сол шытырман шешілер кезеңде барлау алаңына қайыра әкеледі.

	Әрине, құпия көмбені мәскеулік Табаров емес, өзін барлау ісінің «Құдайы» санайтын Құдайбергенов те емес, қарапайым геолог Қазтуғанов ашады.

	Шығарма кейіпкерлерін Үкілі төбеге қоғамдық, қауымдық мүдде мен ізденіс тоғыстырғанымен, соған жетудегі алуан түрлі ғылыми көзқарас, білімдарлық таным, қыртыс сырына деген сезік пен тәжірибе өзара белдесіп, ақыр аяғында тереңге бойлаған Науқанбек Тоқтасыновтың ұңғымасы кен өзегін табумен тынады. Кеңес әдебиетінде қалыптасқан «жағымды», «жағымсыз» бейне мұнда атымен жоқ. Барлық кейіпкерлердің ұстанған ой қазықтары Ақтас комбинатының директоры Жақсыбековтің тілімен айтсақ, «Өзім кетсем де артыма баламның баласы сүйсінгендей мол мұра қалсын, сұлу да бай кент қалсын, сол қалаға тірлік болғандай кен қазынасы қалсын!..» Әрине, романда кеңестік саясаттың ықпалымен топтап енген кейіпкерлер, идеологиялық ұстанымдар да бар. Соның өзінде жазушы кеңестік әдебиет стандарттарын сақтағандай сыңай таныта отырып, соның өзінен ұтымды бейнелер сомдаған. Мәселен, обком хатшылары Крутасов, Ақтаев – қарымды істерімен есте қалатын татымды бейнелер. Әмбе олар оқиға өрбуіне лайықты мінез, әрекеттерімен ұтымды қатысады.

	Өндіріс тақырыбындағы роман жазуда әйел бейнесін ашу айтарлықтай қиындық тудырары сөзсіз. Алайда жазушының бұл төңіректегі ізденісі де сәтті. Тегінде, мұндай шығармаларда оқиға желісіне сөзсіз қатысуға тиіс нәзік жандар кейіпкердің жан дүниесін, отбасылық қарымқатынасын ашуда тиісті рөл атқаратындығы ескеріліп, әмбе оны шынайы етіп сомдау роман жүгін ауырлатары – түсінікті жайт. Сол сүрлеуге тыңнан жол іздеген жазушы Лида Скворцова бейнесін сәтті суреттеген. Қазыбектің жан жары Меруерт мінезінің ойқылтойқылы да, біздіңше, жарасымды және келісті ашылған. Өндіріс тақырыбының қоңыр тірлігін жандандырып, реңк үстейтін қожана сыр мінезді Тоқтасын ақсақал, бұрғылау шебері Бақбай, парасат мінезді Қазтай қарт бейнелері де даралық сипатқа ие.

	Түйіндей айтқанда, Медеу Сәрсеке тоқсаныншы жылдардың орта шенінде жариялаған «Көмбе» романы арқылы ұлт әдебиетінде дәстүр болып қалыптасқан, ауыл адамдарының қарапайым тірлігін суреттеумен халыққа танылған, шет жұрттарға да әйгі болған роман, хикаяттар легіне тың жаңалық, жаңа соқпақ салып, өндіріс тірлігін көрсеткен туынды әкелді дей аламыз. Ол осы саладағы екі шығармасы арқылы, біздің әдебиетте Ғабит Мүсірепов, Ғабиден Мұстафин, Саттар Ерубаев даралаған өндірістік тақырыпты жаңа қырынан байытып, қазақ елінің бұл салада өркениетті жұрттардан кенжелеп қалмағанын Одақ оқырманына танытты. «Көмбенің» соның алдындағы «Жарылыс» сияқты іле орыс тіліне аударылып, Мәскеуден жарық көргені – сол нышанның айқын белгісі.

	«Жарылыс» та, «Көмбе» де – кеңестік дәуірдегі әдебиет жемісі. Бірақ бұл шығармалардың ерекшелігі кешегі заманның көлеңкесінде қалмай, қоғамдықсаяси жарылыс пен әлеуметтік көмбе ойлардың түйінін батыл пайымдауымен, оқушыға ой салып, рухани оянуға қозғауымен қымбат та құнды. Әрі соған деген рухани ділгірліктен туған туындылар. Оқырман ескерер, одан да гөрі әдеби орта есте ұстар – гәп те осында...

	* * *

	Жанжақты дарынды қаламгердің проза саласында қол жеткізген табыстары драматургия жанрында да жалғасын тапты. Қиын да күрделі жанрда ол сан қумай, сапа жағын көбірек ойлап, оқтатекте, онда да тақырып мүддесіне орай, кейбір түйткілді оқиғаларды сахнаға шығаруды қажет деп білгенде ғана оралып отырғаны анық. Мәселен, Медеудің «Шыңғыс хикаясы» драмасы осындай талаптан, яки әлеуметтік сұрау нәтижесінде, одан да гөрі жергілікті театр кеңестік салтдәстүрге сай, кезекті бір дүрмекті мерекеге үн қосу мақсатында төңкеріс тақырыбын көрсетуді қалағанда арнайы тапсырыспен жазылған. Сол себепті ол Семейдегі Абай атындағы облыстық муздрама театрында ғана қойылды.

	«Жарылыс» болса автордың өз қалауымен жазылып, осы аттас романы жария болып, Одақ көлемінде таныла бастағанда, ширыққан қақтығыстың драмалық нұсқасын жасапты. Пьесаның сол нұсқасы Семей театрында қойылып, көрерменнің сүйіспеншілігіне ие болады. Сол жайт та авторды жігерлендірсе керек, көкейкесті мәселе көтерген драманы республика жұртшылығына жеткізуді тілеп, Алматы театрларына ұсынады. М. Әуезов атындағы академтеатр оны репертуарға қабылдап, алайда түсініксіз сүргінге салып, «ана тұсын түзет, мына тұсын жұмсарт...» десіп, сахнаға шығарудан қашқақтайды. Шыдамы түгесілген драматург пьесасын орысшаға жолмажол аударып, астанадағы М.Ю. Лермонтов атындағы академиялық орыс драма театрына апарады. Ол болса көрермендік сұранысқа ие өткір тақырыптарды сахналауымен жұртшылық сүйсінісіне ие болған даңқты ұжым. Талғамы мен танымы да биік деңгейде. Белгісіз автор ұсынған драманы театрдың көркемдік кеңесі танысқан соңақ, ұжымға оқып, бір кеште кең талқы ұйымдастырады. Ең ғажабы, күллі ұжым бірауыздан: «Ақиқат іздеген шынайы қаһарманға, әсіресе өз ортамызда туған драмаға – көрермен аса зәру, өндірістік жарылыстың астарында қаншама көкейкесті шындықты айтуға болады...» деген уәжге ұйысып, пьесаны репертуарға қабылдауға шешім алады. Тек орыс драматургы дайын мәтінді қайыра аударсын, қазақ драмаларына тән көпсөзділіктен арылса, бұл дүние сахнада жарқырап кетуге тиіс...» деседі. Бұл міндетті жедеғабыл орындауға Мәскеуден драматург Юрий Егоров шақырылады. Айтыпайтпай не керек, «Жарылыс» пьесасы 1983 жылдың басында Лермонтов театрының сахнасына жол тартты. Айта кетер мәнді дерек: нақ осы театр қазақ драматургиясынан елу жылдық тарихында екіақ суреткердің шығармасын сахналапты: М. Әуезовтің «Түнгі сарыны» мен Ғ. Мүсіреповтің «Махаббат туралы аңызын» («Қозы көрпеш – Баян сұлудың» орысша нұсқасы); соңғы қойылымнан бергі он екі жыл үзілістен соң облыста тұратын қарапайым қаламгердің шығармасын академиялық үлкен театрда сахналау, әрине, Алматыдағы кәнігі драматургтер арасында айтарлықтай дүрлігу (сірә, қызғаныш та) туғызған... Бәлкім, солардың түртпегімен, «Жарылыс» деген шатақ аты да мәдениет саласындағы «білгірлерді», идеологияға жауапты партия шенеуніктерін қарадай шошытқан. Қалайда дайын спектакльдің премьерасы үш мәрте кейінге шегеріледі. Мәдениет министрінің кабинетінде өткен алғашқы талқылау, екінші ретте Қазақстан Компартиясы ОКнің мәдениет бөлімінің бақылауымен театр сахнасында жалғасады. Үшінші талқы Алматыдағы баспасөз ұжымдары түгел дерлік қатысқан көпшілік қатысуымен қызу өтеді. Бәрінде де айтылған уәж: өндірістік кездейсоқ жарылыс неліктен осыншама дүрлігу туғызады; неліктен ол ақиқат үшін күресушінің жанайқайымен бітеді?.. Жоқ, мұндай қауымдық қарсылыққа үндеген шығарманы көрерменге ұсынуға болмайды, жарылыс жаңғырығын бірнеше есе төмендету қажет!.. «Амал қанша, қауым санасына тасталған бомба деңгейіне жеткізілген қақтығыс екпінін әр көріністен қиып, төмендетуге мәжбүр болдық. Сахнаға драманың қаңқасы ғана шықты, актерлердің жігерлі ойыны да тізеге салу нәтижесінде едәуір бәсеңдетілді. Мысалы, өзімбілемі мықты зауыт директоры ойнаған Қазақ КСР-ының халық әртісі Ю. Померанцев режиссердің қасаң талабымен жасы жеткен, еңкіш тартқан бейшара шалдың бейнесін жасады... – дейді автор түйткілді талқыны есіне қынжыла алып. – Күрескерлік рухы төмендетілген ойынға ақыры рұқсат берілді...»

	Шынында да, осы қойылым жөнінде «Лениншіл жас» газетінде жарияланған «Жарылыс жаңғырықтары» атты рецензиясында Әділғазы Қайырбеков: «Режиссер спектакльді екіұшты меңзеумен аяқтайды. Ал көрермен сахнадан тағы бір жойқын жарылысты күтіп отырады. Сондай бір дүмпудің боларына күмәнсіз сенеді. Бірақ ол – техникалық жарылыс емес, адамдар санасында туатын сілкініс. Соңғы түйін: ауруханада ессіз жатқан екінші жұмыскердің жантәсілім болғаны жайында хабар келеді. Өлі тыныштық орнаған сахна. Қаралы саз төбе құйқаңды шымырлатады. Сонсоң да екінші бір жарылыстың дүңк етерін күткен сәтте шымылдық жабылады...» – дегені шындыққа жақын тұжырым. Осы деңгейлес пікір «Қазақ әдебиеті жариялаған рецензияда да айтылыпты.

	«Өкінішті жайт: осы пьеса сол жылы Ленинградтың патша заманынан өмір сүріп келе жатқан үлкен драма театрының репертуарына қабылданып (бас режиссері КСРО-ның халық әртісі Олег Горбачев), оны сахналауға КСРО-ның халық әртісі, өзіміздің атақты режиссеріміз Ә. Мәмбетов шақырылды. Әзекең оған әзірлікке бір жыл сұрады. Бұл екі ортада белгісіз бір күштер жасырын араласты да, жоспарланған қойылым жүзеге асқан жоқ. Сөйтіп, менің драматург ретінде Одақ сахнасына шықпақ талабыма қазақстандық «әріптестерім» тосқауыл қойды...» – дейді Медеу ағамыз, себебі түсінікті болғанмен, қолдан жасалған қиянатты есіне алып.

	Жерлес қаламгердің бұл жанрдағы үшінші шығармасы және әділін айтсақ, ең өзекті де жолды болған туындысы – «Заңды неке» атты күлдіргі комедиясы. Пьесада небәрі төртақ кейіпкер бар. Жұрт назарына ұсынған ділі де мейлінше қарапайым – отбасының бірлігі, ерлізайыпты, некелі жандардың етене тірлігі. Бірінбірі сүйіп қосылған, білімдері тең, ақылесі парасатты дерлік, көңілдері діттеген қызметке ие салиқа жандар көрермен көзінше күлкілі жағдайға (бәлкім, жылауға лайық) ұшырайды. Неге?..

	Комедияның бас қаһармандары Қарлығаш пен Құлбек – мінез сипаты, адамгершілік құндылықтар турасындағы түсініктері әрқилы болса да, тағдыр жазуымен жас кезінде бас қосқан жандар. Ішкі есебі мықты айлакер де адуынды Қарлығаштың бар арманы – әсем астанада тұру. Сол үшін де ол ойына келген әрекеттің бәрін де жасап бағады: жайлы пәтерін сатып (о күнде пәтерге бүгінгідей ашық сауда болмағанын ұмытпалық), «кәрі қыз» Сапурадан қомақты ақша алады; пәтер саудасын ыңшыңсыз жүзеге асырудың соңында некелі күйеуі Құлбектен қағаз жүзінде «ажырасып», оны Сапурамен «заңды некеге» тұруға көндіреді... Осының бәрі көрерменнің көз алдында өтеді, ынжық еркек Құлбектің, қойдан жуас Сапураның пысық Қарлығаштың икеміне еріксіз «көнуі», әрине, қаншама ащы күлкі мен жиреніш туғызады. Әмбе соны шебер актер жеріне жеткізе ойнаса, «Ы операциясының» әбден шиеленіскен шағында сахнаға шахмат әуесқойы, тұрлауы тұрағы жоқ, «қонарын сай, ұшарын жел білетін» Саяқ сері шығады. Ол болса Қарлығаштың жанашыр туысы, кең пәтердің бір бөлмесін уақытша иеленген пәтерші жігіт заң жүзінде ерлізайыпты атанған екеудің төсек қатынасына түспеуін бақылаушы болуға тиіс. Сол үшін де ол Құлбектің пәтерін ақысыз жайлаған. Демек, сайқал әйел бұл туралы да сақтық ойлаған. Ақыры, ол әлдебір нақсүйер, лауазым иесінің шақыруымен Алматыға жөнеп береді. Ал облыстық қалада қалған үшеу?..

	Екінші актіде Қарлығаштай адуын әйелдің ығыртуымен аурушаң, өз бетімен тірлік ете алмайтын жігерсіз жанға, өз шаңырағының бойкүйез құлтеміріне айналған Құлбектің қайта түлеп, ер адам екенін сезініп, түлеген құстай жаңаруы басталады. Оған себепкер – сері Саяқтың жан әпкесінің тапсырмасына кереғар әрекеті. Сөйтсе ол – еркектің еркек болып, әйел затының құлына айналмауына жаны қас жан. Аяқ астынан сырқаттанып, төсек тартып жатып қалғанда дәрігер Сапураның мейірімге толы, бәлкім, ішкі есеппен жасаған қамқорлығы да елеулі әсер етеді. Қысқасы, кешегі «заңды неке» күлкілі оқиғалар соңында өмірден зәбір көруден көкіректері оянған екі мұңлықтың бірінбірі жүрек қалауымен өзара жақындасуымен аяқталады. Комедия ның финалында айына 320 сомды қолына санап беретін доцент күйеуінен ғана емес, жайлы пәтерінен де біржола айырылып, оған қоса Алматыдағы лауазымды нақсүйері де қызметінен босап, қаңғып қалған соң бұрынғы жұртына қайтуға мәжбүр болған, өзі ойлап тапқан амалдың күйрегеніне налып, бар даусымен опасыз дүниеге, саяси көшбасшы жариялаған «Қайта құру» науқанына лағынет айтып, ағылтегіл жылап отырған Қарлығашты көреміз...

	Күлкілі оқиға ма? Әлде опығы көп күйкі көрініс пе? Иә, оқиғаның дамуы езуге күлкі үйірсе де, пьесаның өмірден алынғандығы, өзектілігі мен терең астары өзге ойға жетелейді. Шындығында, Қарлығаш – өзі өскен оңғақ орта мен дүниені мал табу үшін шыр айналдырған құбылмалы заманның құрбаны. Оның қатесі – жетесіз ой мен тәубесіз мысықтілеуінен. Қауымның алдына шығып кеткен көзтаныстарынан кейін қалғысы келмеген жанның әлекке түсуі комедияның былай да қанық бояуын аша түседі. Өзінің тойымсыз да қанағатсыз мінезі үшін бардан да, бақытынан да айырылады. Бұдан шығатын уәж – барға қанағат қыл, отбасының шырқын бұзба, тәубені ұмытпа!..

	Жалған сөзге жаны қас, мейірімді Құлбек шын мәнінде шаңырақ бақытының тірегі еді. Сол бақытты басқа тепкен жүгенсіз әйелдің тірлігі – күлкі емес, жиреніш туғызады. Автор соны ақылгөйлікке толы шұбыра сөзбен айтпайды, күлкілі жағдаятты көлденең тарта отырып, бір жарым сағаттық ойында көркем бейнелеп береді. Семей көрермені бұл қойылымды қызыға көрді. Театр басқа облыстарға гастрольге барғанда осы туындыға сұраныс ерекше жиі болған. Өмір шындығымен біте қайнасқан комедия сөйтіп театр сахнасында өзектілігі мен өміршеңді гін дәлелдеді. Театр репертуарынан бекем орын алып, алғашқы бесалты жылда жүздеген рет қойылу – кез келген драмалық шығарманың несібесіне тие бермейтін сирек сыбаға! Медеу Сәрсекенің «Заңды неке» атты комедиялық пьесасы театр сахнасында тұсауын алғаш рет 1988 жылы кесіп, көрермендер көзайымына айналды. 1993 жылы 27 қаңтарда 500қойылымын салтанатты түрде жұртшылыққа ұсынып, жазушы драмасы ның өміршеңдігін мәлімдеді. Театрлар тарихында бұл – рекорд болып есептелетін көрсеткіш. Сірә, сол себептен де республика газеттері осы комедия туралы кезінде «Нашар спектакль 500 мәрте көрсетілмейді» деген тақырыппен жарыса жазғаны да – өмірде болған жайт. Шынында да, театр ойыны – оқылмаса да сөреде жылдар бойы тұра беретін кітап емес, қызықты болмаса, көрерменді қолынан жетелеп театрға апара алмайсың. «Заңды некенің» көрерменді тартқан табысқа ие болуы – драматургтың да, оны қоюшы режиссердің (сахналаушы белгілі мәдениет қайраткері Е. Обаев) де, рөлдерді ойнаушылардың әсерімен қоса толғағы жеткен мәселені қозғауында. Сондықтан да бұл комедияны Оңтүстік Қазақстан облысының Жетісай және Арқалықтағы драма театрлар қойып, бірнеше жыл бойы ойын көрсету жоспарын асыра орындаған.

	Драматургия жанры, тегінде, қаламгер қауымы үшін өзгеше мектеп, оқиғаны ширақ желіге құрып, сөз нөпірін шақтап қолдануға үйретеді. Медеу Сәрсекеге, өзінің мойындауынша, пьеса жазу үлкен мектеп болып, жанрдың күрделі сырын тануға жәрдемдескен. «Шығыс хикаясында» ол театр режиссерінің шәкірті болса, «Жарылыста» әлеуметтік мәселені ширықтара көрсетіп, әр адамның ар соты алдындағы жауапкершілігін көлденең тартты. «Заңды некеде» санаулы кейіпкерлер тағдырын сахнаға шығарып, жұрт назарын ұстау кілтін меңгерді. Осы комедияның Семей сахнасында 23 жыл бойы кассалық табыспен үзбей жүруі – әлгі уәжімізге айқын дәлел...

	Сөйтіп, драматургияның қатпарлы сырын меңгерген жазушы бұдан үш жыл бұрын «Тендерге түскен келіншек» пьесасын (кейбір қойылымдарда «әйел» делінеді) ұсынды. «Алаш айнасы» газетіне (28 маусым, 2011 ж.) берген сұхбатында ол драмаға түрткі болған жайтты айқара ашып: «Тегінде, мен пьеса жазуды кәсіп еткен қаламгер емеспін. Әлдебір оқыс оқиға ішіме сыймай, ұйқым бұзылған кезде ғана соны драмаға айналдырамын. Бірде өзім тұратын үйдің ауласында демалып отырғанымда қоқыс жәшігінен шөлмек жинап жүрген мосқал жастағы ер адамды қасыма шақырып, әңгімеге тарттым. Ол маған осы тірлікке қалайша душар болғанын егіле сөз етті. Қысқасы, сол күнгі әңгіме қалам тербеуге дәнекер болды...» – деген.

	Жазушы жанын күйзелтіп, жүрегін қан жылатқан сол оқиғадан қазіргі заманның көлеңке жағын көрген, бұрынғы құндылықтардың азғындап, төрткүл дүниенің арұят шебінен қашықтап, доллар додасына түскенін сахнада айшықтауға жедел кіріскен. Пьесаның негізіне ұйыған қатықтай боп жарасты өмір сүріп отырға әкелібалалы, немерелі қарапайым отбасының қас қағым сәтте бытшыты шығып күйреуін арқау етеді. Шынында да, көрерменнің көз алдында өтетін одағай оқиға жантүршігерлік. «Апырай, осындай кикілжің менің шаңырағыма түссе, қайтер едім?..» деген жегі ой жаныңды мазалайды. Бастапқы да «Әйел саудасы», соңынан «Тендерге түскен әйел» аталған, небәрі екі бөлімнен тұратын шерлі драма 2008 жылдың қазан айында дүниеге келіп, Мәдениет министрлігінің жабық бәйгесіне ұсынылыпты. Алайда көркемдік кеңес пьесаны бәйгеге іліктірмей әрі қоюға да рұқсат бермей, үш жыл бойы жабық шкафта ұстаған. Автор сол туындысын 2011 жылдың ақпан айында М. Әуезов атындағы Қазақ мемлекеттік академтеатр ұжымына ұсынады. Театр ұжымы пьесаны көркемдік кеңесінде талқылағанда заманауи шерді айқара түрген әсерлі мәнін жоғары бағалап, кезексіз қоюға шешім қабылдаған. Сөйтіп, сол жыл ғы маусым айында сахнаға шығады (қоюшы режиссер – кәнігі актер, профессор, Оразхан Кенебаев). Сенесіз бе, одағай мәнімен аты да айқайлап тұрған ойын содан бері еліміздің бас театрында үнемі аншлагпен қойылуда. «Тендерге түскен әйелді» сол жылы Семей театры да жарыса қойған, 1914 жылдың көктемінде оны Талдықорған театры сахналапты. Пьеса мәтінін Қызылорда, Павлодар, Қарағанды, Шымкент және Қостанайдағы қазақ театрлары автордан алып, репертуарына енгізуді жоспарлауы – бұл драмаға деген өзгеше сұранысты айғақтайды...

	Небәрі алты кейіпкері бар (біреуі Еркетай есімді кішкентай балақан) отбасылық шағын драма осындай кең сұранысқа неліктен тап болды? Біздіңше, бар кілтипан драма көтерген әлеуметтік мәселеде: қылап автомобильмен жүйткіп келе жатқан жас азамат аялдамада тұрған ауру азаматты қағып кеткен; МАИ қызметкерлері оны ұстап, қамауға алған; Талғатбекті енді ауыр жаза тартуға тиіс... Таубай ақсақалдың отбасы – өзі, әйелі Сағила, келіні Айнагүл, немере інісі адвокат Жорабек сол қылмыстан жазалы ұлды құтқару әрекетіне басы қатумен драма басталады. Құтқару шарасы зардап шеккенге айыппұл төлеп, МАИ тергеушісі ғана емес, одан да жоғары шенділерге неше мың доллар ауызбастырық беруге тіреледі. Жорабектің айтуынша, кем дегенде жүз мың доллар! Ондай пұл – кедей отбасының өңі түгілі, түсіне кірмеген сома. Ақылесі шатасқан отбасы жалғыз ұлды түрмеден құтқару үшін отқа түсуге әзір, тек сонша қаржыны қайдан табады? Сөйтіп, жегені желім, ішкені құсық болып отырғанда Жорабек келіп, ессіз жатқан бейбақтың опат болғанын хабарлайды. Демек, жағдай мүлдем ауырлайды. Құтқару шарасын бүгін жасау керек, ертең кеш боладымыс... Суға батқан тал қармайды жорасымен мұндай істің жөнжосығын білетін адвокат жігіт қитұрқы ой айтады: Таубай ағасының ауылдасы әрі құрдасы, төрт дүкені, төрт мейрамханасы бар осы қаланың алпауыты Мырзабектен қарыз сұрау керек және бай ауылдасына біркиер киімімен бетжүзін опалап, шашын түзеп, құлын мүшесі бұзыла қоймаған сұлу жеңгесі барғаны жөн; өйткені Мырзабек әйел затына обыр адаммыс әрі ол бір кезде Сағила сұлуға ғашық болып, қолы жетпеген өкініші бар адам...

	Сонымен, күрделі оқиғаның шешуі Сағила байғұстың «тендерге түсіп», «әйел айырбастағыш» атаққа ие қалталы шонжардың қорқау ниетіне кіріптар болуға саяды. Ал Мырзабек алпауытқа жүз мың долларды «сыйға» тарту түк емес. Тек не үшін?.. Қысқасы, пысық қана емес, пасық Жорабектің өзін оқытқан қамқоршы ағасын қара жерге отырғызған қитұрқы амалы жүзеге асады. Талғатбек ауыр қылмыстан құтылады. Қарапайым еңбекпен күн кешкен зейнеткер Таубай әйелі ғана емес, жалғыз ұлы мен сүйікті немересінен айырылып, кезбе болып кетуге мәжбүр болады.

	Ширыққан драма шырқау шегіне екінші бөлімде көтеріледі. Бай көпеске нақсүйер болып, тұрмысы оңалып, бұрынғыдан да сұлулана түскен, қымбат «Джиппен» жүретін (жүргізуші серігі Жорабек найсап) Сағила сұлу қаңғыбас болып кеткен күйеуін іздеп, оны қоқыс жәшігінің іргесінен жолықтырады. «Ақша жүрген жерде теңдік те, билік те жоқ!» деген уәждің көкесі осы сәтте өрбіп, кешегі ерлізайыптылардың жанжүйеңді тебірентер диалогын тыңдаймыз. Екеуінің бірбіріне деген сүйіспеншілігі бұрынғы қалпында. Бірінбірі қимайтыны жаныңды сүйсінтеді. Тек соны қайтіп жалғайсың? Ар, ұят, намыс өлген, шындық та жерге көмілген. Бұрынғы құндылықтардың арзандауы, адам баласының азуы, құтырған заманға дәрменсіздігі бетке ұрады. Бәрібәрін ақша мен билік билеген. Шығармада өзекті өртер, сезім пернесін сыздатқан мизансценалар мен диалогтар жетерлік. Кездесудің соңында Сағила бай күйеуінің қаңғыбас ауылдасы үшін қатты намыстанатынын, бір бөлме пәтер сатып әперетінін хабарлап, өзіңе лайық шүйкебас тауып ал, қайыршылық тірлікті доғар дейді. Таубай: «Сол пәтерге өзің қайтасың ба?» дегенді үмітпен айтады. Сағила шарасыздығын көрсетуге шамасы келмей, теріс айналады. «Солай ма, жаңа тірлік сені де өзгерткен. Ал мен сенен басқа әйел етегін көтерген емеспін, көтермеймін. Саған іңкәр болған қалпымда өмірден кетемін...» – дегені тағы да жауапсыз қалады. Демек, өзін жантәнімен сүйетін қосағы жайлы тұрмыстан айырылғысы келмейді, опасыз дүние жүрек таңдауын тәрк еткен...

	Жазушылық қолтаңбасы айқын драматургтың бүгінгі уақыттың жантүршігерлік оқиғасын осындай трагедиялық ахуалмен өрнектеуі қауым көкейіндегі шиыршық атқан әлеуметтік мәселелерді сахнаға шығаруымен қымбат. Ұлтымыздың асыл қасиеттерін сақтауға қазірде сан алуан кедергі бар, иә, шырмауықша шырмаған нарық қыспағына төзу үшін әрбір қадамымызға сақтықпен қарауға мәжбүрміз. Біздіңше, «Тендерге түскен келіншек» драмасының ерекше сұранысқа ие болған себебі де осы, көтерген мәселенің өткірлігінде. Оны алғашқы қоюшы – Әуезов театры «Театр көктемі – 2012» фестивалінде төрт түрлі жүлде алғаны тегін емес. «Кейіпкерге сүйіспеншілік» жүлдесін Сағила рөлін тамаша сомдағаны үшін Дария Жүсіп иеленсе, «Уақытпен үндес көркем қойылым» атағы Оразхан Кенебайға тиіпті. Таубай рөлін орындаған Б. Тұрыс пен Сергей кезбені ойнаған Ж. Тынбаев та жүлде алған. Автордың ойынша, осы драманы сахнаға шығаруда Б. Римова атындағы Талдықорған драма театрының көркемдік жетекшісі Серік Нұрхалық рынок жарнамасын жарқырата қолданып, ұтымды шешім жасаған. Шындығында, бұл шығарманың үлкен жолға шыққандығын аңғартады.

	Бағдары бөлек, астары айрықша драматургиялық туындыны аймақтардағы өнер ұжымдары ой бөлісіп, ақыл тоғыстырып әкетсе, құбақұп.

	* * *

	Медеу Сәрсеке ғылымифантастика жанрында еңбек еткен кезде күрделі роман иә драма жазуға ден қоймаған. Қысқа әңгіме, хикаяттар арқылы немесе көлемді очерктер жазумен ол кейіпкерінің жан дүниесіне үңіліп, сол арқылы адам табиғатының, демек, өз замандастарының ойсырына үңілу, дүниетанымын ашу да, сірә, әдебиет әлеміне біржола бет бұрған жазушыға өлшеусіз көп мағлұмат пен тәжірибе бергендігі сөзсіз. Шағын жанрда тіл ұстартып, оқиға желісін ширата беруге, кейіпкер тұлғасын қақтығыстармен даралауға, ақыр аяғында үлкен дүниелер толғауға жеткен. Осы жолда біз байқаған бір ерекше лік – жазушы соларға негіз еткен оқиғаны ойдан шығармайды, қиыннан қиыстырмайды, өмірде болған, өзі көрген иә жете зерттеген жағдаятты арқау етеді де, түбегейлей жазады. Өзінің айтуынша, «қиялдап отырып, ештеңе жаза алмаймын, ал болған оқиға төңірегінде қиял өрістетуге бармын...»

	Мәселен, жазушының «Қос туралы жыр» деген атаумен жарияланып, кейіннен «Жылқышы» болып өзгертілген шағын хикаяты – осы ойымыздың өмірдегі көрінісі.

	Ауыл тұрмысымен етене таныс жазушы бұл шығармасында жас жылқышы Амангелдінің нәзік жан дүниесі мен есті жануар Телқұланың аянышты тағдырын қатар өріп, оқырман көңілінде алуан ой туғызады. Повестің түп өзегі – текті малдың киесін ұлықтау. Тұлпар туған Телқұла арқылы жазушы асыл түлік қасиетін түсінбейтін, сайын далаға да тағылық көзбен қарайтын әсіре пысық һәм пасық жандардың жантүршігерлік зұлым бейнесін аяусыз шенейді. Ондай жандарға шығарған жазушы үкімінде ақтау жоқ. Телқұланы діңгекке байлап қойып, баскөзге қамшы төпеген Мырзакеңдер – бүгінгі күннің Батыраштары. Тұлпар трагедиясы арқылы ұлттық қасиет пен ділдің аяқасты болып қорлануы шебер астарланған. Қарақан басы мен құлқынның қамынан әрі аса алмайтын Кеңес пен Малданның батырлар пырағы болған құланы соғымға соймақ болып, ұстай алмаған соң жануарды мылтықпен атып жығуы – төрт түлікті қастерлеп өсірген кешегі көшпелі елдің елдің бүгінгі ұрпағының азғындауының белгісі емес пе?! Батыраш пен Қотыраштай бәйге құланы тосыннан оққа байлауы – кешегі Ақан сері Құлагерінің трагедиясымен үндес. Қамбар ата түлігін машинамен келіп қорлаушыларды атпен қуған жалғыз жоқтаушы, жылқы малын кие тұтқан кешегі бабалардың қайсар рухын сақтаушы да жалғыз Аманкелді. Неге жалғыз, неге олар қарамды қауым емес?! Хикаятта бұл сауалға жауап жоқ. Рас, оған да кінәлі – кешегі жетесіз һәм мылжың көшбасшы «көсемдердің» өзімбілемі мол тоқырау заманы... деген әуен анық сезіледі. Бірақ автор соны жіліктеп талдамайды. Дегенмен шерлі хикаятты оқудан оқырман көңілінде сондай бір қыжыл мен өксік, іштей өкіну мен ескіні көксеу туатыны анық...

	«Жылқышының» ішкі әуені І. Жансүгіровтің «Құлагер», Шерхан Мұртазаның «Қызыл жебесімен» трагедиялық сарыны бір, айтар ойымен өзектес дер едік. Хас суреткер Мұхтар Әуезов айтқандай, «Ар жазасы бар жазадан ауыр» дегенге саяды.

	Жазушының салқынқандылығы өмір трагедиясын реалистік қалпында бояусыз беруінен танылады. Бәлкім, сондай азғындарды аяусыз әшкерелеуді, бұзық әлпетінен қауымды безіндіруді мақсат еткен шығар. Түсінікті пәлсапа!.. Оқиға болмысын бұзбай, қазқалпында оқырманға ұсынып, шерлі ой туғызу тәсілі – жазушының ежелгі машығы. М. Сәрсеке трагедия табиғатын ашуда астарлы суреттеулерді молынан қолданған. «Елу қадамдай қалды. Қырық қадам... Жиырма... Он... Құрық сілтер жер... Кенет жылқышы көзін тарс жұмды. Тұла бойы қалшылдап, жүрегі тоқтап қалғандай қаны қатып, жүзі сұп-сұр болып кетті. Шошынғаны сонша!.. Қарсы алдында, ұйпаланып, қанға бөккен шағала қар үстінде бәйге құланның басы жатқан-ды. Қыл өңештен шорт кесілген бастың екі көзі де мөлдіреп ашық қалған, үстіңгі ерні түріліп, тістері ырсиып, айналаға, бұлтсыз аспанға, өзіне төнген жанға бейкүнә көзқараспен мелшие қарағандай. Шабдар ат кенет лықсып секіргенде ғана жылқышы көзін ашты. Сөйтсе, жануар өзен жарынан секіріпті. Жалға құлай отырғаны сеп болған, әйтпесе ұшып түсуі қақ-ты. Бірақ құлаған жоқ, мойнын бұрып, артына қарады: машина тұрған жер қып-қызыл қан, айнала шашылған қарын жыны...»

	Текті тұлпардың обалын жоқтаушы Аманкелдінің алдынан терең жардың кездесуі тегін емес. Қаламгер осы суретпен астарлы ойды меңзейді. Қанды қолдарға қуып жете алмаған жылқышы әрекеті асқан зұлымдыққа кекті жандардың дәрменсіз дігін танытады. Жалпы алғанда, бұл хикаят – сыршыл лиризм толқынындағы өлеңмен жазылған туынды.

	«Жылқышыда» шертілген күйінішті өксік араға жиырма жыл салып жазылған «Жаман жолдас» әңгімесінде басқа қырдан толғанып, дала адамдарының азғындау құбылысы сорақы шекке таянғанын әшкерелейді. Шынында да, Ұлы Отан соғысының ардагері, қарт жылқышыны ауру қалпында елсіз далаға жалғыз тастап кетіп, той тойлап кеткен жас серігінің жетесіздігіне не деуге болады? Бұл оқиғаға да жазушы болған істі негіз еткен, тек жолдасына опасыздық еткен жас жылқышының есімін өзгертіп атаған.

	М. Сәрсекенің қысқа жанрдағы өзге туындыларын бұл жерде түгел тізіп, әрбіріне сипаттама берудің қажеті болмас. Жазушының «Таңдамалы шығармалар» жинағына таңдап та, талғап та өз қалауымен енгізгендері – санаулы дүниелер: «Жылқышы», «Қаз қайтқанда» повестері, «Ардакүреңнен – Темір тұлпарға», «Жаман жолдас» атты деректі хикаяттары. Демек, ол сексен жастың сеңгірі қарсаңында өзіне қатаң талап қоя сұрыптаған. Алайда жазушы XX және XXI ғасыр тоғысқан кезде қолынан шыққан дүниелердің бәрбәрін сыпыра топтап беруді мақсат етпеген. Десек те жазушының осы істегі талғампаздығы, өз қаламына деген сыни көзқарасы мен кірпияздығы – құптарлық ниет, кейбір қалам иелеріне үлгі болса игі!..

	* * *

	Қилы жанрлар табиғатына үңіліп, сөз кестелеудің азапты тұңғиығына бойлаған сайын қаламгер атаулы өзіне тақырып іздеп, қалам қалауын саралауға тырысады. Медеу Сәрсекенің де сол бағытта ізденіс жасап, қазақтың ұлы ғалымы Қаныш Сәтбаев ғұмырнамасын әдеби өрнектеуге бет бұрғанын жоғарыда ішінара сөз еттік. Бұл тақырыптағы оның алғашқы туындысы, яки «Жезқазған осылай туған» жолжазба очеркін 1959 жылы жариялапты. Бұл қарсаңда ол жиырма үш жаста, әдеби өнерге талпынып жүрген шағы. Осы тақырыпқа бойлап енуге ұсынысты Ә. Марғұланнан 1963 жылдың жазында естіпті. Әрісәрі толқуда жүріп, Сәтбаев ғұмырнамасына дайындыққа нақты кірісуі – 1966 жылдың жазы. Содан бергі елу жылға таяу уақытта ол ұлтымыздың мақтан тұлғасы, біртуар ғалымы жайында қазақша да, орысша да бірнеше рет жарыққа шыққан үлкендікішілі шығармаларының жалпы таралымы – 324500 дана, ал олардың жалпы көлемі 200 баспа табаққа жуықтапты. 1980 жылы Мәскеудің «Молодая гвардия» баспасының әлемге әйгілі «Жайсаң адамдардың өмірі» сериясында («ЖЗЛ» атанған) тұңғыш шыққан айтулы ғұмырнамасының алғашқы басылымы халықаралық жәрмеңкеде екі рет 5 мың данадан таралыпты. Қазақтың Қанышын әлемге танымал еткен інісінің шығармашылығына Халық жазушысы Ә. Нұршайықовтың сөзімен айтсақ: «Алыпты алып қана арқалай алады, Абайдай данышпанды Әуезов әлемге танытты. Сәтбаевтың ұлы тұлғасын М. Сәрсеке ұлықтады, ЮНЕСКО жариялаған дерекке қарағанда, оның «Сәтбаевы» әлемнің 112 еліне тарапты! Бұл – заңғар ғалымның есімін туған жұртында айтқызбай жүрген кешегі кереғар заманда Медеудің ерлігімен жүзеге асқан іс».

	Кексе қаламгердің ерлікке балап отырған себебін де тарқата кетейік: қазақша шықпақ «Жайсаң жандар» сериясының тұңғышы болмақ «Қаныш Сәтбаевтың» терілген нұсқасы 1975 жылы ешқандай себепсіз, түсініксіз тыйымға ұшырап, он бес жыл бойы құлыптаулы жатты; Мәскеуде, орыс тілінде жарық көрген соң да қазақша ғұмырнаманың ана тіліндегі түпнұсқасына қойылған тосқауыл қақпа ашылмады; неге деп бажайлап қарасаңыз – жөнсіз сауалға тап боласыз. Сәтбаевтай ұлының ұлағатты ғұмырына, айшықты ісіне қандай бөгесін, кедергі болуы мүмкін? Медеу Сәрсеке өзінің бертінде жариялаған «Қуғындалған Сәтбаев» (соңғы басылымдарында «Құлыпталған ғұмырнама») немесе орыс тіліндегі «Через тернии» атты естелік кітаптарында таңғаларлық тыйымның себебін ағынан жарыла толық түсіндірген. Ал біз соның салдарын ғана айтамыз: адам бойындағы ем дарымайтын бейдауа дерттің сорақысы – күншілдік; достың жан айқайынан, тегінде, күншілдің күңкілі қауіпті, күншілдіктен іштарлық өнеді, бұл хақында ұлы Абай: «Құйрығы – шаян, беті – адам, байқамай сенбе құрбыға», – деген. Ұлы жанды «аһ» ұрғызған кесапат ХХ ғасырда тонын өзгерткен түрде өмірге енді; Сәрсеке ғұмырнамасының терімде тоқталып, Қазақстанның саяси басшылығы жаңарған кезде ғана ұлт қолына зарықтырып жетуінің сыры да – осында. Қаныштанушы Медеудің осы жолда басынан кешкен тауқыметке мойымай, ізденісін тоқтатпай, билеушілер үстемдігіне өз халінше қарсы тұрып, күресе жүріп, ақыр аяғында Сәтбаев тақырыбын жарты ғасыр ұлықтауын ерлік демеске шараң қанша?!.

	Сөйтіп, Сәтбаев ғұмыры М. Сәрсекенің шығармашылық өмірбаянының алтын діңгегіне айналды. Жазушының техникалық білімі, өндіріс тынысымен жете таныстығы мен әдеби қарымының қабысуы, одан да гөрі көп жылдық сан салалы ізденіске жалықпай түсуі – көп жұрт кезінде күптене қараған келелі істің сәтті аяқталуына мұрындық болды. Қолдан жасалған тосқауылды талқандаған ғұмырнама романның адуын екпіні төрткүл дүниеге тарады. Ту баста «Сәтбаев», одан соң «Қазақтың Қанышы», бертінде «Сәтбаев планетасы», «Дара дарын», «Феномен», бірқанша өзгертілген бір нұсқасы «Қаныш елі» атанған, жиыны он бір басылымнан тұратын ғұмырнама кітаптардың бәрінің де түп негізі – ұлы ғалымның өмір жолын ұлықтау, тек заман өзгеріп, кеңестік идеология өмірден көшіп, қатаң цензура мен әріпшіл редакторлар әмірі жойылғанда бұрын жаза алмаған, айтуға да тыйым салынған тараулар мен қомақты беттер қосылып, қайыра шыққан сайын ғалым өмірінің шежіресі молайып, жаңарып та отырған. Қосымша айтар бір жайт: ғұмырнама роман түрінде сомдалған шығарма – бір ғана Қаныш Имантайұлының өмір жолы еместігі, жазушы шығармасының барлық нұсқасында қазақ топырағында қарыштап туған индустрия ошақтары мен ғылым өрістеуінің нақты тарихы кең ауқымда суреттелуі; олай болса ғұмырнама ғұлама тұлғасын ұлт мәдениетінен айырмай, ұлт тарихының өсу, өркендеу, қалыптасу жолымен бірге қарастырған. Соған қоса жазушы, біздіңше, деректі прозаның қазақ әдебиетіндегі соны жолын үлгіге ұсынады. Біздің айтып отырғанымыз – алуан деректерді, ғалым замандастарының естеліктерін қысқа да тұжырымды қалпында келтіріп, көпшілігін қайта тірілтіп, ғұмырнама желісіне кіріктіріп, оқиға желісіне оқырман сенімін арттыра түседі. Соныменақ ғалым өмірінің түйткілді кезеңдерін, алуан оқиғаларды көркем шежіре түрінде қиыстырады. Тегінде, бұл – әлем әдебиетінде, әсіресе француз жазушыларының баяғыда игерген мәнері. Мысалы, деректі жанрдың хас шебері Андре Моруаның ұлы адамдар өмірін әспеттеген барлық шығармалары осы үлгіде жазылған. Сайып келгенде, тақырыпты шеберлікпен меңгерудің белгісі бұл. Соны хош көрмегендер кезінде Медеудің жазу мәнерін «жұрт естеліктерін сыпыра көшіру» деп те әжуалады. Білімсіздік пен әсіре қызғанышқа түсудің салдары демеске шарамыз жоқ. Шындығында, Әуезов сынды, Сәтбаев сияқты алыптардың өмірін естеліксіз, дерексіз қалайша шынайы кестелейсің, ойдан құрастырылған қисындықисынсыз оқиғаларды оңдысолды бопсалай бастасаң – кім оған сенеді?

	М. Әуезовтің: «Мәдениетті қоғамның ортасында болып өткен адам жайында ілгерінді-кейінді замандарда жазылатын тарихи сөздің бәрі сол адамның өз уағынан қалған хаттар, естегілер, неше алуан документ сияқтыдан құралады. Ондай мағлұматтар болған уақытта пәлен жыл, пәлен ай, пәлен күн істелген іс, сөйленген сөздің барлығының да жылы ізі суымайды, көмескі бұлдыр, екіұдай сөзге айналмай, дәл қалпында сақталады», – деген тамаша пікірін М. Сәрсеке ғұмырнама романының жанрлық ерекшелігі деп қабылдап, өзіне үлгі еткенін кітабында ашық айтыпты. Өмірдеректер мен естеліктерді жинау, соларды іздеп табу қаншалықты қиын болса, сол мұрағаттардан күмбезді көркем шығарма жасаудың күрделігі өз алдына. Біздіңше, жазушы Сәтбаевтың өнегесі мен өмір жолы туралы жылы ізі суымаған деректер мен естеліктерді сезімтал ділмен пайдаланып, қыз бұрымындай жарасты өрген.

	Шынтуайтын айтқанда, жазушы Қаныш тұлғасын сомдау арқылы тұтас бір халықтың ерекше жаратылысын танытқан. Деректер негізінде көкейге қонған тұлға шежіресі танымдылыққа, тарихи және сыршылдық әуенге құрылған. Ғалым 28 жасында екінші қосағы Таисия Алексеевнаға жолдаған хатында жүрекжарды ойын ашып: «Мен – қазақпын, жаратылысым да, жаным да қазақ, ой-түсінігім бойынша да қазақпын. Алдағы өмірімді тек қана туып-өскен Қазақстанда өткізбекпін, жан тыныштығын да жайлы тұрмыстан гөрі рухани күреспен өткізгенді жөн көремін, қажет екен – тіршіліктің барлық жақсы күйбең болмысынан бас тартып, Қазақстан қиырын армансыз кезіп, өмір бақи кен іздеуге әзірмін...» – дегенін қазқалпында келтіреді. Ал осы уәжді жазушы бірнеше бетке небір асыл сөздермен көсілте жазып, өзінше сұлулап өрнектесе, не шығар еді? Азаматтың туған ұлты алдындағы биік парызын өтеуге құштарлығына сенесіз бе? Шүбәлімін. Бүгінгі күннің төрінен қиялданған әншейін бопса деп, кітапты жауып қоярыңыз анық. Сол хат 1927 жылы, өмірлік қосағымен күйбең бір іске ренжіскен сәтте жазылған. Әмбе соны жолдаушы алпыс жылдан кейін өмірін өрнектеуші бір жазғыш қайыра ежіктейдіау деген ба қал есеппен жазбаған. Демек, жазушы өмірдеректі «сөйлетіп», оқырманның сезім пернесін қозғап отыр. Шеберлік демеске амалыңыз қанша?!

	Романның деректермен өрнектелген шытырман сюжеті – ғалымның тартысқа толы өмірінің қайталама суреті. Сарыарқаның сарқылмас кен орындарын тапқан Сәтбаевтың ғылым жолындағы талмас ізденісі – жазушының шығармашылық құлшынысына арқау. Бұл кітап – қазақ елінің Қаныштай алып перзентіне деген әдеби ескерткіші. Елінің ертеңі үшін академик Сәтбаев қалдырған жеті керемет ісін автор даралап айшықтап, мәңгілік деңгейде көрсете білген. Атап айтсақ, үлкен Жезқазғанды ашуы, геология институтының негізін қалауы, Ұлттық ғылым академиясын құруы, Ұлы Отан соғысы жылдары Жезді кенішін ашып, құрыш болат құятын марганецтің жетпіс пайызын, мыстың үштен бірін өндіруге септігін тигізуі, Ертіс – Қарағанды каналын салдыруы, Маңғыстаудың мұнай мен газ байлығын ширек ғасыр бұрын болжап, соны іздеуге мұрындық болғандығы, металлогения ілімін негіздеп, болжам картасын жасаудың әлемдік үлгісін ұсынуы – отандық өндірісті дамытуға, қазақ ғылымының өрісін кеңейтуге қосылған баға жетпес қазына. Сол үшін де ол ұлт мақтанына айналды.

	Сондай алыпты ұлықтаған жазушы еңбегі де Күн текті, нұр рухты кешегі игі жақсылардың, Алаш көсемдерінің сарқытын ішіп, батасын ала жүріп, өмір додасына шыққан үміткер перзенті өнер мен ғылымға, ұлттық мәдениеттің асқаралы биігіне көтерілген темірқазық іспетті ғұламаны ұзақ жылдар ұлықтап, сол жолдағы кедергіқарсылықтардың бәрін де жеңіп, өзінің сегіз қырдың өріне тақағанда ел мерейіне бөленіп, оқырман ләззатына да мейлінше пейіл болып, кекселік кезеңге аманесен шығып отыр. Қуан, қазақ, қуан, елім, ортамыздан осындай да қайсар еңбекқор һәм ізденгіш қаламгер туғанына! Ел мен ер тағдырын айшықтаған кітапты он мәрте басқызып, оқырманға сый еткен еңбегі – халық қазынасы, ұлт игілігі дейміз. Қаныштай ғалым туғызған ел жадында, рухани мұрасында «Қаныш елі» де,

	«Қазақтың Қанышы» да, «Планета Сатпаева» және басқалары мәңгі бірге жасайды деген жорамал айтамыз. Соған айтар мәнді айғақ – 2003 жылы Ресейде кең түрде марапатталған «Қазақстан жылында» «Молодая гвардия» баспасының «Жайсаң жандар өмірі» сериясында «Сәтбаевтың» жиырма үш жылдан кейін екінші мәрте және екі еседей толықтырылған көлемде қайыра шығуы. Осы уақытқа дейін әлемдік тұлғаларды айшықтаған бір мыңнан асқан кітаптар осы сериядан шықса, сондай талғампаз басылымды екінші мәрте қайталаған нұсқалары некенсаяқ екенін еске алсақ, ұлттық дана перзентіміздің даңқын, даралығын ұлықтаудың бұл асқан үлгісі дер едік. Сөйтуге себеп болып отырған гәп – Медеу шығармашылығының озық үлгісі. Демек, оның ЖЗЛдың жанрлық белгісі болып танылған ғылымилық, тарихилық, өмірбаяндық негізі бекем сомдалған. Ұлы адам, тарихи тұлға туралы ғылыми деректемелік негізде жазылған туынды шынайы асыл боп қала бермек. Испания елінің атақ ты жазушысы Сервантестің: «Жалған тарихшыларды жалған ақша жасаушыларды жазалағандай етіп айыптау керек» деген сөзі, біздіңше, М. Сәрсекенің Сәтбаев тақырыбындағы барлық еңбектерінде берік сақталған. Сол себепті олар ұлт деңгейінде өте жоғары бағаланып, рухани қазынамызға айналып отыр.

	Кітап тағдыры да адамдар ғұмырындай айнымалы сипатқа ие. Өзіндік тарихы, тағдырталайы болады. Кей кітаптар бір оқығаннан кейін ілешала ұмыт болады, өмірде бір мәрте кездесіп, қайыра ұшыраспаған бейтаныс іспетті. Осы жөнмен топшылағанда Сәрсекенің «Сәтбаевының» ғұмыры ұзаққа кетеріне біз ерекше сенімдеміз. Әркімнің сырласындай, ақылшысындай боп үйінде сақталар қастерлі кітапқа айналары анық. Бұл болса жазушы бақыты!

	Бір кезде ақиық ақынымыз Хамит Ерғалиев:



	Құдайлығын тіріде құндайды Алып,

	Бұл дүниеде қалыпты кім байланып.

	Данышпанның талайы тасқа айналса,

	Біздің ағай ұшып жүр Күнді айналып!.. –



	дегені рас болып, М. Сәрсеке қаламынан өрілген ғұмырнама да

	«Сәтбаев» планетасы сияқты әлем көкжиегінде самғай бермек!..

	* * *

	Қалам қуаты ширап, ұлт ғылымының саңлақ алыптарын ұлықтауда айтарлықтай тәжірибе жинап, өз мәнерін тапқан жазушы Қаныш ғұмырнамасын тәмамдаудан соң, «Сәтбаевтың ізбасарлары» тақырыбын шиырлай түсетіндігін бұдан бірер жыл бұрынғы сұхбатында ескерткен болатын. Соныменақ ол қазақ аспанындағы Қаныш жұлдызы жалғыз еместігін жария еткенді, яки ғылыми тұлғалар көкжиегін кеңейтуді ойлаған.

	2003 жылы М. Сәрсеке «Егемен Қазақстан» газетінде «Қаныштың ізбасар інісі» деп айшықтаған, өзінің институттағы сүйікті ұстазы, академик, бүгінде химия ілімін ілгері дамытушы атанған біртуар тұлға, кәнігі әдебиетші, ақын, аудармашы Ебіней Арыстанұлы Бөкетов туралы көлемді эссе жариялады. «Қазақстан» және «Фолиант» баспалары жарыса шығарған сериялық бір кітапқа қойған айдары да өзара үндес: бірі – «Ғибратты ғұмыр», екіншісі – «Нартұлға». Бұл болса атақты перзенттеріміздің өмір жолына, азаматтық өнегесіне, артында қалдырған мұрасына баспагерлердің де, зиялы қауымның да бейжай еместігінің белгісі. Ал академик Бөкетов болса – өмірін келелі істермен, әсіресе ғылым саласында айрықша еңбек еткен, тұрлаулы ізі айқын бірегей алыптарымыздың бірі, Қаныш ғылымын алға өрістетуші, бірақ ғұмыр жолы бақытсыз болып, қысқа өмірі айтыстартыспен өткен, билік басындағылардан қиянатты көп көрген трагедиялық кейіптегі ғалым. Жоғарыда ескерткеніміздей, Медеу Сәрсеке одан студент кезінде дәріс алған, дипломдық жұмысын да сол кісінің жетекшілігімен қорғаған. Әдебиет әлеміне де өзі бертінде мойындағандай, Ебіней Арыстанұлының тікелей ықпалымен түскен.

	Сондықтан да жазушы жаңа ғұмырнамасында ұстазы өмірінің бастыбасты кезеңдерін, өсу белестерін даралай кестелеп, ішінара өзінің де студент шағына түсе отырып, шығарманы естелікэссе түрінде өреді. Соныменақ оқырман көңілінде шығарманың шыншыл тініне сенім пайда болады. Бас қаһарманның әдеби жолы, аудармашылық өнері, ақындық шабытты шақтары да оқушының көз алдынан қаздай тізіліп, айшықты өрнектермен дараланып отырады. Әрине, ғалымның басты қарекеті – ғылыми өсуі де ширыға түсіп, біртебірте шарықтай береді. Алуан қақтығыстар, ғылыми үрдістер алдыңызға тартылады. Бұл болса Ебіней ғалымның өсу жолы, танылу жолы. Табысы да, сәтсіздігі де айқара ашылады. Автор Е.А. Бөкетовті ғылыми жаңалықтарының Одақ және әлем көлеміндегі салмақ үлесін металлург ретінде де терең бағамдап, сирек металдарды қорыту ісіндегі ұлы жаңалықтарын нақты айғақтармен саралаған. Әлбетте, бұл шығармасында да Сәрсеке «Сәтбаевта» өзі тапқан жазу мәнерінен айнымай, деректерді «сөйлетіп», естеліктерді әжетіне жаратқан. Сөйтіп, небәрі он үш тараудан тұратын (көлемі 600 парақ) ғалым ғұмырнамасын оқушы еліге оқиды. Әрине, соңғы тарауларын тебіренбей қабылдау мүмкін емес, өйткені күллі Одақ таныған, есімі шетелге мәлім біртуар жанның өзін туған Қазақстанда қадірі болмай, қуғын көргені, әдеби де, ғылыми да еңбектері жарияланбай запы шеккені, ақыры жүрек талмасы үшінші мәрте шалғанда, 58 жасында мерт болғаны айтуға ғана жеңіл. Жазушы бұл жолы да шындықты қандай ащы болса да түре жазу мәнерінен айнымайды...

	Ұлы суреткер Мұхтар Әуезов: «Тегінде, халық пен халықты, адам мен адамды теңестіретін нәрсе – білім» дегені өмірден алынған сөз. Қазақ елі ғылымының әлемдік деңгейге жетуіне айтарлықтай үлес қосқан Ебіней Бөкетовтің биік тұлғасы ертеңгі ұрпаққа өнеге екендігі даусыз. «Сәтбаевтың ізбасары» деген атақтың өзі көп жайтты аңғартса керек. Сол өнегені ұлықтауды мақсат еткен М. Сәрсекенің талабы сүйсінерлік демекпіз.

	* * *

	Медеу Сәрсеке – деректі, тарихи, ғұмырнамалық шығарма толғауды меңгерген қаламгер. Қолына алған тақырыптың «жілігін шағып, майын ішер» шеберлікке жеткені де даусыз шындық. Десек те ақпарат айдынында қазақтың біртуар тарихшысы Ермұхан Бекмаханов туралы деректі кітапқа кіріскендігі туралы хабар тарағанда, «Тарихи тақырыпта несі бар?..» деушілердің бірі біз едік...

	Ермұхан Бекмаханұлының отбасының өтінішімен осы тақырыпқа кіріскен жазушы, өзінің айтуынша, осы іске 12 жыл ғұмырын жұмсапты («Ебіней Бөкетов» ғұмырнамасын небәрі екі жылда жазып шыққаны бізге мәлім). Әлбетте, тарихшының ғалым жұбайы Халима Адамбекқызы ұсынған күллі мұрағатты сүзгіден өткізген. Алматы, Мәскеу қалаларының мұрағаттарында сақталған деректерді де мол жинаған. Мәскеуде тұратын ғалымның тарихшы перзенті, профессор Нәйла Ермұханқызымен бірнеше мәрте кездесіп, оған да сұраулар жолдап, жауап алған. Әрқилы жазбалар, ғылыми еңбектер, монографиялық зерттеулер, фотосуреттер, хаттар, көз көргеннің баяны, қаптаған жиналыстар мен мәжілістердің хаттамаларын да үйінде ұстаған. Әсіре саясаттанып кеткен қазақ халқының тарихын ой елегінен өткізіп, тарихи кітаптар мен оқулықтарды оқып, өзінше саралайды. Шындықтан ауытқуға жоқ қаламгер сол ізденісте неше түрлі шынайы алып тұлғалармен қоса, жалтақ, пиғылы оңғақ, екіжүзді ғалымсымақтардың, мемлекет қайраткерлерінің де пендешілік әрекеттерін ой елегінен өткізеді.

	«Сөйтсе де қолыма түскен материалдарға көңілім көншімеді. Мысалы, 1943 жылы жарық көрген «Қазақ КСР-ның ерте заманнан осы күнге дейінгі тарихы» аталған тұңғыш басылымды шұқшия оқудан да түйткілді сұрақтар туды. Сол кітапты жазғандар – эвакуация легімен Қазақстанға тап болған Одақтың жетекші ғалымдары, өңкей ығай мен сығай, ғылыми жетекшісі – «КСРО тарихының» авторы А.М. Панкратова, Қазақстаннан сол еңбекке қатысқан 20 шақты автордың бірі – Е. Бекмаханов. Осы тарихтың 1944 жылы саяси қуғынға астыртын ұшырауы мен үшін жұмбақ болды. Қысқасы, ізденіс кезінде тұңғыш тарихымызға жауапты редактор болған (А. Панкратовамен бірге), Қазақстан КП(б) ОК-нің секретары М. Әбдіхалықовтың тірі екенін біліп, сол кісімен кездесуге дайындық жасадым, – деп сыр шертті Медекең бізбен сұхбат үстінде. – Әлқисса, содан Мұхамеджан ағайдың өмір жолын зерттеп, 52 сұрауды дәптерге тізіп, Алматыға аттандым. Ол кісімен 2001 жылғы сәуір айында екі күн әңгімелестім. Өзім күмәнданған көптеген жайттарға жасы тоқсаннан асқан, бірақ жады мықты зейнеткер тарихшы тарқата жауап берді: «Тұңғыш тарихтың жарық көрген бетінде саяси қуғынға ұшыраған себебін тарқатар материалды, інім, тек қана Мәскеуден, Орталық комитеттің жабық қорынан ізде. Одан таппасаң, Анна Михайловна Панкратованың үйіндегі мұрағатынан...» – деді. Содан не керек, сол материалдарды іздеп 2003 жылы Мәскеуге бардым. Орталық комитет қорынан, тарих институтынан да мәнді дерек табылмады. Сөйтсе де іздеген жоғыма 2008 жылы ғана қолым жетті. Екі мәрте бастап, қалам жүрмей қойған «Ноқталанған тарихшының» қолжазбасы содан кейін кідіріссіз жазыла бастады. А.М. Панкратованың үйіндегі мұрағатынан алынған 85 бет, машинкаға басылған деректердің екінші данасы жолымды ашты. Менің айтып отырғаным – «Қазақ тарихын» кескілеуден сақтаған, Орталық комитеттің секретарьлары И. Сталинге, А. Ждановқа және А. Щербаковқа А.М. Панкратованың үш хаты... Ескертер гәп: біздің тарих туралы Мәскеу материалдары және Бекмахановтың Кенесары Қасымов туралы монографиясын талқылаған жабық жиындардың Қазақстандағы материалдары сақталмаған. Бумалардың сыртқы папкасы бар, ал ішіндегі сөздер ұрланып, олардың орнына басқа қағаздар салынған...»

	Қазақ тарихын жазуға тыйым салынған жайттар жүзеге асқаны зиялы қауымға мәлім. Өйткені өткендегі қазақ тарихы отарлаушы елдің әлімжеттік көзқарасымен жазылды. Тәубе, тәуелсіздіктің көк туы желбіреген бақытты кезеңге жеттік. Әйсе де дағдылы кібіртіктеуден ақырына дейін арылдық па? Әрине, жоқ. Хандар мен батырларымыздың ел тарихындағы өзгеше орны, қазақ жұртын біріктіруге бағышталған жанқиярлық еңбектері, зерделеп қарасаңыз, әлі күнге дейін шынайы ғылы ми түрде тарқатылған жоқ. Абылай, Кенесары тарихы жүйелі түрде тексерілмей, қолдан жасалған кедергілер мен қиямпұ рыс бұрмалаушылықтарға ұшырады. Ел тарихына көпекөрінеу «түзетулер» енгізілді. М. Сәрсекенің ескертуі де осы саясаттың салқыны. Аңдап қарасаңыз, 19511953 жылдардағы саяси сүргін – «Қазақ тарихына», нақтырақ айтқанда, соның 2басылымына (жауапты редакторлары И. Омаров пен А. Панкратова) жасалған екінші қастандық. Жиырма бес жылға сотталған Е. Бекмаханов болса – соның басты қаһарманы. Ескертер гәп – сол науқанды тоқтатуға Ермұханның ұстазы, академик А. Панкратованың шамашарқы жетпеген. Жетпеген себебі де күйкі: 1950 жылдың 26 желтоқсанында «Правда» газетінде жарық көрген Т. Шойынбаев, Х. Айдарова, А. Якуниннің «Қазақстан тарихы марксизмленинизм тұрғысынан баяндалсын» аталған мақаласы; сол мақаланың саяси «дұрыстығын» кімкім, біздегі Тарих институтының ұжымы жабық мәжілісте екі ай бұрын талқылап,

	«Мақала дұрыс, «Правда» оны жарияласын!» деген қарар қабылдаған (М. Сәрсеке осы мәжілістің де хаттамасын тауып, кітабында үзінді келтіреді). Демек, қазақтың бетке шығар зиялы қауымын ұлтшылдар етіп, сыпыра күйреткен науқан бұл жолы Қазақстанның өзінен өрбіген...

	М. Сәрсекенің «Ермұхан Бекмаханов» ғұмырнамасы 2010 жылдың күзінде Астанадағы «Фолиант» баспасының «Нартұлға» топтамасынан 700 бетке таяу көлеммен қазақша және орыс тілдерінде бірдей жарияланды, сол туындының сәлпәл қысқарған нұсқасы желтоқсан айында Мәскеудің «Молодая гвардия» баспасының «ЖЗЛ» сериясынан жарық көрді. Еліміздің «Егемен Қазақстан», «Казправда», «Қазақ әдебиеті» бастаған газеттері мен журналдары осы үш кітаптан көлемді үзінділер беріп, автормен сұхбат немесе оңды рецензиялар жариялады. Үш кітаптың тұсаукесері тарихшы еңбек еткен әлФараби атындағы ҚазМУде 2011 жылғы ақпан айында өткен. Осы жиында тарих факультетінің екі профессоры, ғылыми еңбектері жұртшылыққа әйгі лі тарихшы докторлар романэссе туралы баяндама жасаған.

	«Ғұмырнамалық кітапта бірнеше танымдық сипаттағы жаңалықтар бар: 1) студент Е. Бекмахановтың Воронежде Алаш зиялыларымен араласуы; 2) 1943 жылғы «Қазақ ССР тарихының» алғашқы басылымының жазылуына идея ұсынып, авторлар мен үкімет арасындағы байланысқа жас тарихшы Е. Бекмахановтың дәнекерлік рөл атқаруы; 3) 1950 жылғы желтоқсанда Қазақстан тарихына қатысты «Правдаға» шыққан атышулы мақаланы ұйымдастырушы, оның идеологы, олардың негізгі мақсаты айқындалып, нақты адамдардың есімдері көрсетіледі; 4) 1948-1954 жылдардағы Е. Бекмаханов өмірінің әр айы мен күнін, сол күндердегі оқиғалар жіпке тізгендей өрнектелуі; 5) профессор Е. Бекмахановтың қазақ зиялыларымен қарым-қатынасы, оның ішінде жеке тұлғалармен байланысы, олардың хаттары, естеліктері арқылы ашылуы...» – дей келіп, тарихшы ғалым Берекет Кәрібаев ғұмырнама кітапты бас алмай қызыға оқығанына ризалық білдірген.

	Осы ойды екінші баяндамашы, кафедра меңгерушісі Талас Омарбеков те қызу қолдап: «Мәскеу баспасынан жарық көрген «Бекмаханов» атты ғұмырнамалық еңбек 11 тараудан тұрады. Әрбір тарау тарихшының төл сөздерімен айшықталған. Роман-эссенің құндылығы әйгілі ғалым Ермұхан Бекмахановтың қысқа өмірін және ғылымдағы шығармашылық ізденістерін, Сталиндік тоталитарлық жүйе тұсындағы қуғын-сүргіннің жеке тағдырға қасіретті ықпалын жан-жақты ашып көрсетуінде. Оны бағалы ете түсетін ең басты мәселе – тарихшы ғалымның өмірінің жұртшылыққа белгісіз кезеңдерін тұңғыш рет жан-жақты, құжаттық негізде және көркем тілмен айшықталуында... – дей келіп, профессор тарихшы мынадай қорытынды жасаған. – Осы еңбекті ерекше құнды ететін тағы бір гәп – тарихшы Ермұхан Бекмахановқа байланысты бұрмаланған кейбір тарихи шындықты қалпына келтіруі. Оқырмандар тұңғыш рет атышулы «Правда» газетінде жарық көрген, тарихшының еңбегін барынша қаралап көрсеткен, Шойынбаев, Якунин, Айдарова тәрізді тарихшылар қол қойған мақаланың қалай дайындалғаны және оның алғашқы үлгісіне Қазақстан Коммунистік партиясы Орталық Комитетінің бірінші хатшысы Ж. Шаяхметовтің қол қоюы тиіс болғандығы туралы және тағы да басқа көптеген қолдан жасалған қитұрқы әрекеттердің бетпердесін тұңғыш рет ашып отыр. Е. Бекмахановтың қарсыластары мен оны жақтаушылардың пікірлеріне салыстырмалы тұрғыдан баға беру, олармен тарихшының адами қарым-қатынастары туралы жазылған тараулар шығарма кейіпкерінің биік тұлға және нағыз ғалымдық бейнесін айқындай түсуге үлкен көмек көрсетеді... Жазушының Қ. Сәтбаевқа, Е. Бөкетовке және Е. Бекмахановқа арналған, ұзақ жылдар бойы қиямет-қайым ауыр ізденістер нәтижесінде өмірге келген үш туындысы еліміздің ең жоғарғы Мемлекеттік сыйлығына әбден лайық еңбектер екенін атап көрсетуді өзімнің азаматтық парызым деп білемін. Мен қазақпын деген ұстанымға ділі бекем, отаншыл рухын әрқашан да жоғары ұстайтын азаматтарымыз бұл еңбектермен жан-жақты танысса деймін. Ұлтымыздың ар-ожданын және биік абыройын аспандатқан қайраткер тұлғаларымыз туралы мұндай қасиетті, қадірлі шығармаларды қазақ перзенттері ұрпақтан-ұрпаққа әйгілеп, төл тарихымызды құрметтеуге жас ұрпаққа үлгі етуіміз қажет!..» (Даралаушы мен – А. Е.).

	Осы айтылғандарды Е. Бекмахановтың сөзімен салғастырсақ: «Тарих рецеппен жасалмайды. Оқиғаларды бағалағанда біз нақты тарихи жағдайларға, қолдағы бар деректерге сүйенуіміз керек. Не нәрсенің де мәнін түсінуге бастайтын кілт сол», – дегеніне қалтқысыз сенесің. Біздіңше, жазушының басты табысы – сол кілтті табуында. Тауып қана қоймай, деректерге жүгініп, бойына қан жүгіртуінде деген ойды сол жиында сөйлеген зиялы қауым өкілдері жарыса айтыпты.

	«Осы күнгі шерлі тағдырыма мен уақытша сәтсіздік деп қараймын. Еңсемді түсірмей, бостандыққа шығар күнді арман етіп, өзіңмен қайта табысар сәтті асыға аңсаймын. Өмір сүруге құштармын. Туған елім мені аяусыз жазалады. Отаныма пайдалы қызмет етер, қыруар еңбектер берер ең қызу, ең шабытты шағымда қанатымнан қырқылып қалғаным жаныма батады, амал қанша?!» – депті Алматыдан қызмет таба алмай, Ташкентке уақытша қоныс аударған жары Халима Адамбекқызына Шығыс Сібірдегі Бодайбо лагерінен жолдаған хатында тұтқын Бекмаханов (М. Сәрсеке. «Ермұхан Бекмаханов». – Астана: Фолиант, 2010. – 452б.). «Қиырдағы Сібірдің аяз сүрлеген қарын кешіп, мерзімімді өтеп жатырмын. Кесілген жазаның бітуіне әлі де 23 жыл бар. Қандай қиын ауыртпалықты кешпейін, қандай қатал жаза шекпейін, ақыр аяғына дейін өз Отанымның адал азаматы болып қаламын», – деген сөздер 1953 жылдың 4 қазанында Қазақстан КП Орталық Комитетінің бірінші секретары Ж. Шаяхметовке жолдаған өтінішінде жазылған.

	Романэсседегін өзекті желі Е. Бекмахановтың ғылыми зерттеулерінің кіндік қаны тамған қазақ жерінде қағажу көруі, әріптестерінің біртуар ғалымды жарға құлатуы бүгінгі оқырманды зор өксікке душар етеді. Ең ғажабы, өз елінде зәбір көрген білімпаз тарихшы ауыр жазадан ақталуға көмекті өзімен пікірлес болған орыс тарихшыларынан алған. Кітап авторы анықтаған шындық мынадай: 1954 жылдың қаңтар айының аяқ шенінде КСРО ҒАның Тарих институтының 12 ғалымы қол қойған арызды алып, КПСС Орталық комитетінің мүшесі А.М. Панкратова Н.С. Хрущевтің қабылдауына сұранып, дарынды қазақ тарихшысы Е. Бекмахановтың жалақор әріптестерінің жаласымен нақақтан сотталғанын, ал оның нағыз коммунист, Отан патриоты екенін төндіре айтып, бірінші хатшыдан қазақ ғалымының ауыр тағдырына ара түсуін өтінеді. Никита Сергеевич КСРОның бас прокуроры Р. Руденкоға телефон шалып, «Мына арызды мұқият тексер, сірә, ақиқаттан аттауға болмас...» – деген. Бір аптадан соң Бодайбо лагерінде отырған Ерекең Новосібір түрмесіне жеткізіліп, ілешала арнайы ұшақпен Мәскеуге әкелініп, 16 ақпан күні қылмысынан ақталып, Бутырка түрмесінен бостандыққа шыққан. Келесі күні академик ұстазы сыйға ұсынған бір қалта қаржыға мұздай киініп, өзін тасқамақтан суырып алған 12 орыс тарихшысымен «Арагви» мейманханасында бостандыққа шығуын тойлаған. Медекең осы жайттарды да тәптіштеп жазып, шындықтың ешқашан да тұтқында қалмайтынын паш етеді...

	Біздіңше, «Ермұхан Бекмаханов» ғұмырнамасы – Медеу Сәрсекенің деректі жанрдағы аса қомақты табысы. Романның бас қаһарманы аса жоғары лауазымды республика басшысына жолдаған хатында: «Мен сол даңғаза дүрмектің көк тиынға татымайтынына кәміл сенімдімін. Жылдар өтер, қызуқандылар сабасына түсер, сонда барып жұрт біздің өткенімізді сергек көңілмен таразылар», – депті. Бұл болса өз ісінің ақтығына сенген адамның жүрек тебіренісі. Асыл текті Ермұхан Бекмаханов елу жастың өріне шыққанда, 1966 жылы, лагерьде өршіген ауыр науқастан опат болған...

	* * *

	Оқырман назарына ұсынылып отырған Медеу Сәрсекенің

	«Таңдамалы шығармалар» жинағы – қазақ прозасындағы ғылымифантастикалық, деректі хикаяттар және ғұмырнамалық романэсселер жанры бертінде туса да тез тарап, биік деңгейге көтерілуінің айқын белгісі. Қазақ оқырманы бұл үлгіні сүйсіне қабылдар деген үміттеміз. Осынау әдеби мұрамыз рухани игілікке айналуына жол ашса игі!..



	Арап ЕСПЕНБЕТОВ,

	филология ғылымдарының докторы, профессор, Семей, 2005-2014 жылдар





Notes


	[←1]

	Алжир елінің арабша атауы, «аралдар» деген ұғымның баламасы





[←2]

	Дұрысы землемер, геологтарды бұрын біздің халық осылай атаған.





[←3]

	Құп болады – французша





[←4]

	Ғапу етіңіз – бұл да, сол тілде





[←5]

	Республика картасынан қанша үңілсеңіз де, оқырман қауым, Кенді өлке атты жер атауын таба алмайсыз; бірақ жоғарыда біз нұсқаған жөнжөбаны есте ұстап, іздер болсаңыз – бұл өлкені тауып алу қиын емес. Сондайақ Кенді өлкенің әкімшілік бас қаласын да, әдебиетте ертеден қалыптасқан дәстүрге сай, сәл өзгертіп, Өскен деп атадық.





[←6]

	Геологиялық термин: бірнеше облыс, иә ауданды қамтитын барлау аймағы





[←7]

	Ескі славяндар дінін һәм рәсімін жақтаушылар, дәстүрінде ешқашан да қырынбай өмір сүреді…





[←8]

	Жоғары сапалы «Посольская» арағы





[←9]

	Француздардан қалған дәстүрмен алжирліктер кеңсені бюро атаған





[←10]

	директор мырза, французша





[←11]

	инженер, бұл да





[←12]

	Сланец жынысы





[←13]

	Ең жоғарғы сапалы коньяк





[←14]

	Кеншілер қолданысында қуат деп кеннің қалыңдығын айтады.





[←15]

	Геологтар қауымы тегінде өздері зерттеген кен қабаттарын сыртқы пішін, нобайына қарап, нақ осындай қарапайым атаулармен белгілеуді рәсім еткен.





[←16]

	Геологиялық термин. Тау жыныстарының бірыңғай көлемде және біртекті болуы. Көбіне ол кен жинақталған жыныстарға бейімделіп айтылады.





[←17]

	Ойнамаймын, қатыспаймын деген мағынада, карта ойынының термині





[←18]

	Романның бастапқы қолжазба нұсқасында бұл кейіпкердің тумысын қазақ етіп бейнеленгенді. Алайда «Жазушы» баспасының бас редакциясының талап етуімен қазақ ғалымын орыс етіп өзгертуге мәжбүр болдым. Айтылған уәж – Кенді Алтайды зерттеуші профессор В.К. Котульскийдің кәсіби қателігін әшкерелейтін ғылыми әріптесінің қазақ болуы дұрыс емес деген сипатта кісі күлерлік талап қойылды. Бұл ойды Жазушылар одағының пленумында мінберден «шынайы бәлшебектігін» әйгілеп «көрсеткен» әдеби сыншылар еді. Шындығында, осы тарауда сөз болып отырған жаңа теорияны 19541960 жылдарда сомдаушы және соны кешеуілдеп жүрген барлауда іс жүзінде дәлелдеген, осы күнге кен беріп отырған Май және Малеев кеніштерінің (Кенді Алтайдағы қоры жөнінен ең алып кен орындары) ашылуына мұрындық болған білгір – Қ.И. Сәтбаевтың талантты ізбасары, ҰҒАның академигі Арықтай Қаюпов еді. Өз болжамын ол кісі КСРОның Жоспарлау комитетіне дейін жазып, бірақ әріптестерін иландыра алмаған. Ширек ғасырдан соң оның айтқаны іске асты. Жоғарыда аталған алып кеніштер қала іргесінен ашылды... Амал қанша, баспа талабын орындап, орыс ұлтының рухани діліне титтей де дақ түсірмейтін амал жасауға тура келді. Әлбетте, сөйткеніме қазірде өкінемін, амал не?!. – М.С.





[←19]

	Жатақхана, 80жылдар жастарының атауы





[←20]

	Балдан ашытатын кержактардың ішімдігі





[←21]

	Ауысым адамдарына міндет жүктейтін лездеме мәжіліс





[←22]

	Жер қыртысында тау жыныстары түзілген дәуір





[←23]

	 Бұл есімнің түп негізі гректің жеңуші деген сөзінен шыққан.





