	Лион Фейхтвангер

	Ағайынды Лаутензак





БІРІНШІ БӨЛІМ


	МЮНХЕН

	1931 жылғы мамырдың алғашқы сәрсенбісінде Оскар Лаутензак өзінің досы Алоиз Пранердің Мюнхендегі пәтерінде ауыр ойға батып отырды. Сонымен, ол тағы да тақырға отырып қалды, және де осында, Пранердің пәтерінде, қайтадан жасырына тұруға мәжбүр.

	Оның орындықтың арқалығына қалай болса солай тастай салған пальтосы еденге дейін сүйретіліп жатыр, үстел үстінде қалың қоңыр қағазға оралған бір нәрсе көрінеді, көр-жер салынған көне былғары чемоданын бөлменің ортасына тастай салыпты. Оскар Лаутензактың қалтасында осы үйден пана іздеуге мәжбүр еткен зат - Румфордштрасседегі екі бөлме үшін Лехнер ханымға берешек, бірақ төлей алмай жүрген жүз отыз төрт марканың чегі жатыр.

	Енді диванда жападан жалғыз отырысы мынау. Оның қалың қара шашының астындағы түсіңкі қабақты етженді әлпеті әлемтапырық, көңілсіз, жігерлі аузы жабулы, ашулы көк көздері қалың қара қастың астынан торыға қарайды. Ол осынау бөлменің тоғышарлық тұрмысын да, өзіне сәулесін шашып тұрған мамырдың мамыржай шуағын да көзге ілгісі келмейді.

	Көріпкел Оскар Лаутензактың қамығатын жөні бар. Ол міне, қырық екіге толды, ал үмітін жалғайтын сәтті істердің бәрінен мүлдем алыстап барады. Соғыс аяқталды, құнсыздану науқаны артта қалды, ендігі жерде мұның өнері ешкімге керек болмай қалды. Оскардың ісі оңбай қойғанына жеті айдың жүзі болды. Лашықтарда сөйлеп көрді! Жәрмеңкелерде сөйлеп көрді! Өзін мазақ еткен қара халықтың алдында да сөйлеп көрді! Ақыры мүсінші Анна Тиршенройт өзін осы бір қиындықтан алып шыққанымен, тіпті мұның бет - бейнесін сомдап, елге қайта танылуына ептеп жағдай жасағанымен, көз бояушы Алоиз Пранердің үйінде зерігіп отырып, оның жамандығы жоқ сияқты көрінгенмен, іс жүзінде уытты қылжағын тыңдау жанға батады - ақ.

	Бәлкім, қалай дегенмен де кемпірге соққан дұрыс болар ма еді?

	"Кемпір" деп отырғаны Анна Тиршенройт - мына көз бояушы Алоиз секілді қайдағы бір дарынсыз пенде емес, елдегі мүсінші. Және де ол Лаутензактың адам аярлық мүшкіл жағдайын қайдағы бір қағытпа сөздермен бетке басып жатпайды. Рас, ол өзінің адам төзгісіз қаталдығымен кісінің жынына тиеді; өзінің тас мүсіндей отырысымен-ақ, міз бақпайтын ірілеу келген бет бейнесімен - ақ келген жұмысыңды, алға қойған міндетіңді -өз бет-бейнеңе жетіп алуыңды міндетті түрде есіңе салады. Жасқану деген жоқ, бетің бар, жүзің бар демейді.

	Ол орнынан бұртия қозғалып барып, қағаздың орауын ашты. Онда Тиршенройт ханым қоладан жасаған, аумайтын өз бейнесі жатқан болатын. Ол досының қызметшісі, ұрысқақ Катарина кемпірден шеге мен балға сұрады, ал анау оған бұлқан-талқан болғанмен, мұның өз бейнесін қабырғаға іліп қоюына амалсыз көнгендей болды. Сосын өзінің етженді әрі күтімді ақ саусақтарымен металдың бетін сипап қойды. Оскар осы бейнесін көрмесе тұра алмайды, ал Алоиздың бөлмесінде ілініп тұрған осы бет-бейненің жапсыру арқылы жасалған көшірмесі мұның қасында көк тиынға тұрғысыз зат.

	Оскар бірнеше қадам кейін шегінді. Ол бұған мың рет барлай қараған шығар, қазірде оны жаңа көргендей қадалып түр. Осы масканың арқасында келер ұрпақ оның ішіне не бүгіп жатқанын білетін болады. Ал егер мұны қазіргі замандастары түсіне алмаса - обалдары өздеріне. Қожайын әйел байқап қалып қайдағы бір пәтерақы үшін шу шығарып жүрмесін деп әр жолы үйден жасырынып қашу осындай аса дарынды адам үшін масқара емей немене! Бірақ ол бұған емес, дәуірге жабысқан масқара.

	Оскардың достары оның басын Цезарьдің басына теңесе, ал дұшпандары сайқымазақтың басына теңегісі келеді. Ал өз пікірі бойынша, Анна Тиршенройт сомдаған бет-бейне қандай нұр шашып тұрса, өз жүзінен де сондай нұр төгіліп тұратындығына сенімді. Әрине, кейбір жаны сірі, өзгермей келе жатқан жат әдеттен аман да емес шығар. Бірақ оның бәрінен құтылады. Өзінің кейбір жалт етпе қылықтарынан тыйылып, бар өнерін телепатияға салуға Тиршенройттың алдында сөз бергелі бері ол көп жетістіктерге қол жеткізді. Сол антынан айнымағанына міне бір жылдан асты. Және де одан бас тартпақ емес. Ол өзінің шын бет-бейнесіне жеткенше талпына бермек.

	Бұған көп адамдар сенеді, бұған әр түрлі қалалардағы көп ақыл - қайрат жұмсамай - ақ жаулап алған әйелдер ғана емес, - олардың мойындағандарында не түр дейсің, тәйірі, -жоқ, оған өзінің бауыры Ганс та сенеді, ал Ганс дегенің - тасемен, ештеңеге нандыра алмайсың.

	Оскарға өзінің досы, ақылды әрі ешнәрсеге сенбейтін көз бояушы Алоиз Пранер де сенеді. Бірақ ең бастысы - бұған мүсінші Анна Тиршенройт кемпір сенеді.

	Осы сенімін ол мұның бет-бейнесіне сомдаған екен. Бет-бейне Оскардың ішкі әлемін дәл бере білген және одан шығармашылықтың туа бастағанын көзі бар адамның бәрі көреді. Әңгіме қандайда бір сұрықсыз телепатия туралы болып отырған жоқ. Бетке ғана қалқып шығатын шындық - Оскар көкірегінде буырқанып жатқан қуатты өзеннің әлсіз жылғасы ғана. Өйткені ол, барлық өнердің көзі бола алатын ұлы өзен, нақ осы Оскардың ғана жүрегін қақ жарып ағады. Оскар ерекше түйсіктің иесі, оның кеудесіне Сократтың "демоны" , философ Каснер "физиогномикалық түйсік" деп атаған бірегей қабілет қонақтаған.

	Рас, бұл шығармашылық құпия дарын ақылы шолақ көрерменнің аузына сала салатын шығарма дәрежесіне дейін өсе қоймаған.

	Бірақ Сократ артына қандайда бір "шығармасын" қалдырып па еді? Оның кеудесіне тек "демон" ұялады; оның "демоны" белгілі қалыпқа түсе қойған жоқ. Бұған, Оскарға көкірегінде шығармашылықтың ұшқыны бар екендігін білудің өзі жетіп жатыр. Ол лапылдап жанған кезде, суреттеуге тіл жетпейтіндей рахатқа бөленеді. Әйелмен жақындасу мұндай рахатпен салыстырғанда - айтуға да тұрмайтын құмарлық ғана. Оның алдында жетістік, даңқ, махаббат дегендерің - түк емес. Жүрегінде шығармашылықтың оты жоқ адам бақыт дегеннің не екенін ұға алмайды.

	Әйтсе де, ол сырттай жетістікке де қол жеткізеді. Ол неғұрлым қиналған сайын, арманы да соғұрлым батыл да тойымсыз бола түсті, және қашан да орындалумен болды. Оскар Баварияның Дегенбург қаласындағы діни гимназияда оқып жүрген бала кезінің өзінде-ақ туған қаласын жаулап алуға бекінді. Сосын, оны гимназиядан қуып шыққан кезде, - ол екі рет екінші жылға қалдырылған, - Оскар Мюнхенді жаулап алуға ант берді. Ал енді, Мюнхенді жаулап ала тұрып, одан қайта айрылып, тағы да тақырға отырып қалған кезде, ол Берлинді және бүкіл Германияны жаулап алмайынша көңілі көншімейтіндігіне ант беріп отыр. Алоиз Пранер оны қанша әзілдеп қағытқанымен, ол тағы да қалқып шыға келді, бұған өзі күмәнсіз сенеді.

	- Бұл менің мызғымайтын шешімім, - дейді ол тісінің арасынан сыбырлап.

	Оның көкшіл өжет көзі бет - бейненің қоладан жасалған әлпетіне қадалып қалыпты. Ол оған кірпік қақпастан қарайды, өтінгені де, қорқытқаны да, арбағаны да болар; тап қазір оның өзі де тас мүсінге, жансыз бет-бейнеге айналғандай. Осылайша ол минут бойы өз бейнесінің алдында мұқалмас жігері бар адамның кейпіне түседі.

	Сосын, әбден қалжыраса да, сергіп қалған сыңаймен бүгінгі болмысқа, ел арасында "Калиостро" атанған көз бояушы Алоиз Пранердің асханасына оралады.

	Келесі күннің таңында жоғарыда аты аталған Алоиз Пранер дастарқан басында өзінің досын күтіп отырды. Кешегі ойын кеш аяқталды және ол оралған кезде Оскар жатып қалған болатын. Серейген ұзын бойлы әрі ап-арық Алоиз дастарқан басында шүңгіл көзді, биік қабақты және әжім торлаған ер мұрынды қасқа басын табақтың үстіне төндіре отырып, опыра ішіп-жеп, тынымсыз күйсеп отыр. Түрінде сұс бар. Бірақ бірде кіріп, бірде шығып дастарқан жасап жүрген кәрі Кати оның торығудан аман екенін жақсы білетін еді. Өкінішке орай, Пранер мырза өзінің ескі досы әрі тұстасы әлгі бір дөрекі, оңбаған, үйсіз-күйсіз қаңғыбас және жолы болмайтын Лаутензак мырзамен кездескеніне сонша қуанды. Және Кати қателеспеген екен: Пранер мырза Оскармен кездескеніне шынымен қуанғанды. Өзінің ап-арық ақ саусақтарымен нанға бірде шошқаның сүр етін, бірде ірімшік араластыра отырып, ол өзінің жан досының жынына тиетін әзіл - мысқылдарын тұнжырай отырып ойластырады.

	Иә, бірі Калиостро атанған көз бояушы Пранер, екіншісі көріпкел Лаутензак - бір-бірін тауып қосылған жұп. Әрине, Оскар - қаңғыбас, кер жалқау, суайт, мансапқор, қызғаншақ, сенімсіз - бір сөзбен айтқанда, адамда болатын жаман әдеттің бәрі оз бойынан табылатын сұмырайдың өзі. Алайда жүрегінде кей-кейде жылт ететін оты да бар, Алоиз Оскарсыз өмір сүру дегеннің не екенін түсіне қоймайды.

	Он алты жыл бұрын, соғыстың екінші жылы, Пранер Оскармен Шығыс майданында кездесті. Оны Лаутензак бір көргеннен-ақ арбап алғандай болды және Алоиз сол сиқырға мұрнын тескен өгіздей еріп жүре берді. Ол кезде Алоиз ефрейтор еді және батальон жанындағы поштаның цензоры болып қызмет атқаратын; хаттар арқылы ол тылда болып жатқан анау-мынау жаңалықтарды елден бұрын біліп отыратын. Осы арада Оскар оған бір қызғылықты ұсыныс айтады: Алоиз жағымды жаңалықтар жазылған хаттарды сәл кідірте тұрсын, ал Оскар бұл кезде әлгі жаңалықтарды хат иелеріне суға қарағандай соғып отырады да көріпкел екендігін дәлелдейді. Осындай қызметтен сөзсіз түсіп түратын пайдадан, әрине, Алоиз да құр қалмайтын болады.

	Пранер келісімін берді, бәрі де ойлағандай болады, олар ешнәрсенің жымын білдірмейді. Оскардың ерекше қабілетіне бастықтар жағы да назар аудара бастайды және әскери биліктің көмегімен достар тылда қайырымдылық кештерін өткізеді, әрі түскен пайда қайырымдылық мұқтаждықтарға жұмсалып отырады. Осылайша олардың достары майданда жоқшылық көріп, қырылып жатқанда, бұлар тылда алаңсыз өмір сүреді. Сол кезде бұларды осындай бірлескен баукеспелік, өзара ауыз жаласушылық жақындастырған еді.

	Ұзақ жылдарға созылған достықтың кезінде олар қанша рет керіспеді - санап болмайды! Қазір де, әсіресе Оскар "Варьетемен" қош айтысқалы бері, олардың бірін-бірі жеті әкеден бері сыбамайтын сағаттары жоқ. Бұл оларға ауадай қажет, ол екеуінің де жанын рахатқа бөлейді. Және Оскар өзінің асқақ міндетін қаншама аспандата мақтағанымен, достардың бір сахнада, бір жерде қандайда бір адам нанғысыз нөмірмен көпшіліктің аузын аңқайта отырып қайта табысатыны даусыз.

	Ақыры Оскар да келді. Тұп-тура Алоиз жорамалдағандай, ол құдды осы үйде және осы үйдің иесінің ақшасына тегін тұруға келісім бергені үшін Алоизға зор жақсылық жасаған адамның кейпімен менменси, міндетси кірді. Бүгін Оскар өзін өте-мөте оспадар ұстады. Ол Алоиздың ірімшігін де, жұмыртқасын да, сүрлеген етін де бүйрегі бүлк етпей сыпырып салды, сондай-ақ оның майлы печеньесін, үй иесіне қасақана қыр көрсете отырып соғып алды.

	Сондықтан іштей ыза болып отырған Алоиздың Оскарға тигізе айтылатын әңгімеге көшкеніне таңдануға болмайтын еді. Асықпай жаны ашитын адамның кейпіне түсе отырып ол:

	- Ал, бауырың не істеп жүр? — деп сұрады.

	Оскар оз бауыры Гансты жақсы көргенмен, Пранер мырза оны өлердей жек көретін. Оскардың, ең болмаса кейде адам қызығарлықтай қылықтары қылаң беріп қалатын, ал Ганс Лаутензакқа келсек, ол нағыз арсыз, жексұрын әрі қылмыскердің өзі болатын. Оның айлакерлігі сонша, осы күнге дейін ешнәрсесін айғақтау мүмкін болмай келсе, ал қазір қанша бұлтақтаса да тұзаққа түсіп отыр. Берлинде Франц Видтке деген біреу өлтірілген-ді, енді оны өлтірген Гансйорг Лаутензак екені дәлме-дәл анықталып отыр. Ганс бұл істің саяси астары бар, көз жұмған адам маған саяси сипаттағы араздықпен қастандық жасамақ болды, сондықтан қорғану үшін атып салуыма тура келді деп ақталуға тырысып бақты. Бұл оның саяси қуатты партиялардың біріне, ұлттық социалистерге немесе, былайша айтқанда, ұлтшылдарға қосылғандығынан айтқан сылтауы еді. Осы бір жиіркенішті хикаядан оны аман алып шығуға бар күштерін салған да солар болатын, бірақ одан нәтиже шықпаған сыңайлы - осы жолы ол тап желбезектен іліксе керек. Айыптаушы жақ кісі өлтіруге Карфункель - Лисси деген жеңіл жүрісті әйел себеп болған, ал әлгі марқұм Видтке Ганс Лаутензактың жолын кеспек болған деген дәлелді пікірден қайтпаған. Қалай болған күнде де қазір Ганс Берлиннің тергеу түрмесінде отыр, ол осы бір даулы былыққа белшесінен батыпты, әңгіме өмір мен өлім туралы болып отыр және Алоиз Пранердің Ганс турасында әңгіме қозғалса, Оскардың жанды жеріне тиеді деген жаман ойы негізсіз емес еді.

	Ол жаңылмапты - Оскардың менменсіген жүзінен мардымсудың ізі де қалған жоқ.

	- Менің Ганс туралы хабар-ошар алмағаныма екі аптаның жүзі болды,- деп сырғыта салды Оскар, - бірақ оның соңғы хаты өте жігерлі болатын.

	Алайда Алоиз мұндай жағымсыз әңгімені шолақ қайтара салғысы келмеді.

	- Қазір Ганстың орнында болмағаныма да мың мәрте шүкір, - деді ол, осынша былыққа ортақтас адамша көлгірсіген қалпы қолындағы бұрама тоқашын асықпай - саспай алдындағы кофеге матыра отырып; бұл арықша келген адам алдына келген астың бәрін күйсей беруден жалықпайтын, бірақ сонда да бойына шыр бітер емес.

	Оскар досының сөздерін түксие отырып тыңдады. Мұндайда бәрінен дұрысы - үндемей құтылу. Ақыр соңында Алоиз бұл туралы әңгімені доғарды. Біраздан соң ол өзінің адамды ығыр қылатын әңгімесімен Оскарға тағы да тиісе бастайды - "Варьетеге" қайта орал, Гансқа қатысты айтылған қағытпа сөздердің қарымын сонда ғана қайтара аласың деп мыжымаса не қылсын.

	- Мен түсінемін, Оскар, - деп бастады әңгімесін Алоиз бір минуттан соң, рабайсыз ұзын мойынды кісі күлерлік қасқа басын қайғылы адамдай салбырата отырып, - саған жаға қоймас, бірақ мен сенімен тағы да бір рет әңгімелескім келеді...

	Сонымен ол ескі әуенге қайтадан оралды. Оскардың осынша кедейлікпен өмір сүруіне не жетпей жүр. "Варьетеге" неге қайта оралмасқа? Өзімен, Алоизбен жұптаса отырып қандай да бір көрермендерді қырып салатындай қызғылықты көріністі неге дайындамасқа? Оскар осындай сұрақтардың дәмін тата отырып рахатқа бөленгендей болды. Ол досының аузынан мұның табандап отырып көнбей қоюы өз өмірін өзгертуге деген қастандық - бұл оның өзінің ерекше дарынын таза күйінде сақтап қалу жолындағы құрбандығы деген сөздерді ынта қоя отырып тыңдайды. Ол досының ешбір бүкпесіз ақтарыла сөйлеуіне мүмкіндік берді және тек сонан соң ғана мұздай сыпайы мысқылмен жауап бере отырып, бүл ұсынысты қабылдай алмайтынын айтты. Өзінің миссиясының ерекшелігін, көзбояушылықпен айналысамын деп жүріп бойындағы дарынын жоғалтып алуы мүмкін екендігін көлденең тартты. Дарынының құпиялары туралы біраз көйітті.

	Алоиз ақырын ғана ішінен күліп отырды да, бара-бара көңіліне сыймаған соң жұқа ерінді аузының барлық ақ тістерін де, алтын тістерін де ақсита қарқылдай күлді.

	Бұл күлкіге Оскар өзімен жұптаса отырып нөмір дайындауға Алоиздың неге құштар болып отырғанын білетінін айтып жауап берді. Бұлардың бірлесе өнер көрсетуі Алоиздың қызметіне жоғары сипат берген болар еді; мұнсыз, Оскарсыз, ол өз өмірінің аяғына дейін сайқымазақ секілді дәрежеден әрі аса алмай өткен болар еді.

	- Ал дегенмен, - деді ақпейілмен Алоиз, - егер мына сайқымазақ болмаса, Оскар қазір, мәселен, көшеде қаңғып қалар еді.

	Олар осылайша, түбегейлі әрі бірін-бірі жемір сөздермен тұздықтай отырып тәжікелесіп алды. Бір-біріне бұдан өзге жаңалық айта алмады - екеуінің арасында мұндай қақтығыстар қанша рет қайталанбады дейсіз, сондықтан бірін-бірі әбден біліп алған-ды.

	Қабырғада бет-бейненің астында отырған бұлар сәлден соң шаршаңқырап барып орындарынан тұрды. Бет-бейне Оскардың жынына тиеді, - ол мұның барынша күш жұмсауын талап еткендей ылғи да көзін қысып қойып тұрғандай көрінеді, - сонымен қоса ол өзінің ұлы мақсаттарды жүзеге асыру үшін жаралғанын мақтан етеді. Ал, Алоиз болса, - нағыз хайуан, - ақыры мұның жаңа көрсетілім дайындауға көнетін сәтін күтіп насаттанады, сонымен бірге Оскардың әлі де келісім бермей келе жатқанына, өз "данышпандылығын" сатпағанына риза, өйткені осының өзі-ақ Алоизге алдағы уақытта да досын қасарыспа мінезі үшін мақтан тұтуға мүмкіндік береді.

	Ақыры екеуі де титықтап әрі жандары жай тауып барып таусылмас текетіресті тәмамдады. Біраз уақыт болып қалыпты, бірақ үстел үстінде таңертеңгі астың қалған - құтқаны әлі күтіп түр. Достар біраз бой жазып, түскі асқа тәбеттері артқан кезде оралу үшін сыртқа шықты.

	Мүсінші Анна Тиршенройт сағатқа қарады. Үш минутсыз он. Ол Оскардың онда келуін өтінген, оған әлдебір жаңалықтарды хабарламақ.

	Оның қарыздарынан қашып, үйінен безіп кеткенін және Пранердікіне барып паналағанын білген соң, Тиршенройт ханым жаңа қадамдар жасауға бекінді. Міне, енді, оның неге қол жеткізгенін сұрап, емен-жарқын әңгімелесудің реті келді.

	Етженді, ірі денелі әйел креслода отыр; ірілеу келген бет-әлпет, тарбиған мұрын, сәл шаршаңқы қойкөз, оңа бастаған жирен шаш. Әлденеге алаңдаушылықтың табы осы әлпеттен білінеді. Анна Тиршенройт әлі алпысқа толмаған әйел; былайғы жұрт оның дарыны шарықтаған кемел шақта екенін, шығармашылық биікке енді шыққанын айтып мақтаныш етеді. Бірақ олар нені білуші еді! Бұл болса кемпір, өмір өтіп кетті, өмір сүру де қиын болды, өзіңмен де, өзгемен де алысуға тура келді; өзіңмен де, өзгемен де күресу жеңіл болған жоқ. Енді қалғаны тек шығармашылық және ұлындай жақсы көретін мына Оскар, ол бейнебір кемерінен асырсаң төгіліп қалатын сыры жұмбақ ыдыс секілді.

	Бөлмеге күннің жарығы молынан құйылып тұр, кемпірдің азалы жүзін торлай бастаған терең әжімдер анық көрінеді. Терезеден ағаштар сығалайды - үйді қоршап тұрған шағындау ағылшын саябағы бар. Әйнектелген есік текше тастарға қарай бастайды, одан кейін үлкен ағаштары мен бұталары қаптаған көк шалғын, ал одан әріректе - бұлақ. Мынадай, қаланың тап ортасында өзіңді ауылда жүргендей сезінетінің қызық, қаланың қарбалас өмірі қайтқан теңіздей алыстап кеткен.

	Сағат оннан сегіз минут өтіпті. Анна Тиршенройт әлі күтумен отыр, жүрген кезде сүйенетін таяғы креслоға сүйеулі тұр. Кемпір әбден шаршай бастаған, алға қарай еңкіштене береді. Әдетте Тиршенройт ханым дұрыс әлде бұрыс істегенін қатесіз сезетін. Ал қазір ол Оскарға жақсылық істегеніне сене алмай отыр. Ақыры өзара кеңесіп болған соң, профессор Гравличек жанашырлық кейіппен жымиып қойды, ал Гравличек дегенің ақылды әзәзіл

	Міне, Оскар келді. Ол өзінің доғаша иілген қалың қастың астындағы қаймықпас көкшіл көзді жігерлі жүзінен ұстамдылық пен табандылықтың берік нышанын байқатпақ болатындай. Тиршенройт ханым оған көмектесуге бекінді.

	- Міне, сен де келдің, - дей салды ол барынша қарапайым үнмен.

	Бірақ Оскар өзін бейнебір сабақтан қашып кеткен оқушыдай сезінеді. Тап қазір кемпір одан сен неге маған келмей, Алоизға барасың деп сұрасыншы - Оскар не деп жауап берерін білмей сасар еді. Бала кезінде бірдеңені бүлдіріп қойғанда да ол тап осылай қамшысын қолына қыса ұстап, қаһарын төккен қалың жирен мұртты әкесінің алдында қорыққанынан қалш-қалш етіп тұрар еді.

	- Мен профессор Гравличекпен сөйлестім, - деп бастады Тиршенройт ханым. - Олар айлық жалақысы екі жүз елу маркалық тұрақты жұмыс тауып беруге әзір.

	Әйел ауыр күрсініп алды; бұл күрсіністің сыры демікпеде ме әлде мына айтқан хабарында ма - неде екенін Оскар түсіне алмады. Профессор Гравличек өте құрметті ұйым, Психологиялық қоғамның президенті, ондай адаммен жақындасу деген Оскардың түсіне де кірмейтін. Оны жұмысқа тарту туралы әңгіме бұдан бұрын да бірнеше рет қозғалған болатын; алайда Гравличек - оңай адам емес және өте тақуа - мұндай іспен басын қатырғысы келмеді, оған қоса Оскар да оған аса ұнай қойған жоқ. Ал егер Анна Тиршенройт профессорды иліктіре алған болса, онда бұл жерде бір сырдың бұғып жатқаны анық. Екі жүз елу марка, егер Оскардың қызметі Психологиялық қоғамға айына үш реттен аспайтындығын назарға алсақ - әрине, аз айлық емес. Қолына мұнша ақша түсе қалса, пәтерден қуыламын - ау деп қам жемейтін болады, Тиршенройт пен Алоиздың алдында тәуелді болатын қорлықтан да құтылады.

	- Бірақ саған, әрине, толығымен "психологтардың" қарамағында болуыңа тура келеді, -деп түсіндірді Тиршенройт ханым. - Егер сен оқта-текте жеке адамдардың ортасында қайтарымсыз тәжірибе өткізіп тұрамын десең, Гравличек қарсы бола қоймайды. Бірақ ол сенің ақша үшін телепатиямен айналысқаныңды қаламас еді. Өзінің сөзімен айтқанда, олардың "ақжүректіліктері" сенің алдын ала болжам жасамауыңа кесірін тигізеді.

	Солай деңіз, деп ойлады Оскар, міне гәп қайда жатыр. Егер бұл келісімге қол қоятын болса, онда Алоиз ойластырып жүрген жоспарлар біржолата келмеске кетті дей беріңіз. Оның бәрінің де: ақшаның да, атақ-абыройдың да, сенсациялық жетістіктердің де, көпшілік мойындауының да басына су құйылды дей беріңіз. Онда мұның есімі, арнайы журналдарда көп болса үш айда бір аталады да, ал оның тамаша дарыны туралы ғалымдардың шағын тобы ғана білетін болады.

	- Сен енді ешкімге тәуелді болмайсың, - деген Тиршенройттың бәсеңдеу шыққан дауысын естіді ол. - Сенің бұдан былай өз кітабыңды қолға алуыңа мүмкіндік туады, - деп сөзін жалғастырды әйел - Мен жуырда туған күніме сыйлаған қолжазбаңды тағы да бір рет қарап шыққанмын. Тәп-тәуір, өте құнды кітап туғалы тұр.

	Кемпір өз қабырғасымен кеңескендей, бұған көз қырын да салмастан сөйлеп отыр.

	Бірақ қазір кітап туралы да оның ешқандай оқушы тартпайтын "Телепатияның ғаламат күші және оның шектелуінің шегі" деп аталатын атауын да еске салудың қажеті жоқ. Ол жалпы жаратылысынан бір нәрсені дәлелдеп жатқанды жаратпайды. Солай бола тұрса да бұл конспекті де ол кемпірдің зорлығымен мүлдем дүдәмалсыз тезистерді қағазға түсіруге өзін мәжбүрлей білген еді. Нағыз телепат, деп жазады ол осы тезистерде, басқалардың пікірін жұрт ойлағаннан гөрі дәлірек және толығырақ болжай білсе керек. Осындай қабілетке ие болған адам әдетте иландыру қабілетіне де ие болады. Жақсы телепат әрқашан жақсы гипнозшы да бола алады. Алайда телепат аруақтарды шақыруға, келешекті болжауға қабілетті дегенді ескі нанымға жатқызбау қате болар еді. Осының бәріне қабілеттімін деп мәлімдегендердің қайсысы болмасын - шарлаған.

	Осы тезистерді нақ қазір еске салу Оскарға ұнай қоймайды. Ол әлі Алоиз санасына сіңірген арман жетегінде болатын, оның көз алдына мұның асқан қабілетіне қайран қалған адамдардың шат көңілді жүздері елестейді, ол шатырлай соғылған алақандардың дыбысын естиді. Бірақ сонымен қатар, оның мұндай арманмен біржолата қоштасу керектігі және профессор Гравличектің ұсынысын қабылдау дұрыс болатындығы айдан анық. Қоғаммен келісім жасау арқасында жүргізілетін өмір, әрине, бұл үшін ең дұрыс жол Ақырында әйтеуір өз қабілетін дамытуға мүмкіндік туады.

	- Рахмет сізге, Тиршенройт ханым, - деген өз дауысын естиді. Ол оның қолын алып құшырлана қысады. Кемпір мүсіншінің сыншыл көзімен бүл қолға барлай қарайды және жібергісі келмейді, өйткені оның бет-бейнесін сомдағаны секілді осы қолды да сомдаған өзі ғой. Бұл аппақ, күтімді, шебер, топ-толық әрі қиянатшылдың қолы.

	Ал бұл кезде Оскар бұл әйелдің өзі үшін тағы да аса қиын әрі маңызды іске барғандығын ойлап тұр еді.

	- Сізге профессор Гравличекті көндіру оңай болмаған шығар? - деп сұрады ол.

	- Иә, оңай болмады, - деп келісті Тиршенройт ханым Оскарға қарамастан.

	- Бұл үшін не беруіңізге тура келді? - деп сұрады ол төтесінен: өзінің де қанша тұратынын білу керек қой.

	- Өзімнің "Философымды" беруге тура келді, - деп кемпір де бүкпесіз жауап берді.

	Оскар әдетте "Философ" тұратын жерге көз тастады. Үйге кіріп келген кезде-ақ ол бөлмеде бір өзгерістің болғанын байқаған болатын, енді түсінді - бар өзгеріс төменгі сөренің босап қалғандығында екен.

	Ол қоладан құйылған мүсін болатын. "Философты" сатып алғысы келгендер көп болды, бірақ Тиршенройт ханым өзінің осы туындысын өте ұнататын еді және оны ешкімге бергісі де келмеді. Оскар текшенің үстінде тұрған "Философтың" сұлбасын көріп тұрған сияқтанды; қадала қарап еді - жоқ, әншейін елес екен.

	- Ал мүсін үшін Гравличек қанша төледі? - деп сұрады ол, оның тенор деп аталатын жұмсақ үні қысылып шықты.

	- Маған бұдан да жоғары бағалаған адамдар кездескен, - деп жалтара жауап берді Тиршенройт ханым. - Дегенмен ол да тәп-тәуір ақша төледі, - дегенді асығыс қыстырып қойды кемпір.

	Анна Тиршенройттың қолы ашық, Оскардың бұған талай рет көзі жеткен-ді, ол бұған ешкімнің алдына жалтақтамай үш-төрт жыл емін-еркін өмір сүре алатындай жәрдемақы тағайындай алар еді.

	Бірақ оған оның өте қаталдығы мен тәлімгерлігі жол бермейді және оның пікірінше мұндай жәрдемнің Оскарға пайдасы жоқ. Жоқ, мұндай оп-оңай әрекетке ол бара алмайды, одан да бұған тұрақты жұмыс тауып берген жөн, соның арқасында аз да болса тыныстап алуға мүмкіндік туады. Сонымен, Анна Тиршенройт қиындығы мол соқтықпалы жолды таңдады, өзінің тәуір көретін мүсінін құрбандыққа берді.

	Кемпірдің мұны жоғары бағалайтындығына Оскардың іші жылып қалды. Оның асыра бағаламағандығын әлі талай рет ісімен дәлелдеп беретіндігіне өзі де сенімді. Ендігі жерде, барлық тіршілігін өзінің дарынын ұштай түсуге мүмкіндік туып тұрған кезде, ол өзінің табиғи бет-бейнесін көрсете алады, кітап жазады, онда тек өзіне ғана мәлім "Телепатияның ғаламат күші" туралы жан-жақты әңгімелеп беретін болады.

	Осындай темірдей берік шешімге келген соң, ол, Гравличекпен алдағы келісімшартқа қол қойылатындығына байланысты, бұрынғыдай жалтақтамастан Анна Тиршенройттан қарыз сұрады. Егер ол бұған алдағы алатын айлығының шамасына сәйкес, екі жүз елу марка бере түратын болса, ол Алоиз Пранермен бірге тұратын азапты өмірден құтылып, өзінің Румфордштрасседегі тып-тыныш пәтеріне қайта оралар еді.

	Тиршенройт ханым сұраған сомасын берді.

	Ол Габельсбергерштрассеге бірден жетті. Алоиз Пранердің келуін күтпестен, өз заттарын асығыс буып-түйді.

	Ескі пәтеріне қайта оралды. Қожайын қатын Лехнер жүгіріп келіп, ескі қарыздарын төлемесе, үйге кіргізбейтіндігін айтып байбалам салды. Бұл оған ақшаны салтанатты түрде тапсырды. Сосын, егер "психологтармен" шартқа отыра қалғандай болса, бірнеше жылды тыныш өткізуге болатын өз үйіне асықпай жайғаса бастады.

	Тозығы жеткен чемоданын ашып, өзімен бірге ала кеткен киім-кешектерін, үйде киетін лыпаларын шкафқа қайта салды. Бәрінен бұрын астары жібек ақшыл көк курткасы мен соған түстес туфлиін орналастырды. Мұны оған құрбы қыздарының ішіндегі ең сенімдісі, ісмер Альма сыйлаған болатын, енді ойлап отырса, ол байғұсқа жөнді көңіл аудармаған екен. Содан кейін сөредегі басқа кітаптармен қатар Сведенборгтың томын қайта қойды; оны Алоиз оқысын деп ала шыққан-ды, бірақ беті ашылмаған күйі қайта келді. Ақырында, қалың қоңыр қағазға оралған буманы ашты, одан өзінің бет-бейнесін шығарды да қабырғадағы қоңыр дақ көрінбейтіндей етіп орнына қайта іліп қойды.

	Осының бәрін бітірген соң, ол креслоға жайғасты да өз бөлмесін барлай отырып ойға шомды. Гравличпен шартқа отыруға бел байлап әрі соған байланысты өзінің сыртқы жетістіктері жөніндегі арманынан бас тартқаннан кейінгі жерде, ол өзінің шағын патшалығына қайта оралғандай сезінді.

	Мейлі бұл бөлме қораш - ақ болсын, бірақ мұндағының бәрі оның болмыс тіршілігімен ажырамастай байланысты. Мынау жазу үстелі. Ол - Дегенбургтегі ата-анасының үйіндегі жиһаздардан қалған мұра, Оскар оны сақтап қалды.Бұл үстелдің басында бір кездерде муниципальдық кеңестің хатшысы, өзінің әкесі Игнац Лаутензак отырған болатын; осы үстелдің басында отырып алып, ол кішкентай Оскардың мектептегі күнделігін ерінбей тексеретін, бүл оның ұлының нашар оқығаны үшін келесі жылға қалдырылғандығын айғақтайтын күнделік еді; мұны сабап алу үшін әкесі тап осы үстелден орнынан тұра бергені әлі көз алдында. Қабырғадағы мынау сурет - алабажақ рамкаға салынған олеография, онда басына тәж киген Екінші Людвиг Бавардың отырғаны бейнеленген, күміс сауытқа оранған тұлғалы кісі; маңдайындағы көгілдір суда жүзіп жүрген аққу көзді арбайды. Оскар Лаутензакқа бүл өмірдегі қуаттылықтың үлгісіндей, қиялдағы ертегідей -өмірге ұмтылыстың сипатындай көрінетін; ол үшін бүл арман, мұрат, дем беруші тылсым құдірет сияқты көрінетін. Бұдан бөтен қабырғада өзінің бет-бейнесі ілулі тұр, бұл оның "менмін" дегізетін Платондық идеясы, бірақ әуелі оған жетіп алу керек, оған өзі сөз берген.

	Ақырында, төртінші қабырғаға келсе, ол бос тұр, ешнәрсемен безендірілмеген. Алайда бұл бос орынның оның ішкі әлемі үшін алатын орны бет-бейнеден еш кем емес. Өз қиялы бойынша Оскар оған суретті кілем, гобелен іліп қойған-ды. Оскар бала кезінде бүкіл Дегенбургтегі ең бай адам, нан сатушы Луис Эрентальдың үйінде бірнеше рет болған; кішкентай Фрациске Эренталь деген қыз мектептен қайтқан кезде жолдың біраз бөлігін Оскармен бірге жүріп өтетін және бірде ұялшақ, бірде өзімшіл түсініксіздеу бала оның назарын аударған болатын; сол қыздың байлығы шалқыған ата-анасының үйіндегі қабырғада осындай кілемнің ілулі тұрғанын көрген. Онда барынша әдемі киінген салт атты жігіттер мен бикештер бейнеленген. "Бұл соңғы фламанг дәуірінің түпнұсқасы" деп менменси түсіндірген-ді Эренталь ханым. Сол гобелен бала Оскардың жадында керемет байлық пен асқан жетістіктердің рәмізіндей болып мәңгі сақталып қалыпты, ал ішкі бір дауыс бір кездерде өз үйіңді осындай масаты кілеммен безендіру сенің де тағдырыңа жазылған деп сыбырлап тұрғандай еді; езінің бейнесі ішкі міндеттерін еске салғандай, мына бос тұрған қабырға да сол бір биік мақсаттарды еске салып тұрған-ды.

	Өзінің қайта табысқан бөлмесінің қақ ортасындағы креслода жайғасып отырған заматта оны айнала қоршаған арман мен қиялдың сұрқы осындай еді.

	Қызғылт жүзін жирен сақалы көмкерген Профессор Томас Гравличек есіктен кіріп келе жатқан Оскарға қалың әйнекті көзілдірік астындағы шуақты кішкентай көздерімен барлай қарады.

	- Отырыңыз, - деді ол. Бұл өтініштен гөрі бұйрықтай болып естілді.

	Гравличектің өзі төбесіне дейін кітап қойылған үлкен қараңғы кабинеттің ішінде ергежейлідей ғана көрінді. Оскар әдетте осы ергежейлінің богемдік күлкілі диалектін, оның қайдағы - жайдағыны шатып отыратын көп сөзділігін мысқылдап қалудан қашпайтын еді. Бірақ Оскар, сонымен қатар, алдындағы рабайсыз кең креслода бейнебір жабысып қалғандай болып отырған шүйкедей кісінің аса қу, табанды әрі қауіпті адам екенін де білетін. Профессор ешуақытта, - ауызша да, жазбаша да бұған ашықтан-ашық қарсы шыққан емес, бірақ Оскар өзінің ішкі дүниесіндегінің бәріне: дарыны ғана емес, бүкіл болмысына Гравличек күдікпен қарайтынын сезетін.

	- Мен Тиршенройт ханымнан сіздің тиімді ұсыныстан бас тартқаныңызды естідім, -деп сөз бастады профессор бірқауым үнсіздіктен кейін; ал "Варьете" театрының сізді азғырғаны рас қой. Жарайсыз, жарайсыз, - деп мақұлдады ол. Бірақ оның шіңкілдек даусы мен Оскарға қадалған мысқылды көзқарасы бұл мақтауды кекесінге айналдырды.

	Әдетте Оскар сөзден тосыла қоймайтын, бірақ қазір не айтарын білмей қалды, жауап бере алмады. Ол түксиген қалың қара қастың астындағы өзінің жасқанбайтын көкшіл көздерін Гравличекке кектене қадаумен ғана шектелді. Бұл ергежейліге ешқандай әсер еткен жоқ. Тек қана ала кеуім бөлмеде қалың әйнекті көзілдірігінің жалт-жұлт еткені байқалып қалды; Оскардың көзқарасын ол жеңіл, тіпті тілектестік мысқылмен ғана қарсы алды. Екеуінің арасында үнсіз диалог жүріп жатқан-ды. Оскар: "Сен әлі менің өзің ойлағаннан гөрі үлкендеу іске қабілеттілігімді мойындауға мәжбүр боласың" деп тұрғандай. Ал ергежейлінің көзқарасы бұған: "Жарайды, құлыным. Сенің неге қабілетті, неге қабілетсіз екеніңді бес саусақтай білемін. Мені алдай алмайсың. Сен бар-жоғы қалыптан шамалы ғана ауытқыған шектеулі адамсың" деп жауап беретіндей.

	Және үнсіздік адам төзгісіз халге жеткізген кезде ергежейлі естірте сөйлеп былай деді:

	- Сіз "Варьетенің" сахнасына бұдан былай шықпайтын болып дұрыс істегенсіз, Лаутензак мырза. Әрине, телепатия деген - ойландыратын іс және ондай құбылыстарды бақылап көру де қызғылықсыз емес. Қалың көрерменнің алдында өнер көрсете отырып, басқаның ойын таба білетін адам, тәрізі, жаман таппаса керек. Бірақ бұдан оның құдай берген дарыны зардап шегеді. Мен, әйтеуір, жұрт алдында өнер көрсеткен телепаттардың ішінен әсершілдікке еліктемеген ешкімді де көре алмадым, ал мұндай әсер қуушылық сізді табиғилық пен ақжүректіліктен айырады. Егер ол өзінің тәжірибесіне "өнерді" , алдын ала құрылған болжамды енгізетін болса, қандай көріпкел болғаны? Онда оның біреудің ойын оқығанында не қадір қалады? - Профессор шәкіртке тәлім үйреткендей ғибрат айтты. Осынша данышпандықты тыңдауға мәжбүр болған Оскар өзін қорланғандай сезінді: профессор мұны жерден алып, жерге салып тұр ма деп ойлап қалуға болар еді.

	Алайда ол бұл адамға тойтарыс беруге бата алмады. Гравличек әпербақандау, кісімси беретін адам болатын және өзінің ешкіммен сыйыспайтын қылығынан кафедрадан екі рет шығып кетуіне мәжбүр болды. Дегенмен ол оккультизммен шектесетін парапсихология саласының ірі маманы саналатын. Оскар оның эрудициясы мен беделін мойындамай тұра алмайтын еді.

	Гравличек шидей жұмсақ саусақтарымен креслоның қос жақтауынан ұстады да, ауыр отырғышпен қоса Оскарға жақындай түсті және оған бейнебір тәжірибе жасайтын қояндай немесе ерен қабілет иесіндей барлап қарай бастады, оған қоса Оскарға ол кекесінмен қарайтындай көрінді.

	- Тиршенройт ханым маған сіздің кітап жазбақ ойыңыз бар екенін айтқан еді, - деп шіңкілдек үнмен сөзін жалғастырды ол, богемдік диалектісін араластыра. - Көптеген телепаттар кітап жазған - бірақ жазғандарының бәрі түкке алғысыз сандырақ болып шықты. Бұл мырзаларға кейде бөтеннің ойын оқудың сәті түседі, бірақ көріп отырғанымыздай, өз ойларын саралауға келгенде шатаса береді. Бәлкім, бұл жерде мәселенің мәні, телепатиялық қабілеті бар адамдардың сол қасиетті асыра бағалайтындықтарында ма деп ойлаймын. Егер сіз осыдан сақтансаңыз, егер сіз бәрін адалдықпен әлі көлгірсімей жазатын болсаңыз, Лаутензак мырза, онда сіздің кітабыңыз пайдалы болып шығуы мүмкін.

	Телепатияға сенбеушілікпен Оскар талай рет кездескен. Профессор Гравличектің теориясы бойынша, көріпкелдік қасиет - артықшылық емес, кемшілік. Ол мұны адамзат дамуының неғұрлым ерте сатысындағы ескіліктің сарқыншағы деп есептейді. Аппендикс пен копчик секілді адамда оның ақыл-санасы әлі дамып жетілмеген ауыспалы кезеңнен қалған көптеген атавистік қабілет, ақылдың ырқына көнбейтін қажетсіз инстинктер, алдын ала сезу қабілеті сақталған. Көріпкелдің сын көзімен ақылға салуы, профессордың ойынша, тым әлсіз, телепаттың ақыл-санасы гипертрофияланған саналы сфераның ағынына шыдай алмайтын сияқты.

	Мұндай теорияны ұстанған адаммен айтысудан ешқандай пайда жоқ болатын. Сондықтан Оскар тек түңілген адамның түрімен қасын таңдана көтерді де, көзін профессордан тайдырып әкетті.

	Тап осы кезде оның көзі бөлменің қараңғы бұрышында жатқан "Философтың" қоладан құйылған мүсініне түсті. Неткен мерездік! Міне, сол қарғыс атқыр профессор өзінің алдында отыр, өзінше білгірсіп, намысыңа тиетінін қайтерсің; өте пайдалы істі қолға алғаны Оскардың арқасында емес пе. Таусылмайтын қызыл соз Оскардың ашуын келтірді.

	- Айына екі жүз елу марка төлеуге дайын адам, - деді ол, нысанаға доп тиетін сыпайы кекесінмен, - сол адамға оз пікірін ашық айту құқығын сатып алып отыр, оның басқа былықтан айырмасы болмаса да.

	Алайда ергежейлі жирен сақалымен тек жайыла күлді де былай деп жауап берді:

	- Сыпайы ғылым деген болған емес, жарқыным. Ғалым үшін де, - ол мырс етіп күлді, - телепаттың аты ... телепат.

	Дөрекілікке ақылды адам сыпайылықпен жауап берсе керек-ті.

	- Біз қалай болғанда да өйтіп-бүйтіп келісе жатармыз, профессор, - деді Оскар, барынша жұмсақ сөйлеуге тырысып және келіскен адамның кейпімен жымиып қойды. -Материалдық дүниенің білімпазы мен аса дарынсыз емес телепат болсақ - жаман болмағаны, жұмыс жүреді ғой деп ойлаймын.

	Оскар әлгіндей құлаққағыстан соң, Гравличек ақша мәселесіне қарай ойысар деп үміттенген. Келісімшарт оған ауадай қажет еді, әсіресе аванс қажет болатын. Алайда профессор ештеңе айтпады және ыңғайсыз үнсіздік қайта орнады.

	Әлде әңгімені осы тақырыпқа қарай бұру керек пе? Оскардың кеудесінде кенет Алоиздың ұсынысы хабар бергендей болды және сахналық даңқ жөніндегі адыра қалған арман қайта қозғалды. Жоқ, ергежейлінің осынша оспадарлығынан кейін, Оскар келісімшарт туралы жақ ашпақ емес. Одан да тілін тістегені артық.

	Сонымен, я бұл, я профессор бұл мәселені қозғамаған соң, Оскар "Философқа" соңғы рет көз тастады да, түк бітірместен шығып кетті.

	Бірнеше күннен кейін Оскар Берлиннен жеделхат алды. Бауыры Ганс, немесе Гансйорг, -ол, "жаңа Германияның рухына сай" өзін осылай атайтын, - өз ісіне байланысты тергеу аяқталғанын әрі бостандыққа шыққандығын және бір күннен соң Мюнхенде болатынын хабарлапты.

	Бауыры туралы сөз қозғаған адамдардың қайсысының алдында болмасын, әсіресе Алоиздың алдында, Оскар өзінің бауыры саяси тартыстың кесірінен өзінің қарсыласын қорғанамын деп абайсызда өлтіріп алыпты деген пікірден айныған емес. Бірақ ой түбіндегі сезімі Гансқа қарсы қозғалған істің әділдігін мойындайтын: әлгі Карфункель -Лисси деген әйел, тәрізі, тапқан табысын Ганспен бөлісіп жүрген, сондықтан ол жолына көлденең тұрмақ болған суретші Виткені атып өлтірген. Оскар Ганстың мүшкіл халін, мына құрып кеткір теріс айналған дүниені ойлаумен түнімен ұйықтамайтын.

	Енді міне, істің оңға басқанын хабарлаған жеделхатты оқыған соң, жеңілдеп қалды. Егер Оскар өмірде бір адамды жақсы көрген болса, ол, сірә, осы інісі Ганс болар.

	Ал, Оскардың өзіне келсек - шабытты, көріпкел, бірақ мүлдем қарапайым, нағыз Парсифальдің өзі және мына қатыгез сыртқы дүниеден түк хабары жоқ. Ганстың тым оралымсыз Оскардан айырмашылығы, фактілерді тез тексереді, оларды өмірдегі қалпында өзгеріссіз алады, сеніммен шабуылдайды. Ол Ганс екеуі бірін-бірі толықтырып отырады.

	Жеделхат таң сәріде келді, Оскар тұруға бет алған болатын. Оның жағдайға қарай ыңғайлана қоятыны бар, сондықтан Гансқа тағдырдың оң қарағанының құрметіне, үстіне жарасымды көкшіл ақ курткасын, аяғына сонымен түстес туфлиін киді. Міне, енді ол жаны жай тауып креслода отыр, таңғы сәуле терезеден құйылып түр, Оскардың салмақты басы креслоның арқалығына шалқайған әрі бұл бас інісі туралы үмітті ойға толы.

	Иә, бұлар қай жағынан да: "орфикалық, параметрлік, тереңдік" жағынан да бір-бірімен ажырамастай байланысты. Бұлардың бір-біріне деген байланысы Дегенбургте, алдымен халықтық мектепте, кейіннен діни гимназияда оқып жүрген ерте кезден-ақ қалыптасқан. Олар бір-біріне шалқандай жабысып өсті, иттей таласып қалатын күндері де аз болмады. Неше түрлі жүздеген қулықтар мен қатыгездіктерді бірге жүзеге асырды, сыбайлас ретінде де бірге қимылдады және бірін-бірі сатып жіберген кездері де болды, бірақ ақырында бәрібір табысып кететін. Бірін-бірі айтпай түсінетін. Адамның аузынан шықпайтын неше түрлі намысқа тиетін сөздерді аяусыз, жанды жерлеріне тигізе айтатын. Әйтсе де тумысынан дін дегеннің не екенін білмейтін Ганс, Оскардың бойындағы құпия сезімталдықты, даралықты қадір тұтатын, ал Оскар болса Ганстың өмірге бұлтарыссыз әрі сеніммен қарайтын шешімділігін бағалайтын. Және, әгәрәкім, екеуінің біреуінің басына бұлт үйіріле қалса, екіншісі оны құтқарып қалу үшін қолындағының бәрін беруге даяр тұратын.

	Сондықтан тап қазір, Оскар інісі туралы ойланып отырған сәтте, оның жүрегінде жылылық пен бауырмалдылықтың ізгі нұры құйылғандай еді. Гравличекке келісімшарт туралы әңгіме қозғаудан әуелі ішкі сезімі, сонан соң құдай сақтаған екен. Ганстың материалдық жағдайы қандай, ақшасы бар ма, жоқ па - Оскар ол жағын білмейді. Бір нәрсенің беті ашық: Ганс бостандыққа шыққан мынадай жағдайда "психологтармен" келісімшарттың бұларға қолбайлау болатындығы анық еді. Ол нені қолға алу керектігін Ганспен бірге ақылға салып отырып шешетін болады. Және, әрине, ергежейлінің екі жүз елу маркасына келісімшарт жасаудан гөрі маңыздырақ бір нәрсе ойлап табатындарына сенімді.

	Оскардың назары Бавария королі Екінші Людовигтен - бет-бейнеге, бет-бейнеден - бос қабырғаға ауды. Ганс бостандықта және ендігі жерде ол өзінің батыл үмітін іске асыруға бір табан жақындай түспек. Ол өзінің кітабын жазып қана қоймайды, ол енді гобеленді де сатып алады, әлемдік даңққа да бөленеді.

	Екі күннен кейін кешқұрым Оскар әлгінде ғана Берлиннен келген пойыздың вагондарын көзбен тінтіп перронда тұрды. Міне, "Балақай" да шықты. Ол перронға жүктерін ала шықты, және қайдан дейсіз ғой, - жұмсақ вагонның жайлы купесінен! Ганс Оскарға бұрынғыдан гөрі әлсіздеу көрінді, жақ сүйектері қушиып, еріндері де жұқара түскен, бірақ жайыла күлгені баяғыдай - бүл енді сыбайлас адамдардың өзіне-өзі риза, ойнақы, сенімді, ешнәрседен тайынбас, айлакер күлкі еді. "Батылын қара, нағыз көкжал, жеңісіне мақтанады, - деп ойлады Оскар. - Иә, арықтығы мен түрменің азабына қарамастан, балақайдың сағы сынбапты" .

	- Келгенің мұндай жақсы болар ма! - деп қайталай берді Оскар. "Балақайдың жазғы, ашық түсті пальтосы да жап-жаңа әрі жұмсақ вагонмен келгені мынау ... Қарай гөр өзін!"

	Ганс "Кайзергофқа" тоқтағанды жөн көрді. Бұл тәп-тәуір қонақ үй, арзан да емес. Оскардың бауырының іскерлігіне деген ризашылығы арта түсті. Қонақ үй қол созым жерде болатын, олар қаланың кешкі қым-қуыт тіршілігін, көңілді у-шуын аралай отырып жаяу тартты.-Ал, сөйле, - деді Оскар асықтырып, - айтатын жаңалығың көп шығар.

	- Бар деуге де, жоқ деуге де болады, - деп жауап берді Ганс; ол көшенің дабыр – дұбырынан асып түсу үшін, қатты дауыстап сөйлеп келеді; оның оқта-текте өктем үні естіліп қалатын ащы даусы болатын. - Оны өзің де жақсы білесің, көріпкелсің ғой, - дейді ол Оскардың қытығына тимек болып. - Мен сені қатты сағындым, - деп сөзін жалғастырды ол әңгіменің ауанын өзгертпестен және мұнысы шындық еді.

	Кей кезде сенің сүйемелің қандай керек болды десеңші, әсіресе жаныңды қоярға жер таппай қысылған кездерде.

	- Мен оны сезгенмін, - деп жауап берді Оскар бар шынымен. - Дәлірек айтқанда, біліп жүрдім, - деп қайталады ол

	Олар қонақ үйге дейін жүріп келді. Ганс жақсы номер берулерін сұрады, келімсектердің кітабына қол қойды. Заттарын ішке кіргізді. Балақай ең қажет деген заттарын шығарды да жуына бастады. Оскар да осында еді, інісінің арса-арса болған денесін көргенде кенет көңілі босап кетті.

	"Құр сүлдері қалған екен" , - деп ойлады ол

	Ганс жуынып болғанша сөз таусылмады. Ганс енді ашығын айта бастады. Нацистік партия үшін жағдайдың бірде олай, бірде былай ауытқыған кездерін суреттеп берді.

	- Бірақ іс қаншама насырға шапқанымен, - деді ол, - мен қалайда ақталып шығатындығыма сендім. Партия өз дегенін істейтіндігіне күмәнім болған жоқ. Ақыры, ол мені алып шықты.

	- Тым кішіпейіл бола бермесеңші, - деді Оскар, - партия кез келген көк атты үшін жанын салмайтын шығар.

	- Әрине, - деп қуаттай түсті Ганс, қызарып кеткен денесін

	- сүлгімен ысқылап жатып, - әрине, менің еңбегім де бар, байланысым да бар. Проэль мені ескерусіз қалдырмайды. Манфредпен арадағы достығымыз бұрынғыдан да нығая түсті, - деп түсіндірді ол мақтанышпен және мұны айтқанда арсыздықпен қулана жымиып қойды; оның дөрекі даусы судың шолпылынан да асып түсті.

	Партияның штурмовиктер жасағы деп аталатын өз әскері бар, ал әлгінде Ганс айтқан Манфред Проэль сол армияның штаб бастығы.

	Ағайынды екеуі кешкі асты номерге алдырып ішті, Ганс әңгімесін жалғастырды. Ол нацистік партияның қаһарманына, маңызды адамына айналыпты. Ол Мюнхенде тұрақтамақ, партияның қаражатымен өмір сүретін болады әрі соның тапсырмасын орындайды. Жаңа пальто мен жұмсақ вагонның сыры сонда.

	Әңгіме бүгінгі өмірдің ағысына қарай ойысқан кезде, Оскар ненің қалай екенін түсіне алмай шатаса бастады, ол үшін інісінің айтқандарын бірден сіңіре қою қиындау еді. Демек, Балақай әлгі бір қауіпті істің зардаптарынан құтылып қана қоймай, одан өзі пайда тапқан болды ғой. Оскардың өзі болса сыртқы жетістіктерімен мақтана алмайды, тек ішкі бұлқыныстарының өсе түскені байқалады. Бауырының әлгіндей әңгімелерінен кейін мұның бәрі солғындау естілді. Сондықтан ол Оскарға қарап ойланып қалды да мәселені төтесінен қойып:

	- Жарайды, сонда сенде пети - мети деген болып тұра ма? - деп сұрады.

	Оскарды сұрақтан гөрі осы жаргон ашуландыратын еді.

	- Табылады, - деп жауап берді ол тым төмендегісі келмей,

	- Румфордштрасседегі бөлмемді өзім төлеп тұрамын.

	Сосын Ганс ертең "Кроне" циркіндегі үлкен партия жиналысында өзін фюрерге таныстырмақ екендіктерін және мюнхендік партия мүшелерінің құттықтауларын қабылдайтындығын айтып берді. Манфред Проэль мұны фюрермен таныстыру үшін Берлиннен ұшып келмекші. Ол жерде, әрине, Оскар да болуға тиіс. Осының бәрі Оскарға қатты әсер етті.

	Ол бауырының жетістіктеріне шын жүрегімен қуанды, бірақ жуынып жатқан кездегі тырбиған ап-арық денесі көз алдынан кетпей қойды: осынша азап шеккен інісінің аш түлкідей жүдеген түріне ол қазір де көз салып отыр. Түр - тұлғасы келіскен Оскар ешнәрсеге қол жеткізе алмай жүргенде, Ганстың осынша биікке көтеріліп кетуін түсінудің mi қиын. Тәрізі, құдай беретін адамына аямай береді деген рас екен-ау, осындай бір нақылды мектепте жүргенде естіген.

	Ганс жатып ұйықтағысы келді, бірақ сонда да болса бауырын жібергісі келмей:

	- Кетпе. Қасымда біраз отыра тұршы, - деп өтінді. - Мұнысы тап бір жас кездеріндегідей болып шықты. Оскар оның тілегін жерге тастай алмады.

	Ал Ганс кереуетке жатқан бойда рахаттанып есіней бастады.

	- Олардың анау Моабит түрмесінде кереуеттер қабырғаға қағылған, - деп түсіндірді ол. - Жату үшін алдымен түсіруің керек. Онша жаман төсек-орын деуге келмес, казармадағыдай, бірақ ашығын айтсам, өз басым онша үйықтай алмадым. Есесіне енді демалатын болдым, - деді ол рахаттана керіліп. - Мына кереует те жаман емес сияқты, жалпы бұл жаман қонақ үй емес. Әрине, қалаған болсам, "Жылдың төрт мезгілі" тәрізді бай қонақ үйге тоқтауыма болар еді. Бірақ Ганс сияқты көрнекті партия қайраткерлерінің жұрт көзіне түсе бермегені дұрыс қой.

	Оскар інісі ұйқыға кеткенге дейін отыра тұрды. Ал өзі болса, Румфордштрассеге оралған соң, Ганстың бас айналдыратын жетістіктерін ойлап, көпке дейін ұйықтай алмады. "Балақайда ақша бар, ол бірден байқалып тұр, партия оның аш жүруін қаламас. Тек бәрі жақсылықпен аяқталса екен" - деп ойлады Оскар, бауырына деген қызғанышын қамқорлығымен бүркемелеген болып.

	Гансль баяғыдан - ақ өмір сүруді біледі. Оның есесіне ылғи қауіп-қатерге тап болып жүреді. Соғыс кезінде Гансль Польшадан Германияға алып кеткен қайдағы бір роялға байланысты процесс те жақсы хикая болған жоқ. Құпия тірліктерін Гансль өзінің "Прожектор" газетінде әшкерелегендердің бірі оны баукеспе, жемқор деп айыптағаны білген адамға масқара болды емес пе? Қазіргі ісі де оңып тұрған жоқ, қазір орындап жүрген партияның тапсырмалары Оскарды мазаландырмай тұрмайды. Осынша көп шығынды партия, әрине, бекерге шашып жатқан жоқ. Ганс тәуекелі көп қатерлі істермен айналысып жүрген тәрізді.

	Сонымен, Балақайды енді Гансйорг деп атайды. Ол Оскардан өзін бұдан былай осылай атауды қиыла өтінді. Ол жалпы солтүстікке тән таза германдық сөздерге үйірлеу жүреді, өзіне ұнаса Гансйорг бола қойсын. Бірақ Дегенбургтен шыққан кішкентай Гансль анадай дардай есімді алып жүре алар ма екен?

	"Кроне" циркінде өтетін, Адольф Гитлер шақырған үлкен жиналысқа беттеген Лаутензактардың машинасы баяу жылжып келеді. Тұс - тұстан асыққан адамдар, барлық жерлерге полицейлер қойылған. Жер бетіндегі ауаның өзі алдағы болатын оқиғадан толқып тұрған секілді. Нацистік партия соңғы сайлаудың өзінде-ақ екінші орынға шыға алды: оның тарту қуаты барған сайын күшейіп келеді.

	Осыдан бір ай бұрын Оскар оған кіруге талпынып көрген болатын. Бірақ кешігіп қалыпты, кіргісі келетіндерде қисап жоқ, сондықтан партия басшылығы мүшелікке қабылдауды уақытша тоқтата тұруды жөн көрсе керек.

	Ганс ағасына өзімсіне ұрсып келеді. Оскар осындай маңызды істен ылғи шет қала береді: қазір ұлтшылдар партиясының мүшесі болу оңай емес. Бұған тағы да өзінің, Гансйоргтың, күш салуына тура келеді. Әрине, ол дегеніне жетеді. Оскар қабылданады. Егер Оскар өз бетінше әрекет етсе, ол билетті кейінгі номермен алар еді де, оның партияға өтуінен пәлендей пайда бола қоймас еді. Міне, Гансйорг осындайда керек, ол Оскардың ертерек берілген номермен мүше болуына көмектеседі. Осы арада Оскардың мырс етіп күлгенін көрген ол: - Маған сенуіңе болады. Сенің бауырың партия жағынан қателесе қоймайды, -деп сендірді.

	Оскар қарсы болған жоқ, алайда онша нана қоймағандығы түрінен көрініп тұр еді. Ганс қанша жылпос болғанмен, бір кездегі қалпынан аса қойған жоқ, ол баяғы пайдақор саудагер, делдал, пәлеқор баспасөздің қызметкері. Енді жоғары ақы алатын саяси агент болғысы келеді. Әйтпесе оның: "Сенің бауырың партия жағынан қателесе қоймайды" деген сөздерін қалай түсінуге болады? Жоқ, бұл жерде Балақай тағы да бөсіңкіреп кетті білем.

	Бұлар партия басшылары жиналған залға кірген кезде Ганстың бекер мақтанбағанына Оскардың көзі жетті. Ол өзінің Гансы, кішкентай ғана Ганслі, Дегенбургтен шыққан ұсақ шенеуніктің, муниципальдық кеңестің бұрынғы хатшысының, марқұм Игнац Лаутензактың ұлы осынау салтанатты жиынның басты назарында болғанын өз көзімен көрді. Германиядағы ең ықпалды партияның көсемдері оның жанына топталып жүрді, оны құттықтаушылар, жақынырақ танысқысы келетіндер көп екен, кейбіреулер ағымдағы саяси проблемалар туралы оның пікірін білуге тырысып, кішіпейілділікпен сұрақтар қояды. Оскар аң-таң болды да қалды.

	Алайда Оскарды өз бауырының осынша биікке көтеріле білгендігі ғана емес, Балақайдың сол қошеметтің бәрін өзіне лайық көретіндігі таңғалдырды. Ганс тіпті де қысылып -қымтырылған жоқ, ол осынау ақыл жетпейтін болмыстың ортасында өзін суда жүзген балықтай еркін сезінді. Бұдан былай Оскар оны "Гансль" емес, "Гансйорг" деп атауға тас бекінді.

	Мұнымен қоймай, Гансйорг бауырмал да болып шықты. Оскар өзінің түр-тұлғасымен, ашық жүзді ірілеу тұрпатымен көзге бірден түсетін еді, сондықтан партия басшыларының көбі жаңа тұлға осы шығар деп ойлаған. Бірақ Гансйорг оған намыстану былай тұрсын, керісінше, жолым болғандықтан партияға анау-мынау қызмет еткенім болмаса, мұның жанында мен түк емеспін дегендей, бауырын алға сала берді. Ал Оскардың бойында партияға өте қажет болатын туа біткен таңқаларлық дарын бар еді, тап осындай дарын белгілі жағдайда фюрердің бойында да бар болатын. Осындай сөздерді естігенде Оскар ақылдылық көрсетіп, үндемей, өзін бұрынғыдан да көрнекті ұстауға тырысады.

	Жиналғандардың арасында Оскар бір ғана адамды - белгілі актер Карл Бишофты ғана таниды. Карл Бишоф көпшілік арасында көңілді абыр - дабырмен ерсілі-қарсылы жүйткіп жүр; ол кірген бөлменің бәрі бірден театр сахнасына жиналады. Ол Оскардың қолын ерекше ықыласпен қысып - қысып қойды. Өзінен бірнеше рет сабақ алған бұл Лаутензак дарынсыз болмай шықты, бірақ жалқау болатын, қарапайым сөздің өзі трагикалық ямбаға ие болатындай, әрбір қимыл қасыңда қатар тұрған адамға айтылғандай эсер қалдыратын болымсыз еңбекке ерінетін, ал білген адамға ұлы актердің міндетінің өзі осында емес пе. Рас, Лаутензак, Карл Бишоф шәкірттерінің ішіндегі ең үздігі - Адольф Гитлер секілді, сахнада емес, тек қана өмірде әрекет етеді, дөрекі болмыс сахнадан гөрі дарын мен шеберлікті әлдеқайда аз талап етеді.

	Гансйоргтың ең жақын досы, тәрізі, Оскар жүзін газет беттерінен жиі көріп жүрген адам -нацистік партия армиясы штабының бастығы Манфред Проэль болса керек. Гансйоргтың оған деген қатынасында жағымпаздықпен қоса, көз қысу тәрізді жақындық та байқалып қалатын, бір қызығы, анау бұған қарсы болмастан, күліп қойып жүре береді. Манфред ІІроэль аласа бойлы, жып-жылтыр, күтімді, қызғылт жүзді әрі аздап тола бастаған адам. Оның доп-домалақ басы, жалтыраған төбесі және ашықтау қуақы көздері бірден есте қалады. Форма жараса кетеді екен. Ол Оскарға жұп - жұмсақ, бірақ қарулы қолын ұсынды.

	- Ә ... Ә ... демек, біздің Гансйоргтың бауыры сіз болдыңыз і ой, - деді ол - Гансйорг сіз туралы маған коп айтқан.

	Сөйтті де ол Оскарды айналдыра қарай бастады. Оскар болса Манфред Проэльдің әлгі сөзін қалай түсінерін білмей қиналды. Тәрізі, осы бір ықпалды мырза мен Гансйоргтың арасында достық қатынастан да жақын араластық болғаны сой, сондықтан ол Оскарға да сондай жылылық көрсетуге тырысты. Дегенмен, көзге қарапайым көрінгенмен, оның бар болмысынан қандайда бір пасықтық сезіліп тұрды. Ол осындағы басты тұлға және оны жасырғысы да келмей, елден ерекше көрінуге тырысады; ал Оскар болса Проэльдің ұлы істер үшін ғана жаралғанын иіскеп білді десе де болады. Бірақ, сонымен қатар, одан жамандықтың хабаршысы да есіп тұрғандай көрінді, және, Оскар үшін мұндай адаммен достық туралы ой қаншама тиімді болғанмен, ішкі сезімі онымен жақындасудан сақтандырып тұрғандай әсер қалдырды.

	- Мен Мюнхенге бәрінен бұрын сіздің бауырыңызды фюрерге таныстыру үшін келдім, -деп бастады сөзін Манфред Проэль. - Гансйорг менің сізді де фюрермен таныстырғанымды қалайды; егер сіз қарсы болмасаңыз, мен қызметіңізге дайынмын. -Осыны айтып, ол жымиып қойды және оның ашық түсті көздері Оскардың көкшіл күңгірт көздеріне көңілдене қарады.

	Сосын бәрі цирктің дөңгелек залына қарай ойысты. Оскар партияның өзін ең жақсы жағынан қалай көрсете білетіндігіне тағы да таңданбай тұра алмады. Бәрі де бір деммен өтіп жатты: қан қызыл матаның ортасындағы ақ шеңбердің ішінде қуатты да сұсты қара свастикалар, қоңыр жейделер, бойды балқытқан музыка, жан-жақтан естілген айқай-шу, герман көсемі фюрерді қарсы алу үшін "хайль" деп бар дауыспен рух бере айқайлайтын сәт қашан келер екен деп саптыаяқ толы сыраларын алдарына қойып отырған халықтың қомағай үміті.

	Міне, фюрер де келді. Тұп-тура Оскар екеуін Карл Бишоф үйреткендей ол бірден мінбеге тартты, басқышпен көтерілді және қаймықпас тұйық келбетпен өзіне қапысыз берілген жақтастарының сәлемін қабыл алды.

	Содан кейін кідірмей сөйлеп кетті және оның әбден жаттыққан үні залды да, жүректерді де жаулап алды. Оскар оған маманның көзімен қарады - өйткені оның да бойындағы бар дарын көпшілікті арбап алу ғой; шешеннің қимыл - әрекетінің бәрін ол кәсіптік қырағылықпен бақылап отырды. Фюрер секілді Оскар да бавар - богемдік шекаралық облыстан болатын. Фюрер сияқты Оскар да диалекті араластырмай әдеби неміс тілінде және неміс грамматикасының негізгі ережелерін бұзбай сөйлеуге қиналатын, өйткені фюрер секілді ол да мектептен қашып кеткенінде және неміс грамматик болатын, сондықтан білімнен гөрі өзінің ішкі дүниесіне сенетін.

	Қазір фюрердің сөзін тыңдай отырып, Оскар өзінің сол кезде дұрыс істегендігіне көз жеткізді. Әңгіме сөздердің грамматика заңы бойынша құрылғандығында немесе құрылмағандығында емес, және сөйлеген сөзіңнің мәні барлығында немесе жоқтығында да емес; адамдардың онсыз да жетпейтін ақылын емес, жүрегін жаулап алу керек. Істі шешетін сөйлеген сөздің мазмұны емес, оны айта білетіндігін, шешеннің өзін қалай ұстай білуі, өрелілік, бұлқыныс және даусының күндей күркіреуі.

	Оскардың алғыр түйсігі Гитлер сөзіндегі жекелеген техникалық деталдарды қармап қалды және оларын іштей мақұлдады. Бірақ Оскардың жүрегі жиналған топтың жүрегімен бірге соқты және бүл адамның мінбеде не туралы сөйлегеніне сыншылдық тұрғыдан әділ баға бере алмады. Шешен айтатын сөздерін өзі онша ойластырып алмаған екен.

	Ол қайдағы бір шыға алмайтын тұңғиыққа кіріп кеткен болатын. Сөйлеп болғанша сөйлеген сөздеріне өзі де сеніп тұрды. Сондықтан оған тобыр да сенді, Оскар да сенді. Әлгі адам албырттық қызулыққа беріліп кетіп еді, Оскар да, тобыр да албырттыққа берілді. Әлгі адам жек көрді, жиренді, қуанды - онымен бірге Оскар да, тобыр да жек көрді, жиренді, қуанды.

	Оскар бұл адамды жақсы көретін, оны анда, мінбеде тұрғанда басқалардан гөрі тереңірек түсінді. Екеуіне де интуиция, "коре білу" , басқаның жанына терең бойлау қабілеті дарыған. Бұл оларды - мінбедегі адамды да, залдағы адамды да бір адамға айналдырды. Гитлер - сөйлеуші, ал Оскар - тыңдаушы, әлде бәрі керісінше: Гитлер - тыңдаушы, ал Оскар - сөйлеуші ме? Оскардың алдында Гитлердің ең терең түкпірде жатқан құпиясы -тілегі мен ұмтылысы, оның меңіреу әрі долы күш-жігері айнадай ашылды.

	Бүгін Гитлер қаһарына мінген екен, ол өзінің жын - перісінен де асып түсті. Біреуді қорлады, қолды-аяққа тұрмады, біреуді жақтады, біреуді жер табандатты, біреуді күйретті. Ол жиналғандардың алдында жеңістің отты алауын жаққандай болды. Ал Оскарға бүл тек өзі үшін жасалып жатқандай көрінді. Бұл адам осының бәрін, - маңдайындағы тұлымы мен танауының астындағы қырма мұртынан тер аққанша, - Оскар үшін жасап, Оскар үшін терісіне сыймай ашуланып тұрғандай көрінді.

	Оскар осынау мінбеде тұрған адамға белгі беруі керек және оның да белгі бергенін көргісі келеді; міне, мұның да бет терісі тырысып, жанары тарылып барады, мұның да долданған көзі қозғалмастан ой шашып тұра қалды. Оскар ой тұңғиығына шомды, жігер-қайратқа мінді. "Әй, анау жоғарыда тұрған адам, - дейді мұның ерік-жігері, - қара, мен мұндамын. Сенің жетістікке қандай жанқиярлық еңбекпен жеткеніңді және сол жеңіс сені қалай рухтандырып тұрғанын мен басқалардан гөрі анығырақ ұқтым. Маған белгі бер. Менің саған қалай қарап тұрғанымды көрбекпен жеткеніңді және сол жеңіс сені қалай рухтандырып тұрғанын мен басқалардан гөрі анығырақ ұқтым.. ына шомды, жігер -қайратрылып барады, мұның да долданған көзі қозғалмастан ой шашып тұра қалды.ның " .

	Кенет Гитлер бір сәтке іркіліп қалды - мұны тек Оскар ғана байқады. Мінбедегі адам кенет залдағылардың ішінен біреуді іздеп тұрғанын байқады. Демін ішіне тартып Оскар Гитлердің көзқарасын аңдыды. Міне - бітті сауда. Ол Гитлердің жанары өзіне ауғанын жан-тәнімен сезді. Осы сәттен бастап бұл екеуі бір-бірінен көз алған жоқ. Гитлер құдіретті crescendo арқылы өзінен өзі асып түсті. Бұрқ-сарқ етті, ысылдады, гүрілдеді, шаңқылдады, жағымпазданды, мысқылдады. Және Оскардың жүзінде де осындай мысқылдау, жағымпаздану, жақсы көру құбылыстары пайда болды. Гитлер мен Оскар біріне-бірі керемет спектакль көрсетті.

	Жиналыстан кейін партия басшылары фюрермен Барерштрасседегі итальяндық шарап қоймасында кездесті. ІІроэль ағайындылармен бірге қолтықтасып келді де, партияның жаңа қалаулысын фюрерге таныстырды.

	Гитлер Гансйоргке бірнеше салауатты әрі жігерлі сөздер айтты, бірақ сол заматта оның жанары шеткеректе күтіп тұрған Оскарға ауды.

	Сосын Проэль оны да таныстырды.

	- Маған сіздің жүзіңіз таныс, - деді Гитлер. - Бет келбетіңіз келісті екен.

	Олар бір-бірінің қолын қысып, бір-бірінің көзіне ұзақ қарады. Үнсіз одақтасты. "Егер мені сататын болсаң, - деді фюрердің көзі, - өлдім дей бер. Ал егер сенімді боп қасымда қалсаң, онда менің тірегім боласың және олжамды сенімен бөлісемін" .

	Фюрермен кездесуден рухтанып шыққан Оскар інісін қонақ үйге дейін шығарып салып тұрып:

	- Жоғарыға бірге көтерілсек қайтеді? - деп сұрады.

	- Онда тұрған не бар екен? - деп сұраққа сұрақпен жауап берді Гансйорг әдеттегі әзілімен.

	Ол шаршап келді де бірден жатып қалды. Үстінде жасыл - сұр пижамасы бар. Оскар бала кезіндегідей оның төсегінің жанында біраз уақыт отырды. Гансйорг шамның бәрін сөндіріп, біреуін ғана қалдырды; Оскар жарыққа жақын жерде, ал Гансйоргтың кереуеті көлеңкеде. Оскар қараңғыда інісінің көздері жылтырап жатқанына еріксіз назар аударды. "Құдды бір жабайы аңның көздері сияқты" - деп ойлады ол Гансйорг кеш бойы бауырын жер-көкке сыйғызбай мақтанумен болған, ал қазір өзінен - өзі томсырая қалыпты.

	- Сен барып тұрған ақымақсың, Оскар, - деді ол намысына тие сөйлеп. - Егер мен араласпасам, шаруаң шалқайғалы тұр екен-ау, көріпкелдігіңмен не таппақсың? Тиршенройт ханым жасаған бет-бейнең жақсы-ақ қой, оған дау жоқ, бірақ адам тамақ жемей тұра ала ма! Ал бет-бейнең не береді? Егер бауырың көмектеспесе, сен мына көріп - келдігіңмен алысқа бара алмайсың.

	Бауыры бұған тигізе сөйлеуін көпке дейін жалғастырды. Алғашқыда Оскар төзімділікпен үнсіз тыңдап отырды, ақыры шыдамы таусылған соң:

	- Айтары жоқ, сен үлкен жетістіктерге қол жеткізіпсің, әлгі пәледен де құтылдың. Бірақ қайдағы бір Карфункель - Лисси үшін кісі өлтіріп, бопсалау туралы процестің батыры болу да мақтанарлық іс емес.

	Гансйорг қатты бір есінеп алды.

	- Саған мен осыны еске түсір деп пе едім, Оскар бауырым, - деп зілсіз қарсылық білдірді ол - Жасың қырықтың екеуіне келсе де, құдай саған ақыл бермеген екен. Баяғыда пастор Рупперттің сабағына қатысып, емтиханға дайындалып жүргендей сөйлейсің. Және қит етсе ақталып шыға келетін жаман әдетің бар. Бірақ, біліп қой: менің доңыздығым тоқсан пайыз болғанда, сен нағыз жүз пайыз доңыздың өзісің. Пфлейдердің бағынан алма ұрлағанымыз есіңде ме?

	Оскардың есінде. Алма ұрлауға итермелеген Ганс болатын. Оскар жоғарыға шығып, Ганс төменде күзетіп тұратын болып келіскен-ді екеуі. Ал Пфлейдер бұлардың үстінен түскен кезде, Ганс қожайынның келіп қалғанын бауырына хабарламастан тайып отырған. Пфлейдер Оскарды ұстап алып аямай сабаған. Осының бәрін Оскар әкесіне айтып барған, Ганс та сыбағасын алсын деп. Әкесі де оспадарлау кісі еді, Гансты аямай сойып салды. Ал Оскар сол жерде қарап тұрды; ол әкесінің жирендеу келген қалың мұрты едірейіп, көк шыбықпен шықпырта сабағанын ұмыта қойған жоқ, әкесіне шағым айтқанына өзінің сәл ыңғайсызданып қалғанын, ал мұны қысталаң кезде тастай қашқан Балақайдың да өз сыбағасын алғанына іштей айызы қанғанын да тап қазіргідей анық біледі.

	Осының бәрі оның жадында ұмытылмастай болып қалып қойыпты, әсіресе, содан бері ширек ғасырдай уақыт өтсе де Балақайдың мұны ұмытпай, әлі күнге дейін бауырын жазғыратындығына таң қалады. Ганс сөзін жалғастырды:

	- Соның ешкімге қажеті жоқ еді, сенің мені әкеме ұстап бергенің жауыздық болды.

	Ол өзімсіне сөйлеген болады, бірақ оның арғы жағында ұмытылмаған кек жатқанын Оскар түсінді.

	Гансйорг кеш бойы бауыры үшін бар өнерін салып бақты, ал енді қойқаптағыны қозғап, неше түрлі ақымақтық сөздермен шамына тиіп отыр. Қысқасы - таң қаларлық нәрсе. Әйтсе де, мұндай - мұндай талай рет болған-ды.

	Оскар бұған қарсы, Гансйоргқа қарсы дау айтқан болар еді. Бірақ ол мұны фюрермен кездестірді емес пе, сондықтан әріге бармай:

	- Сен де қайдағы - жайдағыны еске алады екенсің, - деді ол. - Бірақ сенімен ұрсысқалы отырған жоқпын. Мен саған өте ризамын. Бүгінгі кеш мен үшін ұмытылмастай болды. - Ганстың ала көлеңкедегі көздері шырақтай жылтырайды. Оскарға ол қасқырдың көзіндей боп көрінеді.

	- Мен сені әлі талай айта жүретіндей кештерге алып барамын, көкешім, сонда көрерсің қуырдақтың көкесін, - деп жауап берді ол - Және сол жолы әкеме сабатқаның үшін өш алу қаперімде де жоқ. Мен саған жамандыққа жақсылықпен жауап бермекпін. Бірақ қазір шаршап жатырмын, бүге - шігесін еске ала бергім келмейді. Екеуміз де демалайық, сонан соң сөйлесерміз. - Ол қараңғыда шоқтай қызарған көздерін Оскарға тағы да аударды, ал бауыры болса осы көздерде не бұғып жатқанын біле алмады: еркелік пе, әлде мысқыл ма?

	Бірнеше күннен кейін, бұлар қонақ үйдің номерінде отырған кезде, Ганс осы әңгімеге қайта оралды. Оскардың болашағы туралы сөйлесетін уақыт жетті, деп мәлімдеді ол. Ол темекісін тартып, ыңғайланып отырды да бауырының өз жағдайы туралы түп-түгел айтып беруін сұрады.

	Бөлменің қақ төрінде ашық тұрған қағаз қорап Оскардың көзіне сүйел болды - онда жейде, шұлық, галстук секілді еркектердің киім-кешектері жатқан, Гансйорг қазір ақшалы болды, мына киім толы үлкен қорап та әлгінде ғана дүкеннен сатып әкелінгені көрініп түр. Оскар оған ойлы көзбен қарап қойды, ал Гансйоргтың шеткерірек жерге алып қояйын дегені қаперіне де кірген жоқ, ал Оскар қорапты былай алып қоюды талап етумен әңгіменің желісін бұзғысы келмеді. Сондықтан ол ешнәрсеге көңіл аудармауға тырысып, әңгімесін бастап кетті.

	Ол Калиостро аталып кеткен, Пранер деп аталатын көз бояушының ұсынысы туралы, одан әке-көке деп әрең құтылғаны туралы әңгімеледі. Өзімен профессор Гравличектің шартқа отырғысы келетіндігін айтты, сол келісімшарт үшін Тиршенройт ханым өзінің жүрегіне жақын "Философын" су тегін бағаға бергенін де жасырмады.

	- Кеш оянған махаббатының өтеуі үшін ол ханым несін аясын, - деп қалды Гансйорг.

	- Мен сенің байқап сөйлегеніңді сұрар едім, - деп жауап берді Оскар әдеттегі тік мінезділігімен. - Анна Тиршенройттың атына мұндай қылжағың жараса қоймайды.

	Гансйорг жайбарақаттана түсіндірген болды.

	- Мен қалжыңды бір ғана мақсатпен: бар-жоғы екі жүз елу марка үшін сені ғалым-педагогтардың қайдағы бір күдікті компаниясының қолына түсіп қалмасын деген тілекпен айтып отырмын.

	- Сен оны түсінбейсің, - деді Оскар, ашуланудың орнына айыпты адамдай қысыла сөйлеп.

	- Түсінемін, түсінемін, - деді Гансйорг, - сол келісімшартпен сен өзіңе іштей тыныштық, жинақылық қабілетіңді өрістетуге мүмкіндік сатып алғың келеді ғой. Мұны түсінуге болады. Бірақ екі жүз елу марканың аты - екі жүз елу марка, онымен қай жыртығыңды жамамақсың? - Ол орнынан тұрды; оның өң-түссіз бозарған көздері бауырына кекесінмен, тіпті, қайғыра қарады десе де болады. - Біздің марқұм әкеміз бен мұғалім Данцигер болса: "Оскардай кержалқауды көргеміз жоқ" дер еді. - Сонан соң: -Келісімшарт дегендері бос сандырақ, әрине. Мен дер кезінде келіп қалғаныма қуанып отырмын, - деді.

	Үнсіздік орнады. Сонан соң Оскар:

	- Сонда не істеуім керек? - деп сұрады. Өзінің осынша дәрменсіздік көрсеткеніне ыза болған ол, шешімді түрде:

	- Мен, әрине, Пранермен де қарым-қатынас жасай аламын.

	Ақша жетерлік болар еді. Бірақ телепатияға сатқындық

	жасай алмаймын, бүл шешілген мәселе, - деді сенімді түрде.

	Гансйоргтың айызы қанып отыр. Демек, тағы да тұйыққа тірелген ғой. Ерекше дарын, көріпкел деген сол Оскарың, міне, алдында отыр, не істерін өзі де білмейді, өзін талай рет сатып кеткен інісінен көмек сұрап отыр.

	Ол іштей қыбы қанып отырғанымен, сыр бермеуге тырысты.

	- Менде де осыған ұқсас идея бар, - деді Ганс. - Бәрін қайта баста. Сахнаға шық. Бірақ "Варьетеге" емес. Сен өз дарыныңды партияға беруге тиіссің деп ойлаймын.

	- Солай де! Бар-жоғы осы ма? Гансйоргтың мақтаған жобасы, демек, осы болғаны ғой? Оған қызығатындай не бар екеніне Оскар түсіне алмады. Оның көңілі пәс болып қалды.

	Гансйорг бүл кезде өз ойын дамыта түсті. О л Хильдегард фон Третнов дейтін бароннесса туралы айтты. Осы Третнов - Берлиндегі ықпалды ханымдардың бірі, өте бай әйел, көне Гогенцоллерлерден шыққан; Берлиннің бүкіл бетке шығарлары соның үйіне жиналады, ол - осындағы нацистік партияны жақтайтын ақсүйектердің бірі. Айтпақшы, Гансйоргтың жанын аман алып қалған да нақ осы бароннесса: ол болмаса, сол бір құрып қана қалғыр қайғылы хикаяттан құтылып кету мүмкін емес еді.

	- Және, сенесің бе, ол бірінші рет түрмеде отырған маған келген кезде, маған: "Мынау - Оскар үшін жаралған әйел ғой!" деген ой келді - ол екпіндей түсті. - Көз алдыңа елестетіп көрші: сен түрмеде отырсың, мәселе өмір не өлім туралы. Міне, қазір саған бір әйел келмекші, соңғы үмітің соған байланысты. Егер бұдан ештеңе шықпаса - біткенің. Сен тор көздің арғы жағында келетін адамды күтіп тұрсың, ал келетін адамың әйел болып шықты және бәрі де сонымен қалай сөйлесе алатындығыңа, оған қандай әсер қалдыратындығыңа байланысты. Осындай жағдайда Гансйорг не істер еді? Оны бір көрген жерде-ақ, - әдемі келген, жұқа өңді, сары шашты, сүйрік мұрынды ақсүйек әйел, -басыма төніп тұрған ажалға қарамастан маған: "Апыр-ау, мынау Оскарға лайық адам екен-ау", деген ой келді. Және мұным бос әңгіме емес, - деп мақтанды ол, - ол менің саған деген сыйластығымды көрсетеді. "Құдайым бұл әйелді Оскар үшін жаратқан екен" деп ойладым мен.

	Оскар креслода отырған, түрінде өзгеріс жоқ, ашық тұрған қағаз қораптан көз алар емес. Ганс қандай да бір ойға келмейтін жоба ұсынатын шығар деп ойлаған-ды ол, сөйтсе ол мынандай сандырақты ұсынбақ екен. Оскар мынадай қорлыққа әрең шыдап отырса да барынша сыпайылық сақтағансып былай деп жауап берді:

	- Мені түрмеде де ұмытпағаның жақсы екен. Әрине, сен бүл жоспарыңды маған жаның ашығандықтан ұсынып отырсың ғой. Бірақ, тәрізі, жалғыз қалған шағыңда мені ойыңнан шығара бастаған да боларсың. Ал мен - ашық айтқаныма кешірім етерсің - мынау маған не бере алар екен деген оймен әйел баласына жақындай алмаймын. Мен үшін ешкінің аты - ешкі, қанша сүтті болғанмен. Ал енді түсініп ал!

	Гансйорг бауырының ақтарыла сөйлеген сөзін ықылас қоя тыңдады, оның еріндерінен сәл жымиғандық байқалып тұрды. Сонан соң былай деді:

	- Сен аумаған әкем сияқтысың; ол да сен сияқты лағып кететін. Сонда да болса марқұм болған муниципальдық кеңестің хатшысы біздің анамызға анау-мынауы, өзіңнің сөзіңмен айтқанда "сүттілігі" үшін үйленген. Иә, иә, сен бұл дегенбургтік әдетіңнен жуырда арыла алмассың. Мақұл, - деді ол кенеттен өз сөзін өзі бөліп, - бұл әңгімені доғарайық.

	Оскар бұған тұздықты сөздермен жауап береді - ау деп күтуге болар еді, бірақ ол, тәрізі, ойланып қалса керек, өтініш жасағандай бәсең дауыспен:

	- Айта бер, - деді.

	Гансйорг күлкісін тыя қойды да өзінің жоспарын жайып салды. Аса сыпайы да кербез келіншек Хильдегард фон Третновтың түр-тұлғасын, оның жирендеу келген қолаң шашын, адамды баурап алатын жалт-жұлт еткен көзін суреттеп өтті: ол қай кезде де әлдебір елеулі істердің алдында жүреді әрі оған өзі бастап белсене кіріседі. Барлық нацистік дөкейлер, тіпті дөкейлер ғана емес, барлық ықпалды адамдар бас қосатын оның оқшаулау көрінетін үйін суреттеп берді. Егер фон Третнов ханым мұның құрметіне кеш өткізетін болса, о л өзіне керек адамдардың алдында өз өнерін паш егуге мүмкіндік алар еді және ол Берлинге аяқ басудың басы болар еді. Мұндай кеш Берлиннің "Scala" театрына әртістерді келісімшартпен қолқалап шақырудан кем болмас еді.

	Оскар осы бір көне ақсүйектерден шыққан сыпайы да сылқым келіншекті, оның үйін, оған лықа толған өңкей ығай мен сығайларды және олардың бұның өнеріне тәнті болып ауыздарын ашып қалғанын ойша көз алдына елестетті. Ол жоқ жерден пайда бола кеткен осы бір азғырушы сайтанның бойын меңдеп бара жатқанын сезді. Сонымен қатар ол бұл қадамның қауіптілігін де түсінді. Тиршенройттың кесек жүзді алаңдаулы пішінін көз алдына елестетті, профессордың жіңішке, кекесін даусын естігендей болды.

	"Жоқ, жоқ, бұндай іске барма" - деп ескерткендей болады ішкі түйсігі. Бірақ азғыруға ере бастағандай ыңғаймен:

	- Ал, әлгі сұлу келіншегін уәдемен ғана сусындатпай, жақсылығын іспен көрсететініне қандай сенімің бар? - деп сұрады.

	- Ол әйел сенің торыңа түспесе, басымды кесіп берейін, - деп қарсыласты Гансйорг. -Мен әйел жағын білемін ғой. Ол сенің бет-бейнеңді көрген, енді өзіңді көргісі келеді. Мен оған сені сырттай таныстырған кезде өзің туралы құдайдың жоғын айтып, барып тұрған көріпкел, пайғамбардың өзі дегенге дейін бардым. Сен ештеңе де істеме. Алдына бар да көп мағыналы пішінмен үндемей тұра бер.

	- Егер осы бір ақымақтық әзіліңді доғарсаң, маған жасаған жақсылығың сол болар еді, - деді Оскар мұздай суық әдептілікпен. - Одан да әлгі әйелдің үйінде мен не істеуім керек - соны айт, дұрыстап түсіндір. Берлиннің бетке шығарлары шынымен-ақ менің сеанстарыма қызығушылық танытады деп ойлайсың ба?

	Гансйорг арманға үнсіз берілген адамша қораптан жейдесін алды, жібек матасын қолымен ақырын сипалап көрді де орнына қойды.

	- Әрине, жиналғандарды естерінен тандыратын шамалы сенсацияны алдын-ала дайындап қойғаның артық болмас еді, - деп ескертті ол, - қалғанына қиналмайсың, о дүниеге, аруақтарға сену, пайғамбарлық көрегендік секілді бірдеңелерді соға бер.

	Оскар Цезарьдай сазарып отыр.

	- Мен бұдан былай дүмше пайғамбар болғым келмейді, оны саған айттым ғой деймін.

	Гансйорг үндемеді. Оскар сірескенді қойып, көпмағыналықпен түсіндіре бастады:

	- Ол менің құдай берген дарыным үшін зиянды. Оған баруға хақым жоқ. - Гансйорг бұған қарсы ләм деп ауыз ашпағандықтан, енді шынымен ашуланып: - Мен оған бара алмаймын дедім ғой, онда менің құрығаным, - деп тұлдана қалды.

	Бауырының бәлсінуі - жай сылтау екенін Гансйорг біліп отыр, сондықтан кекесін сөздер көмейіне келіп қалса да айтпады.

	- Табиғатыңа жақпайтын нәрсеге бара ғой деп мен сені қолқалай алмаймын, - деді ол - Бірақ есіңде болсын, Оскар, мұндай сәттілік екі рет келмейді және Третнов сияқты ханым да кездесе бермейді.

	Оскардың ішінде алай-дүлей күрес жүріп жатқан-ды. Өзінің әкесі, муниципалдық кеңестің хатшысы үшін бургомистр Обергубер немесе нан сататын Эренталь секілді атақты бай адамдармен танысу ұстатпайтын арман болса, Оскардың өзі де өзінің ең ұмытылмас күндерінде, соғыс кезінде де, құлдырау кезінде де, өздерін "барон" немес "құзырыңызға құлдық" , "жоғары мәртебелім" деп атауды жарататын адамдармен жақын жүруді мәртебе санайтын. Әрине, ол атақ деген - тек дақпырт, ең бастысы — жеке бастың даралығы, ішкі сезім, басқаның ойын оқи білу екенін түсінетін; алайда ол санаңды шырмамай қалмайтын жанға жайлы дақпырт еді және осы замат көз алдынан өзі қабырғаға іліп қоюды армандап жүрген гобелен кілем арман құсындай қалқып өтті.

	Оның арманын інісінің даусы бұзып жіберді; қазір ол, тіпті, ұрлана сөйлейтін сыңайлы.

	- Былай ғой, Оскаржан, - деп іш тарта сөйледі ол, - кейбір театрлық көрініссіз, жарнамасыз, алдап-арбаусыз тобырдың санасына ешнәрсені де сіңіре алмайсың. Қалыпты дағдыдан ауытқитын нәрсенің бәріне қарсы болатын адамдардың әдеті. Егер өзінің құдіреттілігін жарнамалауға христиан дінін уағыздайтын апостолдарын жібермеген болса, біздің құдіреті күшті құдайымыз Иисус Христос бір нәрселерге қол жеткізер ме еді? Тіпті фюрердің өзі де кейбір көмекші қимылдарсыз, асқақ сөздерсіз, өзің тап қазір ғана алдап-арбау деп отырған қасиеттерсіз қалың елді қақ жарып шығар ма еді? Насихат, өтірік, алдау секілді жалған нәрселердің қажеттілігі жөнінде өзінің кітабында не айтатынын зер сала оқып көр. Оның ант - су ішпеген, қорланбаған жері бар ма! Сен де өзіңді жеңе біл, Оскар. Көнбістікке бар. Өзіңнің дарының үшін сен мұндай шегініске баруға міндеттісің.

	Мынадай сөздер Оскардың жанына жағып барады. Бауыры өзінің айтып отырған сөздеріне сенетін тәрізді. Ол қылымсып, ойын жасырып, жорта істеп отырған жоқ, Ганстың алаяқтыққа бір табан жақындығы өзінің терең сеніміне сәйкес келетіндігін басқа болмаса да Оскар жақсы біледі. Ал, шынтуайтқа көшкенде, Ганстың айтқандары теріс пе? Көпшілікті өзіңе қаратып алу үшін, оны қызықтыратын қармақ жем керек, ал ол жағы Оскарда жетерлік. Ол өзін-өзі осыған күштеп көндіруі керек. Әлгі ақсүйек әйелмен қапысыз араласуы, қажет болса бірге жатуы, болашағына сәуегейлік айтуы, өлген адамдардың аруағын шақыруы қажет. Бұл оның бұлтартпас міндеті. Өзінің дарыны жолында осының бәрін оз мойнына алуға тиіс.

	- Сен Берлинде көптен бері болған жоқсың, - деп сөзін жалғастырды бауыры. - Өзің болмаған уақыттан бері қала танымастай болып өзгерді. Қазіргі Берлиндіктер ешқандай ғылыми айтыс-тартыстарыңды да, логикаңды да, ақылгөйсуіңді де тыңдағысы келмейді. Оларға ақыл жетпейтін керемет керек. Ал, бұл нағыз сенің оң жамбасыңа келетін жұмыс қой, сенің күшің де осында, бүл жағынан сенімен тайталасар адам жоқ. Айтып отырмын ғой, бұдан артық көнбіс халықты сен бүкіл жер бетінен іздесең де таба алмайсың. Қазіргі Берлин және мына өзің - қолға арнап тіккен қолғаптай шап-шақ келіп тұрсыңдар. Третнов ханым мен Берлин - сен өмір сүретін орта, міне, осы. Ол сені күтіп тұр. Ақымақ болма, Оскар. Мұндай жағдай өмірде бір-ақ рет кездеседі, қайтып қайталанбайды.

	Гансйорг айдай ашық күннің жарығында тап қарсы алдында отырса да, Оскарға ол ашық -жасыл пижамасын киіп алып, төсекте жатқандай әрі көздері қараңғыдағы қасқырдың көздеріндей от шашып тұрғандай көрінді. Ол өзінің ағасына тамаша коғамды, шіріген байлықты, әлемнің бар жақсылығын ұсынып отыр. Ганс ол жағынан алдына жан салмайды.

	Міне, ол ағасына таяна отырды. Өзінің дөрекілеу келген жымысқы әрі қуақы жүзін тақағаны сонша, Оскар теріс бұрылып кете жаздады.

	- Ойлап қарашы, - деді Гансйорг, - біздер, нацистер, халыққа жерде жоқ кереметті тауып береміз деумен өмір сүріп келе жатқан жоқпыз ба. Сен және біздің партиямыз -бөлінбестей біргесіңдер. Мен бүл жерден ғаламат мүмкіндіктерді көріп отырмын. Барлық ұлы адамдар секілді, фюрер де мистикаға өте сенгіш адам. Сен оған ұнап қалдың, Оскар.

	Егер ақылмен іс қыла білсең, сен оның ақылшыларының біріне айналасың. Басты ақылшысы боласың.

	Оскардың жүрегінде билік пен ықпалдылыққа деген айтып болмайтын қиял оянды. Музыка, Вагнердің шаттық музыкасы ойнап қоя берді. Ол айналасынан тағдырлары мұның бір ауыз сөзіне қарап тұрған толып жатқан адамдарды көріп отыр.

	Бұл қиял болғанда да тамаша қиял еді. Кенет оның ойына бір күдік келе қалды.

	- Ал, бірақ, партия маған не үшін көмектесуге тиіс? - деп сұрады ол. - Оған бұдан түсетін пайда қане?

	- Мен, мәселен, Проэльдің фюрерге ықпалы бұралаң жолмен, сен арқылы іске асқан болар еді деп ойлаймын, - деп жауап берді бұған Гансйорг.

	- Демек, бұл сенің Проэлің үшін тиімді болар еді демексің ғой? - деп ойланып қалды Оскар.

	- Партия дегенің - Манфред Проэль, - деп кесіп тастады Гансйорг күтпеген жерден.

	Бәлкім, мұндай батылдық Оскардың намысына тиген болар, әйтеуір оның қаракөк көздері бауырына түнере қарады.

	- Ал егер мен партиямен қолтықтасып кете берсем, одан саған түсер пайда қайсы, бауырым? - деп сұрады ол

	Гансйорг оның көзқарасынан қаймыққан жоқ.

	- Өте дұрыс айттың, - деп жауап берді ол. - Мен бұл ұсынысты тек бауыр болғандықтан айтып отырған жоқпын. Егер біз бұл істі дұрыстап жолға салар болсақ, маған да аз олжа тимейді. Ағайынды Лаутензактар бірлесе қимылдасақ, - деді ол, оның үнінен бауырмалдықтың жылы лебі сезіліп тұрды, - әрқайсымыз жеке жүріп тапқан табысымыздан әлдеқайда көп табысқа қол жеткіземіз. Біріміздің артықшылығымыз екіншімізге ықпал етеді. Ал егер біз одақтасатын болсақ, ол ең алдымен сен үшін тиімді болмақ. Саған сирек дарын қонған. Оны мойындай қоюдың қиындығы да сондықтан. Бүгінге дейін бірде-бір адам сенің қабілетіңді керек деңгейде көрсете алған жоқ. Және саған тек мен ғана көмек бере аламын. Мұны айтқанда мен тек фактіге жүгініп отырмын.

	"Мұнда бір гәп бар, - деп ойланды Оскар. - Ағайынды Лаутензактар бір-бірімен ықылым заманнан, қаны бір ата- бабадан бері араласып келе жатқаны рас қой" .

	- Дұрыс айтып отырсың, - деді Оскар ойлана келе. - Мен өзімнің құдай берген дарынымды жер астына көміп тастамауға тиіспін. Мен оны бүкіл әлемге әйгілеуге міндеттімін - ол менің де, сенің де мүддеңе сай келеді.

	- Міне, енді жақсы болды, - деп мақұлдады Гансйорг, - ақыры ақылға келгенің дұрыс болды.

	- Асықпа, - деп тежеді оны Оскар, - мұндай нәрсе аяқ астынан шешіле салмайды.

	- Тағы нең бар? - деп сұрады Гансйорг.

	- Сенің Берлиндегі жоспарларың жүзеге асқанға дейін бірсыпыра уақыт өтеді. Ал мен, өкінішке орай, күте алмаймын. Менің ақшам жоқ, - деп ашығын айтты ол

	- Әй, жын соққан - ай! - деді Гансйорг өзімсініп. - Ақша сенде болмаса менде бар ғой, сенде де болады әлі-ақ.

	Осындай қарапайым, кеңпейілді сөздерден - ақ Оскардың жаны жылып сала берді.

	- Жақсы, деді ол, - келістік, - Гансйоргқа қолын созды. Ағайындылар арасында мұндай рәсім жүрмесе керек еді;

	Гансйорг күліп алды да өзінің кішкентай қушықтау қолын Оскардың күректей сүйекті алақанына ұстата салды.

	- Жауабыңды сағыздай создың - ау! - деді ол. - Саған бірден жете қоймайды. Демек, шештік. Менің ойымша, - деп ол өз жоспарын сабақтай түсті, - мұндағы жұмыстар мені әлі үш аптадай кідіртетін болды. Сонан соң біз Берлинге бірге тартамыз, Третнов ханымды сенімен өзім таныстыратын боламын, әзірге ішіңде болсын. - Ол қағаз қорапты қайта қолға алды, ішіндегі заттарды шығарып, шкафқа сала бастады.

	- Жоқ, жоқ жарқыным, - деп бірден тулап шыға келді Оскар. - Мұнымыз асығыстық болады. Мен Берлинге баруым керек пе? Сенің Третновыңның соңынан өзім жүгіруім керек екен ғой? Ол бола қоймайтын шаруа деп айттым ғой саған. Сенің ақсүйегің алдында алтын басымды төмендете алмаймын. - Ол інісінің алдына хас батырдай қасқайып тұра қалды, - актер Карл Бишоф мұны көрсе қуанар еді. - Егер мен керек болсам, ол қатын маған өзі келсін.

	Гансйорг қазір ғана қораптан шығарған бір бума іш киімдерін үстелдің үстіне қойды. Ол Оскарды дені сау адам ба дегендей бастан-аяқ барлап шықты.

	- Тағы да бастадың ба? - деді ол туыстық раймен. - Тап осың шектен шығып кетті!

	Алайда Оскар табандап тұрып алды.

	- Егер бұл, өзің айтып отырғандай, ол үшін сонша маңызды болса - деп қарсыласуын қоймады ол, - онда өзі келсін. Ал келмейді екен, оған өкінетін ештеңе жоқ. - Ол теріс айналды да бірнеше қадам жасады.

	Taп осы арада оған бірдеңе болды. Ол кенет бөлменің қақ ортасына жеткенде тұра қалды. Оның жанары қабырғадағы, жоқ, дәлірек айтқанда, ауадағы бір ноқатқа ауды, оған тесіле қарады, бірақ мұнысы ұзаққа бармады. Сосын бет-жүзі солғын тартып, көңілі құлазып қалғандай болып, иығы салбырап кетті де, қаз-қатар тізілген аппақ тістерін ақсита көрсетіп еріндері ашылып кетті. Ол өзінің креслосына тәлтіректеп жетті де, күмп етіп отыра кетті. Осылайша терең ойға кеткендей, әлденеге құлақ тосқан меңіреу адамдай дүниенің бәрін ұмытып, ес-түссіз жымия берді. Гансйорг бірден түсінді: Оскар трансқа түсіп қалды, есінен айрылды.

	Солай болып шықты да. Оскардың басында ма, әлде кеудесінде ме, бейнебір жеп-жеңіл матаны жыртып жатқандай дыбыс естілді. Айналадағы заттардың бәрі жоқ болып кеткен. Ол өзінен тек әлдеқандай кеңістікте жүр және оны "көріп" отыр. Тап осылай бірнеше минут отырды, ессіздіктің көлеңкесі түскен әлемтапырақ сықпыты бейнебір кілтін бұрап жүргізіп қойған қуыршақтай мәнсіз, жансыз лағып бара жатқандай. Содан кейін, нақ бір ұйқыдан оянған адамдай маңдайын сипады да, жымиған бойы сенімді үнмен: - Қам жеме, ол келеді. Мен оны "көрдім", - деді. Гансйоргтың сенбеушілігіне қарамастан, ағасының айтқандары оған әсер етпей қалмады. Және ылғи осылай болып келеді. Бір жағынан, Гансйорг бауырының "ақ сайтанына" күлсе де, екінші жағынан, оған деген сенімі барған сайын дендеп барады.

	Жалпы егер дұрыстап ойлап қарасаң, Оскардың әлгі кербез әйел өзі келсін деген шешімінде терең мән бар. Әрине, ол Мюнхенге тек Оскармен кездесу үшін ғана келеді деу шектен шыққан әбестік болар еді - оны талап ету тіпті мүмкін емес. Бірақ жығылсаң нардан жығыл деуге әбден болады. Taп сондықтан да Оскардың идеясы әрі қарапайым, әрі батыл және дұрыс қадам. Тіпті фюрердің өзі де жетістіктерге батылдығы мен оспадарлығының арқасында жеткен ғой.

	Осының бәрін іштей салмақтай отырып, Гансйорг Третнов ханымды Мюнхенге қалай келтірудің жолдарын ойластырды. Бұл оған бүгіннен қалдырмай хат жазады. Бауырыммен көрісу бойыма жаңа күш-жігер құйды деп суқытады. Оскардың Гитлермен қалай кездескенін және ағасының фюрерге қатты эсер еткенін суреттеп береді.

	- Сенікі дұрыс, - деп мойындады ол ақыры. - Ол мұнда өзі келуге тиіс. Мен оған жазып жіберемін.

	- Мен сенің осыны түсінетіндігіңе сенімді едім, - деп жауап берді Оскар.

	Гансйорг жымиып күлді:

	- Иә, біз, ағайынды Лаутензак емеспіз бе, біз қашан да бірге болуға тиіспіз. - Осыны айтып ол қайтадан киім - кешектерін реттей бастады.

	- Онда мен кеттім, - деді Оскар. - Тағы да бір мәселе бар, - деп қосып қойды ол батыл түрде. - Сен маған ақша беремін деген сияқты болатынсың.

	- Аһ иә, әрине! - деп қостай кетті Гансйорг. - Саған қанша керек?

	Оскар үндемей, ойланып калды. Інісінде, тәрізі, ақша бар, өзі айтатындай пети - метилері көбейген болар. Демек, Оскар дөп-дөңгелек жүз марканы еркін сұрай алады. Ганстың сенімді кейпіне қарасақ, одан да коп: екі жүз марка сұраса да болады.

	- Маған қазір шамамен үш жүз марка керек, - деп салды Оскар және мұндай батылдыққа қалай барғанын өзі түсінбей қалды.

	Гансйорг қапшығынан үш көк қағазды суырды.

	- Міне, ал, - деді ол

	Оскар рахмет айтып шығып кетті. "Бес жүз марка сұрауым керек еді", - деп ойлады ол, лифтпен төмен түсіп келе жатып.

	Келесі күні таңертең профессор Гравличектен хат келді. Ол Оскарға келісімшартын жіберіпті және қол қойған соң, бір данасын қайта салып жіберуін сұрапты.

	Оскар хатты таңертеңгі астың кезінде алды. Профессордың ап-анық, әп-әдемі, бірақ аса тақуалықпен жазған қолтаңбасына ол немқұрайлықпен қарады. Оған ергежейлінің түссіз көздері қалың әйнекті көзілдіріктің арғы жағынан бұған қулана жымиып қарап тұрғандай көрінді. Бүл оның шіңкілдек даусын естіп отыр, жирендеу сақалы шошаңдап күлгенін де көріп отыр. Оскардың жыны келе бастады. Ол көз алдындағы кешегі елесті - үйге кіріп келе жатқан Третнов ханымның бейнесін есіне қайта түсірді. Бауырының булыға әрі ышқына шыққан жан дауысын, алдап - арбаудың адам айтқысыз әнұранын естіді. Ол тағы да мырс етті де, Гравличектің хатын қайта оқып шықты.

	- Түкірдім саған! - деді ол естірте сөйлеп. Сонан соң хатты итеріп тастады да таңертеңгі асын жеуге кірісті.

	Енді кешікпей Тиршенройт ханым телефон шалуға тиіс - келісімшартты не істедің деп сұрайтын шығар. Мейлі. Ол оған бәрін де жасырмай жайып салады. Шынтуайтқа келгенде, Гравличекке "Философты" бергізген бүл емес. Ол оған бәрін қаз қалпында: профессормен ешқандай байланысының жоқтығын, оған жұмыс істегісі келмейтінін, кешікпей Берлинге кететінін, онда мұны ұлы істер күтіп тұрғанын қалдырмай айтады.

	Бірақ келесі күні Лехнер ханым бұған Тиршенройт ханымның телефонға шақыратынын хабарлаған кезде, Оскар оған: "Үйде жоқ дей салыңыз" деп жауап берді және бұл өтірік Тиршенройт ханым телефон соғуын қойғанға дейін жалғаса береді.

	Олар Гансйорг екеуі бірін-бірі жақсы түсіне бастады. Іс оңға басайын деді. Інісі Оскарға фон Третнов ханымға байланысты өз жоспарын баяндағаннан соңғы бірнеше күннен кейін, Гансйорг оған ойнақы да тәкаппар әрі көпмағыналы жымиыспен ұлттық -социалистік партияның мүшелік билетін тапсырды. Билетте 667 номері тұрған-ды. Сонымен, Оскар бұл партияға оның негізі қаланысымен кірген адам болып шыға келді -"ескі күрескер" болудың да артықшылықтары бар еді әрине.

	Оскар өзінің партиялық билетіне, ондағы әдемі әрі ірі етіп жазылған 667 цифрына ойлана қарады. Әй бір алаяқтың өзісің - ау Гансйорг! Мұндай билетке қол жеткізу оңай болмаған шығар.

	Қызық - ақ, осы номердің бұрынғы иесі қандай тағдырға тап болды екен?

	Егер бұл номердің құпия феманың үкімі бойынша өлім жазасына кесілген бұрынғы иесі аянышты жағдайда мерт болғанын, қазір оның асығыс жаба салған денесі Мюнхенге жақын жерде шіріп жатқанын білсе, Оскар өзін бақытты сезіне қоймас еді. Бірақ көріпкел Оскар Лаутензакқа бұл шындықтың бетін ашқан ешкім болмады, ешқандай ішкі дүниесі де хабар бермеді және өзінің етінің тірілігі арқасында ағасын бірден алға шығарған інісіне шексіз риза болды.

	Өзінің Берлиндегі қызметін бастау үшін, Оскарға жан - тәнімен берілген қызметші қажет болатын. Көзбояушылықпен айналысатындардың бәрін дерлік, ерте ме, кеш пе, бәрібір, әйтеуір түптің түбінде өз ассистенттері ұстап беретін. Оскар бір ғана адамға - Калиостро атанып кеткен өзінің ескі досы Алоиз Пранерге ғана сене алатын еді. Оскар оны сол жолы қоштаспастан, рахмет те айтпастан тастап кеткен болатын, содан бері онымен бірде-бір рет хабарласқан емес. Соған қарамастан, өзін тіпті де айыпты санамастан бірден Габельсбергерштрассеге тартты: ол досының ашуды ақылға жеңдіретініне сенімді болатын.

	Және айтқандай-ақ, Оскар кіріп келген кезде Алоиздың әжімді жүзінде көңілді күлкі пайда болды; оның бүл жымиысында аяушылық та, аздаған табалаушылық та бар еді, ол Оскар кезекті сәтсіздіктен кейін барар жер, басар тауы қалмағандықтан келіп тұр деп ойлаған ол:

	- Пәлі, өзіңді көрмегелі қай заман! - деп өзінің ақкөңіл де жарықшақтау даусымен қарсы алды Оскарды және оның арқасынан өзінің ап-арық, ұп - ұзын қолымен қағып қойды. Сосын, бірден: - Кешкі асқа қарайлайтын шығарсың? - дегенді қосып қойды.

	- Әрине, қарайлаймын, - деді Оскар.

	Алоиз өзінің Кати дейтін күтушісін шақырды.

	- Лаутензак мырза кешкі асқа қарайлаймын деп отыр, - деді кекесінді тәкаппарлықпен.

	- Өзім де солай ойлап едім, - деді кемпір көңіліне қарамастан. Оскар маңғаздана түсіп айтқан сөздерін тағы да қайталады:

	- Иә, мен кешкі асқа қаламын, бірақ өзіңмен бірге тұруға келген екен деп ойлап қалма. Менің жағдайым өте жақсы!

	Кати кетіп қалды: бұған онша сене қойған жоқ.

	Ол Оскарға өзінің жоспарларын әңгімелей бастады. Ақыры ол көптен дайындап жүрген фокусын көрсетіп қалмақ болды. Бұл бір көрген адамды еліктірмей қоймайтын жаңа номер, оны бүл келесі маусымда көрсетпек: тұңғиық ойға берілу арқылы ол темір шынжырды үзіп шығады. Ол миығынан бір күліп алды да досына осы трюкті көрсетті. Бұл істің білгірі ретінде Оскар да Калиостроның өнерін жоғары бағалады.

	Сонан соң Оскар өзі туралы, Гансйорг туралы, партия туралы, басқа да жаңалықтар жөнінде де сөйлеп кетті. Алғашқыда Алоиз қызыға тыңдады. Бірақ бара-бара оның жүзінен немқұрайлылық, салғырттық байқалды, ал шүңірейген мұңды қоңыр көзінен алаңдаушылықтың оты жылт еткендей болды. Ол Оскарды басынан аяғына дейін тінтіп қарай бастады. Тіпті, тесіле қарағаны сонша, бұған досы да ыңғайсызданып қалды. Бейнебір өзін галстугын байлауды ұмытып кеткен немесе киімінің бір жері келіспей тұрған адамдай сезінді. Ол үсті-басын сипалап көрді де, тікесінен:

	- Не болып қалды? Маған неге тесіліп қарай бересің? - деп сұрады.

	Алоиз ойлана отырып жауап берді.

	- Сен келген кезде пиджагыңа бірдеңе түйреулі болатын. Ол свастика еді. Болғаны рас қой?

	Оскар омырауын ұстай алды - свастикасы жоқ екен.

	- Сен тағы да бірдеңені ойлап шығардың ба? - деп сұрады Оскар. - Сиқырлап отырсың ғой?

	- Свастика деген сондай болады, - деп философияға ауысты Алоиз. - Ол бірде бар, бірде жоқ - қажеттілігіне байланысты. Баз біреулердің піл сүйегінен тұрғызылған мұнара туралы, нацистік партияның тұғыры туралы әрі өнер адамының мұндай күдікті саяси тұғырға табан тіреуіне болмайтындығы туралы кеңірдектері жыртылғанша дауласқандары есімде. Демек, сен сол тұғырға аяқ басқаның ғой?

	Ол Оскар пиджагының жібек жағасына тағы да ойлана қарады. Анау жағасын ұстай алды. Сватика орнына қайта келіпті. Басқа жағдайда болса Алоиздың арзан көзбояушылығы мен балалық қылықтарын жиіркенішпен сыбаған болар еді. Бірақ тап қазір оны ашуландыруға болмайды, өйткені, шынын айтқанда, оған жасағалы отырған ұсынысы - жан түршігерлік арсыздық. Алоиз Берлинге қоныс аударуға, Мюнхендегі жылы орнынан бас тартуға, бұдан былай дұрыс театрда өнер көрсетпеуге, бірақ тек өзі жек көретін нацистік партияның іс -шараларында ғана өнер көрсетуге тиіс болады екен. Оскардың ішкі түйсігіне сенемін деп ол күнделікті табысын, әртіс деген құрметті атағын, өзінің барлық буржуазиялық тұрмыс-тіршілігін құрбандыққа шалмақшы. Осының бәрін ойлады да, Оскар келе қалған ашу -ызасын ақылға салып басты.

	Кешкі астан кейін Оскар, ақыры, өзінің жоспарын айтып беруге бекінді және өзінің ойларын баяндаған сайын, оның бәрі шындық сияқты көріне берді. Ол мұның бәрі әзірге құр елес екенін ұмытып та кетті.

	Баронесса Третнов бұған телеграф арқылы сұрау салыпты, Берлинге келіп кездесу өткізе ала ма депті. Партияның берлиндік бірнеше басшылары өз араларында Оскардың тәжірибе жасауын ұсынып үлгеріпті. Бүкіл нацистік аппарат бұған жол ашпақшы.

	Ап-арық, еңкіштеу келген Алоиз мұның алдында үн - түнсіз отыр, оның шот маңдайлы ұзынша келген жалтыр басы салбырап кеткен, ол қалың ойдың қамауынан шыға алмай, иегін сипалай береді. Сосын, ашудан гөрі мұңайған түрмен: жоқ, досымен бірге жұмыс істеудің мұндай жолын қаламайтындығын айтты. Ол нағыз өнер сүйетін қауымның алдында көрсеткен нағыз өнер, нағыз варьете туралы қиялдаған болатын. Бірақ Ганс және нацистер дей ме - жоқ, Алоиз Пранер оған бара алмайды. Мына әңгіменің түрі жаман, бұған оның ықыласы жоқ.Гансйорг пен нацистерге Алоиздың қандай сенімсіздікпен қарайтынын Оскар білген. Сондықтан оның жұмсақ тенорлы даусы бұрынғыдан бетер ұрлана шықты. Оскар бірге өткізген ұмытылмас күндерді, бірге атқарған жұмыстар мен бірге бөліскен жетістіктерді Алоиздың есіне салды. Рухын көтере түсті. Берлинде алдарынан ашылғалы тұрған болашақ туралы әңгімеледі және Гансйоргты тыңдағанда Оскарға бұлдырлау болып көрінген нәрселер қазір қол созым жерге жақындай түсті.

	Бұдан кейін алдарында тұрған міндеттерге байланысты туындайтын аса қызғылықты техникалық проблемаларға қарай ойысты. Берлин жобасы пайда болғалы бері, өзі көз бояушы болып өнер көрсеткен кезден бері белгілі болып келген кейбір бас айналдыратын күрделі көріністерге ол ойша дайындалып жүр. Көрерменді жетелеп отыратын сұрақтар болады, оның көмегімен клиентті кез келген құбылысқа нандыра аласың және аткөпір олжаға батасың. Өте шеберлікпен ойластырылған шифр бар, оның көмегімен телепаттың ассистенті күрделі мәліметтерді жеткізе алады: бұрынғы кездерде қолданылып келген икемсіз айналар мен проекциялық камералардың орнына, қазір рухани әлем құбылыстарын материализациялайтын күрделі электр аппараттары жасалған. Мұны Оскар Алоизға маманға түсіндіргендей жеткізіп отыр. Енді міне, алғашқыда Оскардың азғыруына ере қоймаған, өз ісін жанындай жақсы көретін көз бояушы, оның жалынды сөздеріне еріксіз еріп, оның идеяларын толықтыра отырып, өзі де бірсыпыра жаңалықтарды ойлап тапты және бірге жұмыс істегендеріне мәз болып қуанды.

	Бұлар осылайша бағдарлама сияқты бірдеңенің нобайын жасап тастап, бір-біріне риза көңілмен қараған кезде, Алоиз кенеттен томсырая қалды.

	- Өкінішті-ақ, - деді ол, - мұның бәрі бос қиял! Мұның бәрін іске асыру үшін, миыңды сыртқа шығарып, қайта ақтаруың керек. Егер алдыңда нағыз сахна мен нағыз көрермендер тұрса ғана тәуекел етуге болады. Сенің Берлиндегі сылқым бикештерің мен бір топ ақымақ нацистерің үшін Алоиздың өліп-тірілетін жағдайы жоқ.

	Алайда Оскар балықтың қармақты қапқанын сезді де, шабуылын үдете түсті. Ал, Алоиздың қарсыласуы әлсірей берді. Рас, нацистермен әрі Ганспен жұмыс істеу ұнамайды - ақ, жаныңды жейді ғой, оның есесіне Оскардың әр сөзі қанаттандырады, ал онымен бірге жұмыс істеу деген - жанның рахаты.

	Ұзаққа созылған тартыстан кейін, олар бір пәтуаға келгендей болды. Алоиз келесі маусымға бірсыпыра ұсыныстар қабылдады, ал оның антрепренері, өз саласының маманы Манц Алоиздың науқан алдында, яғни 1 шілдеге дейін біреулермен шарт жасаса тұруын талап етті. Енді міне, Алоиз осындай ақымақтық достық сезім үшін Оскардың ұсынысына тоқтауға мәжбүр болып отыр. Ол өте мардымсыз шарт қойып отыр, деп мәлімдеді Пранер, ол бар-жоғы айына кепілді түрде бар-жоғы мың марка табатын жұмыс ұсынады, онда да алты айға ғана. Алоиз мұндай қайыршылық төлемге келісім бергенін білсе, Манц шашын жұлатын шығар! Бірақ Оскар әлгі берлиндік сілімтіктердің ініне су құйғысы келетіндіктен, Алоиз оған қарсы тұрғысы келмейді. Бірақ, бір нәрсені үзілді-кесілді талап етеді: Оскар бос уәдемен оның басын қатырмайтын болсын. Сенімді адам немесе мекеме қол қойған берік келісімшарт керек, одан басқа түгілі тақуа антрепренер Манц та кемшілік таба алмайтын болсын. Және бүл келісім шарт жоғарыда айтылғандай, 1 шілдеге дейін алдында жататын болсын.

	- Мен осының бәріне сенімді болуым керек, - деп сөзін аяқтады, долдана түскен Алоиз. Мен өте тиімді келісімнен айрылып қалып, дауылды теңізден шуақты күн күткен ақымақтай, тақырға отырып қалмайын.

	Мың марка және алты айға келісім шарт! Бірақ Алоизға осынша қиял жетпейтін соманы табуға кепілдік беретін адамды Оскар немесе Гансйорг қайдан таппақ? Алайда Оскар бір сәтке де қобалжыған жоқ.

	- Келістік, - деді ол

	Жуырда көрген елесі есіне түсті. Ол әйел келеді. Гансйорг Алоизбен келісім жасайды. Ол, Оскар, Берлинге барады, Берлинді аузына қаратады, ол әлі көрсетеді Тиршенройт пен Гравличекке кімнің кім екенін.

	Алоиздың қойған шарттары жөнінде Оскар інісімен бірге кеңес құрды. Егер Третнов ханым келетін болса, келісімшартты рәсімдеуге болатындығын айтты бауыры. Бірақ, осы бір "егер" деген Оскардың шамына тиді. Ол Третнов ханымның келетіндігіне сенімді болатын және бауырының оған күмәнданғанын жаратпайтын.

	Апта соңынан апта өтті. Оскар кейде:

	- Ханымнан хабар бар ма? - деп сұрап қойып жүрді.

	- Әзірге жоқ, - деп тұйық жауап береді Гансйорг.

	Оскар әлі де үш аптадай күте алатын еді, содан соң оның Алоизға берген мерзімі аяқталады. Третнов ханымның өзін іздеп келетіндігіне бұрынғысынша сенімді болатын. Бірақ оның түн баласына ұйқысы бұзыла бастады және ұйқысы қашқан сағаттарда, тыныштық пен сеніммен бірге қоса, күмәннің бұлыңғыр бейнесі де елес беріп қалатындай көрінетін. Және егер Оскардың осынау арпалысқан ойын қағазға түсірер болсақ, ол мынадай сөздерге айналған болар еді:

	"Япыр-ау, ол ханымды мен ап-анық көрдім ғой. Жирен шашты, аққұба өңді, қыр мұрынды, көздері жалт-жұлт еткен, өте кербез әйел... "Қайырлы кеш, баронесса" , - міне ол осында, менің төсегімде жатыр, жирен шашы төгілген ақ білегін күн шалмаған... Оскар секілді өмірде оңбайтын кер жалқаудың тұқымдары Гогенсоллерндер әулетінен тарайтын баронесса Хильдегард фон Третовпен әмпей-жәмпей байланысы бар екенін өлшемі өзімен кеткір әкесі білсе не айтар еді?.. Келу деген оның ойында да жоқ, қу тізеңді құшақтап қалдың деп Ганс та табалап жүр... Егер бұдан ештеңе шықпаса Тиршенройтқа баруыма болады, мен әлі Гравличекке не "иә" , не "жоқ" деп жауап берген жоқпын ғой... ал Ганстың көздері қасқырдың көздеріндей от шашып тұрады, ол нағыз малғұн, жөлік, ібіліс, құдай бізді ондай жолға түсіре көрмесін... Баронесса фон Третновтың үйі, фрак киген еркектер, етегі жер сызған көрікті көйлек киген әйелдер, алды артыңды орап: "қайырлы кеш, мәртебелі мырза" , "көңіл күйіңіз қалай, құрметтім" деп амандасып жатқан адамдар, бәрі де менің аузыма қарайды, бәрі де менің жанарымды бағады, ал менің келбетім келісті - ақ, қонақтар жағы: "өз бет - бейнесінен аумайды екен" десіп сыбырласады. Иттің баласы, жетесіз неме, сенен ешқашан да жібі түзу адам шықпайды... Мюнхен, Берлин, люстралар, жалтыраған паркет, Алоиз, екі жүз елу марка..." Оскар ұйқысыз жатқан түндерде оны билеп алған шым-шытырық әрі бұлыңғыр бейнелер мен сезімдер осындай еді.

	Баронессаны күтіп жүрген күндердің бірінде Гансйорг "Тангезейра" ұлттық театрына билет әкелді. Оскар музыканы ұнататын. Әр жолы, көкірегінде көріпкелдігі ояна бастаған кезде, оның жан-дүниесін музыка, әсіресе Вагнердің музыкасы тербеп тұратын. Сол замат ішкі әлемі неше алуан сызылған, талмаусыраған, сезімін арбаған әнге толып кететін...

	Билет авансценаның үстіндегі ложаға сатылыпты, сондықтан Оскар мүмкіндігінше әдемі киінуге тырысты. Ол әкесінен қалған ұзын, қара сюртукті қалады. Бұл әлі модадан шыға қоймаған, офицер мундирі мен пастор сюртугінің арасындағы, денеге құйып қойғандай, түймелері түгелдей түймеленетін, осындай салтанатты кешке лайық, "гейрок" деп аталатын киім болатын.

	Оскар Ұлттық театрдың фойесінде қыдырып жүр еді, кенет жүрегі дір ете қалды: Адольф Гитлер: фюрер тұп-тура өзіндей болып киініпті. Жан-жақтан келіп жатқан қалың топтың арасында ол алғашқыда Оскарды байқамады. Бірақ Оскар фюрердің өзін байқап қалуына бар өнерін салып бақты. Және - міне керемет! - фюрер бұған жанарын аударды, бір сәт ойланып қалды, таныды, өзіне қарай жүрді, есі шыққан Оскарға қолын ұсынды, ер адамға лайық жігермен амандасып тұрып көп мағыналы уәжбен:

	- Қалыңыз қалай, Лаутензак мырза? - деп сұрады. - Сізді, тәрізі, жұмыстың қамы қажытып жүр-ау деймін? Ол біздің, партия мүшелерінің бәрінің де басында бар қасиет. Иә, Лаутензак мырза, қиын заманға тап келіп тұрмыз. Және одан туындайтын күш-жігер одан да берік болуға тиіс.

	Оскардан Адольф Гитлерге қарай жарасымдылық, түсіністік толқыны жүріп өтті. Жуырда Оскар "Майн кампфты" қайта оқып шыққан болатын; бұл кітаптан оның өз түйсік -түсінігінің лебі аңқып тұрған-ды, ал қазір фюрер қалай жазса, солай сөйлейтіндігіне көзі жетіп тұр. Олар бір - бірімен құдай қосып қойғандай байланысты екен - бұлар, екі еркек, -біртұтас, бөлінбестей тұлғалар. Күмәнді, күдікті фюрер де жеңуі керек. Оның сөздерінен Оскар осыны сезді. Фюрер де, өзі сияқты, қара табан кедейден шыққан. Мектепте ол, Оскар сияқты екінші жылға қалып отырған және қатыгез әкесі оны кешіре қоймайтын. Оскар сияқты ол да Берлиндегі ықпалды адамдардың қолдауына зәру екен. "Таңырқарлық ұқсастық!" Жартылай жетістікті фюрер де қанағат тұтқысы келмейді, ол картаға бәрін салмақ - не бел кетеді, не белбеу кетеді.

	Музыка бүгін Оскарға әдеттегіден күштірек эсер етті. Жалынды, бәрін жұтып қоярлықтай құштарлық иесі Венераның үңгірі мен қасиетті әуез иесі Вартбургтың арфасы арасында өткір қарама-қайшылықтар бар. Бұл - оның өз жанының қарама-қайшылықтары. Ол өзі де Тангейзер; скрипкалардың жүректі тілгілеген ащы үні мен Венера үңгіріндегі бірде қызыл, бірде көгілдір түске малынған сауық - сайран құдайы Вакханалия - бұл баронесса фон Третновтың Берлині, бұл еркектердің крахмалданған омыраушасы мен әйелдердің інжуге бөленген жалаңаш тәні. Ал бақташының кінәратсыз сыбызғысы Вольфрамның салтанатты үндеуі және Елизаветаның асқақ махаббаты - бұл тап-таза телепатия, Гравличектің илікпес ғылымы мен Тиршенройттың аналық қамқорлығы.

	Музыка оны бірде аспанға көтереді, бірде жерге түсіреді. Ішкі түйсігі түгелдей қалтырады, өзін артық бағалайтын жаратылысы салтанатқа бөленді. Осылай қара сюртукке оранып, тұңғиық қиялға беріліп, тіпті ішкі әлем-жәлем толғаныстан сықпыты да бұзылған күйі музыканы тыңдап отыра берді. Және ол ложасында отырған фюрерді де тап осындай түпсіз сұрақтар: өзінің суретшілік өнерінен бас тарту азабы, билікті басып алып, Германияны құтқару, бұрынғы алым-салық инспекторы, марқұм әкесінің аруағы алдында кім екенін көрсету мазалап отырғандығына сенімді болатын.

	Опера аяқталды, қаһарлы әрі сұрапыл дыбыстар тыныс алды.

	Жан-дүниесін толқытқан терең күйзелістен кейін Оскардың тәбеті тамаққа ауды, ол тап қазір аласұрған аш қасқырдай еді. Оскар, бәлкім фюрерді тағы да бір рет көріп қалармын деген үмітпен, бір кезде өзі де болған итальяндық жертөлеге барды. Осы бір оңаша шарап қоймасына Гитлер де барған екен және ол көріпкелге осы кеште екінші рет көп мағыналықпен басын иді.

	Оскар тамаққа тойып алды, бірақ үйге қайтқысы келмеді - ол музыкаға әбден елігіп алған болатын. Оның көз алдында кейбір ашыналарының бейнелері көлбеңдей берді - соңғы кезде оларды мүлдем ұмытыпты ғой - бәрінен бұрын оны киім тігуші қыз Альма, оның жарқын нұр келбеті сағындырды. Түннің біраз уақыты болып қалғанына қарамастан, ол оған телефон шалды және қыз біраз қарсыласқаннан кейін келіскендей болды - жарайды, келе берсін.

	Үстіне салтанатты сюртук киген Оскар қызды табалдырықтан қарсы алды. Оскар оған әрі күлкілі, әрі айбарлы көрінді. Бұл кеш қыз үшін де айта жүретін кеш болды.

	Келесі күннің ертесінде терең әрі тәтті ұйқыдан әлі ояна қоймаған Оскар телефонның, ұзақ соққан қоңырауын естіді. Ол тұтқаны ашулана көтерді. Гансйорг екен.

	- Бароннесса Третнов келді, - деп хабарлады ол - Ол сені мүмкін болғанша тезірек көргісі келеді. Бароннесса "Жылдың төрт мезгілі" қонақ үйіне тоқтады. Сенің қоңырауыңды күтеді.

	Оскар тосыннан келген ләззаты қорқыныштан селк ете түсті. Міне, басқаның ақылгөйсуін емес, өзінің ішкі түйсігін тыңдағаны үшін тағдыр өзін жарылқағалы тұр. Бұл сый Хильдегард фон Третнов бейнесінде келіп тұр.

	"Сенің қоңырауыңды күтеді" . Байқау керек. Ол өзі көздеген мақсатынан бір-ақ қадам жерде тұр, енді сол бір қадамды да шалыс басуға болмайды. Қарым-қатынастарының алғашқы сәтінен бастап, бұл Берлиндік бикешке кімнің кімге бағынатындығын көрсетіп қоюы керек.

	- Естіп тұрмысың? - деп сұрады сымның екінші ұшындағы Гансйорг. - Ол сенің телефон шалуыңды күтіп отыр.

	- Көп күтуіне тура келеді, - деп жауап берді Оскар. - Егер ол бикешке менен бірдеңе керек болса, маған өзі келетін болсын.

	Қысқа тыныштық орнады. Сосын сымның екінші ұшындағы дауыс мұны балағаттай бастады:

	- Нақұрыс, хайуан, піштірілген малғұн!

	Бала кезінде он жасар Ганс бауыры өзін тағдыр тәлкегіне қалдырып, тастап кеткен кезде осылай балағаттайтын.

	Оскар телефон тұтқасын іле салды. Екі минуттен кейін Гансйорг қайта телефон шалды. Ол өтінгендей болып:

	- Сен енді фон Третнов ханым сияқты бекзатқа менің Румфордштрасседегі үйшігіме кел деп талап қоя алмайтын шығарсың деп ойлаймын.

	- Мен одан соны талап етемін, - деді Оскар. - Көк есекше көки бергенше, менің не ойлайтынымды білсеңші. Егер сенің Третновыңа менің құным болмаса, ол тіпті маған келуге де ерінетін болса, онда бұл істің бәрі көк тиынға да тұрмайды. Онда мен Мюнхенде қалып, Гравличекпен келісімшартқа қол қоямын.

	Айтпақшы, кешегі "Тангейзер" тамаша болды. Билет алғаныңа көп рахмет.

	Осымен ол телефон тұтқасын қайта іліп қойды. Оның кеудесінде кешегі "Аллилуйя, аллилуйя" деген хор жаңғырығып тұрған-ды. Егер бұл бекзада әйел Берлиннен Мюнхенге ат терлетіп жеткен болса, онда "Жылдың торт мезгілінен" Румфордштрассеге дейінгі аралыққа аяғы жетпей қалмайтыны айдан анық. Оскар рахаттана керіліп алды да, бір жамбастай құлай кетіп, көңілі орнына түскендей қайта ұйықтап кетті.

	Сәске түстің кезінде ол үйден шықты. Оның ықыласы "Жаңа Пинакотекуге", қалалық үлкен сурет галереясына ауды. Ол суретші Франс Ленбах салған кейбір портреттерді тағы да бір рет қарап шыққысы келді. Олардың ішінде менменсіген әрі көркемдігімен көз тартатын ақсүйек бикештер де, Мольтке мен Бисмарк та, принцрегент Луитпольд пен Рихард Вагнер де бар еді. Бикештердің аппақ иықтары асыл тастарға малынған көйлектерінен ұрлана қарап тұрар еді, ал еркектер болса кирасалар мен ауыр киімдерге немесе өткен ғасырдың бюргерлік киімдеріне жуықтау келеді; кейбіреулерінің үстінде кеше Оскар театрға киіп барған сюртук бар, бірақ осы әйелдер мен еркектердің бәрінен, қалай киінгендіктеріне қарамастан, Ренессанстың рухы аңқып тұр, олардың жүздерінен жігер мен жетістіктің, барлық пен жарқын өмірдің шұғыла - сәулесі жарқырайды. Фюрер жақсы көретін картиналардың бірі Ленбахтың автопортреті де осында ілулі тұр. Қарапайым алым-салық жинаушының ұлы, өз дәуірінің ұлы суреткеріне айналды және өнерге де, өмірге де молынан сусындады. Егер алым-салық жинаушының ұлы осынша биікке көтерілген болса, онда муниципалдық кеңес хатшысының ұлы қандай дәрежеге жетпек!

	Кешке таман Гансйорг телефон соқты.

	- Ол келетін болды, - деді ол бұртия сөйлеп, тәрізі, тағы да Оскардың айтқаны келгеніне тұлданып тұрса керек.

	Оскардың жүрегін "Мейстерзингердегі" кернейлер мен мерекелік фанфарлар үні кернеп кетті.

	Келесі күні сағат он екіге аяқ басқан кезде, Гансйоргтың жол көрсетуімен баронесса Хильдегард фон Третнов шынымен-ақ Оскардың Румфордштрассе, 66- дағы қораштау бөлмесіне кіріп келді. Қабырғаның бірінде жабыңқы жүзді, сұстылау келген келбеті келісті бет-бейне, екіншісінде - үстіне күміс сауыт киген, аққу ұшқан жаққа қарап тұрған Людвик екіншінің қаймықпас қайсар тұлғасы. Үшінші қабырғада үстел және кітап сөрелері. Өз гобеленін күтіп тұрған төртінші қабырға - бос. Оскардың өзі креслода отыр; ол үстіне не киерін білмей ұзақ ойлана келіп, ақыры күлгін түсті кеудешесін киген болатын.

	Хильдегард фон Третнов Гансйорг суреттеп бергендей - ақ ажарлы әйел екен; жирендеу келген ақсарының әдемісі, отыздар шамасында болар-ау, қыр мұрынды жанары жалт -жұлт еткен жігерлі бикеш. Ол бөлмеге кіріп келген кезде, ағайындылардың екеуіне де: осыны әкеміз көргенде не айтар еді деген ой келген болатын. Баронесса фон Третнов! Бұл сендерге шақырғанына зар болатын бургомистер Обергубер немесе нан сатушы Эренталь емес!

	Актер Карл Бишов үйреткендей, Оскар жарасымды сыпайылықпен орнынан тұрды.

	- Мен сізді көргеніме бақыттымын, маэстро, - деп сәлем берді, ашық та жайдары дауысты фон Третнов ханым өзінің солтүстік германдық акцентін араластыра — Гансйорг сіз туралы маған көп айтқан болатын.

	Оның ойнақы шуақ шашып тұратын көзі Оскардың маскасынан өзінің жүзіне түсті.

	- Маған Оскар Лаутензактың маскасын өзімен салыстыру бақыты бұйырыпты, - деп сөзін жалғастырды бикеш. - Келмей жатып бәріне көз салғаным сізге оғаштау көрінбей ме?

	- Сіз менің інімді аман алып қалдыңыз, - деп сыпайы жауап берді Оскар. -Сондықтан мен сізге терең ризашылығымды білдіруге тиіспін.

	- Демек, сіз менің еркелігімді ініңіздің тағдыры үшін ғана көтеріп отыр екенсіз ғой? -деп қылымси қалды әйел заты, тәрізі, өзіне тән сыпайылықты тілегендей.

	Бірақ Оскар қошемет көрсетуді ертерек санап, әңгіме төркінін сенім-наным жағына бұрып әкетті.

	- Кездейсоқтық деген болмайды, - деді ол. - Дүние деген шексіз тор, өмірдегінің бәрі бірімен бірі өріліп жатыр. Маған келген нәрсе кездейсоқ келмейді.

	- Маған да, - деді фон Третнов ханым, даусын жұмсартыңқырап, - сізден тағдырдың бұйығы тәрізді бірнәрсе сезілетіндей көрінеді. Сіздің көрінбейтін торыңызға түскен адам қайтып шыға қоймас.

	Оскар жауаптың орнына Цезарьдай сазара қалды.

	- Мен түсінемін, - деп сөзін жалғастырды баронесса, - сіз әрбір құбылыстан оның тұтас дүниемен байланысын іздейсіз. Гансйоргтың айтуы бойынша мен сіздің дүниеге көзқарасыңыз туралы шамалы ой-пікірге табан тірей аламын. Мен бұған ұлттық -социалистік партиясының идеологиясы жағынан да дайынмын. Сіздің алдыңызда мен фюрердің алдында отырғандай сезімге бөленіп отырмын. - Ол үндемей қалды; оның ашық жанары маскадан Оскардың жүзіне, одан қайтадан маскаға ауды.

	Оскар да үнсіз, бірақ ол әйелдің жүзіне көзін аудармастан ұзақ әрі зерттей қарады. Шындығын айтса, бүл өзі ойлағандай әйел емес, бірақ сүйек сыны келісіп-ақ тұр, ал бұл бикеш баронесса фон Третнов, ақсүйек Гогенсоллерндердің тікелей ұрпағы және қоғамдағы алатын орны өте жоғары деген ойдың өзі-ақ керек кезде қаныңды ойнатып жібермей ме! Баронесса Оскардың көзқарасынан қымсынды, толқыды, ол қозғалақтай берді.

	- Сіз дұрыс айттыңыз, - деді ақырында Оскар. - Менің әсер етуім үшін, екінші жақ оны қабылдауға әзір болуы керек.

	- Мен жағынан болатын дайындыққа күмәнданбауыңызға болады, - деп қостай кетті баронесса. - Бұл дайындық мен алғаш рет сіздің маскаңызды көрген сәтте-ақ пайда болған.

	Қысқасы, бәрі де көздеген жоспар бойынша өрістеп келе жатты, және ақыр соңында баронесса қысылып - қымтырыла отырып, назданған үнмен, онымен, Оскармен қайта кездесудің мүмкіндігі болар ма екен деп сұраған кезде ол өз бағасын кемітпестен әрі әйелден көз алмастан, "иә" деген емеурін білдірді.

	Кешкісін Гансйорг келді және ағасының өзін жақсы ұстағанын айтты, ал сосын Алоиз Пранермен жасасатын келісімшартты әрі қарай қалай жылжыту керектігі жөнінде оған нұсқау берді.

	- Сен баронессаны пети - мети мәселесі туралы өзі сөз қозғайтындай жағдайға жеткізуің керек, - деп ақыл айтты ол Оскарға. - Ал сөз қозғала бастаған кезде, сен ол жағынан түк білмейтін болып шағасың да, ұсынысының бәрін қабылдамай, бәрін маған жібересің, ең бастысы, ақша туралы мәселені сен емес, ол өзі көтеретін болсын.

	Екі күннен кейін Оскар "Жылдың торт мезгілі" қонақ үйінің мейрамханасында Третнов ханыммен бірге кешкі асқа отырды. Дәмді суп пен "Көгілдір Дунай" вальсінің арасында баронесса Оскар Лаутензактың тұтас әлем туралы пікірі Адольф гитлердің пікірмен үйлесімді келетіндігін айтты. Балық пен бұзау етінің арасында ол Оскарды Берлинде күтіп тұрған ұлы міндеттер туралы әңгімеледі.

	Қуырдақ пен суфле "сюрприздің" арасында ол мынадай ауыр кезеңде Оскардың піл сүйегінен жасалған мұнарадан түсіп, қарапайым халықпен араласуы қажеттігін құлаққағыс етті; Германияны құтқару үшін өзінің суретшілік дарынын құрбан еткен фюрерді мысалға келтірді. Тәтті жемістер мен ірімшіктің арасында Оскар неміс халқына қызмет етуге шақыру тап бүгінгі баронессаның аузынан шыққандай шыншыл әрі сенімді естілмегендігін айтты. Және, қонақтардан да, даяшылардан да қысылмастан, ол алдындағы сүйкімді бикешке телмірген еркек көзімен ұзақ қарап қалды.

	- Мына алмұртты менімен бірге қақ бөліп жегіңіз келе ме? - деп сұрады баронесса -рақым етіңіз, мен аршып берейін.

	Кофені баронессаның салонында ішті. Сонымен, шешуші сәт те жетті. Оскар өзінің көкшіл - қара арсыздау көзін әйелдің жүзіне, екі қастың түйіскен жеріне қадады. Іштей оған өзімшіл өктемдікпен: "Пети - мети жағын қашан айтасың, ақымақ!" - деп бұйрық берді. Оскар бүл сөздерді Гансйоргтың жаргондары жатталып қалғандықтан ба, әлде осылай десем берлиндік бикеш тезірек түсінеді деп ойлағандықтан ба - неге айтқанына өзі де түсінбеді. Әйел түсінді де бағынды.

	- Мен түсініп отырмын, құрметті маэстро, - деді ол, - егер сіз Берлинге көшуге бел байласаңыз, сізге мұндағының бәрімен қоштасуға тура келеді. Әрине, ол материалдық қиындықтармен байланысты. Мүмкін сіз бұл істе менің көмектесуіме мүмкіндік берерсіз? Мен оны қуана отырып жасар едім.

	"Аллилуйя!" - деп қуанды Оскардың жүрегіндегі пилигримдер. "Қармақты қапты!" - деп сарнай жөнелді "Мейстерзингерахтағы" кернейлер мен мерекелік фанфарлар. Бірақ ол естіртіп айтқанда қабағын түйіңкіреп:

	- Мені істің практикалық жағы қызықтырмайды. Мен үшін бір ғана заң бар: ол өзімнің ішкі түйсігім, - дей салды.

	- Өзім де білемін, - деп сасып қалды, ұялшақ қыздай қып - қызыл боп кеткен баронесса, - мұны мен сізге айтпауым керек еді. Біз Гансйорг екеуміз ақылдасармыз.

	Бетінің қызарғаны баронессаға жарасады екен, Оскар оған қызыға қарады.

	Партияның мені нақ сіз арқылы шақырып жатқаны, бәлкім, кездейсоқтық емес шығар. Немістер қызық халық қой! Бізде идеал әрқашан әйел бейнесінде көрініс береді. "Әйелжандылық" бәрімізде де бар.

	Баронесса бақытқа бөленгендей күй кешіп отыр. Қазір оған жуықтасаң - ақ еріп кете беретінін Оскар біліп отыр. Шынын айтса, соған өзі де кет әрі емес еді. Бірақ ол ақылсыздық болар еді. Сондықтан ол қоштасар кезде қолын құшырлана қысып, көзіне ұзағырақ қараумен шектелді.

	Сонан соң, өзінің Альмасына кетті.

	Екі күн өткенде Гансйорг оған бәрі де ойдағыдай өтіп жатқанын және Алоиз Пранермен келісімшарт дайын екенін хабарлады.

	Оскар інісін Цезарьдай сазарып отырып қарсы алды, бірақ мына хабарды естігенде таза дегенбургше өз қуанышын жасыра алмады:

	- Ол арамтамақ шынымен-ақ айына мың маркадан ала ма? Сен ол әйелді келісімшартқа көндіре алдың ба?

	- Маған көндірудің қажеті болған жоқ, - деп жауап берді, Гансйорг.

	- Әй, жарайсың, балақай, әй, бір нағыз алаяқсың - ау! - деді Оскар риза болғандықтан.

	- Ақыры оны түсінгеніңе рахмет, малғұн, - деді інісі.

	Оскар ендігі жерде партиямен де, оның уәкілі Хильдегард фон Третновпен де өз келісімін жасайтын уақыт жетті деп шешті. Және келесі кездесуінде баронессаның пішіміне телміре ұзақ қарап отырып, оның әйелдік бейнесі өзінің жанын көкейқұрт болып жей бастағанын мәлімдеді. Ол шешесін көріп талпынған баладай жақындай берді. Бикештің қолын алып, аянышты жүзбен, мөлиіп иығына дейін сипалай бастады. Хильдегард дірілдеп кетті.

	Әйел қаптап келе жатқан топан суға қарсы тұра алмай, еркектің ырқына берілген кезде, өзін басқа емес, фюрердің өзі, нацистік партияның барлық еркектері аймалап жатқандай күйге шомды. Оскар да оны аймалаған кезде, шындық пен идея бір жерге тоғысқандай сезімде болды. Жаңа жолға түсті деген осы, көрегендік жолға түсудің бастамасы да осы! Ұлы Германияның жолында ол өзінің қабілетін әр түрлі көзбояушылықпен ұштастыруы керек. Хильдегард фон Третнов ханым арқылы ол шау тарта бастаған ақ сазандай келіншекпен ғана емес, өзінің жаңа, сүйікті әрі қиын міндетімен де қауышқандай болды.

	Інісі Оскарға әкеп берген Алоиз Пранермен келісімшарт мөрі басылған, тараптардың қолдары нотариалдық жағынан бекітілген, жан-жақты жасалған құжат болып шықты; банктік кепілдемесі қоса беріліпті. Оскар осының бәрімен мұқият танысып шықты. Келісімшартта: "Германдық көзқарастың насихаттау одағы" әртіс Пранерді жазушы Оскар Лаутензакпен бірге алты ай бойы осы Одақ мүшелерінің алдында өнер көрсетуге міндеттейді" деп жазылған. Психологиямен межелес салаларға қатысты құбылыстарды көрсете отырып, баяндамалар ұйымдастыру да қарастырылған. Қол қойғандардың қатарында өңкей ығайлар мен сығайлар жүр; атап айтқанда, Оскар граф Ульрих Герберт фон Цинздорфтың да қолы бар екендігіне қатты қайран қалды.

	- Ал ақшаларың бар ма? Шынымен бар ма? - деген ақымақтың сұрағын қойды Оскар.

	- Ақша, өзің көріп отырғандай, құрметті мекеме болып есептелетін Баварияның одақтық банкіне түсті, - деп төзімділікпен түсіндірді Гансйорген. - Егер есіңде болса, біздің марқұм әкеміз осы банктің дегенбургтік филиалына, шешеміздің атына біраз ақша салған болатын, бірақ оны соңынан өзің жеп құртқансың.

	Оскар келісімшартты парақтай бастады.

	- Шынымен-ақ өкіндіретін кемшіліктері жоқ па? - деп сұрады ол сеніңкіремей. -Алоизге алаңсыз көрсете беруіме бола ма? Сен оның қазымыр екенін білесің ғой...

	- Қажет десе, Алоизың бұл келісімшартты тұмсығымен иіскеп тексерсін! - деп қылжақтай жауап берді Гансйорг.

	Оскар Алоизге осынау салтанатты құжатты көрсеткен кезде, ол әрі-сәрі ойға қалып, қасқа басын сипалай берді. Оскардан келісім талап еткенде, ол мұндай қиын іс оның қолынан келе қоймас деп үміттенген еді. Рас, мынадай құдай атқыр доспен, өзімшіл суайтпен әрі жанып тұрған отпен бірге жұмыс істеу жаман болмайтын тәрізді көрінді оған; бірақ Алоизге асықпай жүріп істейтін өзінің Мюнхендегі жұмысы Габельсбергерштрасседегі ескі пәтері, өзі үйреніп қалған күтушісі Кати, мұндағы алаңсыз тыныштық көбірек ұнайтын еді. Гастрольден оралғанда, ол Габельсбергерштрасседегі өзінің тыныш пәтеріне жеттім бе, жетпедім бе, деп жаны жай табушы еді. Ал енді Оскар мұны Берлиннің мазасыз даңғазасына, нацистік саясаттың иіріміне тартып барады.

	Ол келісімшартты өкінішті түрмен зерттей бастады. Сұқ саусағын сілекейлеп алып, құжатты үнсіз парақтайды, мәтінін оқиды, қойылған қолдарға шұқшияды, беттерді қайта-қайта аударыстырады. Ақыры терең тыныстап алып:

	- Дегеніңе жеткен тәріздісің, сұмырай. Бәрін де отырғызып кетіпсің. Енді мені де отырғызасың, - деді ол, бөлмесіне ұзақ қараған күйде мұңая отырып.

	- Кешіре гөр, жылы ұям, - деді ол, өзінің жұмсақ диванымен, серіппелері отырып қалған креслоларымен, тұрпайылау жасалған үлкен үстелімен, онда тұрған ыдыс -аяқтарымен іштей қоштасқандай болып.

	- Біздің жаңа бастағалы отырған тамаша өмірімізге құлшына кіріскелі отырғаныңа қуанамын, - деді Оскар жабырқаулы көңілмен. - Жақын достың көтеріңкі көңілінен артық қолдау бола ма.

	- Тоқта! - деді кенет Алоиз, соңғы үмітіне жармасып. - Мәселені бұлай асығыс бітіруге болмайды. Алдымен Манц мына келісімшартты қарап шықсын. Біз келісіп едік қой.

	Антрепренер Манцқа жеткенше Алоиз әлденеге тұлданып, әлденелерді сандырақтап келеді:

	- Германдық көзқарастың, - деп бұрқылдады ол, адал көзбояушылықпен үш қайнаса сорпасы қосылмайды. - Ол "адал" деген сөзді ажырата айтты. - сен тек өзіңді ғана ойлайсың, - деп тиісе түсті ол, көрермендерді ылғи да ұнатпайтынсың, ал енді қайдағы бір нацистердің алдында біздің ақ тер, көк терге түсіп тыраштануымызды қалап отырсың.

	Оскар Цезарьдің кейпіне түсіп, былай деді:

	- Сен қорқып отырсың. Басқа түк те емес. Өмірлік нәрсенің бәрінен, сәл қозғалудан қорқасың. Тоғышар сорлысың ал ендеше.

	Алоиз Оскарға үнсіз қарады, мына сөз шымбайына батып кетсе керек, ашуын тежей алмай:

	- Мәселен, Гете де тоғышар болған. Ол да саясаттың маңына жолағысы келмеген, -деп мәлімдеді.

	Антрепренер Манц саясаттан мүлдем ат-тонын ала қашты. Жаратылысынан сылбыр әрі етженді келген ол шашы түсе бастаған қазандай басын салбыратып, сигарын қайта-қайта сорғыштап алдарында отыр. Оның тышқан көздері Оскар мен Алоизға кезек қарайды. Ол келісімшартты оқып шықты да, абайлап қана былай алып қойды.

	- Бұған менің миым жетпейді, - деді ол жай ғана. - Менің білетінім - варьете. Ал мына келісім шарттан, менің ойымша, варьете мен өнерден гөрі саясаттың иісі көбірек шығып түр. Бұл жағдайда мен кеңес бере алмаймын. Бұл мәселені, мырзалар, менен сұрамай-ақ, қабырғаларыңызбен кеңесе келе, өздеріңіз бір жайлы етулеріңіз керек.

	- Сіз қозғалысқа қарсысыз ба? - деп сұрады Оскар.

	- Қандай қозғалысқа? - деп таң қала жауап берді Манц - Ә, иә нацистік қозғалысқа ма? - Ол Оскардың свастикасына бір қарап алды. - Жоқ, - деп сылбыр жауап берді ол, -мен қарсы емеспін, бірақ "иә" деуге де аузым бармайды. Мен нацистерді де, коммунистерді де қолдамаймын, менің білетінім - варьете. Менің саяси бағдарламам осы, мырзалар.

	Және бейнебір кешірім сұрағандай үнмен: - басқа жағдайда болса бұл құжаттың жарамды әлде жарамсыздығын жүз пайыздық дәлдікпен айта алар едім. Бірақ мына келісімшарт туралы басқа біреумен ақылдасқаныңыз дұрыс. Іске нацистер араласқан екен, менің ақылым сіздерді жақсылыққа апармайды, дегенді қосып қойды.

	Және де ыңғайсыз тыныштық орнағандықтан, ол былай деп түсіндірді ойын:

	- Бірде маған Карл Бишофтың ұсынысымен жас актер келді. Ол "Орлеан қызынан" Раульдің монологын орындады. "Біз он алты ту едік" деген сөздерді баварлық - богемдік акцентпен тым көтеріңкі орындады. Мен қабылдамадым. Мұным қателік болды. Егер шынымен ынтам болғанда оны әйтеуір бір жерге, тым болмағанда Киферсфельдтегі шаруалар театрына орналастыруыма болатын еді, ал егер онда жолы бола қалса, ол қазір осынан, Мюнхеннен, Халық театрынан орын тапқан болар еді. Бірақ мен қайтарып жібергендіктен, ол өзіне басқа мамандықты, тап қазір екеуің құштар болып отырған кәсіпті таңдады. Ол саяси қайраткерге айналды. Ол жас актердің аты-жөні - Адольф Гитлер. - Ол тағы да екеуіне ойлы жүзбен қарап алды. Сонан соң, ұйқыдан оянғандай: -Гитлерді мен түсінген болар едім, сахнаға дарыны болмағандықтан, саясатқа бет бұрды. Бірақ сіздер екеуіңіз де - қабілетті адамдарсыз, сайтан алғырлар, саясатта нелерің бар? -деген сөздермен толықтырды.

	- Манц мырза, - деді Оскар. - Сіз менің досым Алоиз Пранердің антрепренерісіз. Мына келісімшартты заңнамалық жағынан қарап шықпас па екенсіз?

	Оның бұл сыпайылығында зілдей ауыр мағына жатқан еді. Манц мырзаның тышқан көздері Оскардың жүзіне жүгіріп өтті, сонан соң, келісімшарттың беттеріне қайта қадалды.

	Заңдық жағынан бұған қарсы ешнәрсе айта алмайсың, - деп жауап берді ол іскерлікпен.

	Оскар мен Алоиз қош айтысты. Манц оларды есікке дейін шығарып салды.

	- Сіздер, мырзалар, ірі және қауіпті жолға түскелі тұрсыздар, - деді ол





ЕКІНШІ БӨЛІМ


	БЕРЛИН

	Оскар қараңғыда сипалап жүріп қоңыраудың түймесін басты. Өзінің қызметшісі, ұлттық киім киген, түр-тұлғасы келіскен араб жігіті Әли кірді; Оскар айналасына назар аударарлықтай адамдарды топтастыра жүруді ұнатпайтын. Әли терезенің пердесін ашты, тамақ ішетін үстелді кереуетке таман жақындатты.

	Жаңа жылдың бұлыңғырлау шұғыласы сан түске бөленген ауыр да әдемі жиһаздарды жайнатып жіберді. Қолындағы тамақ жейтін шанышқысымен әр астың түрін бір түрткілей отырып, Оскар өзін қоршаған заттардың әдемілігіне қызығып, рахатқа батты. Берлинде тұра бастағанына бірнеше айдың ғана жүзі болғанымен, көп нәрсеге қол жеткізіпті. Және жаңа, 1932 жылға аяқ баса отырып, өзіне дән риза екенін жасыра алмады.

	Уақыт он бір жарым. Әлі ертерек деуге болады; Жаңа жылды фон Третнов ханымның үйінде қарсы алғаннан кейін, сағат таңғы бесте оралған-ды. Бәрі де өзі Мюнхенде жүргенде армандағанындай және қазір, соғыстан кейінгі кезде қол жеткізген жетістіктеріндей жүріп жатты: крахмалданған омырауша киген еркектер, көйлектерінің арқасы тілік әйелдер өзін жер-көкке сиғызбай мақтап, топтасып маңынан шықпай, төңіректей береді. Қазір ол өз дегеніне жетті, қиындықтан тағы да шықты.

	Оскарға массаж жасалды, ол душ қабылдады. Сондықтан бойы жеңілдеп, денесі сергіп қалды; жетістік жанына жаққан - ақ екен, Берлиннің думанды өмірі жасартып барады. Ол ақшыл көк шапанға оранып, айнаның алдына барды; оның Цезарьдай салмақты келбетіне шапан жарасып-ақ тұр.

	Ол кітапханасына барды, үлкен әрі ап-ауыр жазу үстеліне жақын отырды, алдында үйіліп жатқан хаттарға масаттана қарады. Балаша қуана жымиып, конверттерді сұрыптай бастады. Көп адамдар табыс тілеп жазады, жолын қуушылар да шыға бастады, қазір Оскар Лаутензактың кім екенін бүкіл әлем біледі.

	Есік қағылды. Өзінің хатшысы Фридрих Петерман кірді. Петерман мырза бөлмеге жай кіре салмайтын, ол аяғын жолбарысша жұмсақ басып келіп, бөлмеге ұрлана кіретін. Оскар оны іштей сұғанақ неме деп жақтырмайтын. Ол өзін ақымақ қылып, хатшылыққа осы адамды тауып берген Гансйоргқа ашулы болатын; енді одан оңайлықпен құтыла алмайсың, ол құпияңның бәрін біледі. Оскар оңаша ойға шомған кездерде, інісі осы Петерманды шпиондық жасауға әдейі жіберді ме екен деп те ойлады.





Оскар хатшымен көп отырған жоқ. Бірақ оның алып ұшқан көңілі су сепкендей басылып қалды. Үйіліп жатқан хаттар мұны енді қуанта алмады және оның бәрін алдынан ысырып тастады да достарына телефон арқылы мерекелік құттықтау жолдай бастады. Олардың бәрі шетінен атағынан ат үркетін ығайлар мен сығайлар болатын. Егер осы "графиня" , "бас директор" , "мәртебелі тақсыр" аталатын адамдармен дос-жар екенін білсе, марқұм әкесінің екі көзі атыздай болар еді-ау!

	Ол тігінші Альмаға да телефон соғып, зор денсаулық, ұзақ ғұмыр, көнермейтін махаббат тіледі; Оскар Лаутензактың жаны жомарт қой, ол Альманы да Берлинге ала келген, шеберхана ашуына көмектескен.

	Онымен сөйлесіп болған соң, атақты достарына телефон шала бастады. Құпия кеңесші Мэделерге, сосын граф Цинздорфқа телефон соқты, Алоиз Пранердің келісім шартына қол қойған дөкейлердің бірі осы кісі болатын. Бұл бір үсті-басы жөндемді, бойы таза, бірақ қылығы былық оспадарлау жас жігіттердің бірі еді; Оскар онымен достығын өзіне мәртебе санайтын.

	Алайда Ульрих Цинздорфпен болған бүгінгі әңгіме Оскардың көңілін қалдырды. Цинздорф бұған Жаңа жылды штаб бастығы Манфред Проэльдің үйінде қарсы алғандығын, қонақтар әзілдескен болып, бірін-бірі тұздықты сөздермен шықпыртқандығын, бірақ саясаттан да шет қалмағандықтарын, фюрердің өзі келіп, таңға жуық әдепсіз фильм көрсетілгендігін - қысқасы 1932 жыл жаман басталмағандығын баяндады. - Сенің болмағаның өкінішті-ақ болды, - деді.

	Иә, өкінішті-ақ. Бұдан үлкен өкініш болуы мүмкін емес. Осы сөздерден кейін сезімтал Оскардың көңіл-күйі бір сәтте - ақ өзгеріп сала берді. Ол өзіне-өзі ызалы еді. Ол Гитлермен кездесуді көптен көксеп жүрген болатын! Өткен күз бен осы қыстағы жетістіктері қанша зор болғанмен, оның фюрермен тікелей қарым-қатынаста болу жөніндегі ежелгі арманы іске аспай-ақ қойды. Гансйорг оны Гитлермен кездестіру ертерек болар деп есептеп, әр түрлі сылтаулармен Жаңа жылды Манфред Проэльдің үйінде қарсы алуға кедергі жасады.

	Көңілі құлазып қалған Оскар өзінің дағарадай үлкен кабинетін жарып өтіп, түс қағазбен бүркемелеген, кішірек бөлменің есігін ашты. Қабырғалардың бірінде өзінің маскасынан жасалған жапсырма ілулі түр. Екінші жағында күміс сауыт құрсанған бавар королі Людвиг Екінші алысқа сұстана қарап тұр. Үшінші қабырға жақта тозығы жеткен дегенбург үстелі тұр. Төртінші қабырға бос.

	Оскар осы аядай ғана бөлмеге, осы бір "қылуетке" келіп кептелді. Ол әдетте осында оңаша қалып, өзіне-өзі сот құратын-ды. Бөлменің жұпынылығы, олеография, үстел осының бәрі құлазыған көңіл күйіне дөп келіп түр. Гансйоргтың арсыздықпен жасаған айла-амалымен басталған жаңа жылдың бірінші күні осында оңаша қалып, өзінің ішкі дүниесіне сырттай қарауға сай келіп-ақ тұр еді.

	Міне, ол өткен күндердегі тыныс-тіршіліктерін қорытындылап отыр.

	Ол Гравличектің келісімшартына түкіргісі де келмей, Берлинге қоныс аударып, дұрыс жасады. Ландграфенштрасседегі аумағы ат шаптырым мына бөлме көптен ұмтылған мақсатына жеткендігін көрсетеді. Бастапқыда ол Дегенбург қаласын, сонан кейін Мюнхен қаласын жаулап алды, ал қазір, өз шешімінен бірде-бір ауытқымастан Берлиннің қақ төрінде отыр.

	Ол дереу өзінің саусағындағы жүзігіне қарады. Бүл Третнов ханымның сыйлығы, көзінде мөрі бар тамаша балдақ. Шындығына келсе, бұның балғадай ақ саусағына басқа жүзік жарасқан болар еді. Бұған Унтерден - Линдендегі Позенер зергердің гауһар тасты қымбат жүзігін көрсеткен - ді. Қазіргі еркектер мынадай жүзікті салмайды, бірақ Оскар мода қуған емес. Ақшасы аткөпір болған кезде сол жүзікті сатып алады.

	Жоқ, ол әлі көздеген нысанаға жеткен жоқ. Әңгіме жүзікте ғана емес - кітапханасының бір қабырғасы әлі де бос тұр. Онда әзірге үлкен картина, дарынсыз салынған шатпақ, Пилотидің "Валленштейн денесінің қасында тұрған көріпкел Зени" картинасының нашар жасалған көшірмесі ілулі түр. Бірақ оның шимайлай салған нағыз суррогат екенін Оскардан тәуір білетін ешкім жоқ. Қабырғаның нағыз сәнін келтіретін өзі Мюнхенде көрген, Бернгеймер галереясындағы гобелен болар еді, ол бетіне алхимиктің зертханасы бейнеленген нағыз конефламанд гобелені. Бірақ, өкінішке орай, бағасы удай қымбат. Әйтсе де сәл шыдаңыздар, сәуегей Зенидің зертханасын басқа гобеленге ауыстыратын уақыт алыс емес.

	Оскардың қазірдің өзінде осы тұрмысына тәубе айтатын жөні бар. Оның ішкі "мені" ең сұрапыл деген сынақтың өзіне төтеп бере алады. Мәселен, Анна Тиршенройт пен қызғаншақ ергежейлі Гравличектің айтқандары келген жоқ. Оскар өзінің сыртқы жетістіктері үшін ішкі келісімпаздығын ешқашан құрбан еткен емес. Қазір бұрынғыдай фокустар мен трюктерге барудан сескенбегенімен, күш-қайратының бір тамшысын жоғалта қойған жоқ. Және осының бәрін кемпірдің құлағына құйғандай етіп баяндап берді. Оның бұған жауап бермегені ренішті, әрине; жауап бермесе - бермей-ақ қойсын.

	Дегенмен ол өзінің бейнесіне имене қарайды. Кемпір, тәрізі, Оскар өз бейнесінің деңгейіне ешқашан жете алмайды деп ойлайтын болар. Бірақ кітапхананың қабырғасында өз келбеті ерекше көзге түсіп тұрғаны анық; ол оны өзіндей көрнекті рамаға салып қойған болатын.

	Кенет оның жүрегінде бала кезде әжесінен естіген сөздер аян бергендей болды. Бүл сөздер ондаған жылдардан бері санасының тұңғиығында бүркеулі жатқан болатын, ал қазір енді жадына жиі-жиі оралатын болып жүр. Ол талай рет әжесі оқып берген Інжілдің икемсіз, кітаби сіреспе тілі. Иә, осы бір өлең жолы оның көкірегінде әжесінің дірілдеген жарықшақ даусымен бірге жатталып қалыпты. Әжесі: "Әлемді жаулап алса да, жан-жүрегін жоғалтқан адамнан үміт етпе" дер еді.

	Алжығандықтан айта салған сөзі болар. Тәжірибе кезінде кейде орындауға тура келетін бас айналдыратын амалдары үшін ол титтей де ұятқа қалмайды. Керісінше, бұны өзі айтып жүрген ақыл-кеңестер көбірек алаңдатады; оның бәрі бірдей шыншыл бола бермейді, бүл кеңестерді құлағыңа Гансйорг құятын кездер де болады. Осында, өзінің мына қылуетінде жалғыз отырған кезде мойындауға тура келеді: олар...

	Оскарды біреу алаңдатып отыр. Осында, тым жақын жерде біреу бар. Терісіне сыймай ашуланып, кімді болса да сыбап салуға оқталып, ол кітапханасына оралды.

	Онда Гансйорг отыр екен. Боп-боз сопақтау жүзіне кекесінді күлкі үйірілген ол, жайраңдап Оскарға қарсы жүрді.

	- Жаңа жылыңмен, шал, - деді ол - Сені мен құттықтауға тиіспін ғой. Ал, Хильдхендікінде қалай болды? Ал біз Манфредтің үйінде армансыз сайрандадық.

	Фюрермен кездесуге қасақана кедергі жасаған мына оңбаған қай бетімен келіп тұр мұнда? Оскар Цезарьдай сазара қалды.

	- Есалаң мұрынбоқ, - деп тіл тигізе сөйледі Оскар.

	- Өйткені онда фюрер болды ғой, солай ма? - деп, айылын жимаған күйі Гансйорг темекісін тұтатты. Оның ішіне қыл айналмайтын қушық денесі кең креслоның ортасында қуыршақтай ғана болып көрінеді. - Бір кешті Хильдхенмен бірге өткізгеніңе мен кінәлі боламын ба? - деді ол, түк болмағандай ыржалақтап. - Сол әйелдің үйінде қонғаның рас қой?

	Бірақ Оскар оның бұлтағына жол бере қоймаған соң, Гансйорг әңгіменің ашығына көшейін деді:

	- Саған не жетпей отыр? Біз мұнда тамызда келдік, ал бүгін қаңтардың бірі. Және, меніңше, көкешім, осы торт айдың ішінде менің бергенім аз емес... - Ол бай жиһазға малынған кең бөлмені көзімен шолып өтті. - Иә, аз бермеген екенмін. Сондықтан маған тұмсығыңды көтергеннің орнына, рахмет айтатын жөнің бар ма деп қаламын.

	- Осының бәрін жоқтан бар қылып құрастырған бір ғана өзіндей сөйлеуін қара бүл мұрынбоқтың, - деді Оскар оған жек коре қарап.

	- Ал сені баронессаның қойнына салған кім? - деп сұрады Гансйорг.

	- Сенің бүл жағынан тәжірибелі екендігіңді жоққа шығара алмаймын, - деп салқын жауап берді Оскар. - Бірақ біліп қой, Хильдегард фон Третнов - ол саған қайдағы бір Карфункель - Лисси емес. Ондай әйелдің жүрегін билеп aлy үшін бірсыпыра өнер керек.

	Жеміссіз айтыс Гансйоргты жалықтырайын деді.

	- Шамалы ақылға келейікші, - деді ол - Бүгінгі күннің жазығы не? Одан да былай келісейік: осы айналаңдағылардың бәрін екеуіміз таптық. Аспаннан жауған жоқ. Сондықтан бір - бірімізсіз бәрібір өмір сүре алмаймыз.

	Інісінің дұрыс айтып отырғанын Оскар түсінді. Бүл өзінің алдында ашуын ауыздықтамайтын бірден бір адам, сондықтан Оскардың жанын жеп жүрген не нәрсе екенін әңгімелеудің орнына, сөз жарыстыра берген ақымақтық болады.

	- Маған оңай болып жүрген жоқ, - деді ол, кінәлағаннан гөрі жалынғандай болып. -Біресе Алоизбен алысасың, біресе консультация бересің. Ал бар күшіңді негізгі жұмысқа сақтағың келеді. - Оскар кеңістікке құлази қарады; ол әбден болдырып басылып қалғандай көрінеді, күйзеліп жүргені рас болуы керек.

	Гансйорг осында келген шаруасын айтатын уақыт болғанын сезді - жаңа жылдық сыйлығын жайып салуға бекінді.

	- Мен сені қуантатын бір ұсыныс айтпақпын, - деді ол ағасына. - Біз екеуміз журнал ашпақпыз. Оның шығарушысы "Германдық көзқарасты насихаттау одағы" болмақ. Оны "Германия жұлдызы" деп атаймыз. Журнал жеміссіз интелектуализмнің қолы жете бермейтін тақырыптарымен, яғни нәсілдік теориямен және оккультизммен айналысатын болады. Қаржысы қамтамасыз етілген. "Германдық көзқарас" кеңесінің мүшесі ретінде мен бұған жетекшілік етуді, Оскар Лаутензак мырза, саған ұсынамын. Шамам жеткенше мен де көмектесіп тұрамын. Менің бір кезде "Прожекторды" шығарғанымды білесің ғой, ендеше менде де аздаған тәжірибе бар.

	Гансйоргтың осы ұсынысты жеткізген кездегі немкетті әрі кекесін үні және інісіне әрі ақша, әрі пәлекет әкелген былапыт үнпарақты есіне салуы, Оскарға інісінің өзіне жасаған зор сенімін жоғары бағалауына бөгет бола алмады. Осындай балапан басына, тұрымтай тұсына кеткен заманда журнал шығару - құнды сыйлық. Көкірегіңе кептеліп жүрген көп мәселелер туралы жазу, өз арыңның алдында ғана жауап беру, қолыңда барға қуану және ақылсыз қара халық үшін айтқанға көнгеніңе шамалы өкіну - тазару, тәубеге келу, арылу деген осы емес пе? Гете өзінің күнәлары туралы ашық жазу арқылы ар-ожданын аз да болса жеңілдетпеп пе еді?

	- "Германия жұлдызы", - деп сәл ойланыңқырады ол. - Несі бар, жаман естілмейтін сияқты.

	- Екі аптадан кейін бүл "Германия жұлдызы" туып қалуы да ықтимал, - деп сенімді әрі сергек мәлімдеді Гансйорг. - Сонымен, іске сәт, көкешім, байқа, алғашқы номеріне жақсы мақала жазатын бол - Ол Оскардың қуана қабылдағанына қанағаттанғандығын білдірді де, қоштасып шығып кетті.

	Оскар жалғыз қалды оның ойы сан-саққа жүгірді. Қызметшісі Әли тамақ әзір екенін баяндады, бірақ Оскар басын шайқады, ол ой түбіне терең бойлап кеткен еді. Сосын кітап сөрелерін бойлай жүріп кетті, жібек шапанын жел кеулеп, еденде сүйретіліп келеді. Оскар кітап сөресінен сұрғылт көк мұқабалы, жалықтырып жіберетін мылжыңдығы оқымай-ақ білінетін қалың томды суырып алды. "Томас Гравличек. Парапсихология туралы мәселелер" деп жазылыпты мұқабасына. Ол кітапты қолына алған кезде - ақ Оскар екеуі дауласқан кезде профессордың телепатиялық тәжірибелер туралы айтқан тұстағы парағы ашылып кетті.

	Оскардың көзі кітап жолдарына түсті. Бірақ оқудың қажеті жоқ еді. Бейнебір шаң басып қалған секілді, күңгірт те қасаң тарауларды ол жатқа біліп алған-ды. Профессор нағыз медиумдер, сөз жоқ, сирек кездесетіндігімен келіседі. Алайда автордағы ынтаның жетіспейтіндігі және осынау дарынды адамдар мен олардың таң қаларлық қасиеттерін суреттейтін жерлердегі өлі сөздер Оскарды жирендіріп жіберді, оның өзі де профессордың тиісе беруінен, түңілісінен, орынсыз мысқылдауынан туып отыр. Бұл Гетенің өлеңдерін заңгерлік жұтаң сөздермен қайта ежіктеп шыққанмен бірдей аса жағымсыз дүние. "Телепатиялық құбылыстар, - деп ой түйеді Гравличек, - энегргетиялық табиғаты жағынан алғанда эксперименттік зерттеулерді қажет етеді. Бұл құбылыстарға сын көзімен қарамай, сене салу өзіңді-өзің алдаудың сан қилы түрлеріне соқтырады және бопсалау мен дүмшелікке жол ашады" .

	Жоқ, Оскар Гравличектің бұл пікірлерімен келісе алмайды - оны зұлымдық деуге де, қорлау деуге де болады. Оскар болса шындықты қайта орнықтырғысы келеді және оның көмегімен профессордың құдай берген көріпкелдік дарынды жеміссіз әрі жалған ойға жетелейтін арсыз карикатурасынан арылтуға тырысады. Мұндай дарынның сирек кездесетіндігін іші тар ергежейлінің өзі де мойындайды, бірақ оның пікірі бойынша, ондай дарынның иесі оны суреттеп шығуға келгенде әрдайым қабілетті бола бермейтін көрінеді. Оскар бәлкім, ішкі тәжірибесіне сүйене отырып кубылыс дегеннің не екенін дәлелдеп бере алатын жер бетіндегі жалғыз адам шығар.

	Гансйорг журналдың ашылатындығы туралы хабарды бұған бүгін, жаңа жылдың бірінші күні жеткізді және бүл кездейсоқтық емес. Алдағы жылы қандай міндеттер атқару керек екендігін Оскар енді білетін болды. Профессор өзіне тән кекшілдігімен әрі педанттығымен телепатияның шекараларын тұйықтап тастады; ал Оскар болса осы бір құдай берген дарынның ұлы мүмкіндіктерін үлкен ынтызарлықпен дәріптейтін болады. Нақ осындай дарын адамның адамгершілігін биікке көтеретіндігін және рухани нәрсенің бәрі тірі билікті құрайтындығын құдай жолымен дәлелдеп бермек.

	Өзінің "Германия жұлдызына" қалай мақала жазатынын Оскар көз алдыңа қызыға елестетіп отыр. Ол өзінің шуақты шағына енетін болса, талай мақалаңды қаусатып тастайды.

	Бұған тек сәл ғана түйткіл жетпейді: жазу процесі мен техника өз ойын шұрайлы тілмен жеткізуге кедергі келтіреді. Жазу процесі қарындашқа, қаламға, жазу машинкасына сенген жердің бәрінде қиялы қым-қуыт бытырап кетеді. Ол өзінің ашқан жаңалықтарын дауыс арқылы жеткізе алады. Бірақ айтпақ болган құпия ойын біреуге дауыстап отырып жаздыру - жүрегіндегі әнұранын Петерман секілді иісшіл қыртқа айтып отырып жаздыру - ол да мүмкін емес. Жоқ, ол жанына жайлы бір адамды іздеп табуы керек. Ол қандай да бір машинисткаға барады да, өзін Харон Рашид деп таныстырып жатпастан қызмет көрсетуін өтінеді және егер өзіне ұнай қалса, сол қызды өз ойын қысылмай жеткізудің құралына айналдырады.

	Осындай шешімге келген Оскар, өзіне-өзі риза болган адамша сабасына түсті. Ой тереңіне шому сағаты аяқталды. Ол қызметшісіне қоңыраумен белгі беріп, тамағын ішуге кірісті.

	Оскар мен Алоиз Ахорналлеяны бойлап фон Третнов ханымға келе жатты. Оскардың жүзінен іштей жинақылықтың белгісі білінеді, ол дайындалып келеді.

	Оны алдында ауыр кеш күтіп түр. Бұған баронесса эксперимент жасалатын адамдардың аты-жөндерін де айтқан жоқ; оз эксперименттерінің шынайылығын дәлелдеу үшін, өзі соны қалады. Бүл бір нәрсені ғана біледі: қонақтардың бәрі - ықпалды адамдар. Оған қоса, әдеттегідей фон Третнов ханымның үйінде сеанстың сыртқы жағын дайындаған Алоиз, онда бас қосуға тиісті қоғамның құрамы туралы болып жатқан деректерді жинап үлгерді. Қазір машинада келе жатып Оскар өз жадын тағы да бір рет тексеріп алмақ, бәлкім, түзету енгізуге тура келеді.

	Қалай дегенмен онда ауыр өнеркәсіп алпауыттарының бірі доктор Кадерайт болады. Оскардың ондай туа біткен аққұбаны танымауы мүмкін емес; ол оның фотосуретін талай рет көрген шығар - ау. Доктор Кадерайт - мұны Оскар Гансйоргтан біліп алған -нацистермен бұрынғыдан да жақын араласа түспек және өз кәсіпорындарының үлкен бөлігін әскери жолға салмақшы. Содан соң, - бүл да алдын ала болжам, - Тишлер дейтін біреу келмек; ол Алоиздың білуі бойынша, жүзі сұрғылттау келген қараторы кісі. Гансйоргтың мәліметтері бойынша, ол да доктор Кадерайттың ойындағыдай жоспар құрып жүрген адам, бірақ ол аса белгілі тұлға емес. Ақсарының әдемісі фон Шустерман дейтін ханымның келіп қалуы әбден мүмкін. Күйеуімен ажырасқысы келіп жүр. Жақпайтын жері - баласымен сыйыспайтын көрінеді. Жұрттың сөзіне сенер болсақ, баласы нағыз бас кесердің өзі болып өсіп келе жатса керек. Оскар қолына тиген материалдарға шолу жасауын осымен доғарды. Ол ақырын ғана күрсінеді. Бүл кеш ой-сананың барынша шоғырлануын, рухтың биіктігін, іштей сезіне, көре білуді қажет етеді.

	- Сен әбден біліп алған екенсің, Алоиз, - деп мақтады ол досын, машинаның бір бұрышында отырған ол да өзі сияқты фрак киіп алыпты.

	Бірақ Алоиз соңғы кезде пайда болған әдетінше қабағын ашпады.

	- Егер сен фон Третнов ханымның үйін бейнебір шытырман оқиғадағыдай, жасырына жүріп тінтіп шығу оңай жұмыс деп ойласаң, қатты қателесесің, - деп бұрқылдады ол. Сен дүмбілез інің екеуің менен қайдағы бір құдайдың жоғын талап еткен кездеріңде, жұмыстан алатын ләззатының бәрі зая кеткендей ахуалға душар боласың. Қайдағы - жайдағы екінші дәрежелі тіміскінің ролін атқарасың, ал өнері мол шын көз бояушыға бұл жерде істейтін жұмыс жоқ.

	Алоиздың, әдеттегі, Берлинге қоныс аударуға байланысты айта беретін сандырақтарын Оскар бүгін тыңдағысы келмеді. Дегенмен өзінің тамаша досының әрі әріптесінің оныншы рет немесе жиырмасыншы рет айтқан пікірімен санасуға тура келді. Ал анау болса Берлинде өзін шошқа бағып жүргендей сезінетінін айтып шағынады. Нағыз көз бояушының орны сахнада ғой, ал мұнда тек "бөлмеде" жұмыс істеуіңе тура келеді. Тек қана нацистердің алдында, алпауыттар мен ақсүйектердің алдында өнер көрсетесің. Және осы бір атақты filou інісінің тұмсығын тықпайтын жері жоқ. Және де барлық абырой Оскардың үлесіне тиеді, ал бүл, Алоиз - дойбының тасы. Ол Манц ұсынған тамаша келісімшарттан осыған бола бас тартты ма, Габельсбергерштрасседегі жып-жылы пәтері мен қамқоршысындай болып кеткен Катиден осы үшін қол үзді ме? Кати байғұс осында пруссактарға келуден бір жолата бас тартқан жоқ па еді?

	Бірақ Алоиздың берлиндік өмірінің көлеңкелі жақтарымен қоса шуақты жақтары да бар: мұнда жетелеп отыратын сұрақтардың арқасында клиенттерден көп нәрсенің жай -жапсарын біліп алуға болады; өзінің қажетті жаңа айла - амалдарды, көрермендердің арасында отырып, эстрадаға хабар беру мақсатымен құпия белгілерді, сырға толы шифрларды ойлап табуға болады. Осының бәрі Алоизды адам айтқысыз рахатқа бөлейтіндігін Оскар жақсы біледі.

	Алайда ол Алоиздың ер-тоқымын бауырына алып мөңкігеніне қарсы келуден сескенді. Ал анау болса, Оскардың үндемегенін көрген соң, соңғы көзірін жайып салды.

	- Жексенбі күнгі кешкі сеансқа қатысатын шығармын, - деп, сес көрсете мәлімдеді ол, -содан кейін Мюнхенге кетемін. Сәрсенбі күнгі сеанс кейінге қалады, Габельсбергерштрасседе ең болмаса бір апта демалып келмекпін. Кілең бір реніш пен сәтсіздікті жылқы екеш жылқы да көтере алмас. Өзімнің баварлық демалысымды алатындай еңбегім сіңген шығар.

	Сөйтіп,әне-міне дегенше олар баронесса фон Третнов ханымның үйіне де келіп қалды, және сол-ақ екен, Алоиз да өзгеріп сала берді.Ең сыпайы және ең аңғарғыш көмекші бола қалды.Оскар Лаутензактың дарынына таң-тамаша қалған ассистенті болып өнер көрсетті.

	Барлығы он бес - жиырмадай адам жиналды; кілең фрак киген еркектер мен кеште киетін қымбат асылдарға малынған әйелдер. Барлығының жүзінен сенбеушілік, мысқыл мен жүйкелерін қытықтайтын қызығушылықтың көлеңкесі көрінетіндей. Фон Третнов ханым жиналғандардың назарына қонақтар құрамы маэстроға хабарланбағанын тағы да бір рет ескертіп өтті. Ол бір де бір адамның аты-жөнін білмейді. Сонан соң Алоиз көпшілікке қаратып, болашаққа байланысты сұрақтарын қағазға жазып, конвертке салып, желімдеп қоюды ұсынды. Осы желімделген конверттерді Алоиз себетке салып, Оскарға берді. Бәрі де жарқыраған шам жарығында орындалып жатты.

	Оскар конверттерді араластырды да, желімдерін ашпастан оларды салалы ақ саусақтарымен бір-бірлеп сұрыптай бастады.

	- Құрметті бикештер мен мырзалар, - деп бастады ол өзінің сөзін, - барлық назарларыңызды босаңсытуларыңызды сұраймын. Конвертке не жазғандарыңызды ойлап отыру міндетті емес; бірақ сіздер солай істесеңіздер, маған көмектескен болар едіңіздер. Ең бастысы - қарсыласа көрмеңіздер. Егер сенбесеңіздер, онда осы қысқа көрсетілім кезінде өздеріңіздің скепсистеріңізді доғара тұрыңыздар. Мені дұрыс түсінулеріңізді сұраймын. Мен сіздерді сене көр деп қолқаламаймын, бірақ сенбестікпен менің жұмысымды ауырлатпаңыздар.Конверттер оның саусақтарының арасында тағы да сырғи бастады, Оскар оларды сипалайды, жұмарлайды, аударып - төңкереді, бірақ ашпайды. Оның елірген үлкен көздері көмескі тартты, оның жанарында армандау, торығу нышаны пайда болды. Ол ақырын, бірақ ауыр тыныстайды. Басын шалқайтып, көзін жұмды.

	Ақыры бір конвертті суырып алды, аударыстырып көрді де бүктей салды.

	- Мына конверт, - деді ол, бейнебір қажетті сөзді таба алмай қиналған адамша, -бойшаңдау келген ақсары бикештікі. Мен оның бүгін қандай екенін және енді үш жылдан кейін қандай болатынын ап-анық көріп тұрмын.

	Ол күтпеген жерден көзін ашты, отырғандардың арасынан біреуді іздеді.

	- Бүл конверт сізден келді, аяулы ханым, - деп мәлімдеді ол және жүзігі жарқылдаған саусағымен бір әйелді нұсқады; ол оны Алоиздың суреттеуі бойынша таныған болатын. -Мен сізді көрдім. Мен сізді көріп тұрмын... - Ол тағы да көзін жұмды және сөздерін қайта-қайта бөліп әрі ұйқылы-ояу дауыспен: - Мен қаланы көріп тұрмын, - деп хабарлады ол -Бүл оңтүстіктегі қала. Барлық жерде итальянша жазылған жарнамалар. Бүл қызығарлық қала емес. Мен одан көзге ілерлік ештеңе көріп тұрған жоқпын. Сіз қонақ үйде жүрсіз. Шағын ғана, арзан қонақ үй. Сіз секілді көрнекті бикеш неліктен арзан қонақ үйді таңдады екен? Және осындай қораштау қалада сіздің қандай жұмысыңыз болуы мүмкін? Міне, бөлмеге бір бала кірді. Ұл бала, өте еті тірі бала. Тоғыз - он жастарда болар. Қолды-аяққа тұрмайтын жүгермек. Ол сізден бірдеңе туралы сұрайды. Сіздің жауап бергіңіз келмейді. Ол қалар емес. Жоқ, мынау тәрбие көрген бала емес, оны мен бірден айтуға тиіспін. Алайда сіз осы бала үшін қатты алаңдайсыз.

	Мен сіздің көзіңізден үрей көріп тұрмын. Міне, сіз шығып бара жатырсыз. Біраз серуендеп келмексіз. Бірақ әлгі үрейден бір минут те арыла алмадыңыз. Соңыңыздан еріп келе жатқан біреу бар ма деген қауіппен артыңызға қарай бересіз.

	Ол көзін ашып алды да әдеміше келген аққұба келіншекке қадалды.

	- Сіз менің көргендерімнен бірдеңе түсіндіңіз бе? - деп сұрады ол. - Одан қандай мән ұқтыңыз? Мен қателескен жоқпын ба?

	Ұяттан екі беті алмадай қызарып кеткен аққұба өңді келіншек қысылыңқырап жауап берді:

	- Қателескен жоқсыз. Әрине, өмірде әділетсіздік деген коп болады.

	Осы минутқа дейін Оскар қатты толқып тұрған болатын, енді міне, алғашқы тәжірибе сәтті өткеннен кейін, сенімдірек бола түсті. Алоиздың суреттеп беруі бойынша ол Тишлер мырзаны бірден тауып алды. Мұндай беті қалың адамдармен ол көп тәжікелесіп жатпайды, бірден шабуылға шығып, "үстемдігімен" бағындырып алады. Оскардың кеудесінде әлдеқандай бір қайсарлық рухы оянғандай болды. Ол енді мынадай ығай мен сығайлардың алдында сайқымазақ бола алмайды. Олар Оскарды емес, Оскар оларды ойыншыққа айналдырады әлі.

	Ол қолына жаңа конвертті алды, сипалады, "көрді".

	- Ал қазір мен, - деп хабарлады ол, - қарасұр жүзді елулерге келген адамды көріп тұрмын. Оның фамилиясы "Т" немесе "Д" әрпінен басталады. Бүл адамның денсаулығы онша емес пе деген күдік бар менде. Асқазаны ауырады екен. Оскар көзін ашып алды да, жүзікті саусағын алдында тізіліп отырған мырзалардың біріне нұсқап: - Бұл сізсіз! - деп саңқ ете қалды.

	Тишлер мырзаның жүзі бұрынғыдан бетер сұрлана қалды. Бірақ ол әңгімені әзілге айналдырғысы келіп:

	- Дұрыс айтасыз. Кейде сода ішетінім бар, - деп жымиды. Бірақ Оскар айылын жиған жоқ.

	- Сіз болашағыңыз туралы білгіңіз келді ғой? - деп сөзін жалғастырды ол - Менің жауабым дайын. Бірақ жағымсыз жаңалық. Жағымсыз жаңалықты естігеннен сізге түсе қояр пайда бар ма деген мәселені ойлап, қиналып тұрмын. Менің айтқанымды қалайсыз ба? - Оның кірпік қақпайтын көкшіл көздері Тишлердің тайсақтай берген көздеріне міз бақпастан қадалды.

	- Соншалықты қорқынышты жаңалық па? - деп сұрады жағымсыз қырылдаған дауыспен Тишлер мырза. - Әлде сіз, Лаутензак мырза, - деп сөзін жалғастырды ол, - қазір айтқалы тұрған сөзіңіз менің өмірімді күрт өзгертіп жібереді деп ойлайсыз ба?

	- Өзгертуі де мүмкін, өзгертпеуі де мүмкін, - деп жайбарақат жауап берді Оскар. -Бәрі де сіздің дұрыс ойлай білетін қабілетіңізге байланысты, Д немесе Т мырза.

	- Сәуегейлігіңізді айта беріңіз, - деп асығыс жауап берді Тишлер мырза.

	Оскар басын шалқайтып, көзін жұмды.

	- Мен қазір болашақты көріп тұрмын, - деп хабарлады о л, - мен он жылдан кейін не болатынын көріп тұрмын. Бүгінгі күнді есептегенде он жыл Мен орман сияқты бірдеңені көріп тұрмын. Ағаштардың арасында тастар бар. Ол зираттардың үстіне қойылған ескерткіш тастар. Е, бүл ормандағы зират екен ғой. Бір ескерткіш анық көрінеді. Аса көрнекті ескерткіш емес.Жазулары да қораштау. Әріптері өше бастаған, бірақ шамалап оқуға болады. Онда "Антон Тилер" немесе соған ұқсас бір есім жазылған. - Және зәреңді ұшыратын қысқа тыныстаудан кейін: - Ескерткіш жаңа емес, көнеріп қалған, - деген сөздерді қосты. Оскар тағы да көзін ашып алды. - Өте өкінішті-ақ, бірақ көңіліңізді жұбатарлық ешнәрсе коре алмай тұрмын, Тилер мырза, бірақ басында сізге ескерттім ғой.

	Көпшілік дағдарып отырып қалды. Тишлер мырза бұрынғыдан бетер сұрлана, қаны қашқандай сарғайып кетті, бірақ онысын сездіргісі келмей:

	- Мұның бәрі сандырақ, - деді. Мен өзімді Берлинде жерлеуге ешқашан жол бермеймін. Ол туралы әңгіме болуы мүмкін емес. Мен өзімді Берлинде жерлеуді қаламаймын.

	Алайда Оскар сыпайы қарсылықпен ғана жауап қайырды.

	- Бәлкім, ол жағы сізге байланысты болмас та. Мен сіз бен бізден гөрі қуатты күштен көргенімді айтып тұрмын. Ол мынадай батыл көрегендіктің көпшілікке қатты эсер еткенін байқады. Содан кейін құрбандығын таңдай бастады.

	Міне, быттиған екі беті алмадай қызарып отырған ұзын бойлы, ауыр денелі, аққұба жігіт ағасы - тәрізі ауыр өнеркәсіптің алпауыты, доктор Кадерайт осы кісі болар. Оскар оның ұйқылы-ояу қалғып отырған жымысқы жүзіне сынай қарады. Бұл мырза оңайға түспейді. Доктор Кадерайт - осында отырған қонақтардың ең құрметтісі, оны Гансйорг бұған қадап айтқан болатын.

	Оскар мистикалық ұзақ дайындыққа бармастан, бірден іске кірісуді жөн көрді. Көзін сәл ғана жұмып тұрды да:

	- Мынау сізден келген қолхат, доктор Кадерайт, - деді төтесінен. Сосын басын бір жағына қисайта тұрып, былай деп сыпайы түсіндірді: - Сіздің доктор Кадерайт мырза екеніңізді мен бұрыннан білемін, сіздің суретіңіз газет беттерінде әлденеше рет басылған. Бірақ, сізге қазіргі айтқалы тұрған жаңалығым, - деп сыпайы жымиды Оскар, - басқа дерек көздерінен келген.

	- Айта беріңіз, құлағым сізде, - деп жадырап қалды доктор Кадерайт; бұл сүйек -сыны жарасқан түлғалы кісінің бір ғана кемшілігі - даусы жіңішке болатын.

	Оскар өзін-өзі ұмытып, терең тебіреніске бармады, бірақ өзінің байсалды жанарын Кадерайттың қулық толы көзіне тура қадады. Және даусы да күндегідегідей бәсең естілді, тек аузынан абайсызда бөтен сөз шығып кетпесін дегендей өте жай сөйледі.

	- Мен сізді мундир киген адамдардың арасында көріп тұрмын, - деді ол - Сіздің оларды үлкен де жарық бөлме арқылы ертіп келе жатқаныңызды көріп тұрмын. Машиналар түр. Бәлкім завод болар. Қателесіп тұрмын ба?

	- Жоқ, мұныңыз шындыққа жанасады, - деген күлкілі ашық дауыс естілді көпшіліктің арасынан, тәрізі, доктор Кадерайттың әйелі болса керек, сүйкімді дауыстың иесі қуыршақтай шап-шағын әдемі әйел екен. - Зауыт иесі зауыттың ішінде жүр дегеніңіз шындыққа жанасады. - Жұрт бір күліп алды.

	- Маэстроның сөзін бөлмеулеріңізді сұраймын, - деді Алоиз сыпайы болса да қатқылдау үнмен.

	"Мына әйел қауіпті", деп ойлады Оскар. Бүл жерден Кадерайт туралы алған мардымсыз деректермен құтылып кете алмайсың. Отырғандарды қайтадан аузыңа қарату үшін, резервтерді - нағыз күш-жігерді, аян беретін "көріністерді" іске қосу қажет. Ол тәуекелге баруға тиіс. Егер күш тасқыны Кадерайтқа барып жетсе - Оскардың жеңгені, ал егер олай болмай шықса - амал не, ұтылғаны.

	Ол көзін жұмып, ұзақ ойға шомды. Иә, сәт! Міне ол Оскар өз кеудесінен бейнебір жібек мата жыртылғандай сәл ғана бұлқынысты сезіп қалды. Жайлап көзін ашты. Бірақ, таң қалдырғанда, тасқын доктор Кадерайтқа қарай емес, оның көршісіне, әлгінде сөзін бөлген кішкентай батыл әйелге қарай жылжып барады.

	Бүл әйел туралы ол ешнәрсе білмейді; оған байланысты - қаласаң да, қаламасаң да - өз "көріпкелдігінің" күшіне сүйенуге тура келеді! Сондықтан ол әйелдің баладай албырт, әрі батыл қараторы жүзіне сүзіле қарады. Бүл оның көзін тайдырып әкетуге мүмкіндік бермейді және өзінің әрі күлкілі, әрі тәкаппар түріне қарамастан, Ильза Кадерайт, өзін бөтен біреудің назары билеп-төстеп бара жатқанын, өзінің еркінен тыс бір күш ең құпия сезімі мен ойларын мәжбүрлеп тұрғанын байқады.

	Оскардың өңі қуаң тартты, қып-қызыл еріндері ашылып кетті, көздері жұмулы.

	- Менің доктор Кадерайтқа айтар басқа ешқандай жаңалығым жоқ, - деді ол, - мен енді сізге қарап сөйлемекпін, ханым. - Оның үні мүлдем бәсеңдеп, ұйқылы-ояу тұрған адамның кейпіне түсті.

	Болашағыңыз туралы менің айтарым жоқ, бірақ мен сіздің өзіңіз де біле бермейтін ойларыңыз бен құштарлықтарыңыз туралы айтып бере аламын.

	- Тыңдап көрейін, - деп жауап берді Ильза Кадерайт, бірақ бұрынғыдай ойнақы да тәуелсіз қалпын сақтай алмағаны байқалып қалды.

	Қабырғаға таяу жердегі бұрышта Алоиз тұр, ол кез келген сәтте әңгімеге араласа кетуге әзір. Оскардың қазіргі қадамы - тәуекелдің ісі; оны адамды иландыру өнері деп атайды, ол гипноз бен адам ойын оқудың қоспасы тәрізді нәрсе; ондай экспериментке нағыз телепат қана бара алады.

	- Сіз зайыбыңыздың ұлттық - социалистік партиямен арадағы байланысын мүлдем доғаруын қалайсыз, - деді Оскар. - Сіз мұны әлдебір жоғары немесе ұсақ мүдделер үшін емес, осының бәрі өзіңізге қызықты көрінгендіктен қалайтын сияқтысыз. Осындай ынта өзіңізде қашан пайда болғаны есіңізде ме? Иә, сіз есіңізге түсіріп отырсыз. Сізбен бірге мен де есіме түсіріп көрейін. Қане, қалай болғанын бастан-аяқ айтып беріңізші.

	Ол өзінің жан-жүрегінен шыққан ішкі үніне құлақ сала отырып, тыңдай отырып, алдындағы бос кеңістікке үңірейе қарап отыр.

	- Рахмет сізге, - деп жымиды ол - Енді шынымен ден қоя бастадыңыз... Сіздің еске алуыңыз айқындала бастады: енді мен бәрін де айқын көріп тұрмын. Сіз жапырақты өсімдіктері бар әлдебір залдың ішінде жүрсіз. Ол оранжерея ма, немене? Қысқы бақ секілді бірдеңе. Қасыңызда жас жігіт бар. Қараторы, шашын қақ жара тараған. Сіз онымен бірге өсімдіктері бар бассейнді аралап келесіз. Иә, ол балдырлар екен. Қателескен жоқпын ба?

	- Мүмкін, - деп сенімсіздеу жауап берді Ильза.

	Ал доктор Кадерайт, сенгеннен гөрі сеніңкіремей, бірақ жымиыңқырап қойып:

	- Мүмкін, Штокманды айтып отырған шығар? - деді бәсеңдеу үнмен. - Осыдан екі-үш апта бұрын Штокманмен партия туралы сөйлестім демеп пе едің?

	- Шашын жара тараған мырза, - деп сөзін жалғастырды Оскар. - Партия туралы тұрлаулы ештеңе айтпады. Рас қой? - Және жауап күтпестен сөзін жалғастырып әкетті: -Сіз, бәлкім, партияны қарама-қайшылық рухымен ғана жақтайтын шығарсыз. Және сөзден гөрі ойша көбірек жақтайсыз. "Шынтуайтына келгенде, деп ойлайсыз сіз, - пиғылы теріс сол жігіттер бәріңнен де артық" .

	Доктор Кадерайт қарқылдай күлді.

	- Осың рас па? - деп сұрады ол жіңішке дауыспен және оз сұрағына өзі жауап бергендей: - Бәлкім, рас та шығар, сен Штокман туралы ондай ойға баруың әбден мүмкін, - деді.

	Оскар шабуылды үдете түсті.

	- Фрицтің олармен емес, бұлармен қызметте болуын сіз алғаш рет сол кезден бастап қаладыңыз. - Ол көзін мүлдем ашып алды және ұйқылы-ояу дауыспен емес, кәдімгі сергек дауыспен, сенімді түрде: - Мен сізден солай ма? - деп сұрап тұрған жоқпын. Тап солай екенін өзім де білемін, - деп мәлімдеді.

	Алоиздың жүрегі әріптесі үшін кәсіптік мақтанышқа толы еді.

	Доктор Кадерайт қол шапалақтаған болды.

	- Жаман емес, - деді ол, - тіпті де жаман емес, - соны айтып, ол қасында қам көңіл түрмен, қайта-қайта ернін жалап қойып отырған зайыбына жымия қарады. Оскар маңдайын сипады.

	- Мен бүгін осымен тамамдасам деп тұрмын, - деді ол жұмсақ үнмен, бейнебір айыпты адамдай: бар назарыңды бір жерге шоғырландыру адамды шаршатып тастайды деп түсіндірді ол Және эстрададан түсті.

	Ильза Кадерайт анау-мынауға "сене қоятын әйел емес еді және оның таным - түйсігіне эсер ете қою да оңай болмайтын. Ал енді, Оскардың ықпалынан шығып алған соң, оның қорғанысқа көшуі әбден мүмкін еді. Кесек жүзді мына батыл адамның жеке штрихтардан тұтас көріністі құрастырып шығаруы әбден мүмкін, Тегін адам емес екені ешқандай дау туғызбайды, ханым қазірге дейін өзіне-өзі келе алмай түр; сол жолы Альберт Штокманмен не туралы әңгімелескені қанша тырысқанмен есіне түспеді. Әрине, әлдекім ойыңдағыны оқып қояды, былайша айтқанда, ішіңдегіңнің бәрін біліп, басыңнан аяғыңа дейін шешіндіріп тастайды дегенді мойындаудың өзі онша жақсылық емес; мұндай ойдың өзінен денең мүздап сала береді. Бірақ, сонысымен де толғандырады ғой, жоқ, ол мұнда келгеніне өкінбейді.

	Оскар басқа адамдарға да ықпал ете білді және олар да мұны сырттан торып, қорқақтай жүретін болды.

	- Мен сіздерге берген уәдемді орындамадым ба? - деп сұрады фон Третнов ханым, мақтанышын жасыра алмай.

	Оскар Лаутензак мырзаның ұстаз әрі пайғамбар екені өтірік пе?

	- Таңқаларлық жайт, - деп қостаған дауыстар естіліп жатты қонақтар жағынан. -Қайталанбас құбылыс! Сіз Штокманды солай атайтыныңыз рас па еді, қымбаттым? -десіп, Ильза Кадерайттың есін шығарды.

	Алайда Ильза жалтара жауап берді.

	- Мүмкін, - дейді ол, сосын аяқ астынан өзгере қалып; - ал, шынымды айтсам, өзім де білмеймін, - деп қылымсиды.

	Арықша келген Тишлер мырза бір топ қонақтардың арасынан сытылып шығып, Оскарға жақындаған. Ол оның бүйірінен ақырын түртіп қалып, күлкісін тия алмаған күйі:

	- Қылжақбас екенсіз, маэстро! Taп енді маған істегеніңіз бар ма, әрине, күлкі үшін, рас па?

	Оскар иығын көтерді.

	- Бірақ мұның бәрі шындығында да қызық! Өйткені көпшілігін дұрыс айттыңыз ғой. Ал кішкентай Кадерайттың ойын дәл тапқаныңыз – тамаша - ақ болды. Бәрі рас екені жүзінен - ақ көрініп тұр. Мен сізбен ұзағырақ сөйлесем бе деп едім, Лаутензак мырза, -деп сенім білдіре сөйледі ол, - кейбір мәселелер жөнінде ақылдассам ба деймін.

	- Менің хатшыммен сөйлесіңіз, - деп жауап берді Оскар салқын ғана.

	Тишлер мырза өз ұсынысын Алоизға айтқан кезде, анау оған:

	- Сізге, мырзам, алдымен "Герман көзқарасы" бюросымен келісіп алуға тура келеді, -деп жауап берді.

	Бүл кезде Ильза Кадерайт Оскармен сөйлесіп тұрған-ды. Ол өзінің қорбаңдаған күйеуінің қасында ешкінің асығындай көрінеді.

	- Бәрін де қисынды жасадыңыз, маэстро, - деп мәлімдеді ол, - әсерлі - ақ. Құпия түрде айтайын өзіңізге, мен сіздің ойымды тапқан - таппағаныңызға сенімді емеспін. Біздің үйге қонақ көп келеді, әрине, олардың ішінде шашын қақ жара қайырған қараторының да болуы мүмкін, ал, әңгіме сіздер, нацистер туралы болса, ол да шындыққа жуықтайды, бұған өзіңіз шақырып тұрсыз ғой; ал қысқы баққа келетін болсақ, тәрізі, ол жақында "Иллюстрирте" журналында басылған әдемі суретке ұқсайды. Дегенмен сіздің асқан аңғарымпаздығыңызға қуанбасқа болмайды, барлық деректі тез таба қоясыз.

	Әйелдің даусы бүл жолы күлкі аралас естілген жоқ, ол құстардың шықылықтағанын еске салғандай еді, ал ап-ашық, тап-таза көздерінен ақылдылықтың нұры шұғыла шашып тұрғандай, сүйкімді - ақ әйел Бұның айтқан сөздерінің бәріне күмәндана қарауы Оскардың ашуына тиді, бірақ дегенмен де, ол өзіне ұнап қалды. Өн бойының бәрі: абажадай күйеуінің қасында қуыршақтай көрінетін әдемі келген дене бітімі де, баланың албырт жүзіндей қараторы әлпеті де, қысқа қиылған қара шашы да, ителгінің тамағындай жұмсақ иегі де, түзу біткен жарасымды мұрны да өзіне құйып қойғандай келісіп тұр. Бұған күлсе, - күле берсін. Ақыры, бәрі бір үстем болып шығатындығына сенімді, ол қазірдің өзінде-ақ басымдығын сезеді.

	- Қалай болғанда да, - деді ол, ешқандай өкпе-назсыз сыпайы үнмен, - сіздің қараторы жігітпен әңгіме кезіндегі ойыңызды " Иллюстриртеден" біліп алмағандығымды мойындайтын шығарсыз, ханым.

	Доктор Кадерайт достық раймен қарқылдай күлді.

	- Сен тым қаталсың, қымбаттым, - деді ол Ильзаға қаратып, - әрі әділетсізсің. Лаутензак мырзаның сенің ойыңды оқи алатыны сияқты, өзіммен істес адамдардың ойын біліп отыратын әйтеуір бір мекеме менде де болғанын өзім де қалаған болар едім. A La bonne heure , қымбатты Лаутензак мырза!

	Алайда Ильза берілгісі келмеді.

	- Қалай болғанда да, - деді ол, өзін ұстамды көрсетуге тырысып, - фон Третнов ханымның қолдайтын танысы тегін адам болмады және онымен жиірек кездесіп тұрған жөн шығар.

	Сосын ол Оскардың көзіне тура қарап тұрып, жарастықпен жымия күлді де басын изеп, қонақтардың басқа тобына барып қосылды. Бүл көріпкелдің ызасын келтірді. Тұра тұр, бәлем, фон Третнов ханымның қолдайтын адамы қандай болатынын бұл әлі көрсетер ақсүйек ханымға.

	Алайда оның ашуы көп ұзамай тарап кетті де, Алоиз екеуі үйге көңілді қайтып келе жатты. Ол әйел қанша қарсыласқан сайын, жеңіске деген дәме соғұрлым дәмдірек бола түсті. Доктор Кадерайттың бұған деген ілтипаты да реніштен гөрі қуаныш ұялататындай ықыласты болған еді. Сондықтан болар, ол өзі алдарында өнер көрсеткен адамдарды Алоиздың көзінше іліп-шалумен болды.

	- Бұларға сонда не керек екен? Сенерін де, сенбесін де білмейді! Эксперимент сәтті шықты не, құлап тынды не - оларға бәрібір. Олардың ақымақтықтары бәрінен де асып түседі. Олар көріпкелді күлкіге айналдыруға бар, бірақ оның өз эксперименті неге сүйеніп құратындығын, оның тетігі қандай екендігін тексеріп жатқылары келмейді. Сәл қысым көрсетсең болғаны, қарсыласудың орнына жақтап шыға келеді, өз еріктерінен тыс. Ең бастысы - қоятын сұрақтарыңды ептілікпен құра білу, сонымен естерін тандыру. Былай істедіңіз, былайша ойладыңыз деп сенімділікпен мәлімдей бастасаңыз болғаны - олар өздерінен - өздері сене бастайды.

	Алоиз машинаның артқы бұрышында бүрісіп отырған.

	- Кімге айтып отырсың мұны? - деп бұрқылдады ол. - Маған ба? Сенің данышпандығыңның бәрі менен тарайды емес пе. - Ол есінеп алды. - Мына Берлиндегі өмірің - жын соққанның өмірі. Дүйсенбіде Мюнхенге кетемін.

	Кете Зеверин "Рихард Вагнер үлгі тұтады және ескертеді" деген қолжазбаны машинкамен көшіріп басып отыр. Қыздың салалы саусақтары қаріп түймелерін автоматты түрде басқанмен, ойы басқа жақта еді. Тәрізі, аса жағымды ойға берілмесе керек, сопақша келген ашаң жүзінде реніштің көлеңкесі бар: екі қастың ортасынан түскен үш әжім маңдайға жеткенде айқыш-ұйқыш таралып кетіпті.

	"Кете Зеверин, стенография және машинкамен көшіріп басу" . Төмендегі кіреберісте ілулі тұрған маңдайшада осылай деп жазылған. Осы жарнама бойынша бір адамның келмегеніне міне, бір айдан асты. Егер осылай жалғаса беретін болса, бүл ермекті доғару керек шығар.

	Сұңғақ бойлы, ақсары шашты Кете машинкасының алдында отыр. Оның арықша келген салалы саусақтары қаз қатар тізілген түймелерді жағалай жортады. Кете жұмыссыз отырып қалмасын деп, алыстан қосылатын бауыры Пауль өзінің "Рихард Вагнер" деп аталатын үлкен қолжазбасын көшіріп басуға берген болатын, әйтпесе қолжазбаның көшірмесі оған керек те емес. Бүл кітап - Рихард Вагнер туралы бірден-бір сыни еңбек; бірақ мұндай зерттеуді басып шығаратын осы кезде баспагер таба алмайсың.

	Оның ішінде мұны ашуландыратын жерлер де бар. Кетенің туысы, Пауль Крамер, өте ақылды адам, қыз оны жақсы көреді, ол Кетенің арқа сүйер жалғыз адамы. Бірақ нацистердің ондай адамды неліктен жақтырмайтынын қыз жүрегі сезеді. Коп жағдайда Паульдің көзқарасы дұрыс та шығар - Кетенің музыкадан хабары бар - сондықтан оның көзқарасын жақсы түсінеді. Бірақ ол өзінің тезистерін маманның көпшіліктің қытығына тиетін өзім білерлігімен жеткізеді, басқа да көзқарастардың болуы мүмкін-ау деген ойға жоламайды.

	Қыздың онымен келісе қоюы қиындап барады. Ең бастысы, нацистер туралы мәселе. Әрине, нацистік принциптердің ішінде ақылға сыймайтын, мүлдем оғаш пікірлер де бар. Нацистермен сөйлескен кезде, Кетенің де дауласа кететін тұстары жетерлік. Бірақ Паульмен сөйлескен кезде ол нацистердің қозғалысын, олардың фанатизмінің шыншылдығын, жан пида ұмтылысын жақтайды. Паульдің осы қозғалысты теріске шығармақ болган менмендігі онымен дауласуға мәжбүр етеді.

	Кете ағасын жақсы көреді. Ол салмақты, аса ақылды жігіт, күлдіріп отыратын қасиеті де бар, ал өз ойын дәлелдеуге келгенде, оған қарсы тұра алмайсың, өзіңді де еліктіріп әкетеді. Дегенмен, бауырының қаражатымен күн көру қыз үшін ауыр-ақ, ал бүл тәуелділіктің қашан аяқталары әлі белгісіз.

	Кете өзінің әдемі еріндерін өкінішпен тістелейді. Мұның жалғасып келе жатқанына көп айлар болды ғой. Осы ұзақ уақыттың ішінде қыздың жолы болмай-ақ қойды. Ал бәрі де жақсы-ақ басталып еді-ау! Ол бұдан былай әкесімен бірге тұра алмайтынын біліп, Лигництен Берлинге, Паульдің қолына көшіп келгенде, Кете үшін жаңа, нағыз өмір басталғандай болып еді. Алғашқы кезде тіпті, табыс дейтіндей табыс та тапқан жоқ. Сосын біржолата көз тиді білем.

	Кете жиырма төрт жаста, сырт пішімі де ешкімнен кем емес. Пауль оны ақылды қыз деп санайды. Ендеше, осындай адамға 1932 жылғы Германияда өмір сүру неліктен осынша қиын болып кетті? Ол жұмыс іздеп ертеден кешке дейін қала кезді. Бірақ бүл да, бұл секілді миллиондаған басқалар да неліктен жұмыс таба алмайды?

	Паульдің еркіне салса, осы бір машинкамен материал басу секілді ақымақтық жұмысты тастап, өзі сүйетін өнерді қуғаны - музыка зерттегені, қолайлы уақыт келіп жеткенше мұның әдебиеттен табатын азғантай айлығымен күн коре тұрғаны, қандай да бір музыкалық баспадан орын тауып алғанша барға қанағат еткені дұрыс болар еді. Бірақ ол бауырының мойнына масыл болғысы келмейді, аз да болса өзінше бірдеңе тапқысы келеді. Ол Пауль екеуі екі басқа адамдар, бірақ екеуінде де шешесінің қайсарлығы бар, шотмаңдайлығы да айнымай тартқан.

	Енді міне, өзіне де, Паульге де, дүниедегінің бәріне де лағнет айтқандай болып машинка басып отыр. Соншалықты зарықтыратындай бүл құдайдың жоғын сұрап отыр ма? Ақылға қонымды бір жұмыс табылмағаны ма? Ал егер ол да болмаса, өзі ұнатқан бір жігіт бұйырмағаны ма? Қыздың бірнеше жігіттері болған, бірақ олар да көпке ұзамай, жұлдыздай ағып өте шықты. Бір рет тұрмыс құрудың орайы келіп-ақ еді, бірақ ол арманы да орындалмады - жігіт күмәнді саяси тапсырмамен мұхит асып кете барды. Бұған жігіті де, оның қызметі де қауіпті әрі дүмбілездеу көрінді; сондықтан бірге аттанудан бас тартты.

	Ең болмаса бір оқиға болса екен-ау! Әйтеуір қазіргіден жаман болмас. Нацистердің бағдарламасында ақымақтық, бос айғай, варварлық басым. Бірақ ешқандай да утопиялық жоқ, бүл болашаққа, ертеңгі күнге құрылған бағдарлама. Ол өмірді алға итермелейді және әйтеуір бір өзгеріс болуға тиіс. Ал олар билік басына келген кезде, айғай-шу да, варварлық та өзінен өзі басылатын болады.

	Кете машинкасына жаңа бетті - үш жүз он тоғызыншы бетті қыстырды. Қолжазба жеті жүз елу алты беттен тұрады. Осы жеті жүз елу алты бетте ағасының бар бітіргені - ұлы адамның осал жақтарын сынау болыпты. Вагнер музыкасында у татыған тәтті сәттің көп болуы, дейді ағасы, қоғам үшін қауіпті, медальдің екінші бетін көретін уақыт тууға тиіс қой. Кете осы ұлы адамның ұлылығын жоққа шығару үшін Паульдің неге осыншама арамтер болатындығына ашуланады. Дегенмен, Паульдің еңбегін көшіріп басып отырған кезде, оның кейбір тапқырлығы мен ойының әсерлілігіне езу тартпай қала алмады. Иә, оның пиғылында болмаса, жазуында кемшілік жоқ.

	Қоңырау. Кете асықпастан есік ашады. Ол клиенттерден үмітін үзген. Бүл кім болды екен? Сырттан келген біреу ме? Жоқ, клиент - үстіне кең пішілген қымбат пальто киген келбетті кісі. Ол босағадан аттасымен-ақ кішкене бөлме одан бетер тарылып кеткендей болды. Ол материалды ауызша айтып отырып бастыруға болар ма екен дегенді білгісі келеді.

	- Бүл әзірге бастамасы ғана, - дейді ол - Егер келісетін болсаңыз, қазір-ақ бастаймыз.

	Осының бәрін үстемдікпен әрі сендіре айтады.

	- Жарайды, мырза, - деп Кете сәл ғана кекесінді үнмен жауап береді. - Егер тез бастыру аса қажет болса, қазір-ақ бастауға болады.

	Бейтаныс қыздың жүзіне барлай қарайды.

	- Иә, - деді ол, - алдымен бастырып көрейік. Менің материалым үшін басатын адам мен айтып отыратын адамның арасында түсіністік болуы шарт, ол өте маңызды нәрсе.

	Енді міне, жаңа клиент жұмысқа кірісті, ал Кете стенографиялап отыр. Ол Кетенің бірде алдына, бірде артына шығып, бөлменің ішін кезіп жүр. Айтқандарын аузынан қағып алып отыру онша оңай жұмыс емес екен. Ол кейде араға тыныс сала отырып, әр сөзін байыппен сөйлесе, кейде қуа жөнеледі. Сөздерінің мағынасы Кете үшін әрі түсініксіз, әрі жұмбақ сияқты көрінеді; оның есесіне музыкадай жағымды естіледі және Кете оны рахаттана тыңдайды.

	Бейтаныс адам бұрын қызға кездесе қоймаған қайдағы бір құбылыс туралы сөйлеп жүр және онысын бірде телепатия десе, бірде ойыңды оқу немесе метафизика деп атайды. Тәрізі, бүл ұғымның айқын шекарасы болмаса керек; бейтаныс адамның сөйлей бастағанына көп болды, ал Кете әлі ештеңені түсіне алар емес. Бірақ ол бейтаныс кісінің бұлыңғыр сөздерінің астарынан ешқандай жадағай сынға жол бермейтін қаталдықты байқады.

	- Біздер, қазіргі адамдар, - дейді бейтаныс адам, - жанымыздың ең бір асыл қасиетін -рухты қабылдай білу және оны жұтаң жазба және ауызша тілдің көмегінсіз басқаларға дарыта білу қасиетін жоғалтып алдық.

	Ондай қасиеттер біздің ата-бабаларымызда болған, олар адамның бар болмысын - оның ойын, сезімін, жігер-күшін біртүтас құбылыстай - жердің жаңбырды өзіне сіңіріп алатындай, тікелей қабылдай алатын еді. Біздер, қазіргі адамдар, бәрінен де жұрдаймыз, нағыз қайыршымыз, өйткені сондай асыл қасиеттен айырылып қалдық. Қазір ондай қасиеті бар адамдар некен-саяқ. Оның есесіне сол бір некен - саяқ адамдарға басқаға бұйыра бермейтін жақсылықты сезіну ләззаты дарыған, сол өнерді танып, "көре" отырып, жерге қайта түсіру қасиеті бұйырған.

	Бюроның иесі Кете Зеверинге бейтаныс адамның айтып берген әңгімесінің мазмұны осындай. Ол өзінің жұмсақ даусымен сөйлеп жүр және әр сөзі жанға жағымды естіледі. Оқта-текте кідіріңкіреп:

	- Үлгеріп отырсыз ба? Мүмкін мен өте тез сөйлеп кеткен шығармын, мүмкін анық естілмейтін шығар? - деп сұрап қояды. - Со л кезде оның үнінен үкімді қамқорлық нышаны сезіледі. Кей кезде ол шынында да тез сөйлеп кетеді. Бірақ Кете - тәжірибелі стенографист, ол өзін қолға ала біледі, айтушының сөздерін бөлмеуге тырысады.

	Бейтаныс кісі ұзақ уақыт сөйледі. Кете оның жүзіне көз тастау үшін, әрбір үзілісті қалт жібермейді - жүзінен ой тұңғиығына шомған адамның бейнесі көрінеді. Әлгі адам сөйлей бастаған кезде, оның толқып тұрғаны бұған да беріледі, Кете дайын отырады, еңбектің осынша жауапкершілікті болған кезін ол әлі көрген емес. Ол сөйлеген кезде, бейнебір фюрер сөйлеп тұрғандай, әрі күшті, әрі жайлы жан тебіренісін сезесің. Теңізде жүзіп жүріп, толқында тербелгендей боласың. Айналаңда болып жатқан үмітсіз шым -шытырықтың бәрін ұмытасың; өзіңді бір жұмбақ күш, бірақ залалсыз күш жетелеп келе жатқандай көрінеді.

	Бейтаныс адам үзіліс жасауын жиілетті. Міне, енді аяқтаған секілді.

	- Бүгінге жетер, - деді ол, сосын сөзін жалғастырып: - Жүзіңізден реніш біліне ме, қалай? Мұндай жұмысты бірнеше сағат қатарынан көшіріп шығу оңай емес. Сіз осыны білуге тиіссіз.

	Ол ешнәрседен қысылмастан қыздың сопақтау әдемі жүзіне, қып-қызыл еріндеріне, ашық сұрғылт көздеріне, қалың қасы мен торсиған маңдайына, модаға қарамай, желкесіне түйе салған, жапсыра тараған қоңырқай шашына ұзақ қарады. Иә, тіміскі Петерманға қарағанда мынадай қызбен бірге жұмыс істеу шынында да рахат екен.

	- Сізбен жұмыс істеу жақсы екен, - деді ол - Сіз адамның көңіл-күйін бөлмейсіз.

	Бейтаныс кісі жымиып күлді; бір қарағанда қабағы салыңқы, бірақ жымиған кезде Кете жадырап сала береді.

	- Рахмет, - дейді қыз, бақыттан өртене жаздап.

	- Сіз менің ойымды ұстап қалуға тырысасыз ба, әлде назарыңызды техникалық жағына көбірек аударасыз ба? - деп сұрады ол.

	- Мен әрең ілесіп отырдым, - деп мойындады Кете. - Бірақ көмейіңізден шыққан сөздер адамды қызықтыратыны сонша, оған құлақ түрмеу мүмкін емес.

	- Сіз "көмейден шыққан сөздер" деп, менің қызметімді әділ бағаладыңыз, - деп мақтай түсті ол Кетені. - Бірақ қайта оқып көріңізші, "көмейімнен не шыққанын" тыңдап көрейін.

	Қыз өзінің сыңғырлаған даусымен оқи бастады. Стенограмманы сыдырта оқып шығу тәжірибелі адамға да оңай емес. Бірақ қыз барынша тырысып, оның айтқандарын айна қатесіз, тыныс белгілерін сақтай отырып қайталап шықты; сүрінетін кездері сирек, түзетулері де аз.

	- Сезімталдықпен оқиды екенсіз, - деп мақтады ол "Сезімталдықпен" деген сөзді Пауль арзан мақтау деп

	бағалаған болар еді, Кетеге мұндай мақтау ұнап қалды, тіпті қысылғанынан қызарыңқырап кетті. Ал, бейтаныс адам бұған тағы да елжірей қарайды.

	- Біздің жұмысымыз жиілейтін шығар, - дейді ол Өзінің етек-жеңі мол қымбат пальтосын киіп жатқанда

	бейтаныс кісі:

	- Ал сіз менің кім екенімді білесіз бе? - деп сұрады. Бүл оны білуге міндетті секілді сұрақ қояды; иә, Кете бұл кісіні бір жерден көрген сияқты, бәлкім, газет беттерінен көрген болар, бірақ фамилиясын есіне түсіре алмады. Қыз қызарыңқыраған күйі басын шайқады.

	- Білмегеніңіз жақсы, білмегеніңіз жақсы, - дей берді ол өзінен-өзі.

	Сол күннің кешінде доктор Пауль Крамер өзінің Нюрнбергерштрасседегі Кетемен бірге тұратын кішкене пәтерінің асханасында калиянын тартып, кешкі асын күтіп отырды. Ол ұзын бойлы, арықша келген адам; дөңес мұрынды, ат жақты, бүйрек бетті, ашық сұрғылт көзді, торсық шекелі жігіт ағасы. Ескі кең креслоға жайғасып алған. Оның зымыраған жүйрік ойы жазып отырған мақаласынан ас үйде тамақ пісіріп жүрген Кетеге ауысты.

	Қыз бүгін ұзақтау кідіріп қалды, бірақ бір дәмді тағам әзірлеп жатқаны анық. Ac үйден дәмді тамақтың иісі шығады. Өткен апта бойы кешкісін үйде болған жоқ - бірде театрда, бірде лекцияда, екі кеш, жоқ, үш кеш бойы өзінің Марианнасымен бірге дегендей босамай-ақ қойды. Сондықтан осылай емін-еркін, шапанын желбегей жамылып, үйде отырғанды теріс көрмейді.

	Өзі жазып жатқан мақала өте қиын жұмыс. Ол бұл мақаласында немістер нацизмге неге үйірсек: сыртқы жағдайларға байланысты ма, жоқ әлде ұлттық ерекшелігіне байланысты ма деген сұрақ қояды. Мұндай бір мақала да жақсы мен жаманның ара жігін ашып беру -оңай жұмыс емес. "Немістерге тән қателік - аяғының астындағыны аспаннан іздеу" деген екен Шопенгауэр. Пікірлес адамның сөздерін өз пайдаң үшін куәге тарту дұрыс болмас еді; бүл мақалада мұндай "ressentiment" адамға сілтеме жасауға болмайды.

	Пауль ас үй жақтан келген иісті рахаттана жұтып отыр. Кетемен бірге тұрғаннан бері өзін тәуір сезінеді. Осылай бірлесе өмір сүруге қол жеткізу оңай болған жоқ. Кетенің әкесі, округтік соттың кеңесшісі Зеверин өзінің жартылай еврей, өгей ұлы Паульді өлердей жек көретін. Әкесі қызымен бірге Лигницке қайта оралып, сол арқылы Паульді өзінен аулақтату үшін ғана отставкаға мерзімінен бұрын шыққан - ды. Бақыттарына қарай, ол мырзаның құрған жоспары іске аспады, Кетені зорлықпен алып қала алмады. Енді өзі армандаған Лигницінде еврейлерді жеті атадан бері жіберіп жалғыз отыр. Ал Кете қазір ас үйде сол зымиян кәрі қақпас үшін емес, Пауль үшін ас пісіріп жүр.

	Пауль калиянының күлін қақты. Оның Кетемен байланысуға құлқы жоқ. Әңгіме қауіпті тақырыпқа қарай ауа бастаса болғаны, ол өзін-өзі тежеп, тілін тістей қояды. Олар осы нацистік теориялар үшін талай рет керісіп алды. Кетенің көзқарасына, сөз жоқ, өз өмірінің сәтсіз сәттері теріс ықпал етпей қалмады. Ақыл-ойды сезімге қарсы қоюдан шығар пайда жоқ. Бәрі оз орнына келгенше күте тұрудан басқа амал жоқ.

	Көптен күткен суп та келді. Пауль оны сүйсіне отырып ішті. Пісірген балықпен сары май қосқан картопқа да тәбетпен кірісті. Тамақ ішуі аса мақтарлықтай емес, асып - сасып, төгіп-шашып, қомағайлана асап, көңілдене сөйлеп отырып ішіп-жейді.

	Жаңа клиенттің келу қуанышына Кете ағасының сүйікті тамағын әзірлеген екен. Ол беймәлім адам туралы айтатын сәтті күтіп отыр. Ақыры ондай сәттің реті келе қалды. Пауль оны суреттеп шыққан сәтте-ақ тани кетті - ол атақты Оскар Лаутензак қой, басқа кім болсын!

	- Нацистер кейпінің коллекциясына тағы да бір сұмырайды қосқан екенсің, - деді ол, лекілдей күліп. - Сенің мың жылдық тарихы бар рейсіңнің бір артықшылығы бар. Әлгіндей оңбағандар бостандықта жер басып жүр және ол аз болса, сенің сегіз марка табыс табуыңа мүмкіндік береді. Осыдан бес жыл бұрын болса, бүл Оскар Лаутензакты алаяқтығы үшін түрмеге жауып тастар еді. Қазір оған тиісуге болмайды және ойына келгенін істеп жүре береді.

	Кете ағасына бейтаныс адам туралы айтуға асыққан. Ол барлық істі Паульмен ақылдасып істейтін. Олар жастайынан бірге өсті және қуанышты да, қайғыны да, барды да, жоқты да бірге бөлісуге үйренген.

	Аналары екінші рет тұрмысқа шығып, күйеуіне қарсы сөйлей алмайтын жағдайға көшкен кезде, біріне бірі сүйеу болды. Шешелері қайтыс болып, кәрі Зеверинмен қатынас біржолата үзілген кезде, Пауль кішкентай Кетені өгейсітпеудің барлық амалын жасады. Мұның сәтті қадамдарына бірге қуанып, сәтсіздіктеріне бірге қайғыратын қарындасы да сол адалдығынан айнымады. Паульдің өгей әкемен арасы жараспады. Өгей ұлды Берлиннен аулақтату үшін, әкесі оны Паульдің Лигництегі нағашысы Бернград Крамердің заңгерлік кеңсесіне түсуге жанын салып бақты. Алайда Пауль одан үзілді-кесілді бас тартты. Ол заңгер емес, жазушы еді. Сонымен, әкесімен көрместей болып ажырасты. Лигницте азды-көпті баршылықта тұрғанша, Пауль атадан қалған азғантай ақшамен, кейде анда-санда алып қалатын шамалы қаламақымен Берлинде өмір сүргенді артық көрді. Иә, Кете мен Пауль көптеген қиындықты бірге көрді.

	Енді ағалы-қарындасты екеуінің жағдайы енді дұрыстала бастаған кезде, бұлар бір-бірін айтпай-ақ түсінетін болып алды. Пауль Марианамен келіспей қалса, бәрін Кетеге айтып береді, ал Кете бірнеше марка табыс таба қалса, ағасы қуанады. Кете ішіндегісін Паульге түгел айтып бергенде ғана өмірден бірдеңе түсінгендей болады.

	Өзінің Лаутензакпен кездескеніне Паульдің жүре қарауы оны ренжітті, әрине. Бүл бір пәлеге айналды: әңгіме саясатқа жанасса болды, екеуі бірін-бірі түсінуден қалады. Тап қазір бауырының төзімсіздігі Кетенің жаңа клиенттің келуіне байланысты бар қуанышын су сепкендей басты.

	Бүл кезде Пауль тамағын алаңсыз ішіп-жеп, көңілді әңгімесін көйітіп отырған. Ол қарындасын ренжітіп алғанын сезер емес.

	- Қалай болғанда да сен оның айтып отырып жаздырған сөздері үшін жауап бермейсің ғой, - деп, бітімгерлікпен аяқтады ол Оскар Лаутензак туралы ойын.

	Қызда үн жоқ, Пауль тамақты соғып отыр. Ақыры, қарындасының ренжіп қалғанын аңғарды.

	- Мен бірдеңені бүлдіріп алдым ба? - деп сұрады ол, шошып кеткендей болып. - Балықпен үстімді былғап алдым ба?

	- Түк білмегенси қалатының не? - деп тұнжырай жауап берді Кете, - оның сүйкімді жүзі іштегі толқынысын бұлжытпай көрсетіп тұр. - Саған бәрі де жақпайды. Сәл де болса өзін-өзі көтергісі келетін адамдардың бәрін сен ақымақ санайсың. Адам адамға тек қана логикамен емес, басқа да жолдармен ықпал ете алатындығын білгің келмейді, сен тек жамандықты ғана көресің.

	Пауль қауіпті әңгімеден аулақ болуға сөз берген жоқ па еді?

	- Жарайды, - деді ол, - егер менің дұрыс қабылдауым саған қуаныш сыйлайтын болса, мен теріс нәрсенің өзін дұрыс дейін де, балығымды жей берейін. - Сосын ол қалған бірнеше түйір картопты майға батырды да: - мен саған көп нәрсенің жақпайтынын және одан шығар жол іздеп қиналатындығыңды түсінемін, Кете. Мен ішіме сыймаған удың бәрін қағазға құямын. Одан өмірде ешнәрсе өзгермегенмен, өзің үшін жақсы, жеңілдеп қаламын, - деді. - Ал енді картобыма қайта ауысайын. - Соны айтып, ол табағына қайта шұқшиды.

	Бауырының күле сөйлегеніне қарамастан, бүл сөздердің кешірім сұрау секілді еркелету, көңілін табуға тырысу екенін Кете қалай болғанда да түсінді. Оскар Лаутензакты сыбап алғанда Пауль қарындасын ренжітемін деп ойлаған жоқ еді; бәлкім ағасының айтқандарының көпшілігі рас та шығар. Бірақ қарындасы оны білгісі келмейді. Шектен шыққан білгішсу арқылы қаншама байлықтан айырылып қалып жүрміз!

	Кейінірек, Кете табақтарды ауыстырған кезде, Пауль Бреславль радиостанциясы өзінің көпшілік психологиясы туралы очеркін беретіндігін хабарлады.

	- Оны бірсыпыра газеттер көшіріп баспақ, - деді ол сөзін жалғастырып. - Жақында ағылшын тілінде жарық көрген "Фашизм және тіл" атты мақаласы үшін қаламақы келмек. Сондықтан бүл айда ақшадан қысыла қоймаспыз. Оған қоса сенің клиентің бар. - Ол жымиып күлген болды.

	Ол жымиып күлген кезде, арықша келген жүзінде ойнақы әрі ақылды жайдарылықтың нұры ойнап шыға келеді. Кете өзін мазақтап жатса да бауырына өкпелемейді.

	Ол ағасының алдына үстіне кілегей құйған алма самсасын әкеп қойды.

	- Егер бізде ақша бола қалса, сен алдымен костюм тіктіріп киюің керек. Қоңыр костюмің тозып бітті. Жағасы жыртылған, шалбары алқам-салқам, шынтақтары айнадай жылтырайды. Мариана ұялмай сенімен қалай қыдырып жүретініне таң қаламын.

	- Ол менің ішкі сұлулығыма қызығады, - деді Пауль аузындағы тамағын жұтып жатып. - Ал егер ақша түсе қалса, - деді еліктей түсіп, - алдымен саған бірдеңе тіктіру керек шығар.

	- Ақымақтық, - деп жауап берді Кете, - менде қажетті киімнің бәрі бар. Ал сенің қоңыр костюміңді киіп жүрудің өзі ұят. Ертең Краузеге барамыз, - деп кесіп айтты қарындасы.

	- Ол бола қоймас, - деп қарсыласты Пауль. - Егер жазушы Пауль Крамер өзінің киімін жаңартқысы келсе, онда ол тігінші Краузеге бармайды. Оның жаңа костюмі нағыз классикалық еңбектің өзі болуға тиіс.

	- Мақұл, - деді Кете, - онда Вайцқа барамыз.

	- Чехтың тігіншілері басқалардан кем емес, бірақ мен киімімді Вайцқа тіктіре алмаймын. Ал Вайцқа бара алмайтын, ал Краузеге барғым келмейтіндіктен, әзірге қоңыр костюммен жүре тұруыма тура келеді. Және жаңа костюмнің түсі қандай болуы керек?

	- Әрине, сұр болады.

	- Сұр деймісің? - деп ойланып қалды Пауль. - Ал жасыл түске қалай қарар едің?

	- Құдай үшін, керегі жоқ! - деп шошып кетті Кете.

	- Неге керегі жоқ? - деп Пауль қалаған түсіне ара түспек болды. - Жасыл Генрих үнемі жасыл киіммен жүрді емес пе, ал кітабы бәрібір тамаша болып шықты. Келісіп алайықшы, Кете: мол ақша қолымызға түскен кезде, маған да, саған да костюм тіктіреміз. Вайцқа. Сенің құрметіңе сұр түсі - ақ болсын. Шортан түсті дегенің жақсылыққа жетелейді. Келістік пе? - деп сұрады ол - Шортан түсті костюм әлгі Лаутензактың аузын айналасындағылармен қоса аңқитып кететін болады әлі.

	Үш күннен кейін жаңа клиент Кете Зевериннің машина бюросына тағы да келді.

	- Сіздің тағы да келгеніңізге өте қуаныштымын, Лаутензак мырза, - деді қыз қуанышын жасыра алмай.

	Ол ескі танысындай, жайланып отырған соң, өткен жолғы мақаланың қайта өңделген мәтінін ауызша айта бастады. Бірақ егер Пауль өзінің мақалаларындағы әрбір сөзді аса ыждағаттықпен сүзгіден өткізіп, өз ойын дәл жеткізе алмайтын бірде-бір сөзді қалдырмайтын болса, Оскар Лаутензак дәл әрі қажетті сөздерді таба алмай қиналады екен. Керісінше: сөйлемдерді неғұрлым ұзақ айналдырған сайын, соғұрлым мағынасы бұлдыр тарта береді. Кенет, ол сөйлемнің ортасына келгенде бұлқан-талқан ашуланып, тіркестерді кілт үзді де, бәрін де бұрынғы қалпында қалдырды.

	Тар бөлмеде қыдырыстай жүріп, ойланып келген сөздерін дауыстай жеткізіп отырды. Жақында оқымақ болып жүрген жаңа мақаласы туралы айтты, өзінің ішкі қабілеті - ол табиғаттың құдай берген сыйы ғана емес, сонымен қатар ауыр жүк екенін мұқият түсіндірді. Кете оның көбінесе мұнымен емес, өзімен-өзі сөйлеп кететінін аңғарды; тәрізі, ойы бір сыдырғы жатық болып шығуы үшін, басқа адамның қасында тұруы шарт секілді.

	Оскар жаңа мақаласын екі-үш күннен кейін бастыратындығын айтып, кетуге жинала бастады. Сосын, есікке таяп қалғанда, үйден басқа жерде жұмыс істей аласыз ба дегенді сұрады. Әңгіме өзі сияқты адамның пәтерінде, үйреншікті ортада жұмыс істегені дұрысырақ болар еді дегенге келіп тірелді.

	Бұған қыз бір жағынан қуанса, екінші жағынан қорқыңқырап қалды. Кетеге үйіне шақырып тұрған бұл адам ұнайтын тәрізді, бірақ ағасының ол туралы айтқан жаман сөздері алыстан сақтандырып тұрғандай болады. Қыздың әрі-сәрі ойға кетіп, толқып тұрғанын сезген Оскар Лаутензак мұның себебін былай түсіндірді:

	- Былай ғой, фрейлейн, менің тұрақты хатшым бар, бірақ мен оз жанымның түкпірінен шығатын сөздерімді оған айтқым келмейді. Мұндай материалды өзіңді түсінетін адаммен бірге дайындаған дұрыс болар еді.

	— Қашан барайын? - деп сұрады қыз.

	Ол " ертең" деп жауап беруге де дайын тұрды. Бірақ өзін - өзі тежеді де, үш күннен кейін келуін сұрады.

	Осы үш күннің ішінде ол бұрынғысынан да жаман ашушаң болып алды.

	Алоиз өз айтқанынан қайтпады - Мюнхенге кетті. Қасында сабырсыздана күтуін біреуден көретіндей ешкім жоқ. Біраз сейілдеп алғысы келіп, ол Унтерден Линдендегі зергер Позенерге барып, өткендегі көзінде гауһар тасы бар жүзікті көрсетуін өтінді. Жүзік үшін аткөпір ақша шығару ақымақтық, әрине. Бірақ осыған аңсары ауды да тұрды. Жүзікті ай сайын өте көп ақша төлеп түратын ұзақ мерзімдік несиеге сатып алды.

	Үйде, кітапханада отырып, ол саусағынан фон Третнов ханым сыйлаған мөрлі жүзігін алып, орнына оз ақшасына алған гауһарлы жүзікті салтанатпен салды. Ол өз қолының тым үлкен, қолапайсыздау екенін кейде іштей сезінетін және сондайда Тиршенройт құйған бейне азапты ескерткіш секілді көз алдынан кетпей қоятын. Жаңа жүзік саусағына шап-шақ екен: әрі қымбат, әрі салмақты.

	Бірақ осындай қуаныштың өзі де оны Кете Зеверин туралы ойдан сейілте алмады. Онда осы әйелді, осы Кетені өзіме қаратып алсам деген арам ой пайда болды. Ол қыз жанымен де, тәнімен де бұныкі болуға тиіс. Бұл оны өз торына түсіреді. Мұның қабілеті "адам аулағыштар" қолданатын өнердің бір түріне жатады емес пе? Оскар "адам аулау" өнерінің көнеріп қалмағандығын өзі үшін дәлелдеуі керек.

	Бірақ бұған неге тек Кете керек? Ондай берлиндік қарапайым қыздар қалада мыңдап кездеседі. Жарайды, басқаларға қарағанда торсық шекелеу, күлім көзділеу шығар, бірақ бұл дандайсыңқырап кеткен жоқ па екен, небір әдемі, небір атақты әйелдерді айналдырып аламын десе де қолында түр емес пе!

	Бұған не болды? Өзі қырық үшке келген көкшулан болса да, ойы қылшылдап тұрған жас қызда! Бәрінен бұрын бұған қыздың шашын түйген жердегі мойнының қаздай иілгені ұнайды. Ал желкесіндегі балапан шаштары ше? Қыздың ту сыртында әрлі-берлі материал оқып жүргенде, ол осы бір құс мамығындай үлбіреген балапан шашты мойынды сипағысы келіп кеткен. Қазір, осыны ойлап отырған кезде де, қолына түссе, сол мойынды аймалап, иіскей берер ме еді, қалай?

	Ақыры үшінші күн де келіп жетті. Кете айтқан уағында келді. Қызметші Әли оны кісі кіретін бөлме арқылы кең әрі сәулетті кітапханаға ертіп кірді. Онда оны өзінің ақшыл көк түсті курткасын үстінен тастамайтын Оскар күтіп отырған. Алайда пәтердің байлығы қызға әсер ете қойған жоқ. Қарапайым, тіпті жұпынылау киінген Кете осынша байлыққа көз қырын да салмастан өте шықты. Машинканы дұрыстап қойып, орындығын үлкен үстелге жақындатып, көшіріп басуға дайындалды.

	Қызға да, өзіне де риза болмаған ол, ақыры, жеткізбек болған ойын оқи бастады. Бүл жолы ол рационалистерге де, пасықтарға да бүйідей тиді. Бүл кімді де болса толғандыратын тақырып; ол көз алдына Гравличекті елестетеді, қызулыққа беріліп, лағып кетеді. Бірақ оның бүгінгі құмарлығы Кетеге эсер етпейді. Бұның бәрі беталды балағаттау, әлдекімдерге кіжіну ғана. Паульдің осындай жұмыстарды қиналмай-ақ бітіретін әдептілігімен мұны салыстыруға болмайды. Кете бұған өзі де түсінбейді. Осы Лаутензакқа несіне қызықты алғашқыда? Енді бұған Паульдің сонша неге шүйілгенін түсінгендей болды: иә, осының бәрі - оның өзі де, пәтері де, "жұмысы" да адам күлерлік нәрсе.

	Әрине, көңілі қала бастағанын сездірген жоқ. Оскардың әрбір сөзін мұқият тыңдап, стенографияға түсіріп отыр, ал оның - өзі, ішкі түйсігін қаншама білдірмеуге тырысқанымен, сиқырлықтың шаруасы шалқайғанын ұқты. Бұған өзі де риза емес. Үш күн бойы сарғая күткен әйел осы ма? Өзі де түкке түсінер емес.

	Бәрінен бұрын оны қыздың немқұрайдылығы ызаландырады. Ол жұмысын доғарды.

	- Сіз бүгін маған сенбей отырсыз, - деді ол өкінішін жасырмай. - Мен өзіме сенбейтін адаммен жұмыс істей алмаймын. Сіз арқылы өшпенділіктің алды маған да тие бастады.

	Кете қарсы болған жоқ. Ол сөйлеп отырған кезде ол ешнәрсеге қатысы жоқ адамша сыпайылығын сақтаған күйі алдына қарап отыра берді. Ол бар-жоғы машинкаға басатын адам және клиент үшін жұмыс істейді. Кенет, оны осы бір қызды ешкімге де бермей, өз бауырыма бассам деген ессіз құмарлық билеп кетті. Солайы солай-ау, бірақ ол қыз алдында дәрменсіз еді.

	Ол бөлменің ішін тағы да қыдырып кетті, қызға қарата айтпайды, өзімен-өзі сөйлей береді, сөйлей береді, кейде даусы жұмсара қалып, ұрлана шығады.

	- Сіздің менен қашқалақтай беретініңіз өкінішті-ақ, - деді ол ақырында. -Айналасында тіршілік тербелісін, өмір қуатын шашып түратын адамдар сирек кездеседі. Менің міндетім оңай емес, қазіргі өмір дүниеде дөрекі, жиіркенішті мансап пен байлықтан басқаны мойындағысы келмейді.

	Біздің сезім органдарымыз тікелей қабылдай алмайтын идеяның рухын себуді міндетім деп санайтындардың әрқайсысы, басқаларға игі ықпал етудің мейлі қандай түрінен болса да бас тартпауға тиіс, ондай адам әрбір қол жеткен табысы туралы жалпақ елге жар салуға міндетті.

	Кетенің ақыл-ойы мұндай байламды қабылдай алмайды. Бірақ оны алғаш рет бірге жұмыс істеген кездегі тәтті қиял қайтадан біртіндеп меңдеп бара жатқандай, ол дел-сал күйде. Оның Оскар туралы пікірі әділдік емес, ол Паульді Оскарға қарсы өшіктіруге себеп болды. Және оның саусағындағы қымбат жүзік те, айналасындағы осынша талғамсыз байлық та - оның нағыз жан - өзегі емес, ол еріксіз қолданатын сыртқы көрініс қана. Осыны айтпай-ақ түсінуге болар еді ғой.

	Оскар қыздың жүрегіне жетер сенімді дауыс ырғағын тауып алғанын, онымен арасындағы үзілген байланыс қайта жалғана бастағанын іштей сезеді және ол мұны бұрынғыдан да бетер жігерлендіре, қанаттандыра түседі. Кенет - О, жаратқан! - ол кенет матаның дырр етіп жыртылғанындай жеңіл дыбысты естігендей болады, міне, өзі де "көріп" түр. Және барлық назары оның бойындағы қуатты күшке ауған Кете, іштей толқу үстінде Оскар Лаутензактың бет әлпеті суалып, жағы салбырап, сиқы адам күлерліктей қалыпқа түскеніне куә болады. Оның жанары қыздың көзін тесіп барады - көріп тұрған адамның қарасы емес, сонымен бірге бүл өте терең көзқарас, өңменіңнен өтіп кететін қадалыс. Еріксіз бақыт құшағына енгенін сезген қыз, өзінің торсық шекесінде бұғып жатқан барлық сырын бүкпесіз жайып салғандай күйге түседі.

	Осы кезде Оскар үзік-үзік дауыспен былай деп мәлімдеді:

	- Ал қазір мен сізді маған қарсы қойған адамды көріп тұрмын.

	Ол өзін жек көретін, суқаны сүймейтін Паульді суреттей бастайды. Иә, бүл ештеңеге сенбейтін, "көру" дегеннен хабары жоқ, ешнәрсені түсінбейтін Паульдің өзі. Қыз оны үнсіз тыңдап отыр және тыңдаған сайын өңі қашып барады. Иә, ол Паульдің ұнатпайтын нәрсесінің бәрін көзбен көргендей етіп айтып отыр. Алғашқыда осының бәрін біреуден естіп алды ма екен деген нанымды ой келген қызға. Алайда күдігі ойланбай жатып сейіле бастады. Кетенің жүзінен сасқалақтау да, қорқыныш та, мақтаныш та сезілгендей болды.

	- Мен дұрыс айттым ба? Дұрыс айттым ба? - деп зіркілдейді ол, сосын: - Сіз ол адаммен арақатынасыңызды үзуіңіз керек! Сіз ол жұтқан ауаны бірге жұтпауыңыз керек! -деп үзілді-кесілді талап етті.

	Душ қабылдап алған доктор Фриц Кадерайт жеңіл шапанын киіп алып, диванда рахаттана темекі шегіп жатыр. Әлі бірнеше минут қозғалмаса да болады, кешкі асқа дейін киініп алуға уақыт жетеді. Бүгін Кадерайттар қонақ күтіп отыр, олардың арасында Гитлер және нацистік партияның басқа да серкелері бар.

	Иә, Кадерайт ұлтшылдармен өзінше келісімшарт жасасқан. Ол осы партияға сүйенгенді дұрыс деп тапты. Ол оны материалдық жағынан қолдап отырмақ, кейбір басшылар оның кәсіпорындарының үлесшілеріне айналды, сол кәсіпорындардың көпшілігін ол әскери өндіріске қоймақшы. Әрине, бүл қатерлі қадам; егер Германия, барлық халықаралық келісімдерге қарамастан, жақын арада қарулана бастамаса, онда мұндай қадам үлкен шығынға алып келуі мүмкін.

	Бірақ, әр кездегідей, Le jeu est fait . Оны тамаша іскерлік болашақ қана жетелеп отырған жоқ; ол өте бай адам және солар үшін осындай орасан тәуекелге барудың да қажеті жоқ. Бірақ нақ осы тәуекел оны қызықтырып отыр. Жаны жақсы көретін ірі ойын деген осы. Осынау нацистік "саясаттың" оның ақыл-ойы мен есеп-қисабына қажеті шамалы және ол тек гангстерлік бос романтика, соқыр сәттілікке бас тігу. Жеңіл шапан киген мол денелі аққұба адам тақшада керіліп - созылып жатыр, шошқаның бауырындай қызғылт денесі шапанының шалғайынан ерсілеу сығалайтындай, ол рахаттана жымияды. Сонымен, ол бүгін кешке өз үйінде әлгі мырзаларды - партия серкелерін қабылдамақ. Әйтсе де, олар қайдағы "мырзалар"! Дегенмен, кейде Ильза айтқандай, "пролетарийлер" де емес. Олар арандатушылар мен жалаңаяқтардың үлкен тобы ғана; өзінің және басқа да кәсіпкерлердің бас-көзге қарамайтын алаңғасар жүмысшылар мен шаруаларға қарсы қою үшін жалдап алатын ландскнехтері ғана. Бірақ мұндай жалдамалы армияны ұстап түру да қатерлі; жүмысшылардың бетін қайтарғаннан кейін ол баскесерлерден қалай құтылмақсың? Бірақ, біздің көрген құқайымыз бір осылар ғана ма, өйтіп-бүйтіп жөнге салармыз.

	Оның достарының көбі осы нацистік серкелермен кездескеннен кейін алақандарын ысқылап шыға келеді. Ол, Фриц Кадерайт, белгілі мағынада, қажет десеңіз, осы дарынды циркач, күлкілі сайқымазақ Гитлерді жақсы көреді. Кадерайт Оскар Лаутензакқа да теріс қарамайды. Лаутензактың бойына ерекше дарын мен сайқымазақтық әрі дүмшелік дарыған, бүл кісі қызығарлық құбылыс. Былайша айтқанда, тегін адам емес. Нацистер оны өздеріне тартқанда, бірдеңені сезген екен; олар, әрине, оны барынша пайдалана алады. Тіпті ештеңеге елең ете қоймайтын Ильзаға да ол әдеттегіден күшті эсер еткен сияқты.

	Фриц Кадерайттың екі езуі барған сайын жайылып барады. Оның ақылды, іскер, бәрін есеппен істейтін тәжірибелі ұйымдастырушы деген аты бар. Бірақ мұның бәрі бос сөз. Ол ақылды болса, нацистердің қылмысты, арандатушы саясатымен ешқашан жақындаспас еді. Нағыз епті адам әрі кішкентай, әрі кедей, әрі шамшыл, әрі қауіпті Ильза фон Энгелькаға ешқашан үйленбес еді.

	Доктор Кадерайт кеудесін кере бір тыныстап алды, орнынан тұрды, киіне бастады. Айнаның алдына келді: фрак кисе жарасқандай екен! Сосын Ильзаға қарай беттеді. Ол киініп алыпты. Көгілдір қара көйлек киіпті.

	- Мына көйлек саған өте жарасады екен, - деді ол, - құлпырып кетіпсің, жабайы мырзалармен кездесуің жаман болмайтынын күн ілгері білгенсің - ау деймін.

	- Ішіміз пыспайтындығына сенімдімін, - деп жауап берді Ильза. - Әйтеуір бір жаңалық болады. Қалай ойлайсың, кешкі астан соң әлгі пайғамбардың өнер көрсетуін сұрасақ, артық болмас па екен?

	Күйеуі оған тұманды көзбен сынай қарады.

	- Осы Лаутензак саған ұнап қалған - ау деймін, - деп жымиды ол: - Өзіңе де эсер етпей қалмаған шығар, шыныңды айтшы, - деді әйелі де қоса жымиып.

	- Иә, - деп мырс етті Фриц Кадерайт, - әйтеуір тегін адам емес.

	Бірақ кім біледі.

	- Аяқ астынан ақылды бола қалмасаңшы, - деп қарсы шықты әйелі.

	Баронессаның үйіндегі сол бір кеш болмағанда, бәлкім, нацистермен бүйтіп тез жұғыса қоймас едің. Құдайшылығыңды айтшы, сол кеш сенің шешіміңді жеделдетпеді ме? Тіпті аз да болса?

	- Егер менің шешімімді жеделдеткен бір адам болса, - деп шіренді ол, - ол тек қана сенсің.

	Сиқыры бар әлгі пәле бәрі саған байланысты екенін дұрыс түсінді. Кадерайт осыны айтып, жұмбақ жымиысқа салғанда, күйеуінің шын айтып тұрғанын, әлде кекетіп тұрғанын Ильза да біле алмады. Қонақтардың алды келе бастағандықтан, олар үлкен бөлмеге шықты. Гитлер сәл кешігіп келетіндігін хабарлап, онсыз да бастай берулерін өтініпті.

	Оскар Лаутензак ерте келді және өзіне-өзі сенімді көрінді. Оны Гитлермен тағы да кездесетіні және мынадай ортада сұхбаттасатыны толғандырып тұр еді. Бұған Гансйоргтың емес, өзінің арқасында қол жеткізгендігіне ол аса риза болатын. Оскар Гитлермен осы кездесуге дайындалып келді, ол Гансйоргтан ғана емес, оңбай кеткір Петерманнан да қазіргі саяси жағдайдың бүге-шігесіне дейін түсіндіріп беруді сұраған. Осындай дайындықтан кейін фюрермен шүйіркелесе алмаса, құдайдың атқаны ғой.

	Рас, алғашқы да ойда жүрген ұры арманның төбесі көріне қоймады. Ильза Кадерайт бүл жолы алғашқы көрген кездегіден де құлпырып кетіпті: ол бәріне де, әсіресе граф Цинздорфқа қатты ұнады және бүл Оскарды да қамшылай түсті; бірақ Ильза бүл жолы енжарлау сәлемдесті және кешкі астың кезінде дастарқанның басқа жағына барып отырды.

	Ақыры, фюрер де келді, бірақ одан кештің сәні кіре қоймады. Гитлер тым шаршаулы әрі әлденеге алаңдаулы көрінді. Рейхпрезиденттің сайлауы жақындап келе жатқан - ды, жуырда оның кандидатурасы ұсынылмақ, маңызды шешімдер қабылдау қажет.

	Оның көп мағыналы үнсіздігі ұзаққа созылды, сосын кенет сөйлеп қоя берді және ұзақ сөйледі, сайлау туралы, парламентаризм туралы айтты, қыза-қыза келе осынау азғана топтың алдында митингідегідей тепсініп тұрып алды. Бірақ бүл митинг емес еді және Гитлердің көпірме сөзі, жұрттың бәрін өзінің аузына қаратқанына қарамастан, көпшілікті рухтандырғаннан гөрі, олардың ұнжырғасын түсіргендей болды. Ол мұны өзі де түсінген болуы керек, себебі сөзін қалай оқыс бастаса, солай шолақ қайтара салды да қайтадан терең ойға кетті.

	Оскар фюрермен кездесуді көптен күткен болатын, ақыры сол мақсатына жеткен кезде, оған жақындау мүмкін болмай қалды. Алайда Оскарды тоқтату оңай емес. Ол осы бір жұмбақ адамның өзіне назар аударуын іштей құдайдан тіледі, аруақтарға сиынды, және -о, құдірет - Гитлер басын көтеріп алды да Оскарға қарап, қасына шақырды.

	Оскар орнынан тұрып жанына барды. Гансйорг пен Петерманнан естігендерін, атап айтқанда Гитлер өзінің жеңілетінін күні бұрын білгендіктен өзінің кандидатурасын Гинденбург қарттың кандидатурасына қарсы ұсынуға амалсыз келісім бергенін және оны партияның беделі талап еткендіктен істегенін іштей қайталап шықты.

	Фюрер бірден арыз айта бастады.

	- Бізге оңай болмайды, қымбатты Лаутензак, - деді ол, - партияның жүретін жолы -бұралаң жол.

	Қалған қонақтар тына қалды. Фюрердің көріпкелмен әңгімесіне құлақ түрді.

	Оскар жауап бермес бұрын, алдымен айтатын сөздерін салмақтап алды; сосын ұстамды түрде:

	- Қорғаныс қабілеті идеясына терең берілген сіз сияқты адамның, қанша айтқанмен әскери еңбегі бар қарт фельдмаршалмен бәсекелесуге баруы қиын шаруа, - деді ол

	- Сіз менің әрі-сәрі болып жүрген ішкі толқуымды дөп басқандай етіп әдемі айттыңыз, қымбатты Лаутензак, - деп жауап берді фюрер.

	Оскар оның көңілін серпілтуге тырысып бақты:

	- Президент - қартайған адам, ал сіз, менің фюрерім, небәрі қырық екідесіз. Бұл бәсекеде кімнің жеңетіндігінде күмән болмаса керек.

	- Иә, - деп келісе кетті Гитлер, әжептәуір көңілдене түскендей, - мен де солай ойлаймын және үмітім негізсіз емес сияқты. Қателесу мүмкін емес.

	Олар бір-бірінің көздеріне тура қарады және мынадай мияттас адамдардың арасында өздерінің - муниципалдық кеңес хатшысының ұлы мен салық инспекторы ұлының іштей бір-біріне қаншалықты жақын екендіктерін ұқты. Олар көпшіліктің қолдауына қол жеткізді. Дүниені ауыздарына қаратқан мына топ бұларды қарсы алып қана қоймайды, енді төңіректей бастайды және әрбір сөздеріне ықыласпен құлақ салатын болады.

	- Сіз мені өте дұрыс түсіндіңіз, қымбатты Лаутензак, - деп біраздан кейін сөзін қайта жалғастырды фюрер. - Сіз егер менің қаусаған фельдмаршалмен бәсекеге түссем оған амалдың жоқтығынан ғана барып отырғандығымды дұрыс түсініпсіз.

	- Мұндай жан азабын тарихымыздың басында ұлы немістердің бәрі де бастан өткерген болатын, - деп жұбатты Оскар фюрерді. - Біз Хильдебранд пен Хадубранд туралы көне неміс тақпақтарын мектепте жүргенде зор толғаныспен оқығанбыз. Әкесі мен баласы бір-бірімен сайысуға мәжбүр болады. Олардың бойларында ағып жатқан қан да біреу, жүректеріндегі қаһармандық рух та біреу, бірақ олар жүзі қанға малынған семсерлермен өлім мен өмір үшін сайысуға мәжбүр. Неліктен солай болуға тиіс екені белгісіз, олардың сайысында еш мән жоқ сияқты көрінеді, бірақ жазмыш соны талап етеді.

	- Иә, иә, - деп ойланып қалды фюрер, оған қыран қанатының суылдағаны естілгендей болды. - Тағдыр соны талап етеді. Бүл жерде саналы ойға орын жоқ. Жүректің асыл сыры әлі көрінбейді, - деп, Гитлер бұрынғыдан да еліре түсті. - Бірақ, осының бәрі біздің қанымызда бар, құрметті Лаутензак.

	Өзінің пікірі қолдау тапқанына бір көтеріліп қалған Оскар:

	- Иә, билік үшін жаратылған адам, көп нәрсеге төзуге мәжбүр, - деп түсіндірді.

	- Сіз менің ішкі күресімді сөзбен жеткіздіңіз, - деді Гитлер. - Поэтикалық дәлдік деген осындай-ақ болар.

	Тәрізі көріпкелмен арада болған әңгіме фюрердің жүрегін жібітті білем, Кадерайттардың үйінде болған қалған жиырма минуттың ішінде ол қонақтардың бірде - біреуімен, бірде -екіншісімен жарқылдай жүріп сөйлесті, өзіне актер Карл Бишов үйреткен әртістік күлкімен күліп алды. Қоштасар сәтте Гитлер доктор Кадерайтқа:

	- Бүл бір тамаша кеш болды. Мың да бір рахмет, доктор Кадерайт, - деді.

	Ал, үй иесі оған:

	- Отбасымның сізге ұнағанына дән ризамын, Гитлер, - деп жауап берді.

	- Зиг хайль! - деді фюрер.

	- Хайль, Гитлер мырза! - деп жауап берді доктор Кадерайт.

	Көпшіліктің алдында Оскардың беделі асты - ол фюрердің жабырқаулы көңілін көтере білді ғой. Бірақ Кадерайт ханым Оскармен сайқымазақпен сөйлескендей сөйлесуін қасақана жалғастыра түсті:

	- Көрдіңіз бе, - деді ол мысқылдап, - сіз тіпті фюрердің де көңілін таба білдіңіз.

	Алайда Оскар өзінің салқынқандылығын жоғалтқан жоқ. Ол әйелдің көңілді жүзіне сабырлы қалпын сақтай отырып, қасақана қадалып қарады, әдеміше бітімін, шағын денесін басынан аяғына дейін көзімен тінтіп шықты. Ол өзіне де, оған да сенімді еді.

	Пауль Крамер жұмыс үстінде. Ол өзінің төмендеу әрі нәрлі даусымен жазатын материалын Кетеге оқып беріп отыр. Ол бөлмені әрлі-берлі кезіп жүріп, айтатын әрбір сөзін сұрыптап алады. Кейде кідіріңкіреп, тоқтап - тоқтап сөйлейді, кейде қолын сермелеп, түйдек-түйдек төгіп жібереді. Асыққан кезде даусы да қаттырақ шығып кетеді. Кетемен мүлдем жанасатын түрі жоқ. Қателесіп кетсе, табанда түзете қояды және қарындасы бір нәрсені сұрамақ болса шыдамсыздана басын шайқайды.

	Пауль өзінің дуагерліктің пайда болуы туралы мақаласын бастырып алмақ. Үстем таптар, деп түсіндіреді ол, дуагерлікті дамыта беруге мүдделі. Қалың көпшілік осы бір жауыздықтан құтылған жақсы болатынын түсіне бастады, ол үшін тек кейбір логикалық қорытындыларды жүзеге асыру қажет. Магия мен мистиканы құлаққа құя беру халықты қажетсіз пікір - түйсіктен ада етудің оңай жолы. Ойлаудан гөрі үміттену мен армандау жеңілірек қой және ол үшін көп қажыр-қайрат та керек емес, әрі барға қанағат ету, тоқмейілсу пайда болады. Біздің өмірімізде ой тұжырымын келелі пайдалану үлкен жігер мен ерлікті талап етеді. Бірақ адамның ежелден қалмай келе жатқан еріншектігі ең қиын кезде қол ұшын созатын құдайға немесе әлдеқандай кереметке сенуге итермелейді. Жамандықтан өзінше арылудан гөрі, бар күш-жігеріңді салып ойлану әлдеқайда қиын көрінетіні рас қой. Сондықтан да бүгінгі Германияда түсініксіз бұлыңғыр нәрсенің бәрі адамды өзіне тартып тұрады. Сондықтан қалың халықты өзіне қаратып алу Маркске қарағанда Гитлерге жеңілдеу.

	Кете құлықсыздау басып отыр. Ол ағасының алғыр да ашық ойын жақсы бағалайды. Бірақ бәрін теорияға артудың арты неге алып келер екен? Іс жүзінде ұсынатын ешнәрсесі жоқ. Осының бәрі жеміссіз ақылгөйсу емес пе?

	- Қане, түріңе бір қарап алайыншы, - деді кенеттен Пауль. - Менің айтқандарым ішіңе жақпай отыр ма? Өзінің ішкі сезімі бетіне ойнап шыға келетінін ол бұрын білмеп еді. Өзінің неге айыпты болатынын сезбестен, ол құлазыған қу далаға енжар қарап отырған адамдай көрінеді, бәрінен де таңғалысы басымдау тәрізді. Пауль жұмысын доғарды; уақыт та кештетіп қалған екен.

	- Мен "Әлеуметтік қоғамға" бармайтын шығармын, - деді Пауль. - Ал егер біз екеуміз бір жерге - киноға ма әлде ресторанға ма тартып кетсек қалай болар еді, Кете? -деген ұсыныс айтты ол.

	- Мен Оскар Лаутензакпен кездесуге уәде бергенмін, - деп жауап берді Кете; сәл қызарыңқырап кетсе де берік бекінгенін білдірді. Паульдің арықша жүзінен реніш пен абдыраудың көлеңкесін байқау қиын емес еді. Оған енді қарындасының махаббат жолында бас еркінен айырылып, әлгі масқарапазбен әуейі болғанының куәсі болуына тура келеді; Пауль оны мұндай ессіздіктен сақтап қалуға, көзсіздік сырқаттан сауықтыруға тырысты. Бірақ ақылмен айтылған барлық дәлелдер оның ессіздігінің алдында дәрменсіз болып шықты, ал сын айту немесе мысқылдай ескерту жасау, қызды ессіздік құзырына итермелей түсері анық еді. Егер ол қазір Лаутензакты балағаттай бастаса, Кете оны өзіне тән қыңырлықпен барынша қорғауға тырысатынын Пауль түсінді. Ол қарындасының алдында айықпас әрі дәрменсіз қайғыға батты. Және калиянының күлін түк қалдырмай төге отырып, өз ақыл-парасатының қалтарыстарынан оның жанын жаралап алмастан, сақтандыратын сөздерді бекерге іздестірді. Ақыры дәру болатын ешқандай сөз таба алмаған соң, үнсіз қалды.

	Паульдің жүрегінде қандай дауыл соғып жатқанын Кете түсінді. Ол оған өз жүрегін жайып салудан да қашпас еді. Өйткені Оскарға деген сезімі - махаббат, махаббаты -бақыт, және күйікті махаббат, қасіретті бақыт, тап қазір жанын жегідей жеген осындай жан сырын кімге де болса ақтарып салуға дайын. Пауль - оның ағасы, ең жақын досы, бірақ іс Оскар душар еткен дертке шапқанда, Пауль орынсыз айтылатын әзіл-қалжың мен уақытты сыннан басқа ешнәрсе таба алмас еді. Кетеге керегі талдау емес, оған керегі қолдау, көңілін аулау.

	- Онда мен "Әлеуметтік қоғамға" тарттым, - деді ақыры Пауль, әншейін айта салған адамша; бірақ оның үнінен жұқарып тұрғанын байқау қиын емес еді. Ол киінуге шығып кетті.

	Кете жалғыз қалған соң Паульге әділетсіз болғандығын, оның өзіне деген қамқорлығын бағаламайтынын іштей мойындады.

	Оскар қыз жүрегіндегі осынша қарама-қайшылықтарға тереңдегісі келмеді. Психология туралы мұның айтқандарының бәрі сандырақ болып шықты. Бірақ ол, ойланып жатпастан көріпкелдік сеніммен қыз көңілінің нысанасына дәл тигізе алатын қасиетке ие еді. Ол өзінің жетістіктеріне де, айналасындағы байлыққа да мақтанған жоқ. Ол, өзі іштей қалап тұрса да, қызға ақша бермек болып уәде берген де жоқ. Ол оған қысылмай қабылдай алатын сый - музыка тарихының партитурасы жөніндегі зерттеулерін ұсынды. Өзіне пәлендей қажет бола қоймаса да кейде ағылшын тілінен аударма жасап беруін өтінді.

	Оскар осында тұрған кезде, өзімен бірге болған кезде, одан өмірдің ерекше бір қуат-күші есіп тұрғандай көрінеді қызға. Бейнебір жоқтан бар жасай алатын сиқырдай ол өзінің қабілетімен қайта-қайта таң қалдыра берді. Бірақ айтқандарын кейіннен ойлап қараған кезде, саусақ арасынан төгілген судай жоғалып кетіп отырды және мұндайда қыз оның сөзінің бәрі сандырақ екенін ұғатын. Оскардың көпірме сөздерінің артында бос қуыс жататын.

	Оскар Кетенің қашан өзіне құлайтынын сезіп жүрді. Өзін төсек мәселесіне тартса да жаман болмас еді деп ойлады. Бірақ бүл оған аздау сияқтанды. Ол қыздың өзіне бірнеше минут немесе жарты сағат берілгендігін емес, өзіне біржола сенгенін аңсады. Және осыны күтіп жүрді. Ол асығыстықпен бәрін бүлдіріп алудан сақтанды.

	Бір жолы ол нақ сол сағат келіп жетті деп шешті.

	- Тыңдаңызшы, Кете, - деп бастады ол, - мұны бұдан артық жалғастыруға болмайды. Мен сізбен ашық сөйлескім келеді. Сіз бейнебір мұз үстінде жанталасып шоршыған балық сияқтысыз, сіздің машинка басу бюроңыздың жағдайы адам аярлықтай. Сізге неге тек мен үшін жұмыс жасамасқа?

	Оның осындай ұсыныс жасайтынын қыз көптен сезіп жүрген. Өзі бұған бейіл де, бейіл емес те болатын. Екі бетінің қызылы ойнап шыға келді, екі қасының арасындағы үш сызық қайта пайда болды.

	- Маған садақаның қажеті жоқ, - деп жауап берді ол, өзінің таза даусымен.

	- Бұл қисынсыз тоғышарлық пікір, - деп мәлімдеді ол, әдеттегіден тыс қатқыл үнмен. - Онымен құтыла алмайсыз.

	- Сіз өз күшіңізді Мюллер мырза немесе Шульц мырза үшін және сексен немее жүз маркаға олардың іс қағаздарын көшіру үшін жұмсауға жаралған жан емессіз, өте әдемісіз. Мен үшін жұмыс істеңіз.

	- Сіздің өз Петерманыңыз бар, - деп қарсыласты Кете.

	- Оны қайтпекпін, - деп ашулы кекесінмен жауап берді Оскар.

	- Маған сіз керексіз және оны өзіңіз де жақсы білесіз. Сіз осында отырысыңызбен -ақ маған көмектесесіз, мені қанаттандырасыз. Осының бәрі сіз үшін жаңалық екен деп қылымсымай-ақ қойыңыз. Мен алғашқы күннен бастап-ақ сіз тек мен үшін ғана жұмыс істеуге тиіссіз деп ұйғарып қойғанмын. Менің ұсынысым - садақа емес. Тіпті менің ақшам болмағанның өзінде де, бәрібір мен сізден басқа жұмыстардың бәрін тастап, бәрінен де бас тартып, өз уақытыңызды тек маған жұмсауыңызды сұраған болар едім. Онда, әрине, ашығуыңызға тура келер еді.

	- Мен Паульдің жұмысын тастай алмаймын, - деп кесіп айтты Кете.

	Оскар бұған қандай жауап берер екен деп тағатсыздана күтті ол Оскардың орнында Пауль болса, ол бұған орынды әрі жеңіл мысқылмен ғана жауап берер еді. Оскар, тәрізі, Пауль үшін жұмыс істеуге тыйым салатын шығар. Бірақ бүл оның тыйым салғанын тыңдай қоймас.Бірақ Оскар оған да, басқаға да барған жоқ. Ол былай деді:

	- Жарайды, өзіңіздің ағаңыз Пауль үшін жұмысыңызды жалғастыра беріңіз, - ол ақырын ғана жымиыспен, зымиян да қатал әрі менменсіген мысқылмен күліп тұрды. Осы күлкісі арқылы ол Пауль Крамерді мұқаттым деп ойлады. Осы күлкісі ашумен де, кекесінмен де, ащы мысқылмен де емес, қайта оралмастай кекшілдікпен мүлдем жойып жібердім деп ойлады ол

	Сосын қызға өзінің етженді, аппақ, әрі дөрекілеу сұп-суық қолын созды. Оның көзіне үлкен гауһар орнатқан жаңа жүзігі етіне батып, ауыртып жіберді. Мейлі қорқа тұрса да, мейлі жек көре тұрса да, мейлі азап шеге тұрса да, қыз оның құшағына рахаттана енді, осы арқылы ол Паульдің бар білген данышпандығын быт-шыт қылды.

	Өзінің жұп - жұқа еріндеріне папирос қыстырған Гансйорг былғарымен қапталған кең креслода отыр; оның ішінде отырғанда өзі тым қораш көрінеді екен. Ақшыл сары қастары көтеріле қалыпты, өң-түссіз көздері қайдағы бір кітапшаның парақтарын тіміскілейді. Бүл ай сайын шығып түратын "Неміс хроникасының" соңғы саны болатын, ол сонда басылған Пауль Крамердің "Дуалау дәуірінің оралуы" атты мақаласын оқып отыр. Доктор Пауль Крамер жаман жазбайды. Ол Гансйорг, басқаны білмесе де, мұны жақсы біледі, өйткені өзінің "Прожекторы" жарық көрген кезден бері ол өзін белгілі дәрежеде кәсіпқойлар қатарына жатқызады. "Прожектор" "Неміс хроникасынан" гөрі нашар жазатын, және "Германия жұлдызы" да нашар жазады. Бірақ "Германия жұлдызының" бірінші санынан кейін бүгінгі күнге дейінгі таралымы екі жүз мыңнан асыпты. Ал "Неміс хроникасының" таралымы қанша? Өз арамызда қалсын, үш мыңнан аса ма?

	Жоқ, мырзалар, бүгінгі әңгіме мақаланың тәуір немесе жаман жазылғандығында емес. Мұны естеріңізден шығармағайсыздар. Әсерлі сөз, әсем ырғақ, көтеріңкі рух - мұның бәрі апта соңында дем алуға болатын мамыражай уақытқа жарасады. Әдебиет дегеніңіз, мырзалар - ол пәтеріңіздегі қонақ күтетін бөлмемен тең. Ал бүгінгі Германияда бір бөлмеде төрт адамнан жатады және қонақ күтетін бөлме деген атымен жоқ. Әдебиеттің бұйрығы солай, мырзалар, - оның саудасы біткен - requiescat in pace .

	Көптеген мыңжылдықтардан кейін адамзат өзінің ішкі әлемінің кішкентай ғана терезесіне рух сәулесін шашуға әрең дегенде мүмкіндік алды. Осынау әрең қол жеткізген жарық бөлмемізді түн-түнек қайта басуына жол бермекші. Гансйорг арсыздықпен күлген күлкісін жияр емес, жаңа сигаретін тұтатады. Ал түн-түнекке қандай қарсылығыңыз бар, Крамер мырза? Оның басып кіруіне біз неге жол бермеуге тиіспіз? Бізде көздері жарықты жаратпайтын жандар көп. Адамның көпшілігі - мыңнан тоғыз жүз тоқсан тоғызды -қараңғыда өздерін тәуірлеу сезінеді. Сіздің тамаша стильмен жазған мақалаңыз бен сезімтал ұраныңыз кешігіп қалды, Крамер мырза. Сіздің жаққан "жарығыңыздың" күні өткен. Біз билік басына келген кезде - ал біз билік басына, сөз жоқ, келеміз, - біз сіздерді, мырзалар, стилистикалық мақалаларыңызбен, әсем ырғақтарыңызбен қоса қопарып тастайтын боламыз. Бір соққымен, темірдей тегеурінмен бәріңізді де қопарамыз.

	Тұқымдарыңызды құртамыз. Біз ешнәрседен де тайын- баймыз.

	Кішкентай Гансйорг кең диванда рахаттана күліп қойып темекі шегіп отыр. Бүл Крамер мырза - еш күмән жоқ, еврей - уақыт талабын тап басып жазыпты. Және мұның өзі, Гансйорг, бүл күнге дейін анық біле алмай келген болжамдардың көбін тамаша тапқырлықпен түсіндіріп берген. Бірақ, пәленің бәрі Крамер мырзаның және басқа да еврей мырзалар мен интеллигент хайуандардың өздерінің мұқият қалыптастырған жаңалықтарынан дұрыс қорытынды шығара алмағандықтарында, ал ол, Гансйорг, және оның жақтастары өздерінің бұлыңғыр сезімдерінен пайдалы қорытынды жасай алғандарында болып отыр. Мұның бәрі ашық күндей анық нәрсе. Түн-түнек дәуірде өмір сүреді екенбіз, шуақты дәуірде өмір сүріп жүргендей жарықты аңсауға болмайды. Соған икемделуіңіз керек, доктор Крамер мырза, және біз сізді осыған үйрететін боламыз.

	Крамер? Пауль Крамер? Осы фамилия Гансйоргқа талай рет кездесті ғой, осы Крамер, сонымен қатар... Ио, әрине, ол әлгі Кете Зевериннің ағасы ғой.

	Кете Гансйорг үшін - көзге түскен дақпен бірдей емес пе! Кей кездерде Петерманды ығыстырып тастайтындығынан ғана емес, оның пиғылында пері соққан шыншылдықтың бұғып жатқандығынан да шығар, бәлкім, ол мұны ағасынан үйреніп жүрген болар. Ол саған құдды құбыжық көргендей жиіркене қарайды. Әйтеуір, қалай болғанда да, бұған, Гансйоргқа тап солай қарайды. Сонымен қоса, әрине, Оскардың да толып жатқан қасиеттерін жаратпайды; әңгіме оның "көргіштігіне" келгенде, онымен жұмыс істеу Оскарға оңай түсіп жүрмеген болар. Әрине, қыз оны қойнына алуын алып жүр-ау, бүл жағына келгенде Паульдің теориясының пайдасы тие қоймайды. Ол салдақының әдемілігінде сөз жоқ, оны мойындау керек. Рас, мұның, Гансйоргтың талғамына салсаң, ол қыз тым арықтау әрі ұзын тұра, бірақ құлқын құртыңды қыздырған шөліңді бір қандыруын қандырады.

	Өкінішке орай, осының бәрі - құр далбаса сөз. Әйел жағынан мұның жолы болған емес, оған өзінің тамаша дәрежесі де көмек бола алмайды. Ал әйел жарықтықтар керек-ақ, нағыз әйелдер керек және бір қайран қалатыны, бұған ылғи Оскарға жабысып жүретін әйелдер ұнайды. Ал о л құрғырлар бұған қарай қоймайды. Оскарға - оның көзі түссе-ақ болғаны, қандай әйел болса да еріп қоя береді. Мұның, Гансйоргтың маңдайына жазылғаны қайдағы бір Карфункель - Лиссилер ғана. Бұл Оскардың, бұл оңбағыр пәлекеттің жолы болғыш - ақ. Әйтеуір жұрттың бәрі соны жақсы көреді, тіпті шешесін былай қойғанда, өлшемі өзімен кеткір марқұм әкесінің де оған емешесі езіліп түратын.

	Дегенмен, Гансйорг құлағынан тартып әкелмегенде, қазір екі жүз елу марканы малданып, Мюнхенде жүрген болар еді. Бірақ Оскар осы жасаған жақсылығының бәрін тап-таза ұмытып кеткен сыңайлы. Кім дейсің бе, жақсылықты білмейтін төбет ол!

	"Алдағы аптада мен тағы да үш мың ала аламын ба?" Мұны саған шұжық сататын дүкеннен паштет сұрап тұрғандай етіп айтады. Ол үш мыңды табу үшін, көкешім, эр жолы миыңды қанша қатыру керек екенін білесің бе? Партияның шығыны күн санап артып барады, рейхспрезиденттігіне сайлауды насихаттау топан судай қаптаған ақшаны талап етеді.

	Сондықтан қалғанның бәріне, бәрінен бұрын мәдени шараларға ақша үнемдеуге тура келеді. Ал мәдени шаралар дегеніңіз - ол бірінші кезекте "Германдық көзқарасты насихаттау одағы", ол "Германия жұлдызы", әр түрлі қосымша іс-шаралар, ол Оскар мен Гансйоргтың өздері.

	Оскар болса, осындай қам-қарекеттің бәрінен жоғары тұрғысы келеді, ол барлық қиындықты Гансйоргтың мойнына артып қойып, өзі түк шаруасы жоқ адамша алшаң басып жүруді ғана біледі. Бірақ енді жететін шығар. Гансйорг Оскарға, рақымсыз төбетке нақ осылай деп айтады. Көзіне шұқып тұрып айтады.

	Ағасымен келесі жолғы кездесуде Гансйоргтың шиыршық атқан себебі осы. "Германия жұлдызын" Оскарды насихаттау үшін ғана аштық деп мәлімдеді ол Сондықтан ендігі жерде пайғамбар мырзаның жұмысқа жегілуіне тура келеді.

	Оскар оккультизм туралы тек рухпен ғана жазуға болады деп шіренді.

	- Рухпен ғана деймісің? - деп кекесін - кекпен қайта сұрады Гансйорг. - Былшыл Сен барып тұрған еріншек малғұнсың. Ал ендеше. Мен, қалай болғанда да, фон Третнов ханымның етегінен мықтап ұстауыңды талап етемін. Сенің қаржылық жағдайың өз қамқорлығыңды мансұқ етерліктей деңгейде емес.

	Оскар даусын көтерместен:

	— Сен не? Жынданғансың ба? Сен маған енді әйелдерге қалай қарау керектігін үйретейін деп пе едің? - деп сұрады. - Мен дүмше балгер емеспін. - Ол "мен" деген сөзді әдейі қадап айтты.

	- Қолыңдағы жүзіктің әлі құны төленбегендігін есіңе салғым келеді, - деп қойып қалды Гансйорг. - Егер Хильдхеннің етегінен мықтап ұстамасаң, онда зергер Позенер кешікпей жүзігін қайтып алатын болады.

	Бүл ескертуді естігенде Оскар қорқыңқырап қалды. Бірақ бірден есін жиып:

	- Менің Гансйорг көгершінім, - деді ол, көңіліңді орнықтыратын мамыражай үнмен, - Сен бүл жолы қатты қорқып қалған сияқтысың... Ақша мәселесіне келгенде сенің қорқақтығыңды граф Цинздорф айтып жүр.

	- Қайдағыны айтып сандала берме деп ашуланды Гансйорг. Цинздорфтың оның суқаны сүймейтін, сондықтан қаны қашқан көкпеңбек беті дір ете қалды. Ульрих фон Цинздорф мұны мен Проэльдің арасына жұлынқұрт болып түсті, енді сол найсап Манфредті Гансйоргқа айдап салу үшін Цинздорфты пайдаланып жүр. Гансйорг шектен шыға бастаса, Проэль күледі де қояды және екі-үш күн бойы өзіне Цинздорфтан басқа ешкімді кіргізбейді; сонда Гансйоргқа амалсыз көніп, оның алдына еңбектеп барудан басқа не қалады? Оған қоса, Гансйорг Цинздорфтың әйелдер алдындағы беделін қызғанады. Жас графқа әйелдер Оскарға жабысқаннан бетер үйірсектей береді. Әйел біткеннің бәрін сымбатты, ер көңілді, қатал бет - пішіні жаулап ала беретін, ал оның қолының қан саситыны ашыналарының жүрегін одан бетер елжірететін еді. Және осы бір ақсүйек бала оны, Гансйоргты, ағасының алдында қайдағы бір ұсақ әрі сараң етіп көрсетпекші. Ал Оскар секілді барон оған құлағын тосады да отырады. Жеккөрініштілігі сонша, түкіріп тастағың келеді.

	- Менің ұсақ еместігім басқаға болмаса да, саған аян шығар, - деді ол ашуын әрең тежеп. Бірақ Цинздорфтың берген сайын араны ашыла береді. Және бәрібір ол қайсы -қайсымызды да мерез деп есептейді. Біздің ағайынға деген жексұрындық жеккөрушілікті мен әлі кездестірмеппін. Сен не, - оған ақша бердің бе? - деп сұрады Гансйорг, именбестен төтесінен.

	- Бердім, - деп қатқыл жауап берді Оскар.

	- Әрине, - деді іші күйген Гансйорг. - Цинздорфтардың сұрағанын бермеуге болмайды! Графтармен бірге жүргенің үшін төлеуің керек.

	- Мен тек сенің ластап кеткен жеріңді тазарттым, - деп ақталмақ болды Оскар.

	- Бір тиынын да қайтармайды, - деп сөзін жалғастырды Гансйорг, - басымды кесіп берейін. Сен одан қолхат секілді бірдеңе алмадың ба?

	Оскар өзінің көрегендігін бағалай білетін адамша басын изеді.

	- Нақұрыс, - деді Гансйорг, - Цинздорфтар өмір сүретін ортада ақша тек уәдемен беріледі. Және қайтып ала алмайсың, ол бұрыннан - ақ белгілі. Граф Цинздорфтан несие қолхат алу деген не масқара! Енді ол сені оңбаған еврей және аспанды былғап неге жер басып жүр деп байбалам салады, енді сенімен салыстырғанда менің өзім ақсүйек болып шыға келемін! Ал енді ол қолхатты қайтпексің, жарықтық әулием? Цинздорфтың сот орындаушысына жібересің бе? Жатып кеп күлсін бәрі! Партия деген - ол саған әлдеқандай ар-иманы бар, мещандық коммерциялық кәсіпорын емес! Біз бүл жерде Дегенбургте жүрген жоқпыз, алғашқы қауымдық орманда жүрміз. Бүл жерде құжаттар сөйлемейді, джунгли заңдары сөйлейді Ал қолхатыңмен артыңды сүртесің деп кеңес беремін.

	Оскардың есі шықты. Жүрегінің түкпірінде ол Балақайдікі дұрыс па деп қорықты. Цинздорф қауіпті адам, Оскар оны сезген-ді. Өзі қалт-құлт жүрген Оскардан ақша сұрап алу деген мұндайға тек өзі үшін ешқандай заң жазылмаған ақсүйектер ғана бара алады. Оскар сең соққандай дел-сал болып отырып қалды.

	- Күні бойы көргенім жамандық қана, - деп ашуланды ол. - Сенің сайтандай азғыруыңа неге ердім екен! Мюнхенде қала беруім керек еді.

	- Сен үшін еңбек етудің де қажеті жоқ, - деді Гансйорг.

	Кете ештеңе болмағандай ағасының пәтерінде тұра берді. Ағасы түсінер деген үмітпен ол кейде өзінің Оскармен арадағы қарым-қатынасын түсіндіруге талпынып көрді. Ағасының бұған көмектескісі келетінін қыз түсінеді, бірақ оның оз сезімін тура айтатын әдеті жанына қатты батады.

	Ол Оскардың менмендігін кешіре салуға болатын кейбір қылықтары туралы таусыла әңгімеледі. Күлдіргі Лаутензактың арғы жағындағы кейде баланың ісіндей аңқаулық бұғып жататындығын қызықтыра отырып айтты. Бірақ осының бәрі Паульдің миына эсер ете қойды ма екен? Әй, қайдам. Бірде ол қарындасының әңгімесін әрі қарай айтқызбай, дөрекілікпен тыйып тастады:

	- Жетер енді! - деді о л - Тыңдағым да келмейді. Содан бері Кете Оскардың есімін аузына алмайтын болды. Соған қарамай Пауль қарындасы үшін қапаланып жүрді. Бірақ ол өзінің Кетеге деген оспадарлығын іштей сезетін, сондықтан оның көзін ашпақ болган талабынан бас тартты. Ол Кетеге бәлкім, азапты, ұзақ жолдан өтуге тура келер, өзінің ессіз қылығын ол сонда ғана түсінер, жан азабынан арылар деген ойдан шошитын.

	Енді міне, екеуі де өздерін іштей жегідей жейтін ауыр ойдан арыла алмай, ол туралы, тіпті, бір-біріне жақ ашудан қорқатын халге жетті. Олар бірін-бірі жақсы түсінетін және екеуінде де шамшыл мінез барын, айтқандарынан қайтпайтын туасынан қыңыр екендіктерін, бүйте берсе аралары ашылып, іс насырға шабатынын және соның нәтижесінде екеуі екі жаққа кетіп тынатындарын білетін. Бұған жол беруге болмас еді. Пауль Кетеден айырылғысы келмейді, ал, қарындасы ағасына қанша ренжісе де, кешірімді болатын, бір үйдегі өмір, қалай дегенмен де, оған тірек болар еді. Ағасының бар жаратылысы Оскарға қарсы, бар қылығы сынап-мінеуге шақырып тұрады, қызға да керегі сол Ол соқыр сезімнің соңында батпаққа батып өлгісі келмейді...

	Пауль енді кез келген жерде нацистермен қақтығыса беретін болды. Бүл жақсылыққа апармайтын жол еді, қайда барса да көзге шыққан сүйелдей көріне берді. Бұған бел шешіп қарсы шығатын ешкім көрінбеді. Бәрі де шегініс жасап, жалпақ шешей болуға тырысады. Осының өзінен-ақ адамның құсқысы келеді. Баспагерлер мен газеттер күші мығым бәсекелестерінің тезіне ұшыраудан сескеніп, егер нацистерге қарсы шабуыл жасауын тоқтатпайтын болса, Паульдің қызметінен бас тартуға мәжбүр болатындықтарын мәлімдеді. Ал Пауль болса, бүл пасық тобырды бұрынғыдан бетер сынай бастады. Ол қорқу, сақтану дегенді білмеді.

	Гитлер сөйлейтін жиындарға қатысты, оның сөздеріне қағытпа сұрақтар қойып, төбелестерге қатысты. Бірде оны үйіне өлімші халде әрең жеткізді. Ағасының түрін көріп шошып кеткен Кете не болғанын сұраған кезде, ол жауап берудің орнына томсырайып жатып қалды; нацистердің оны қандай жағдайда көкала қойдай етіп сабағанын бөгде адамдардан ғана білді.

	Пауль мен оның баспагері Кипенрат мырза "Эдем" қонақ үйінің залында отырды. Олар қабырғаға жақын текпішекке жайғасқан болатын. Кешкі шайларын ішетін мезгіл Кипенрат мырза Паульға "Рихард Вагнер" басылымын шығарудан неге бас тартқанын түсіндірді.

	Сосын, олар op қилы әңгімеге көшті. Өстіп отырғанда Паульдің көзі әлгі Лаутензакпен бірге келе жатқан өзінің қарындасына түсті. Пауль тепкішектің үстінде отырған, сондықтан қарындасы оны бірден байқай қойған жоқ. Ал оған залдың жұрт билеп жүрген екінші жағынан орын алған әлгілер жақсы көрінетін еді. Олар бір-біріне жараса қалғандай екен және екеуінің арасында құдай ажыратпаса, адам ажырата алмастай жақындық бар екендігі көрініп түр. Паульге бүл көрініс қаншама ауыр тигенмен, ол ана сайтанның осында отырғандардан әлдеқайда түлғалы азамат екенін мойындауға мәжбүр болды. Ақыры жағымсыз жұмыстан құтылғанына қуанған Кипенрат мырза, енді қайтуға бет алғанын мәлімдеді. Пауль қалып қойды. Міне, енді ол өзінің қай-қайдағыны көретін сұрғылт көзін қарындасы мен қасында отырған қас жауына қадаған күйі тепкішекте жалғыз отыр.

	Оскар осы маңда бір дұшпанның отырғанын сезді. Жан - жағына қарап, тепкішекте отырған арықша адамды көрді. Оның торсықтай шекесіне, жақсүйектері шығыңқы беттеріне, қоңқақтау келген мұрнына көз тоқтатты. Ол Паульдің бет әлпетін көрмеген болатын.

	- Анау отырған сенің бауырың емес пе? - деді ол Кетеге, немқұрайдылықпен сұрай салған адамның кейпімен.

	Кете қызарып кетті.

	- Саған ол бізге тым арсыздықпен қадала қарап отырғандай көрінбей ме? - деп сұрады ол тағы да бірқауым уақыттан кейін.

	- Осында, "Эдемде" отыруға Паульдің де хақысы бар, - деп қасақана қыңырая жауап берді Кете. Бірақ үшеуіне де ыңғайсыздау жағдай туды. Ал Пауль отыра берді; ол екеуіне көзін сескенбестен қадап отыр, көзін сәл ғана тайдырады да қайта қадалады. Өзіне қарағанда Оскардың әлдеқайда орнықты отырғанын байқады. Тіпті терлеп кетті. Өзінің дәрменсіздігіне ыза болды. Өзі секілді күйректік мына еңгезердей неме бұйым көрмейді. Оскар селқостық танытқан болып, көңілдене бөсіп отыр.

	Бірақ ол аса селқос емес еді. Түкке тұрмайтын бірдеңені судай сапырып отырған ол, кенет әңгімесін кілт үзді де, уытты күлкімен:

	- Ол арсыздығы үшін сазайын алады әлі, - деді және қыздың өзіне шоши қарағанын байқаған соң, одан да жаман үнмен: - Қорықпа. Мен бүл жерде ешқандай жанжал шығармаймын. Жаман ештеңе болмайды. Бірақ маған бір ермек керек боп түр.

	Осылайша олар ұзақ отырды: Оскар мен Кете - би алаңының шетіндегі шағындау үстел басында, Пауль - тепкішекте. Ешқайсысы бірінші болып кеткісі келмейді. Оскар мен Кете би билейді, үстелдеріне қайтып келеді, қайдағыны айтып мәз болады. Ал Пауль тепкішекте жайланып алып, газет оқиды: біреуін оқыды, екіншісін оқыды, үшіншісін оқыды. Сосын қайтадан біріншісін оқи бастады.

	Бір ғасырға жетерлік уақыт өткендей болды. Пауль даяшыны шақырып, есеп айырысты. Осы сәттен бастап Оскар одан көз алған жоқ. Алғашқыда ол тура Паульдің жүзіне қарады, сонан соң, анау бұрылған кезде, оған қырынан қарады, сосын ту сыртынан қадалды. Оның бар назарын аудара тесіле қарағаны өзінің қас дұшпанын бүкіл зал арқылы - тепкішектен есікке дейін шығарып салды, ал бүл екі ара жақын емес еді. Паульдің жүрісі ауырлай берді, ақырында ол жаңа аяқтанған баладай тәлтіректей бастады. Оскар одан әлі де көзін алған жоқ және түнере түсіп, тістенген бойы айызы қанғандай үнмен:

	- Қазір сенің ағаң менің алдымда билейтін болады, қара да түр, - деді.

	Кете шығар есікке таяп қалған Паульға үрейлене қарады. Оның жүрісінен әйтеуір бір ауырлық байқалады, ол бейнебір соқыр адамдай жан-жағына қармана берді. Әне, енді айналмалы есікке жетті. Бірақ, бір қызық жері, есіктен шыға алмай-ақ қойды. Және кісі күлерлік, қолапайсыз, масқара күйде есікпен қоса айнала берді. Есікпен бірге айналған бұл би ұзаққа созылған жоқ - минутқа да толмады. Бірақ Кетеге, бәлкім Паульдің өзіне де солай көрінген болар, қашан швейцар келіп, есікті ұстай тұрып, бейтаныс тұтқынды шығарып алғанша білдей бір ғасыр өткендей болып көрінді.

	Осы күннен бастап Кетенің Оскарға деген сезіміне, бір - біріне қанша жақын болғанмен, оның бойындағы белгісіз күшке байланысты қорқыныш ұялады.

	Оскардың көріпкелдігі бойынша моласының басына тас қойылуға тиісті Иоахим Тишлер мырза кейіннен мәселенің мән-жайына көз жеткізгісі келген кезде, Оскардың алдына әрең жетті. Ең алдымен одан "Германдық көзқарасты насихаттау одағы" кеңес бергені үшін қыруар қаламақыны сыпырып алады; сонан соң маэстроны алдамау, алған мәліметтерді жария етпеу, оның берген кеңестерінің нәтижесінде тартқан шығыны үшін Лаутензакты сотқа бермеу секілді толып жатқан міндеттемелер тізіміне қол қойдырады.

	Дегенмен консультация болмай қалған жоқ. Одан кейін екінші, үшінші кездесулер өткізілді. Гансйоргтың нұсқаулары бойынша Оскар Тишлерге көңіл көншітерліктей ақыл -кеңес беріп отырды. Тишлердің экономикалық мүдделері Кадерайттың мүдделерімен шамалас болатын. Алайда доктор Кадерайттың үйі өртеніп бара жатқан жоқ, күте тұруына да болады, алысты көздейтін саясатты ұстана тұруға да ерікті, бірақ Тишлер үшін осының бәрі қауіпті еді. Тишлер мырзаның балансы теңселе бастады. Доктор Кадерайттың Тишлер мырзаның ісіне араласуына заңдық құқығы бар екендігі анықталды. Доктор Кадерайт концернінің құрамына кіретін компаниялар шеттете бастаған Тишлер мырза кенет үмітсіз жағдайға тап болды.

	Тишлер мырзаның беті қуарып кетті. Сонда ол барлық қаһарын Оскарға төкті, алдағанын бетіне басып, көріпкелге тіл тигізді. Кейбір газеттер осы хикаяны бастан-аяқ жазып жатты. Тишлердің өршелене тиісуіне Оскар иығын қиқаң еткізумен жауап берді, "мен қайтейін" дегендегісі. Бұған Гансйорг та шындап мән берген жоқ. Сот талабынан Оскар Тишлердің қойған қолының арқасында аман қалды; репортерларға Гансйорг, тәрізі, Тишлер мырза көріпкелді түсінбей қалған болуы керек деп жауап берді. Гансйоргтың пікірінше, бүл жанжал Оскарға көл-көсір жарнама алып келуі мүмкін - бар болғаны осы ғана. Ал жұрттың ойы басқада: егер өнеркәсіптің алыптары Оскармен ақылдасса, оның тегін адам болмағаны.

	Нәтижесінде Тишлер мырза атылып өлді.

	Оның Оскарға да салқыны тиді. Ол бүл адамға ажалың жақын деп сәуегейлік айтқанда, ол тек қалжыңдамақ болған. Бұл не - кездейсоқтық па? Әлде әзілдеп айта салған сәуегейлігі шындыққа айналғаны ма? Қалай болғанда да Оскардың көріпкелдігі нақ бір топографиялық дәлдікпен орындалды. Өйткені ақшасының жоқтығына тұлданған ұрпақтары марқұмның денесін отанына апарып жерлеу жөніндегі соңғы тілегін орындамады - Берлиндегі Орман зиратына жерледі.

	Оскар бұл күйзелістен тез айықты; ол енді жазмыштың алдында қалтырап қорқудан гөрі -өзіне-өзі риза болғандай рахатқа бөленді. Ол газеттерге басылған Тишлер мырзаның фотосуретін іскерлік мүддемен аударыстыра қарады, Лаутензак көріпкелдігіне емеурін жасалған тұстарын қадала оқыды. Егер бұдан келер пәле болса, ол іш пыстыратын бықсық емес, еріксіз өзіне тартатын сиқырлы, тылсым құдірет болуға тиіс.

	Ал, Кете, тәрізі, осының бәрін басқаша қабылдаған. Өздерінің келесі кездесуінде ол тым тұйық, мұздай суық көрінді. Оскар оны өте жақсы білетін, сондықтан түсіндіріп жатпады. Оның орнына "Германия жұлдызына" арналған мақаласын бастыра бастады. Қазіргі дәуірге байланысты бұлыңғыр ой-пікірлерге саяхат шекті, оны ертедегі сауықтыру күшіне қарсы тұра алмайтын жасық және құлазу дәуірі деп атады. Өрлеу жоқ жерде қайта тұру жоқ, өлтіру жоқ жерде шығарушылық жоқ. Хауа анадан қуат алатын телепаттық сұрапыл қызметі дәрменсіз гуманизмнің үйреншікті қарсылықтарымен есептесе алмайды. Жасампаз адам қай дәуірде болмасын өліктерден аттап жүре беруден қорыққан емес.

	Ол сөзін бөліп, қыздың бетіне қарады. Жүзі әлемтапырық екен, ашулы, кекесін күлкі сықпытын бүлдіріп жіберіпті.

	- Сірә, менің айтқан пікірлерім саған ұнамады - ау деймін, - деді ол зілдене қалып.

	- Мен сенің көзқарасыңды ең жексұрын көзқарас деп есептеймін, - деп жауап қайырды қыз.

	- Несі бар, түсінікті болды, - деп көлгірсіді ол

	Кете өзін-өзі зорлана тежеп, Оскардың ақталуына мүмкіндік берді:

	- Сен әлгі Тишлерге кеңес берген кезде, оның зардабы қандай болатынын ойладың ба?

	- Тағдыр менің қолымда емес, - деп менменси сөйледі ол,

	- мен тек оның шешімін хабарлаймын.

	- Сонда сен өзіңе келген адамдардың ешқайсысымен мүлдем санаспайсың ба? - деді оның қара жүректігіне қайран қалған Кете сөзін жалғастырып.

	- Мен оларды сақтандырамын, - деп жауап берді Оскар, жауапкершілік өздеріне байланысты. Сосын, сол Тишлер мырза дегенің кім өзі? - деп жирене сөйледі.

	Бүл жолы "коре" білген Кете болды. Ол әлгі Тишлер мырзаны - тірі болсын, мейлі өлі болсын - Оскардың өз санасынан мүлдем сызып тастағанын көзімен көрді. Ал ол көрсоқыр көріпкел, дәл осы минутта қыздың өзіне деген ықыласын біржола өшіргенін сезген жоқ. Пауль Крамердің данышпандық сын семсері де мұны істей алмас еді.

	Қашанғы кездегідей, Оскардың айтқаны келді, бұған күмәндануға болмайтын еді. Тишлер мырза, оның бақытсыздығына тек қана Лаутензак кінәлі деген лақаппен, Оскардың беделін көтере түсті. Оның өлімі көріпкелдің пайдасы үшін нағыз насихат болып шықты. Бүл дәл Кетені жиіркендіргендей ешкімді жирендірмеген шығар. Керісінше, 1932 жылы Берлинде қоғамның жоғарғы тобынан шыққан еркектерді және әсіресе әйелдерді граф Цинздроф ғана емес, ендігі жерде Оскар жағынан да шыққан қанның иісі қызықтыра бастаған.

	Үйге келген хат-хабарлардың арасынан Оскар Кадерайттардан келген шақыруды тауып алды. "Фюрерді күтіп отырмыз" деп ерекше атап көрсетіпті. Ал Ильза Кадерайт өзінің әдемі жазуымен: "Аздап көңіл көтергіміз келеді" дегенді қоса жазыпты. Ол өзінің бүл сөздерін кімге - фюрерге әлде көріпкелге арнағанын ашып жазбапты.

	Оскар Ильзаның шаншу сөздер айтатынын сезгенмен, Кадерайттарға үлкен үмітпен бармақ болды. Ол Ильзаны сол бір кештен кейін көрген жоқ, әйел бұған өте ұнайтын және ақсүйек әйелдер үшін Тишлердің өзін-өзі өлтіруі Оскарға тігінші Вайцтың қолынан шыққан фрактан артық жарасатынын білетін.

	Бірақ бүл жолы оны шаншу сөздермен ортаға алған Ильза емес, доктор Кадерайттың өзі болды.

	- Сіздің көріпкелдігіңіз, құрметті Лаутензак, - деді ақшыл жирен шашты алып. -Жылқыларды емдеуді еске салады, дені сау адамға жылқының дозасын берсең де мыңқ етпейді, ал әлжуаз адам мұрттай ұшады.

	Осы секілді қыртымбай сөздер. Оскар бүл қалжыңдарды ұстамдылықпен қабыл алды.

	Бүл күні фюрер ерте келді, ұзақ отырды. Және оның себебі де бар еді: сайлау науқанының қызған шағы, кескілескен күрес жүріп жатты. Қозғалысты қаржыландырушыларды жігерлендіру қажет болатын: бүл Манфред Проэльдің ақылы.

	Әйткенмен, Гитлер бүгін сергек көрінді, оны әбден қажып, ыңыршағы шыққан адам деуге ауыз бармайды. Ол тағы да Оскарды көріп қалды.

	- Қалай ойлайсыз, Лаутензак мырза, бүл сайлаудың нәтижесі қандай? - деп сұрады ол - Болжамыңыз жақсы ма?

	Оскар фюрердің көзіне тура қарады және жұрттың бәрі құлақ түре қалды. Ол даусын көтерместен, орнықты сеніммен:

	- Бізді жеңіліс күтіп түр. Бірақ бүл таза германдық, құрметті жеңіліс болмақ, - деп хабарлады.

	Бір адам бір сөз айтпады. Фюрер түнерген әрі көп мағыналы кейіппен үндемеді. Ақыры ол:

	- Ашығын айтқаныңызға рахмет, - деді. - Шынын айтсам, бүл жерде сіздің кінәңіз жоқ, Лаутензак мырза. Тағдырдың ісі ғой. Ол маған төзе білудің батпан жүгін артып түр. Бүл турасын айтсақ, жәлептердің сайлауы болды ғой.

	- Байқасам, өзіңіз - ержүрек сайқымазақ екенсіз, - деп күле сыбырлады Оскарға Ильза Кадерайт.

	Гитлер бірнеше қадам жасады, ойланды да Оскарға қайта келді.

	- Алдағы уақытта да осындай шыншыл болыңыз, - деді ол, Оскардың көзіне тура қарап, тағдырдың айлалы соққысы үшін мен сізді жазғыра алмаймын. Билікті қолға алысымен, мен құпия ғылымдардың жоғары мектебін ашамын, сіз оның сенімді қызметкері боласыз.

	Оскар оған шын жүректен алғыс айтты.

	Сосын Гитлер кетіп қалды.

	- Осындай құрметті топтың ортасында көп кідіре алмағаныма қатты өкінемін, - деді ол - Зиг хайль!

	- Хайль, Гитлер мырза! - деп жауап берді доктор Кадерайт.

	Оскар қоштасар кезде, Ильза оған келесі аптада доктор Кадерайттың Рур облысына, марқұм Тишлер мырзаның иелігіндегі зауыттардың бірінде тәртіп орнатуға бара-тындығын - ол зауыт енді бұлардың қолына көшкендігін хабарлады. Кадерайт жоқ кезде көңілімді көтеруге жарасаңыз жақсы болар еді деген емеуріннің де шетін шығарып қойды. Бүл жағынан Оскар өзін көрсете алды ғой.

	Оскар мүсінші Анна Тиршенройттың кеше Томазини галереясында ашылған көрмесін аралап жүр. Бүл оның туындылары толық қамтылған Берлиндегі түңғыш көрме еді. Газеттердің бәрі қуанышты рецензиялар беріп жатты.

	Оскар бір туындыдан екіншісіне асықпай қарап келеді. Бұлардың көпшілігі бұрыннан таныс. Мынау - "Тігінші" , мынау "Газет сатып жүрген бала" , "Әділдік" , "Философ" атты барельефтерден батылдық байқалады. Бұлардың ішінде Оскардың жиіркенішпен, тіпті қорқынышпен қарайтын мүсіндері - оның әр қырынан алынған қолдары да бар. Бүл мүсін каталогта "Әртістің қолдары" деп аталыпты.

	Ол залды екінші рет айналып өтті. Иә, енді бүл бәрін де көріп шықты. Бір затты ғана -масканы таба алмады. Ол газеттерді қарап шыққан болатын, онда "Маска" кездеспеді. Кемпір оны екі рет жасап шыққан-ды: біреуін - бұған берген, екіншісін - өзіне қалдырған. Бірақ бүл көрмеде "Маска" жоқ болып шықты.

	Бүл не? Оның хатына, ақталуға тырысқан талабына берілген жауап па? Әлде мұның бет-бейнесін көргісі келмегені ме? Сонда осы туындысына бар шеберлігін, бар сүйіспеншілігін, бар күш-жігерін жұмсағаны жалған болғаны ма? Өлген адамды, қарғыс айтқан адамды еске салады деп "Қолдарды" ғана айтса болады.

	Ол үйге ашуланып келді. Үстелінің үстінде "Германия жұлдызының" кезекті корректурасы күтіп жатыр екен. Онда Оскардың шағын мақаласы бар, мәтіні ұзақ көрінсін деп жолдарын сиретіп басқан. Гансйорг жұмысты мықтап қолға алуға қанша шақырғанымен, мойыны жар бермей жүргені рас. Оскар қасақана жанын қинағысы келмейді. Ал мынау не? Тиршенройттың көрмесі туралы хабар ма? Оқып шықты да, өз көзіне өзі сенбеді, қайта оқыды. "Тиршенройттың шығармаларынан, - депті мақалада, - аға ұрпақ интеллигенциясы тәуір көретін, езілгендерге іш тарту секілді арзанқол қайғының желі есіп тұр. Бұл әйелдің туындылары мәдениетке аударылған қаны шығып тұрған большевизм ғана. Көрме - жаңа Германия қоқыс жәшігіне лақтырып тастайтын құбылыстардың бірі." Мақала бастан-аяқ намысқа тиетін жамандаудан тұрады.

	Оскар ұятқа қалғанын білді, оны бұрын болып көрмеген ашу буды. Егер мақала кемпірдің көзіне түссе, өзінің бет бейнесін көрмеге қоймағаны үшін кек алып отыр деп ойлайды. Жоқ, мұндай ұсақ, жауыздық өш алуға Оскар Лаутензак бармас еді ғой.

	Ол Гансйоргқа телефон шалды. Дереу мақаланы алып тастауды талап етті. Гансйорг осындай ұсақ-түйек үшін Оскардың шу шығарғанына таң қалды.

	- Мен мақаланы алып тастауды талап етемін! - деп буырқанды Оскар.

	- Егер ол менің қолымнан келген күнде де, - деп жауап берді Гансйорг, - сенің қояншығыңды көтере беретін жағдайым жоқ. Нөмір басылып қойды. Басқа мақаланың терімі өте қымбатқа түседі.

	- Өзім төлеймін, - деп өрекпіді Оскар.

	- Мен сенің орныңда болсам, ақшаны бүйтіп текке шашпаған болар едім, - деген ақыл айтты Гансйорг. "Германия жұлдызы" біріне дейін енді бір тиын төлемейді, - біліп қой осыны. Сен шығынның орнын шынымен төлегің келе ме? Мұны сенен бір сағаттан соң қайта сұрайтын боламын.

	Оскар ойланып отырып қалды.

	- Мені Тиршенройт ханыммен жалғастырыңдар, - деп бұйырды ол Петерманға.

	- Тиршенройт ханым телефонға келе алмайды, - деп баяндады, бірнеше минуттан кейін хатшы.

	- Онымен қашан сөйлесуге болатынын сұрамадыңыз ба?

	- Тиршенройт ханым Лаутензак мырзамен сөйлесуден бас тартады, - деді Петерман, айыпты адамдай жыбырлап сөйлеп. Дегенмен Оскар оның үнінен айызы қанып, табалап тұрған адамның жымысқы сыңайын таныды. Бірақ ол сұмырайдың тұмсығын қан жалатудан өзі-өзі әрең тежеп қалды.

	Оскар ауыр оймен "Бельвю" қонақ үйіне тартты. Тиршенройт ханым үйінде екен. Оскар келгенін хабарлауды өтінді. Швейцар телефон арқылы сөйлесті де, сыпайы түрде Тиршенройт ханымның қазір қабылдай алмайтындығын жеткізді.

	- Ешкімді де ме? - деп сұрап қалғанын Оскар өзі де білмей қалды.

	Швейцар сәл мүдірді де:

	- Ешкімді де қабылдай алмас деп ойлаймын, - деді.

	Оскар қонақ үйден шыға берген кезде Тиршенройттың

	қызметшісі Тереза кемпірмен есік алдында кездесіп қалды да басын изей салды. Ол сәлемге сәлеммен жауап берген жоқ. Тек "Сенің күнің бітті, бізде енді сен алатын дәнеңе жоқ" дегендей сыртынан тыжырына қарап қалды.

	Осыдан бір сағат өткенде әрқашан уәдесіне берік Гансйорг телефон шалды. Ол Оскардың жаңа терімнің құнын төлеуге дайын немесе дайын еместігін білгісі келетіндігін сұрады.

	- Иә, әрине төлеймін, - деп кесіп айтты Оскар.

	Сәлден кейін ол Петерман арқылы мұндай жұмыстың қанша тұратынын сұрады. Сөйтсе оның төлеуге тиісті сомасы алдағы алатын екі айлығынан асып түседі екен.

	Терісіне сыймай ашуланған ол зергер Позенерге телефон соқты да, жүзігі үшін алдағы екі айға жарна алмауды сұрады.

	Көпшілік күткендей - ақ, рейхспрезидентті сайлау нацистердің жеңілісімен аяқталды. Бұдан кейін болмай қоймайтын өзгерістер басталды: партияның қарулы жасақтарына тыйым салынды, партиялық кассалар қаңырап қалды. Басшылық үшін бүл күтпеген жағдай емес еді, бірақ сонда да болса жол табу, шығындарды қысқарту қажет еді.

	Нацистік партияның барлық ұйымдары және бәрінен бұрын "Германдық көзқарас" бұл үнемдеудің қандай болатындығын іс жүзінде көрді.

	Гансйорг Оскарға оның таусылмайтын талаптарын бұдан былай орындай алмайтындығын және сондықтан, Ландграфенштрасседегі шалқыған тұрмыстан бас тартуға тура келетіндігін мәлімдеуге мәжбүр екендігін хабарлады.

	Оскар сәтті күндер осылай үнемі жалғаса береді деп ойлаған. Және алдағы жоспарлары ауыздық көрмеген құр аттай орнынан баса алмай қойған болатын. Ол өзіне баспана әрі болашақта окультистер студиясы бола алатын зәулім үй тұрғызуды армандайтын. Өзінің құтханасында отырып алып, Оскар ол үйді ойша тұрғызып та қойған: ол шағындау төбенің үстінде тұрмақ, сырттай қарағанда жинақы да қарапайым, ал ішкі әлемі құпия бұралаңдар мен жиһаздарға толы болмақ, қысқасы, сиқырлы Клингзор замогы осындай -ақ болар.

	Ал қазір алдында Гансйорг тұр, ол бұған:

	- Бітті сауда. Арманың адыра қалды. Айына әлі де болса екі мың марка бере аламын, бірақ одан артық бір пфенник сұрама, - деп сазарады.

	- Екі мың марка дейсің бе? - деп қайталады Оскар, өз құлағына сенбегендей түксиіп. - Сенің уәдеңнің бәрі неге татитыны енді түсінікті болды.

	- Өмірімде сендей рахымсыз хайуанды көрген жоқпын, - деді Гансйорг. - Екі мың марка деген - министрдің жалақысы емес пе! Егер саған біреу, Дегенбургте немесе, Мюнхенде отырған кезінде, менен ай сайын осындай ақша аласың десе, сен оны ақылы ауысқан адам дер едің.

	Оскардың қарсы айтар дауы қалған жоқ. Ол пайдасыз егесті доғарды да:

	- Қысқасы, құдай атты десеңші, - деп отыра кетті.

	Гансйоргқа да керегі осы еді.

	- Солай болды, - деп ол абайлап сөзін жалғастырды. - Дегенмен мен саған қаражатыңды түзетудің жолын айтайын.

	Оскар оған үміттене қарады.

	- Сенің "Германдық көзқараспен" жасасқан келісімшартыңда өзіңнің тек осы ұйымның қол астында болатының көрсетілген, - деп бастады Гансйорг. - Бірақ қалыптасып отырған жағдайға байланысты, "Германдық көзқарас" , өзінің берік принциптері мен адалдығына қарамастан, осы тармақты қайта қарауға келісуі мүмкін.

	- Солай ойлайсың ба? - деп қуанып қалды Оскар.

	- Әрине, кепілдік бере алмаймын, бірақ... - деп күмілжіді Гансйорг.

	- Кепілдік бере аласың, - деп кесіп айтты Оскар. "Германдық көзқарас" деген - сен емеспісің!

	- Мақұл, солай-ақ болсын, - деп келіскен болды, мардымсып қалған Гансйорг. - Егер сен "Германдық көзқарас" тарапынан көпшілік алдында сөйлеймін десең, қарсылық жоқ. Рас, өзіңнің қол-аяғыңды жерге тигізбей осынша насихаттаған "Одақ", комиссиондық табысқа ортақтасып жүрмесе. Оның есесіне біз саған жол ашып береміз. Біздің байланыстарымыз бар, біз "Scala" мекемесімен келісімшартқа қол жеткізе аламыз.

	Оскардың жан дүниесі дауыл соғып өткендей, алай-түлей болды. Алоиз бұған қандай да бір көріністі ұсынған кезде, провинциялық қалаларда ең ары кетсе - Мюнхенде өнер көрсететін шығармыз деп топшылайтын еді. Ал қазір Оскар "Scala" залын, - елдегі ең үлкен варьетені, - жарқ-жұрқ еткен жарнамаларды, кісі бойындай хабарландыруларды бір кезде Тиршенройт келістіріп салған қолдарынан көз алмайтын қаптаған адамдарды көз алдына келтірді. Иә, фюрер сияқты мұны да көпшіліктің көңілі жігерлендіреді. Сол жігер бойына қуат боп құйылмақ.

	Рас, оның бағдарламасы бұрынғыдан да атышулы, қимылдарды - күрделірек, ал маскасы -қол жетпестей биігірек болуға тиіс. Бірақ осының бәрі құр елес болып шықса, бүл нағыз нақұрыстың өзі болмас па еді? Жоқ, ол бар өнерін салады. Ол тек Гансйоргтың осы ұсынысын күтіп жүр емес пе. Сонымен, пайда болган материалдық қиындықтар бүл үшін табыс бұлағына айналмақ.

	- Жарайды, - деді ол, қинала-қинала келіскен адамша. - Егер бұдан басқа жолды таба алмасаң мен сахнаға шығуға әзірмін.

	Алоиз бұл жоба туралы естігенде, одан бетер қуанды. Бөлмедегі "Томаға тұйық" жұмысты келмеске жіберу. Өз өнеріңді нағыз сахнада, нағыз көрермендердің алдында паш ету ол үшін кенеуі кепкен жерге нөсер жауғандай эсер етті.

	Алайда, кешікпей, "Германдық көзқарастың" бұл істі өз уысынан шығарғысы келмейтіндігі мәлім болды. Гансйорг бірде ананы, бірде мынаны талап етіп, барлық іске араласа бастады. Сонымен, Алоиздың да көңілі құлазып қалды. Ол бұл сұғанақтыққа қарсыласып бақты.- Мен бұдан әрі саяси сұрқия дәрежесіне дейін төмендегім келмейді, -деп байбалам салды ол, өзінің қырылдақ даусымен.

	- Мен әртіспін және нацистерге де, Оскарға да қол бала болғым келмейді. Мен толыққанды қызметкермін. Екінші рет мені ақымақ қыла алмайсыңдар. Менің келісімшартымды Манц жасайды, басқа ешкім де емес. Ал сендер - шеттеріңнен зымиянсыңдар, мен сендерді білемін.

	- Бекер бұлқан-талқан боласыз, Пранер мырза, - деп ескертті Гансйорг.

	Берлиндік жаргонның бабарлық сөйлеуімен астаса былығуы енді Алоизды мүлдем жындандыра бастады.

	- "Германдық көзқарас" сізге "Scala" залында өнер көрсетуге мүмкіндік беріп отыр, бұдан артық қандай құрмет керек! - деп сөзін жалғастырды.

	- Білеміз оның қандай құрмет екенін! - деп күйінді Алоиз.

	- Сіздер жиырма бес пайызын сыпырып аласыздар және оны өздеріңіздің жаңа герман тілінде "құрмет" дейсіздер, ә?

	Тіпті мен бұған да қарсы емеспін: жиырма бес пайыздарыңызды ала беріңіздер. Менің қанауға ұшырап отырғаным бір бұл емес. Бірақ Калиостро деген атағы бар Алоиз Пранердің ешкімнің қол сұғуына жол бере алмайтын жері - ол әртістік намыс. Тап осыған келгенде мен ешкіммен келісе алмаймын. Бұл жерде мен Манцты көмекке шақырамын. Менің әртіс деген атыма дақ түсіргендеріңізді Манц тексерсін. Манц сендермен сөйлесе алады. Менің жарнамалардағы атым жиырма екі сантиметрлік әріптермен жазылуға тиіс! Және одан басқаны білгім де келмейді!

	Алайда антрепренер Иозеф Манц көз бояушы Калиостроның мүддесін қорғауға тура келетіндігіне онша қуана қойған жоқ. "Германдық көзқарасты" айналып өтуге болмайтын еді - "Одак" Калиостромен жасасқан келісімде өз шарттарын қойған болатын. Ал іс нацистермен байланысты болған жерде оның, Манстың қолы бақытсыз болды. Оны өз кезінде актер Гитлерге ангажемент жасай алмағаны жөніндегі ой жегідей жей береді. Ал Адольф Гитлер ондайды ұмыта қоятын адам емес. Егер ол күндердің күнінде рейхсканцлер немесе рейхспрезидент бола қалса, Манцтың кесірінен актерлық жолдан бас тартып, саясатқа араласуға мәжбүр болғанын оның есіне салатын болады әлі-ақ. Сондықтан Манц пен Гансйорг арасындағы келіссөз өте шиеленісті жағдайда өтті. Ақша жағына келгенде Гансйорг ұсақтыққа бара қоймайтын, бірақ ол, - Манцтың күні бұрын болжағанындай, - Алоизды шеткі жаққа ығыстыруға тырысты. Тікенектей қадалатын кішкентай Гансйорг пен етженді әрі ебедейсіз Манц бір - біріне лайықты қарсыластар болып шықты. Гансйорг орынды, қайсар мінезді болғанда, Манц нағыз қыңырдың өзі еді. Гансйорг келісімшарттың белгілі тармағын қанша залалсыз қалыптастырса да, Манцтың қырағы көздері Калиостроның мүддесіне нұқсан келтіретін бірдеңелерді көре қояды.





- Жоқ, көкешім, - деді ол, шиқылдаған дауыспен күлкіге көміліп - дәл осыны жазбай-ақ қояйықшы. Гансйорг жомарттығымен көзге түсе қоймайтын адам болғандықтан, сылбыр қимылдайтын Манцтың міз бақпайтын қулығы әбден қитығына тиген соң, осы бір семіз жексұрынды о дүниеге аттандыруға бірнеше рет оқталды. Бірақ әңгіме Калиостро туралы болып отырған соң, бүл иттің күшігінен әлі кек алатын күн туатын шығар деген оймен өзін-өзі тежеп, келіссөзді одан әрі жалғастырды.

	Ақыры, ымыралық келісімнің шешіміне тоқтады. - Көрдіңіз бе, - көкешім, - деді Манц баварлық сыпайылықпен, - міне сіз бен біз келісімге де келдік.

	Гансйорг келісімпаз адамның кейпіне түсе қалғанмен, күлген кезде жыртқыштың тістеріндей ақсиған азуын көрсетті. Бірақ Манц кіммен істес болып отырғанын білетін, сондықтан мына сұмырайдың алдаусыратқан достық лебізіне қарамастан болашақта Ганс Лаутензактың қолына түспеуге тырысты.

	Оскар мен Алоиз жұрттың аузын аштыратын көрсетілімге дайындық барысында аянбай еңбек етті, бүл олардың өздерін хас шеберлер ретінде көрсетіп қалатын сәт еді; олар әрбір ұсақ-түйекке дейін қайта-қайта қайталады. - Ойластырып та, ауыстырып та, алып тастап та көрді; бірде бірін-бірі жерге сыйғызбай мақтаса, бірде бірін-бірі нағыз есексің деп даттады; олар бірде араларынан қыл өтпестей дос болса, бірде бірін-бірі түк түсінбейтін доңызсың деп боқтады; жаңа ой түйіндер ойластырды, жанжалдасып та, жақындасып та көрді. Ақыры мынаған тоқтады: көрсетілім "Шындық пен қиял" деген айдармен өтеді. Алдымен Алоиз өзінің тамаша фокустарын көрсетеді, және де жұртқа бүл көретіндеріңіз фокустар деп ашығын айтады. Осы арқылы артынша Оскар көрсететін эксперименттердің нанымдылығына жол салынады. Оскар алдында бірнеше дайындалмаған телепатиялық және гипнотикалық эксперименттер көрсеткісі келген. Осының бәрін ол өлгендерді шақыратын "сенсациялық" номер мен және бір-екі сәуегейлікпен аяқтамақ болган.

	Көп марқұмдар ұсынылып, көбісі жарамайтын болған соң, олар теңіз шайқасының қаһарманы Бритлингті мұхит тұңғиығынан шақырып алуға бекінді. Алоиз көрермендерге Бритлингтің елесін болмаса да, кейбір белгілерін көрсетуді ұсынды: Алоиз мұндай нәрселерге шебер болатын. Алайда Оскар бүл ұсынысты мүлдем қабылдамады. Ол иландыру күшіне сүйенбек болды. Іштей мықтап дайындалу керек. Сонда Бритлинг өзі арқылы сеніммен хабар береді және әрбір көрермен марқұмды өз көздерімен көретін болады.

	Алоиз батырдың көптеген фотосуреттерін, сондай-ақ оның даусы жазылған гранпластинкаларды тауып әкелді. Оскар мен Алоиз дыбыс өтпейтін есіктері мен қабырғалары бар бөлмеге кіріп алып дайындалды. Марқұмның үні оны көзі тірісінде естіген адамдар ұқсастығынан шошып кететіндей тереңнен булығып шығуы керек; сонымен қатар бұл үнге моладан естілгендей бірдеңе қосу қажет. Оскардың бұған төселіп алғаны сонша, тіпті өзін-өзі тежеп ұстауына тура келді, әйтпесе қаза тапқан батырдың даусын байқамай орынсыз жерде саламын деп масқара болуы мүмкін еді.

	Бәрі солай-ақ болсын, бірақ сонда марқұм не хабарламақ? Оны мұхит түбінен өзінің түп-тұқияныңды қалдырмай балағаттату үшін шығарып алмайсың ғой. Оскар түк ойлап таба алмай дал болды. Өзінің қылуетіне кіріп алып король Лютвигтің жүзіне, өзінің кескініне, өлі батырдың суретіне ұзақ - ұзақ қарады, бірақ басына ешқандай ой келмей қойды, кеудесі - бос, көкірегі - үнсіз.

	Қапаланғаннан ол Гансйоргтан ақыл сұрады. Анау желкесін қасыды. Оскар осыған дейін болашағын "көрген" жеке адамдардың өмірі туралы мәлімет жинау онша қиын жұмыс емес. Енді Гансйоргқа халықтың бәріне қатысы бар қандай да бір үлкен саяси жаңалық туралы материал табу керек болды. Ол енді болмаса "мынауыңмен өзің айналыс" деп айтуға оқталып жүрген, бірақ Оскардың көзінен өзіне сенгендікті байқады да бауыры қиын-қыстау кезде арқа сүйегеніне мәз болып, келісімін берді.

	- Жарайды, мен саған болжам айтуға тұрарлық оқиға тауып беремін.

	Айтулы кеш жақындап келе жатты. Болмашы техникалық майда - шүйдеге дейін тексерілді. Бірақ осы уақытқа дейін аруақ о дүниеден хабарлауға тиісті саяси жаңалықтың белгісіздігі Оскардың жанын жеп жүрді.

	Міне, сахнаның ашылуына екі күн қалғанда екі өкпесін қолына алып Гансйорг та жетті.

	- Таптым! - деді ол қуанышы қойнына сыймай. Оскар уһ деп бір дем алғандай болды.

	Бірақ сенбестік көрсете:

	- Қойшы? - деді.

	Бірақ білмегенси қалғаны үшін Оскардың тұмсығына қондыруға Гансйоргтың мұршасы болған жоқ - ол жаңа ғана алған жаңалықтарын ағасына тезірек хабарлауға тырысты; әртүрлі жауыздықтар жасалғаннан кейін Гинденбург арқылы нацистік партияның қас жауы, әскери министрді орнынан алуға келісім беріпті. Ал жаңа тағайындалған министр шабуыл жасақтарына тыйым салу жөніндегі бұйрықты алып тастамақ, бүл партияның өз қарулы күші қайтадан болады деген сөз. Мұның бәрі жүзеге асқанша біршама уақыт өтеді. Бірақ мәселе біржолата шешілді. Мұны адамдардың аз ғана тобы ғана біледі.

	Оскар ойланып қалды. Сосын кеңшілік көрсеткендей пошыммен: - бүл хабарды маған жеткізуге асыққаныңа рахмет. Бүл тек менің ішкі дауысымның дұрыстығын дәлелдейді.

	Гансйорг мұндай шектен шыққан оспадарлыққа не айтарын білмей бір сәт дағдарып қалды да іле-шала есін жиғандай болып: - сен менің алтын ағамсың ғой, - деп иығынан қақты. - Иә, біз ағайынды Лаутензакпыз, қолымыздан бірдеңе келетін шығар.

	Прожекторлардың жарығы қойылған сахнаға шыққан кезде Оскар қобалжыған жоқ. Керісінше төмендегі тобырдың қызығушылығы бойына қайрат құйды, қанаттандырды, бақытқа бөледі.

	Өзінің сергек сенімділігімен ол көпшілікті бірден өзіне қаратып алды. Олар тұңғиық ойлы арманшыл адамның жұмбақ жүзін көруге ұмтылған, ал мына тұрған адам сымбатты мырза ғана болып шықты. Бет-бейнесі де келісті келгенімен, қулыққа толы. Ол, тәрізі, кез келген адамға өзінің үстемдігін көрсетуге, кіммен болса да өнер жарыстыруға дайын тұрған сияқты.

	Оскар оз құрбандықтарының ойларын біліп қана қоймады, біліп алған нәрселерін уытты тілмен жеткізе де білетіндігін көрсетті. Ол көрермендердің біреуінен алған заттар бойынша олардың иесі ғана білетін құпияларды ашқан кезде, жақын адамдардың арасында ғана болатын ұсақ жасырын әрі күлкілі жайттарға көбірек тоқталатын.

	Әсіресе гипнотикалық сеанстар кезінде көрерменге білгенін істейтін. Осындағы белгілі адамдардың бірі муниципалдық кеңесші Райдбергерге көбірек шүйлікті. Муниципалдық кеңесші бұрын Оскар Лаутензакты біле бермейтін, ол театрға туған күнін тойлап жатқан әйелінің көңілін көтеру үшін ғана келген-ді. Оскар гипноз қабылдауға құлқы бар азаматтарды сахнаға шыгарган кезде әйелінің қолқалауымен муниципалдық кеңесші Райдбергер де барып қалған еді. Ол көңілді қылжақбастығы мен аты шыққан, кез келген ойын-сауыққа қатыса беретін адам болатын. Бірақ Оскар кеңесшінің кескінінен тоғышарлық өмірдің буына мас болған, мен муниципалдық кеңесші Райдбергпін, айтқаным - алғыс, қайтқаным - қарғыс, не істесем де қолымды қағар адам жоқ, оны мына жұрттың бәрі біледі деген менмендікті байқады. Алоиз шифрлардың көмегімен Оскарға бүл адамның кім екенін білдіретін белгі берді. Сондықтан Оскар менменсіген шертік қарынды біраз терлетіп алайын деген ойда болды. Жуан кеңесші бірден креслоға жантая кетті де, өзін тез ұйықтатуға ырық беріп қойды. Оскар кеңесшіні ыстық, өте ыстық дегенге иландырды. Райдбергер қызарып кетті, ыстықтады, сіңбіре берді, терін сүртумен болды. Оскар оны Ванзеске суға түсуге бара жатырмыз дегенге иландырды. Міне, олар көлдің жағасында. Муниципалдық кеңесші шешінді де тек дамбалмен қалды, ал жұрт қыран-топан күлкіге батты, қуанғандарынан қиқылдап, шиқылдап залды бастарына көтерді. Райдбергер суға түсуге, яғни оркестр ойнайтын жерге сүңгуге дайын. Бірақ ең соңғы сәтте оны Оскар ұстап қалады. Кеңесші ұялғанынан тез-тез киіне бастады, театрға әкеліп масқара қылғанына долданып отырған әйелінің жанына қайта оралды; кешікпей екеуі де кетіп қалды.

	Осының бәрі арзан күлкі - ау деген нәрсе Оскардың қаперіне де кірмеді. Керісінше, оның адамдарға көрсеткен үстемдігі, олардың әлсіздігін пайдаланып рахатқа бату, олардың алданғыштығына мәз болу оны қанаттандырғандай болды. Тобыр айтқанын орындайды, бүл білгенін істейді.

	Ол бұдан гөрі күрделі эксперименттерге көшкен кезде де көрермендер одан көз алмады. Олар әлгінде ғана іштерін басып қарқылдай да, шиқылдай да күліп алған болатын, енді міне - бар зейіндерін салып, маэстроның әрбір сөзіне құлақ тосады - ол осыны қалайды.

	- Соңғы кезде, - деп өзінің әңгімесін бастады, - маған бірнеше рет капитан Бритлинг келді. Иә, иә, теңіз шайқастарының қаһарманы, марқұм Бритлинг.

	Рас, бұған дейін ол Оскар жалғыз отырғанда немесе достарының арасында болғанда келіп жүретін. Сондықтан ол марқұмның Оскар арқылы мынадай көптің алдында сөйлегісі келетін немесе келмейтінін білмейді. Басқа жағынан алғанда, залда таным тылсымдарын білуге өз еркімен ынтық болып отырған адамдардың да бар екенін біледі; мүмкін өлген адам осыларға бірдеңе хабарлағысы келетін шығар? Оскар оны шақыруға талпынады. Ол көрермендердің ешқайсысы бұған қарсылық көрсетпеуін - өз скептицизмін былай қоя тұрып, үнсіз күтіп отыра тұруын сұрайды.

	- Өтінемін, менімен қарсыласпаңыздар, - деп ескертті ол - Кәне, шиеленістің бәрін азайтыңыздар.

	Бүл енді баяғы көңілді әзілқой емес. Сахнаға шағындау қара үстелді алып шықты, ол оның үстіне пирамида тәрізді кристалл және ағаш таспиқ қойды. Енді міне, Оскар өзінің ғана бетіне түсетін прожектордың өлі сәулесінде жалғыз отыр, сахнаны қараңғылық жабады. Бірақ мынау соның бет - жүзі ме? Қалың қастың астындағы көк көздері шырағдандай жанады, қалың шашы қаптай өскен биік маңдай, ер мұрынды. Міне, мұңды шуақ шашып тұрған осы әлпет көмескі тарта бастайды, терілері жиырыла түседі, жанары сығыраяды, қабағы көтеріле береді. Оскар кристалдың тұп-тура ұшына қадала қарайды. Мынадай тасқа айналған пошымнан, Цезарьдің кейпіне түскен адамнан ең сенбестің сенбесі күлкілі нәрсе күте қоймасы анық. Өйткені Оскар Лаутензак бірнеше минут бұрын табиғаттан тыс болатын тылсым құбылысты ашықтан-ашық көрсеткен болатын, нақ сондықтан да ол осының алдында ғана көңілді көрініп, дөрекілеу қалжыңдарға жол берген-ді, қазір енді залдағылар оның уәде берген кереметіне шындап сенуге әзір отыр.

	Оскардың өзі болса жаттап алған рөлін ойнап тұрғанын мүлдем ұмытып кетіпті. Және ол өз көрсетілімінің әрбір егжей-тегжейін әбден ойластырып алса да енді ол өлген адамның келетіндігіне, кеудесіне енетіндігіне және мұның аузымен сөйлейтіндігіне шынымен сеніп отыр. Ол қорқынышты күтуден түршігіп отырған көпшілікпен бір адамдай болып астасып кетіпті. Үлкен залдағы қараңғылық оған о дүниедегі қараңғылықтай көрінеді. Көкірегінде "ұшпа голландықтағы" елестердің музыкасы күй шертіп түр. Және осы күй оны қараңғылық патшалығына алып кеткен сияқты. Ол да қобалжулы, көргендер де қобалжулы; оның толқуы көрермендерге ауысқан, бұған сенетін бір денедей боп қауышқан. Және жаңа ғана көзі бал-бұл жанып тұрған сахнадағы адамның жанары сөне қалғанда, әлгінде ғана өзі ұйықтатып тастаған адамдарға ұқсап жақтары салбырап, тас мүсіндей болып қалған кезде, көрермендер бүл адамның о дүниеде жүргендігіне, бәрін "көріп" тұрғандығына сене бастады. Қазір, қазір елес пайда болады.

	Шыдамы таусылған бір әйелдің аузынан аһ ұрған ауыр күрсініс естілді және оған залдағылар да ауыр күрсініспен жауап берді.

	- Келді, - деді кенет сахнадағы адамның үні.

	Оскар жаңа ғана залға қарап тұрып әдемі, ашық тенормен сөйлеген болатын - қазір әскери адамның бұйрық бергені сияқты белгісіз бір қарлыққан дауыс естілді. Және осы дауыс естілген кезде, әскери-теңіз флотының батыры, даңқты ұлттық қаһарман, марқұм капитан Бритлингтің фотосуретін тым болмаса бір рет көргендердің алдында оның дидары тағы бір рет ап-анық көрінді.

	Қараңғы көрермендер залында өлі тыныштық орнады. Бритингке сұрақ қоятын біреу бар ма деген ұсынысқа көрерменнің біреуі алдын-ала дайындап келген сұрағын қойды:

	- Жақын болашақта жаңа Германияны не күтіп түр?

	- Айтайын, - деді сахна жақтан әлгі қарлыққан дауыс. - Біздің қаруымызды тартып алуға жан салып жүрген бір періште бар. Бірақ салтанат отыз екінші жылы болады. Бүл мырзамен әңгіме қысқа. Оны орнынан түсіреді...

	Дауыс сөйлеп жатты. Дөрекілеу сөз саптауына бұлдырлау хабарламасына қарамастан, әңгіменің не туралы екенін аңғаруға болатын еді: шабуыл жасақтарына тыйым салу туралы Гинденбургтің батасын алған, нацистерге жау министр жақында орнынан алынады және партия өз армиясына қайта ие болады; қараңғы залда бүл сәуегейліктің мағынасын түсінбеген жан болған жоқ.

	Көрермендер ауыр тыныстап, үнсіз отырып қалды. Кенет осы тыныштықты бұзған Лаутензактың:

	- Күлмеңіз! Мен сіздің күлуіңізге тыйым саламын! Егер оның айтқандары орындалмаса, сонда күлуіңізге болады, - деген өктем дауысы естілді.

	Бірақ күлген адам болған жоқ.

	Тағы да тыныштық орнады. Кенет қараңғыдан жіңішке, сенімсіздеу күлкі аралас дауыс естілді.

	- Бүл атап айтқанда қашан болады? Сіздің сөздеріңіз қашан орындалады? Министрді орнынан қашан алады?

	Мұны Оскар білмейтін еді. Біраз уақыттан кейін - оған Гансйоргтың хабарлағаны осы ғана.

	Ал жіңішке дауыс өзінің сұрақтарын жалғастыра берді:

	- Бір жылдан соң ба? Бес жылдан соң ба? Әлде он жылдан соң ба?

	Оскар бұл арсызға жауап беруі керек және дереу әрі дәлме-дәл жауап беруге тиіс, әйтпесе зал күдіктене бастайды.

	Ол көзін жұмып, терең ойға кетті, және өзінің кәдімгі дауысымен о дүниеден:

	- Министр орнынан қашан алынады? - деп сұрады да жауапқа құлақ тосты. Сосын, ұзақ үнсіздіктен кейін, ақырын ғана көмейінен сөз суырғандай үнмен:

	- Ол алдағы жиырма сегіз күн шамасында дейді, - деді.

	Енді ол белгілі мерзімін айтып бергеннен кейін, тіпті ант

	ұрған сенбестің өзі пайғамбардың болжамы бұлыңғыр болды деп айта алмаған болар еді.

	Көрермендер есеңгіреп қалды. Бәлкім, елес адамның даусында бір таңданарлық құпия болған шығар. Алайда, шынтуайтында оларды иландырған сөздің қарапайымдылығы еді.

	Шымылдық түсірілді, залда жарық қайта жанды. Ойға батқан көпшілік тағы бір минуттай үнсіз отырды. Сосын халық оянғандай есін жиды, қол шапалақтады, алдымен бытыраңқы шапалақтады, өйткені көпшілігі әлі естерін жия қойған жоқ еді, сосын барған сайын қаттырақ шапалақтай бастады, ақыры Оскар көптен күтіп жүргендей құлақ тұндыратын ду қол шапалақтауға ұласты. Ол мына екі мың көрерменді жаулап алды. Олардың сенгісі келді. Олар сенді.

	Оскар неліктен "алдағы жиырма сегіз күн шамасында" деп айтқанын түсіндіре алмады. Тап осылайша "алдағы жиырма күнде" немесе "алдағы алпыс күнде" деуіне болатын еді ғой. Мұны шынымен де оған ішкі түйсігі сыбырлаған болуы керек.

	Гансйорг қатты қорқып жүрді.

	- Мен саған жүз пайыз да шындыққа сиятын мәлімет бердім, - деді ол - Ал енді, мерзімі нақтыланған соң, бәрі де кездейсоқтыққа байланысты болды да қалды.

	Газеттер Оскардың көрегендігін күлкілі оқиға деп жазды. Екі апта, үш апта өтті, бірақ сәуегейліктің төбесі көрінбеді, ендігі жерде газеттер - бірі жарнамалап, екіншісі мысқылдап - келемеж етуге көшті. Алайда Оскар өзіне де, басқаларға да шүбәлануға рұқсат бермеді. Ол өзін сол сеніммен, сол көрегендікпен ұстай білді.

	Жиырма үшінші күні күтпеген жерден әскери министр отставкаға кетті деген хабар тарады. Бүл адам сенгісіз қарапайым әрі өте зымиян зұлымдықтың нәтижесі еді.

	Оскар Лаутензактың болжамын екі мың адам өз құлағымен естіген болатын, ол енді шындыққа айналып отыр. Дәл сол адамдар ендігі жерде оның даңқын аспандата бастады. Оны қолдаушылардың саны екі мыңнан екі жүз мыңға бір-ақ өсті. Ал нацистік партияның насихат аппаратын әдемі пайдаланған Гансйорг, бүл сенсацияны одан да өршіте түсті. Және екі жүз мың жақтаушылар енді екі миллионға ауысты.

	"Германия жұлдызының" таралымы төрт жүз мыңға дейін өсті. "Германдық көзқарасты насихаттау одағы" Оскардан кеңес алғысы келетін сансыз коп адамдарды қабылдаудан бас тарта бастады. Оскарды күн сайын ду қол шапалақтап қарсы алу дағдыға айналды. Немістің барлық варьстелері "Шындық пен қиялдың" кезекті санын алып қалуға тырысты.

	Енді Ландграфенштрасседегі шалқыған тұрмыстан бас тарту жөнінде әңгіме де болуы мүмкін емес еді.

	- Қалай, таршылық көрмейтін болдық па? - деп көңілдене күлді Гансйорг, тіпті ағасының ысырапшылдығын қолдап, өзі айтқандай, "қалағанша өмір сүре бер" дейтін болды.

	Ал Оскар ішінен: "Байи алмаған адам - кедей" деген қағиданы қайталай жүріп, рахат өмірдің қызығын көре берді.

	Оның қалағаны бірінен соң бірі орындалып жатты. Ол енді зергер Позенердің тұрақты сатып алушысына айналды. Ол ашық түсті бояуларды, асыл тасты әшекейлерді ұнататын. Оның жазу үстелінің үстінде енді қымбат ағаштан жасалған тостаған түратын болды, ол қымбат бұйымдарға толы, Оскар өзінің салалы саусақтарын осы неше алуан бояумен құлпырған асыл заттарға салып жібергенді жақсы көретін. Бернгеймердің мюнхендік галереясынан "Алхимиктің зертханасы" гобеленін сатып алды. Пилотидің "Болжамшы Зени Валленштейн денесінің қасында" картинасының нашар көшірмесінің орнын енді оның кітапханасына ілінген, сан алуан бояуымен көз тартатын көне фламан гобелені толтырып түр. Оскар сондай-ақ тамаша яхтаға тапсырыс берді. Ол оны "Шағала" деп атай салды, бірақ ол байлардың той өткізуіне арналған болатын, сондықтан іші - сыртын Берлин яхталарында жоқ байлықпен безендірді.

	Ол тоқтай алмады, бәрі де аз сияқты көрінетін болды. Потсдамға жақын жерде оған бір оқшау жер - "Зофиенбург" деп аталатын шағын ғана замок ұнап қалды. Ол жасыл төбешіктің үстіне орналасқан екен және бірден көзге түсетін тартымды көрінісі Оскар қиялдап жүрген студия үстіне қона кеткендей. Үйдің іші ескіше безендірілген, оған қоса әбден тозған, күрделі жөндеуге қажет ететіндей еді; бірақ оған керегі де осы болатын, Оскар Зофиенбург замогын сатып алды және оз атына үлкен сомаға аудартты.

	Замокты өзі ойлағандай қайта абаттандыруға Оскардың әзірге шамасы жетпеді. Зофиенбургты тылсым көрініске айналдыратындай етіп қайта жөндеп шыққанша және сиқырлы Клингзора замогына ғана тән байлықпен іші - сыртын аптап біткенше бірсыпыра уақыт өтеді. Әзірге тек жобалармен шектелуге тура келеді. Зофиенбург ол үшін алға жетелейтін арман, бөлмедегі тағы да бір бос қабырға іспетті болып түр. Уақыты жеткенде бүл бос қабырғаны да жабатындығына ол сенімді болатын. Ол тағдырдың қолынан жүзікті де, "Алхимик зертханасын" да, Оскар Лаутензакқа деген миллиондардың сенімін де тартып алды емес пе? - Клингзор сиқырлы замогын да тартып алады.

	Ол табыс толқынында сенімді жүзіп келе жатты. Күн сайын кездестіретін ду қол шапалақтаулардан ләззат алды. Қуана жазған газет мақалаларынан басы айналды, ақшаны судай шашты, әйелдердің нәзіктігінен нәр алды. Сәттілік майдай жақты: қаны бетіне шығып жасарып кеткендей болды. Ұйқысы алыптың ұйқысындай, жаны тыныш, жағасы жайлауда. Ол кейде өз басының артықшылығын тағдырдың өзі дәлелдеп отыр, өйткені сырттай жетістік дегеннің өзі ішкі байлықтың айнасы емес пе деген ойға қалады. Ол рухани бастауға илануға жүздеген мың адамды тарта білді - ішкі байлық деген осы да. Мұнсыз өмір бойы дөрекі материалдықтан өзге ештеңе коре алмай өтетін өзінің сансыз жаңа жақтастары, енді Оскар Лаутензак арқылы жер мен көктің арасында, мектепте оқыта бермейтін көптеген құбылыстар бар екенін ұқты. Оскардың өзіндік даралық сенімін нығайта түсуіне Алоиз Пранер де үлес қосты - ол өзі көріпкелдік техникасын жаңа үйреніп жүргенмен, Оскардың дарынына қапысыз сенді. Антрепренер Манц Оскарға бұрынғысынша сенімсіздікпен қарады, бірақ Алоиз досына ылғи сенетін. Көрермендер алдында Оскардың үлкен табысқа жетуіне нақ осы сенім көмектесті. Бірақ бүл Алоиздың оз басы үшін де үлкен жетістік болды. Көрсетілімнің техникалық көркемделуінің өзі -әсемдігімен таң қалдырды, көрермендер Алоиздың жұмысынан ләззат алды және оған алғыстарын жаудырды, оның аты-жөні жарнамаларда таяқтай әріптермен жазылды. Алайда антрепренер Манц бәрібір өзінің сенімсіздігін жеңе алмады. "Актер бола алмаған Гитлермен және оның бандасымен алысқа бара қоймассыңдар, кімнің кім екенін уақыт көрсетеді әлі" - дейтін ол Бірақ бүл тиісудің сылтауы ғана еді. Алоиз Оскармен жанжалдасқанның өзінен ләззат алатын, ал жеме-жемге келгенде қанша ренжіссе де оған сенетін. Әрі оны мақтан тұтатын.

	Алайда, Оскардың жан-жүрегі оның қол жеткізген сыртқы жетістіктеріне толық сай келе бермейтін. Оны көпшіліктің қошаметі де, Алоиз бен Гансйоргтың өзіне деген сенімі де қанағаттандыра алмады. Ол Тиршенройт пен Гравличектің дұрыс істемегендігін дәлелдеуі қажет, міндетті түрде дәлелдеуі қажет. Ол ылғи да бұған дәлелдер іздейтін және болымсыз дәлелдің өзіне қуанып қалатын. Және ол неғұрлым қарадүрсін болса соғұрлым көп қуанатын-ды.

	Осы кезде кішкентай ғана тігінші Альманы таң қалдырғанда, атақты досы оның үйіне жиі баратын болған. Қыз оған аш-жалаңаш, атақ-даңқтан жордай кездің өзінде төменнен жоғары қарай тамсана да тамашалай қарайтын, шама - шарқынша көмектесіп түратын, одан ешнәрсені аямайтын, өзі ешнәрсе талап етпейтін, ал Оскар назарына ала қалса таң қала қабылдайтын әрі шексіз бақытқа бөленетін. Осындай таза жүректен шыққан алғысқа Оскар да риза болатын. Ол оның кішкентай, сүйкімді, нәп - нәзік, баладай аңқау жүрегін ашылған кітаптың беттеріндей оқи алатын және одан алған нәріне өзі де балаша мәз болатын.

	Бірақ кішкентай Альманың бұған деген шексіз сенімі де жеткіліксіз болып шықты - ол мұның ішкі дертіне дәру бола алмады, бұған жанын сауықтырар күшті дәрі керек болды. "Жаныңа демеу болмаса дүниенің барлығынан не пайда?" деуші ме еді? Осы бір періштелік тақпақ жүрегін жегідей жейді, кітап сөздерін қайталай беретін әжесінің даусы құлағына талып жеткендей болады. Әрине, ол өлеңнің бұған қатысы жоқ, жаны бұрынғыдан әлдеқайда жадыраңқы, бірақ, шын мәнінде, ол өзінің барлық өнерімен, жетістігімен, дарындылығымен, ешкімді өз торына түсіре алған жоқ.

	Шындығын айтқанда, бүл торға әлі Кете де түсе қойған жоқ. Тишлердің өзін-өзі өлтіруіне байланысты туындаған реніштен кейін, онымен әлі бірде-бір рет шындап түсініскен емес. Ол бұған түсіністікпен қарайды, кездесуден қашпайды, қабағына қарайды, көбінесе айтқанынан шықпайды, кейістік білдірумен, қызғанышпен, жанын жегідей жемейді, өзін жанындай жақсы көреді. Осы бір жаны кіршіксіз періштедей қызды Оскар да ұнатады. Бірақ Оскарға бұл да аздық етеді. Бұл онымен өмірін теңдей бөлісіп, оны өзінің әйелі еткісі келеді. Алайда, қанша батыр болғанмен, бүл ойын ашық айта алмайды, оған батылы бармайды. Ол алдымен қыздың өзі емеурін білдіріп алғашқы қадамға баруын күтеді. Ал тап осыған ол қыз бара қоймайды. Тор ізі, оны бұлардың осы күнгі қарым-қатынасы қанағаттандыратын сыңайлы. Қыз мұны сүйеді, бірақ біржолата берілмейді. Оның барлық достығынан, еркелігінен ол сенбеушілікті, сезіктілікті, секем алушылықты сезіп тұрады. Мұның дарыны мен бүкіл болмысы оның күдігін тудырады.

	Күндердің бір күнінде ол бұған шыдай алмады.

	- Сен менің дегеніме жететіндігіме, бетпердемдей әйгілі болатындығыма сенесің бе? - деп тіктеп сұрақ қойды ол - Бұл босқа айтыла салған сөз емес екендігіне сенесің бе?

	"Сене көр" деп жалынды ол ішінен, өтінді де, бұйырды да. "Сен маған" , - деді де ол қыздың көзіне тура қарады, одан үстем болу үшін бар ерік-жігерін салып бақты.

	Кете бұл сұрақтан қорқатын, не деп жауап берерін білмеді. Қыз оған сенерін де, сенбесін де білмейді. Бір қызығы, соңғы кезде анасы туралы коп ойлайтын болып жүр. Бұрын ол шешесі бастан кешіп жүрген оның жан күйзелісін түсінбейтін. Кете ол кезде тым жас еді, бала десе де болғандай, бірақ анасының кейбір қимылы, жекелеген сөздері, кейбір кездегі бет-бейнесі жадында өшпестей болып қалып қойыпты. Және сол кезде түсінбеген нәрселерді Кете қазір түсіне бастаған сияқты. Қатал да жауыз, кейде тіпті ақыл сөзге тас керең әкесінің ырқына көніп, шешесінің неліктен күңдікке көнгеніне Пауль екеуі түсіне алмай-ақ қойды. Күйеуінің дөрекі екенін шешесі қалай көрмеген? Онымен бірге түру мүмкін емес екенін шешесі білмеген бе? Әрине, білген. Әрине, бірден таныған. Бірақ әкесінің адамды тартатын бір қасиеті болған. Адамды табындыра алатын бір ұшқыны болған шығар, бәлкім ондай ұшқын басқа ешкімде болмаған шығар. Оны тұтқында ұстаған осы ұшқын. Шешесі бәрін көре тұра, бәрін біле тұра, басқаның бәріне де көнген. Осыны Кете қазір ғана түсінді.

	- Сен мұның бекер талап емес екендігіне сенесің бе? - деп сұрады тағы да.

	Ол жауап күтті. Ол оз жүрегінің соққанын сезіп отыр. Жарты минут бойы шыдады. Ақыры қыздың алқызыл гүлдей еріндері ашылды да, жүзіне шуақ ойнады.

	- Білмеймін, - деді ол өзінің тап-таза даусымен. Осы бұлтара сөйлеген бір ғана сөз оны біржолата жазғырғандай болды, ұзақ оқылатын айыптау сөзі де мұндай ауыр болмас.

	Жоқ, жоқ, бұлай тез беріле салмайды. Ол Кетеге қарата тағы бір шабуыл ойластырды.

	- Мен сенің жаныңды коре алатыныма өзіңнің де көзің жетті ғой, - деп қоймады ол Министрдің кететінін алдын ала болжағанымды өзің де көрдің ғой. Ал мұны еш адам күні бұрын айта алмас еді. Менде ерекше күш барын сен білесің ғой.

	- Әңгіме онда емес, - деп жалтара берді қыз. - Істің мәні онда емес. Ол қызықтырмайды, - деп шешімді сөзін айтты. Бүл - Паульдің жиі қолданатын сөзі еді, қалай айтып қалғанын өзі де білмеді.

	Қыз үкімі - қайта қаралмайтын үкім еді. Оскардың үні өшті. Кете зілді сөзін әзілмен жуып шаймақ болып:

	- Ойланбай сөйлеу түгіл саған қараудың өзі қорқынышты. Сені осы қалпыңда сүйетінімді қанағат ет. - Және мұңды түрде: - мен де соны қанағат етемін, - деген сөздерді қосып қойды.

	Оскар өзінің жазу үстелінен Петерман сызғылаған көп оқыла бермейтін, бірақ белді журналдың санын тауып алды. Мақаланың аты - "Дүмшелер" , авторы - Пауль Крамер. Оскар оқып шықты. Байсалды жазылған очерк екен. Доктор Крамер оянбапты. Алдымен дүмше Оскар Лаутензак қызметінің симптоматикалық мәніне тоқталыпты. Бүл жетістіктің саяси және экономикалық себептерін көрсетіпті. Шешен әрі кереметтердің иесі Лаутензакты шешен әрі кереметтерді жасаушы Гитлермен салыстырыпты. Мұндай көз бояушылардың атақты болуына немістік ұлттық мінез жағдай туғызатынын дәлелдеуге тырысыпты. Германияның өткендерінен мысал келтіріпті, доктор Эйзенбардт, доктор Фаустың прототипі - Агрипп Неттесгеймскийді атапты. Ыза кернеген, бірақ бұған да риза болған Оскар кектене жымиды. Нағыз диссертация. Мына неме шындап кірісейін деген екен, ештеңе айта алмайсың, айналасындағылар да тегін адам емес.

	Одан әрі автор Оскардың өміріне, былайша айтқанда психологиялық гәптерге байланысты егжей-тегжейлерге ауысады. Доктор Крамер Оскардың өмірбаянымен жақсы таныс, көріпкелдік техникасын жақсы біледі, Гравличекті терең зерттеген және Оскардың өнерін оның өмірімен шебер байланыстыра біледі.

	Айлалы Петерманның мақаланы неге сызып отырып оқығаны енді Оскарға түсінікті болды. Оның қабағы түсе бастады. Іскерлікті жамылған жауыздық айламен - Оскарға қатты батқаны осы болды - Крамер мырза Оскардың өткеніне көбірек үңіліпті. Осы материалдардың бәрін ол қайдан алды? Ол тіпті Оскардың мектептегі жылдарын, өмірінің дегенбургтік кезеңін де қалдырмай тексеріпті. Және уытты каментарийлермен тұздықтай отырып, бір анекдоттық жағдайды айтып беріпті.

	Он торт жасар Оскар мектепте жазған шығармасында өзінің бір даулы ойларын дәлелдеу үшін Гетенің сөздерін келтіреді; алайда бүл нақыл сөз Гетенікі емес, Оскардың өз сөздері еді. Бұған онша сеніңкіремеген мұғалім Гетенің қай шығармасынан алғанын сұрайды. Бірақ Оскар ешқандай қысылмастан: "Вильгельм Мейстерден" деп қойып қалады. Оның ойынша, осы бір қалың кітапта Оскардың ойына келетін нақылдар болуы мүмкін және сол нақылды іздеп табу үшін мұғалім ұзақ романды оқып жатпайды ғой.

	Пауль Крамердің нақыл сөздердің тарихын айтып бергеніне Оскар дау айта алмайды - оны өзі де талай рет айтып берген болатын. Бірақ тек осы жерге дейін ғана. Алайда Пауль Крамер бұдан әрі мұғалімді алдап соға тұрып, оның көзіне тура қарап: "Сөзіме сене көр, сөзіме сене көр" деп жалбарына тілегенін сөз қылады. Пауль Крамердің байсалды, егжей-тегжейлі, келемеждей отырып ап-анық баяндаған оқиғасы енді баспасөз бетінен көрінгені Оскарды қатты ашуландырды.

	Ол өзінің ішкі дүниесін қанша әспеттегенімен, қанша мақтағанымен, осы бір құпиясын жасырып жүруші еді. Ол өзінің басқалардан үстемдігін сол жолы алғаш рет түсінген, бүл оның алғашқы жеңісі, ұлы құпиясы болатын. Сол құпияны ашудан неге қорқатынын өзі де түсінбейді, бірақ әйтеуір қорқыныш соңынан қалмайтын. Сондықтан ол оқиғаның тек бастапқы жағын - мұғалімді қалай алдап соққанын ғана айтып жүрді, бірақ аяқ жағын, Оскардың алдында алғаш

	ашылған сырдың терең мағынасын ол ешкімге айтпауға тырысатын.

	Тек бір-ақ адамға айтты. Жандары жақындасқан кезде бұл туралы Кетеге ғана сыр қылып айтқан болатын.

	Енді сол Кете мұның құпиясын, ең құнды қазынасын қорлап отыр, оны жауларының бәріне, ең қауіпті дұшпанына байлап беріп отыр.

	Кете "білмеймін" деп жауап беретін әңгімеден кейін, Оскар оның алдында өзін айыпты санап жүрген. Қыз мұны сыйламағанмен, жақсы көреді, дарындылығы үшін емес, өзі үшін жақсы көреді. Сондықтан да қыздың алдында қарыздар. Бірақ қазір достық сырласу кезіндегі сеніп айтқан құпиясын қас дұшпанына сатып кетіп отыр. Енді мұның Кетемен есебі түгел. Пауль Крамер жасаған арамзалық шабуылдың өз жақсы жағы бар. Оскардың жүрегі зәрлі қуанышқа толы: енді оның Кетеге қарсы қаруы бар.

	Ол Паульдің мақаласын қызға сол күні-ақ көрсетті және көзінше оқып шығуын өтінді. Анау оқып болғанша Оскар оның сопақтау келген әдемі жүзіне қарап отырды және қыздың өңі ашу мен ұяттан өртеніп бара жатқанын көрді. Бірақ оның ашуы мен ұятына Оскар оңашада балалығы туралы сыр ашқан кездегі естеліктер араласты. Осыны айтып отырған кезде қандай сүйкімді, қандай қарапайым, қандай аңқау еді десейші. Ол барлық қылығы үшін, барлық аңғалдығы үшін өзі сүйген сол кездегі Оскар болатын. Ол бала кезден бастап-ақ біреуге өкімін жүргізуді үйренген бала қораз болатын. Қыз да оны сол үшін, оның мүмкіндіктері мен кемшіліктерінің жеткен жерін біле отырып сүйген болатын.

	Бұл эпизодты — Оскармен арада болған тәтті минуттар жайлы әңгімені Паульге осындай көтеріңкі көңіл күй үстінде айтқан-ды. Бірақ Пауль қарындасының сенгіштігін басқаша пайдаланыпты. Ашық әңгіме үстінде және Оскарды ақтау мақсатында айтылған жан құпиясын уытты түсініктемелер келтіре отырып журналға бастыру оңбағандық еді. Иә, Пауль осындай: аяусыз төзімсіз өз сөздерінің дұрыстығын дәлелдеу үшін бәріне де барады. Араларындағы басты кедергі де осы. Ағасынан жирендіретін де осы. Ботендік. Еврейлік.

	Оскар үнсіз, жайбарақат отырса да қыздың не ойлайтынын түсінеді. Ол ақылды тентек және өзінің қуанышын бір сөзбен де сездірмейді. Мақаланы оқып шыққан қыз да көпке дейін үндемеді. Сосын:

	- Оскар, оның саған бүл істегені әділдік емес, - деді. Және дауысы да бұрынғыдан ашық, таза естілді. Көптен бері түңғыш рет Кете оны өз есімімен атады.

	Ол бұдан терең қанағат алды. Және бәрінен жақсысы - бүл бақытты минутты оған өз зұлымдығына өзі сүрінген дұшпаны сыйлады.

	Бұрын Пауль Кетемен күн сайын бірге жұмыс істейтін, оған мақалаларын бастыратын. Онымен дауласатын, қарсы пікірлерін тыйып тастайтын, ол кейде дұрыстығын өзі де мойындайтын, қағытатын жерде қағытатын - осының бәрі оны қамшылап отыратын. Ағасына жиі ренжігенімен, бірге атқарған жұмысқа Кете де қуанатын. Бірақ соңғы кезде Пауль мақалаларын өзі басатын болды. Оның жазғандарының бәрі Кетеге қарсы жасалған қысастық болып көрінді.

	Ағасы мен қарындасының бірге жұмыс істеуі қиындай берді. Екеуінің арасын бұрын ешқашан айтылмаған, бірақ екеуі де іштей түсінетін бір құпия алшақтата берді, әсіресе Кете мен Оскардың арасындағы жағдай екеуін де толғандырып жүрді. Паульдің бет-жүзі оның өзін ұстау қалыбы, оның ісі мен сөзі, ең алдымен ішке бүгіп жүретін әңгімелері қызды ылғи кінәлап түратын сияқты көрінді. Кете Нюрнбергерштрассеге көшіп алуды бірнеше рет ойланды. Алайда "Эдем" қонақ үйіндегі көрініс - есікпен бірге айналған кездегі Паульдің масқара болғаны қайта-қайта есіне түсе берді - оған тағы бір ауыр соққы жасағысы келмеді. Ал енді, қыздың сенімін алдағаннан кейін және Оскарға себепсіз тиіскеннен кейін қарайлайтын ештеңе қалмады. Оның бойынан бөтендігі білініп тұрады. Анасынан дарымаған нәрсенің бәрі бадырайып тұрады. Бұдан артық төзуге шамасы жетер емес. Кетеге ол емес, Оскар жақын. Ол Паульден кетеді және неліктен кететіндігін жасырмай айтады.

	Кете сол күні-ақ Паульмен кешкі астың үстінде сөйлесті. Оны мақаласы үшін айыптады, төменсің, оңбағансың деді. Оның сұрғылт аялы көздері жарқ-жұрқ етті, жүзінен қатты толқығандық білінді.

	Пауль үйде киетін жеңіл киіммен тамағын ішіп газетін қарап, әдеттегідей әр нені сөз қылып жайбарақат отырған. Кете әңгімесін бастаған кезде ештеңеге түсінбей қарындасының бетіне қарады. Бірақ сөзін бөлген жоқ және сөзін бітіргеннен кейін де әдеттен тыс көпке дейін үндемеді. Ол оның сөздерін мұқият тыңдады, ал қазір оған таңдана қарап отыр. Аяулы қарындасы ашуланған кезде де әдемі екен. Кетеге қатыгез әкесінен жұққан нәрсе коп; ол да әкесі сияқты долданған кезде аузына келгенді айтады. Бірақ Пауль оның екі қасының арасындағы сызықтар шот маңдайына барып тірелетін кездегі шытынған сәтін жақсы көретін.

	Сонымен бірге оның ішіндегі қысастық та оянып келе жатты. Пауль не істей қойды? Өзінің әбден ойланып барып жазған мақаласын оңбаған деу - бұл енді шектен шыққандық. "Эдем" қонақ үйіндегі кездесу оның еріксіз есіне түсті. Ол сол жолы вестибюлден қалай шыққанын білмейді, білгісі, қарындасынан сұрағысы да келмейді. Тәрізі әлгі малғұн оны бір құлақ естімеген масқараға ұшыратқан болуы керек және осы күнге дейін сол жағдай есіне түскен кезде, қан қысымы көтеріліп, Лаутензакқа деген өшпендігі өршіп шыға келеді.

	Сонымен қатар ол Кетемен қоса қайғыратынын сезеді - бүл қоса қайғыру сол кештен кейін пайда болды, әлгі масқаралыққа өзінен гөрі қарындасы көп қайғырғанын біледі. Қоса қайғыратын Пауль мен ашулы Паульден басқа, тағы да үшінші Пауль бар, ол осының бәріне сәл кекесінмен күле қарайды және тамағын тыныш отырып жеп бітуге, құймақтың дәмділігін айтуға мұрша бермегені үшін ренжиді қарындасына. Бірақ ашулы Пауль жеңеді.

	- Сен немене, мені Лаутензагыңды мақтайды деп пе едің, саған ұнап қалған екен деп? -деп сұрады ол Даусында ызғар бар. - Әлде менің "рыцарлық сезімім" оянады деп пе едің? Мен рыцар емеспін, жазушымын. Пауль қарындасының алдында жамаулы курткасын желбегей жамылған күйі үйдегі шәркеймен түр; көңілі астан-кестен толқығаннан тұтығып әрең сөйлейді. Бет әлпеті ашудан, - күрескердің табанды ашуынан қызарып кеткен.

	- Рыцарьмын, жазушымын, - дейді деп кекетті Кете. - Маған сенің педанттығың ұнамайды. Сен өзіңе көрсеткен сенімді ақтамадың, сатқындық істедің - мұны даулассаң да, дауласпасаң да жоққа шығара алмайсың. Сен оған менің жақындасқаным үшін ғана тиісіп отырсың. Әйтпесе тіл табысқан болар едің. Сен әліңе қарамай көкірегін көтере беретін адамсың.

	- Иә, дұрыс айтасың, сонымен байланысқаныңа өкінетінім рас, - деді Пауль, ашудың арынды арғымағына енді мінгендей. - Лаутензагыңның аса назар аударарлықтай адам емес екені де рас. Коп болса кең тараған флюидтің шебері шығар. Флюид - жақсы ұғым емес. Ол көптің көзіне топырақ шашу деген сөзді білдіреді. Ал оның флюиді - неше түрлі сандырақпен адамның басын қатыру ғана. Және өзімен-өзі болып, жөнімен жүрсе бір жөн ғой. Өздерінің мерезді саяси мақсаттары үшін оның дүмше көзбояушылығын пайдаланатын алаяқтардың арасында жүретінін қайтерсің! Өйткені ол сондай сілімтіктерге әдейі жол беріп қойған. Осының бәрі бір жерге қосылғанда - зымияндық пен дүмшеліктің шебер тоқылған торы болып шығады. Мен жазушымын. Бірақ мені ақымақ дейсің бе, өркөкірек дейсің бе - өзің біл, егер содан ләззат алсаң аузыңа келгенді айта бер, бірақ бүгін болмаса ертең әлгілердің арамдықпен құрған торларына түсіп қалудан сақтандыру - менің азаматтық парызым. Сенің Оскар Лаутензагың көз бояушы дүмше ғана емес, сонымен қоса аса қауіпті адам. Және оны естіртіп айту қажет. Ол әшкереленуі керек. Және оны орындау - менің борышым.

	Олар, ағалы қарындас екеуі, бір-біріне өшіге қарап, таластырған иттердей айбат шегіп тұр. Паульдің бетке айтқан намысқа тиетін сөздерінде шындық бар еді. Ол Кетені бұрынғыдан бетер ашуландырды. Ол Оскардың арын ластауға, оған күйе жағуға жол бермек емес. Кете соның арқасында ұлылықтың, шарықтаудың, арманның, рухтың не екенін білді. Ләззаттың дәмін татты.

	- Демек, сен оны тек орынды себептермен қаралап тұрмын дейсің ғой? - деп сұрады қыз өзінің таза даусымен, онша түсіне алмай. - Осыны маған тура карап айтып тұрсың, ә? Соған қалай аузың барды?

	- Бармағанда, - деп жауап берді ол, қарындасының көзіне тура қарап тұрып. - Және тағы да қайталап айтамын. - Әрине, ол қарындасының көзін ашқысы келген, Паульде ондай да ой болған, бірақ ең бастысы ол емес еді. - Мен оның көзін құртқым келеді, өйткені ол бәріміз үшін қауіпті,

	- оның даусы бәсең шықты, ал жүзінде илікпейтін айбар бар.

	Әбден ашынған қарындасы да одан қалысар емес.

	- Бұған дейін ең болмаса өтірік айтуды білмеуші едің, сенің жақсы қасиетің сол болатын. Енді оны да үйреніпсің.

	- Сосын, ширыға түсіп, кесімді сөзін бір-ақ айтты: - Енді мұнда қалудың мәнін коре алмай тұрмын. Есіңде болсын, ол маған жақын адам. Ал сен - жатсың. Сенің анауың... - Ол "еврейлігің" дегісі келіп тұрды да "жаттығың" дей салды, - ылғи көрініп тұрады.

	Алайда осы жұмсартып айтқан сөздің өзі қыз жүрегін қатты жаралады. Айтайын деп айтқан жоқ, амалы таусылған соң айтты. Оның жауабы одан да уытты болар, сонысының өзі жақсы деп ойлаған. Бірақ олай болмай шықты.

	Пауль, әрине, ол сөздің артында не тұрғанын түсінді. Түсінді де түңілді. Және өршелене бергісі де келген жоқ. Керісінше, ашуы тарап кеткендей болды. Бәріне таң қала қарап тұрған үшінші Пауль Крамер анау екеуін жеңіп шықты. Ол аяғын сүйрете басып дастарқанға қайта жақындағанда, шау тартқан кемеңгер болган адамдай көрінді, - қасықты қолына алды да терең оймен: - Тап осындай жағдайда Ницше бір кезде қарындасына: "Байғұс Лама қарындасым-ай, антисемитизмнің құзарынан енді сен де құладың - ау!" - деп жазған екен. Қайтейін, өкінішті-ақ, - деп бөгелді де: - байғұс Кете, - деді.

	Кете шаршаған адамша есікке қарай беттеді.

	- Қош бол, Пауль, - деді ол

	- Сен бүгін кетпексің бе? - деп сұрады Пауль.

	- Иә, заттарымды жинаймын да жолға шығамын. - Ал Пауль қасығын ойлана ұстаған күйі әлі сене алмай түр. - Өкінішті-ақ. Өте өкінішті.

	Жалғыз қалған соң ол өзін-өзі сабырлық сақтауға шақырды. "Жә, қойшы, бір минуттық ашу ғой, тәйірі. Екеуміздің ішімізден Кете анау сайқымазақты таңдауы мүмкін емес қой. Таңертең әдеттегідей таңертеңгі асқа шақырады. Ваннаның есігін қағып: "Пауль, ыстық суда коп отыруға болмайды ғой" - дер. Мен оған: "Жарайды, айтқаның болсын, сені сыйлағандықтан ғана шығармын, - дермін" .

	"Жоқ, - деп шешті ол ақырында, - осы болмашы оқиғаға бола қиналатын мен сонша ақымақ емеспін. Кете, әрине, келеді. Құймақтың суып қалғаны обал болды" .

	Қарсы бөлмеден Кетенің даусы естіледі, ол біреумен телефон арқылы сөйлесіп отыр. Сөздері түсініксіз. "Шынымен такси шақырып отыр ма? Шынымен-ақ кетуге бет алғаны ма? Сандырақ, олай болуы мүмкін емес..."

	Ол ойланып қалды. Бірақ өзін-өзі зорлағандай тағы да тамақ жеуге кірісті. Бірнеше майлы қиқым шалбарына түсіп кетті. "Өзіме жаңа костюм тіккізбесем болмас, - деген шешімге келді ол - Ол Кете үшін жаңалық болады. Бірақ өзіңе жараспайтын костюмді Вайцқа неге тіккіздің деп ұрсар. Ұрысса ұрса берсін".

	Есік шылдырлайды. "Дәп өзі, бүл Кетенің чемодандарын алуға келген шофер". Пауль есікке ұмтылды. "Кетені алып қалу керек, бүл балалық қой, бостан-босқа жібере салуға болмайды ғой оны" және сол замат оны ұстап қала алмайтындығын ол әбден түсінді: оны бүгінгі жанжалдан гөрі күштірек сезім Лаутензакқа алып бара жатыр.

	Ол мойны сорайып ұнжырғасы түскен күйі күтіп отыр. "Сандырақ. Оның мұндай ақымақтыққа баруы мүмкін емес. Ол деген ақылды, есті адам ғой. Ол кетпейді. Тіпті де кетпейді. Ол қазір, тап қазір ештеңе болмағандай жайраңдап кіріп келеді". Ол мазасыздықпен күтіп отыр. Бірақ қырсық қылғанда, шофердің жуан даусы мен Кетенің таза даусын естіді; ешкім кірмеді; міне, олар ұзап барады... Міне, есік тарс жабылды, құлып зың ете қалды.

	Оның жүрегі зырқ етті. Тапжылмастан отыр. Бір сот жүрегін аяныш сезімі тіліп өтті. "Байғұс гүлім - ай, сақ болшы, қалқам!" Кенет кеудесін аласұрған жаңа, асау толқын кернеді, сол күш оны орнынан тұрғызды. Жүрегі құрғыр алып ұшады, оны өзі де ап-анық естіп түр.

	Кете мұның мақаласын "опасыздық" деп атады. Бәрі де керісінше, ол өзінің қарсыласы үшін нағыз рақымшылдық көрсетіп отыр. Лаутензак секілді мерезді қандай да бір санатқа жатқызу арқылы құрта алмайсың. Мұндай адамдармен басқаша сөйлесу керек. Бақытына қарай ол, Пауль, қажет болған жағдайда басқаша сөйлесе алады. Кете мұны күреске шақырды. Бүл қарындасына да, әлгі Лаутензак мырзаға да әлі көрсетеді қандай тілде сөйлесу қажеттігін.

	Бірақ осы арада қашан да қасында жүретін үшінші Пауль сөз алды. "Кетенің дұрыс айтқанына енді көзің жеткен болар. Сен бастан-аяқ өтірік айттың. Былайша алғанда, саған Лаутензактың түк қатысы жоқ. Ондай қуыс кеуде бейшара үшін осынша күш-қайратың мен қымбат уақытыңды бекер сарп етесің. Саған олардың жақындасуы ұнамайды - бар болғаны осы" . Пауль өзін мақала жазуға мәжбүр еткен не екенін енді түсінді, ұяла отырып, анық түсінді. Ол өзінің қарындасы Кетені әлгі адаммен бірге жатып жүр дегенге қимады.

	Ол оз ісінен өзі ұялды, өзін-өзі жұбатты, тәртіпке шақырды. Және сонымен қоса, Оскар Лаутензакқа қарсы жаңа уытты мақаланың сұлбасын жасай бастады. Оны, әрине, үлкен газетке бастырмақ.

	Екі күн өткенде, көп ойланып, көп толғанғаннан кейін, мақаланы жазып шықты. Парасаттылықпен, асқан жеккөрінішпен, уытты есеппен жазды. Көпшілікке дұшпаны қолданған әдісті қолдана отырып ықпал етуді көздеді. Иә, егер қажет болса, Пауль Крамердің қолынан дөрекілік те, парасаттылық та келеді. Тап қазір оған осы керек. Лаутензактың әлемін, осы іріп-шіріген ласқа толы әсіреқызыл былықты ол бояуын аямай суреттеді. Емеурін жасаумен шектелмеді. Нақты деректер келтірді, цифрларды атады. Баронесса Третновтың салонын өңкей көрсеқызарларымен, арандатушыларымен, мансапқорларымен, саятшысымақтарымен, жалдамалыларымен қоса оңдырмай суреттеп шықты. "Германдық көзқарасты насихаттау одағын" да аяған жоқ. Оскардың консультациясына төленетін гонорардың сомасын корсетті. О дүниедегі аруақтардың күші ағымдағы есепшот ретінде қалай пайдалы материализацияланатындығын көрсетіп берді. Жоқ, бүл жолы Пауль Крамер сыпайылықты жиып қойды. Ол қарсыласының өз істегенін өзіне істеді; Оскар әйгілі батыр Бритлингтің аруағын шақырса, Пауль әйгілі суретші Видткенің аруағын шақырды, ол Гансйорг айыпталған кісі өлтіруді айдай әлемге алып шықты, Карфункель - Лисси мен оның сайқалдық коммерциясын әшкереледі. Және Лаутензак көрсетілімдеріндегі адал көз бояушы Калиостроның шынайы еңбегін ерекше атап өтті, ал Оскар Лаутензакты - мансапқор, ақшаға арын сатқан алаяқ әрі шарлатан, саяси күштерге сүйенген қауіпті адам ретінде аяусыз айыптады.

	Бүл мақаланы көптеген газеттер көшіріп басты. Көріпкелдің басына қайтадан қара бұлт үйірілді, адам айтқысыз қиқу көтерілді.

	Оскар өзін қалай ұстарын білмей састы. Ол бір жағынан, өзінің аты шыққанына мақтанды, бірақ, екінші жағынан көптеген соққылар өзіне дөп тиіп жатты, көп шабуылдардың бетін қайтару қиынға айналды. Бұған не деп жауап бермек?

	Гансйорг оны сабасына түсірді. Барлық нацистік көсемдер сияқты ол да көпшілікті иттің етінен жек көретін еді.

	- Газеттердің Оскар туралы не жазғанында емес әңгіме,

	- деді ол, - атыңның шыққанында. Жаза берсін. Бүл байбаламның ақыры Оскар Лаутензактың есіміне байланысты сенсация болмақ. Дақпырт күшейген үстіне күшейе бермек. Жұрттың аузында тек Лаутензактың аты қалады. Ең бастысы арандатуға берілмеу, жекелеген фактілерді ешқашан теріске шырмау. Ең дұрысы - еш нәрсені елең қылмау, дыбысыңды шығармау.

	Оскарға мұндай кеңес майдай жақты. Алда көптен күткен жаз келеді. Ол Алоиздың сүйікті Мюнхеніне кетуіне рұқсат етті әрі өзі де дем алды. Ол күресуді көксемеді, жаз айларында оз еңбегінің жемісін көріп, рахаттануды көкседі. Ол Пауль Крамердің мақаласы туралы ойламауға тырысты және жаз бойы серуендеуге бекінді.

	Хильдегард фон Третнов пен Ильза Кадерайттың Берлиннің маңында иеліктері болатын: Хильдегардтың сарайы Мекленбургке жақын, ал Ильзаныкі - Кладовта болатын; және ханымдардың екеуі де жазды сонда өткізетін. Оскар оны өзінше қабылдады - екеуіне де жиі барып тұрды. Достарын да ұмытпады. Кезек-кезек барып, көңіл көтерді. Оскар яхтаға тапсырыс берген айлақтағыларды асықтырумен болды; ол жұмыстың қалай жүріп жатқандығын күнара біліп тұрды.

	Айлаққа апаратын жол Зофиенбург арқылы өтетін. Оскар онда жиі қонақ болып, өзінің болашақ иелігін аралап көретін, сарайын қайта құрудың ойша жобасын жасайтын.

	Ал қайта құру ақшаны былай қойғанда, басқа да қиыншылықтарға байланысты болатын. Оскар, басқа баварлықтар секілді салған соң - келістіріп салғанды тәуір көретін. Ол Клингзорг замогын басқа емес, тек сәулетші Зандерс салу қажет дегенді санасына сіңіріп қойған болатын. Ал анау болса Оскардың қайдағы-жайдағы құрылысты салу жөніндегі қиялын қолдай қойған жоқ. Ол ежелгі дәстүрді бұзуға болмайтынын тұрпайылықпен қайтарып тастады. Ал Оскар жобасынан да, сәулетшісінен де бас тартқан жоқ. Қане, енді шешіп көр - барып тұрған шатпақ.

	Дегенмен, Оскар Зофиенбургты аралай жүріп өте сәтті иелік сатып алғанына көз жеткізді. Әңгіме шағын замок тұрған жердің оның жоспарына сай келетіндігінде ғана емес, сонымен қатар, мұндағы жердің әр пұшпағы тарихқа бай екендігінде болатын. Жер телімін аралай жүріп, ол қасындағы сәулеткерге немесе басқа адамдарға тұра қалып: "Тоқтаңдар. Осында, тап осы жерде қорқынышты оқиға болған екен: мен қанның иісін сезіп тұрмын, мен зұлымдықты сезіп тұрмын" дер еді.

	Осы жер де, оған жақын орындар да қазір ұмыт бола бастаған оқиғаларға, бір-бірімен қамшыдай өріліп бара жатқан адам тағдырларына толы сияқты көрінетін. Оның әдеттен тыс алғыр сезімі бұл жерде сұмдық оқиғалардың: қан төгістің де, опасыздықтың да, кек қайтарудың да, сатқындықтың да, кісі өлтірудің де болғанын алдын ала сезеді. Бұл жерде тұрғандар бірін-бірі жек көрген және бақыт дегеннің не екенін білмеген. Ол иеліктің тарихын әбден зерттеп шығуға Петерманға тапсырма берді. Хатшы Зофиенбургтегі болған оқиғалар мен онда өмір сүрген адамдардың аты-жөндерін тізіп шығумен ғана шектелді.

	Бұл үйді король Фридрих Вильгелмнің тұсында сарай маңындағы кандитор тұрғызған екен. Ол байғұс қартайған соң, қалған өмірін осында алаңсыз өткізбек болса керек. Бірақ оның пешенесіне бүл үйден рахат табу жазылмапты. Босағасы құтсыз болғандықтан ертерек қоныс аударуға мәжбүр болыпты. Қысқасы, Оскардың іші сезгендей, өткен жүз жиырма жылдың ішінде бүл үйді мекендегендердің тағдыр тәлкегіне ұрынбағаны жоқ. Оскар, әрине, аңсаған арманына жету үшін, Петерман тізіп берген деректерді білсе де білмеген болды.

	Және осы жазда саяси жағдай да шиеленісіп кетті. Газеттер үкіметтің тағы да құлағанын хабарлап жатты. Сайлау алдындағы тартыс қайта қызды, оған нацистер белсене кірісті. Және нацистердің президент сайлауында жеңіліс табатындығын сеніммен болжаған Оскар, енді дәл сондай сенімділікпен олардың рейхстаг сайлауында жеңіп шығатындығын алдын ала айтты.

	Бірде ол фюрермен кездесті. Ол оған сайлаудың құлақ естімеген жеңіспен өтетіндігін хабарлады. Бұған өте риза болған Гитлер, енді, қысқа тыныштықтан соң, қозғалыс қайта қызатындығын қоса қуаттады. Гитлермен болған нақ осы әңгімеден кейін Оскар оккульттік ғылым академиясының ашылатынына көп қалмағанын және Зофиенбургты қайта құру ісін кешеуілдетуге болмайтындығын шындап түсінді.

	Ол сәулетші Зандерстің көзін жеткізуге тағы да талап қылып көрді. Анау ат тонын ала қашты. Зандерс оспадарлығымен аты шыққан адам еді және Оскардың, тәрізі, оккульттік лашық салғысы келіп жүргенін, ал егер олай болған жағдайда үйдің бұрынғы көркінен түк қалмайтындығын ашық мәлімдеді. Бірақ Лаутензак өз дегенінен қайтпады.

	- Бай болып көргем жоқ, кедей болып өлгем жоқ, - деді ол. - Бәлкім, менің ойымдағым тағылық шығар. Бірақ ол Рихард Вагнердің ұлылығына көлеңкесін түсірмес. Мені дұрыс түсініңіз, - деді ол сәулетшіге, - фюрер маған оккульттік академия ашып бермекші. Академия президентінің үйі сол идеяның айнасындай болуға тиіс. Нағыз көріпкелдің артында ұлы адамдардың бейнесі тұратындығы секілді, Зофиенбург қамалының артында да Аполлон мен Дионис арасындағы ұлы күрес қызып жатуға тиіс.

	- Сандырақ, - деді Зандрес. - Мен салсам дұрысырақ бірдеңе саламын, болмаса мүлдем салмаймын.

	Оскар енді болмаса Цезарьдай сазарып қалмақ ойда еді. Бірақ қалай болғанда да оған керегі Зандерс болатын. Клингзор сиқырлы замогы тек Зандрес салғанда ғана айтулы ғимарат болмақ. Ол фюрер қолға алғалы отырған ғаламат құрылыстың маңыздылығын түсіндіріп сәулетшіні жыландай арбады, жалынды, жалпайды, жағымпазданды, қорқытты, ақыры қоймай жүріп келісімін алды. Зандрес әрең дегенде илікті және бүл Оскардың өміріндегі үлкен жеңістердің бірі болды.

	Енді ол ұзақты күні Зандреспен бірге отыратынды шығарды. Замоктың кескінін жасайды, іле-шала одан бас тартады, айтысады, тартысады, кейде сәулетшінің айтқанына амалсыз көнеді. Ақыры Клингзор замогы Оскар қиялдаған жобаға келе бастады. Рас, сметасы жасалған кезде, жұмсалатын ақшаның сомасы бас айналдыратындай цифрға жетті. Ол ойлануға жиырма төрт сағат мәулет сұрады. Сметаны Гансйоргқа көрсетті. Анау басын шайқады.

	- Сен не, жынданғансың ба? - деді ол

	Бірақ Оскар:

	- Көріп тұрмын. Мен сенемін, - деп жауап берді. Ол ақырын сөйледі, бірақ сол ақырын сөйлеген сөзінің өзінен қайтпас қайсарлықты байқағандықтан, Гансйоргтың бірден беті қайтып қалды да:

	- Ештеңе айта алмайын, - дей салды.

	Оскар Зофиенбургты қайта жасау туралы келісімге қол қойды.

	Сайлаудан екі күн бұрын Ильза Кадерайт өзінің қала сыртындағы үйінен Оскарға телефон соқты.

	- Айтыңызшы, Оскар, - деді ол, - бүрсігүні әдеттегі сайлаудың бірі бола ма, жоқ әлде нағыз үлкен жеңістің куәсі боламыз ба?

	- Бүл бұрын-соңды болып көрмеген нағыз үлкен жеңіс болады, - деп жауап берді ол

	- Сіз оған сенімдісіз бе? - деп сұрады ханым ойнақы дауыспен.

	- Біз жеңеміз. Өзіңізді құрметтейтінім қандай зайыр болса, жеңетініміз де сондай зайыр.

	- Жақсы, — деді ханым. - Онда мен сізбен бәстесемін. Егер шынымен тамаша жеңіске жететін болсақ, өзіңіз таң қалған қара інжуге ие боласыз. Егер жеңе алмасақ, сіз маған ағаш қобдишаңыздағы әшекейлердің бірін бересіз.

	Оскар шошып кетті. Бүл не - әдеттегі әзілінің бірі ме? Қара інжу баға жетпес байлық қой: Ильза бұған баға жетпес байлық ұсынып отыр. Ол сенерін де, сенбесін де білмеді. Демек, ол мұны сүйеді. "Алдыңда жатып жастық болады" деуші ме еді баварлықтар?

	- Мен оны қабылдай алмаймын, - дейді бүл сене алмай.

	- Жоқ, қабылдайсыз, - дейді Ильза. - Фрагыңызға түйреуіш етіп қадайсыз.

	- Сіздің маған әлі сезбейтіндігіңіз ренжітеді.

	- Сенемін деуіме де, сенбеймін деуіме де болады, - дейді Ильза сыңғырлаған үнмен. -Сенбегендіктен сізбен бәстесіп отырмын. Және сенетіндіктен бүгін шақыру таратпақпын. Сайлау аяқталысымен жеңісімізді тойлаймыз. Сіз келесіз бе?

	- Қуана-қуана барамын, - деп жауап берді Оскар.

	- Бәсіміз күшінде қалады, - деді ханым сөзінің аяғында. - Мен сіздің әшекейіңіз үшін күні бұрын рахмет айтқым келеді.

	Қара інжу. Ильза, Зофиенбург. Сайлау. Академия. Байлық. Даңқ. Билік. Оскардың арманы жүзеге тез аса бастағаны соншалықты, тіпті ақылға сыятын емес.

	Сайлау күні де келіп жетті. Оскар бүл күні тек жағымды хабарлар күтті. Таңертең ол сәулетші Зандерспен және зергер Позенермен кездеспек. Ал сағат он екіде кішкентай Альмамен бірге Шпандауға барып, түскі астарын ішпек, сосын бітуге таяп қалған "Шағала" яхтасын тамашаламақ. Ал кешкісін Кладтағы Ильзаға барады.

	Бірақ таңертең дауыс беріп келген соң ол ешбір себепсіз кенет көңілінің құлазығанын сезді. Қарап отырып өзінен-өзі қапаланды. Оның кімді де болса қабылдағысы келмеді. Тіпті Зандерс пен Позенерді ескертпестен, қабылдамауға әмір етті.

	Сонымен қылуетін тарс жауып алды. Үстелдің суырмасынан әкесінің сарғайып кеткен фотосуретін шығарды; муниципалдық хатшы мұрты едірейіп бұған міз бақпастан қарап түр. Бірақ оған Оскардың қылшығы қисаяр емес. Безірейген неме! Қателестіңіз құрметтім! Оскар кез-келген бұрышта қаңғып жүріп өледі деп едің, сандалыпсың. Ол оз жолынан ауытқымай келе жатыр. Бала кезінде - Дегенбургты, жігіт болғанда - Мюнхенді, есейгенде - Берлинді жаулап аламын демеп пе еді? Сол мақсатына жетті. Қазір, тап қазір, жүздеген сайлау учаскелерінде партия үшін, партия үшін ғана емес, Оскар үшін де қара халық дауыс беріп жатыр. Ал жеңіс жарияланысымен байлығы тасыған ханым, өзінің сүйіктісі бұған қара інжуді беріп жібереді.

	Және ол жеңіске сыртқы келбетімен ғана емес, ішкі рухани байлығымен жетіп отыр. Ол Кетенің қарсылығын тойтарды, оны өзінің торына түсірді. Ол өзінің ағасынан, мұның кекті жауынан біржолата қол үзді; бүл оның: "Оскар, оның мұнысы әділдік емес" деген сөздерінен терең нәр алды, Кетенің үлбіреген еріндерін, жайдары жүзін, нәзік үнін иемденді. Жақында ол Кетені өзінің жаңа үйіне, Клингзор замогына әрі ханым, әрі әйелі ретінде босаға аттатады. Ол сонда бұған шаңырақ құрудан бұрын отауымызды сайлап алайық дер.

	Ал, демесе ше? Ол бір тұрған бойы немістен жаралған иілмейтін, бірбеткей бейбақ қой. Сонда да болса өзінің тәкаппарлығын жеңуге тиіс. Зента да, Елизавета да құрбан болмай қалмаған. Бұның да құрбан болуды талап етуге хақысы бар.

	Бірақ ол талап етпейді. Ол ұлы жүректі адам. Бақыт адамды ұлы жүректі етеді, мәрт қылады. Кете тәкапарлық көрсетсе, бүл-бүл бірінші болып кішірейеді. Бүл оны Зофиенбургқа алып келіп, ал енді менің Заңды әйелім ретінде босағадан оң аяғыңмен атта дегенде Кетенің қандай күйге түсетінін көз алдына елестетеді. Бірақ бүл оның қолынан келер емес. Сонда Кетенің жүзі қандай болмақ, мынадай мырзалыққа не деп жауап бермек? Ол асыл тастар салынған қобдишаға қолын салады да, жарқылдаған түрлі түсті әшекейлерді уыстап шығарады. Ол "көруге" тырысады. Бірақ Кетенің бейнесі көз алдына жақындамай қояды.

	Енді, міне... Ол Кетенің даусын естіп түр. Бірақ дауыс болашақтан емес, өткен шақтан, өкінішке орай, әлі де алысқа ұзай қоймаған өткен шақтан келіп түр. Бүл оның "маған сенесің бе?" деген сұрағына берген: "Білмеймін" деген жауабы.

	Оскардың ұлы қуанышының ішінде бір жарықшақ бар, кішкентай ғана жарықшақ, бірақ қуанышының бәрі сол жарықшақтан құмдай сусып кетіп жатыр. "Дүниеден не пайда, рахаты болмаса..." - Інжілдің сөздерін бұлжытпай айтатын әжесінің қарлыққан даусы бөлмеге анық естіліп тұрғандай болды. Кенет өзін қылуетке қуып тыққан адамға деген жеккөрініш Оскардың өз басына қара бұлт болып үйіріліп, өкпесін қысып барады.

	Кетенің даусы да, Інжілді жатқа айтатын әжесінің шаршаңқы даусы да дұрыс айтып түр. Ал Оскар бүл өмірге тойып болған. Сайлау ғаламат жеңіспен өтеді, Ильза бұған қара інжу сыйлады, кеудесіне ең асыл әшекейді тағып жүретін күн туады, Зофиенбург замогынан басқа көкшіл теңіздің жағасындағы "Монрепо" дей ме, басқа дей ме, тағы да бір қамал сатып алатын күн туады әлі, ал ақсүйек әйелдерінің қатарын тағы да бір герцогиня немесе эрцгерцогиня толықтыратын болады. Түкіргені бар солардың бәріне.

	Бөлмеге мысықтай басып Петерман кірді. Ол өзінің ұрлана сөйлейтін әдетімен Гансйорг Лаутензак мырзаның телефон шалғанын баяндады. Алдын ала жасалған мәліметтерге қарағанда, сайлаудың нәтижесі біз күткендегіден де асып түсіпті.

	- Сол үшін мені мазалау керек пе еді? - деп бас салды Оскар.

	Кеудесінен бір кекесінді дыбыс шықты. Ио, міне, дүниенің байлығы, толассыз ағып келіп жатыр. Демек, інжу мұныкі. Жоқ, әлі ие бола қойған жоқ. Оны барып алу керек. Оның құнын төлеу керек. Бәлкім, Кадерайт ханым мұны келемеждейтін шығар, мүмкін улы мысқылмен шағып алар. Бәлкім, алдымен фокус көрсетуімді талап етер. Ал Оскардың оған құлқы жоқ. Немене, бір кесім ет үшін артқы аяқтарымен тұра қалатын ит пе екен бүл?

	- Кадерайттарға бүгін кешке бара алмайтынымды хабарла.

	Петерман қанша білдіргісі келмесе де, Оскарға таңдана қарап қойды.

	- Себебін айтуым қажет пе? - деп сұрады ол

	- Егер мен себебін айтқым келсе, бірден айтпас па едім, - деп дүрсе қоя берді ол тағы да.

	Үнсіз тыңдап тұрған хатшы Оскардың ту сыртынан жаман көзімен бір қарады да, ұзай берді.

	- Ақымақ кеще, - деп балағаттады оны Оскар, соңынан көз алмай қарап тұрып. -Тыңшы сұмырай.

	Бірақ Петерманнан оп-оңай құтыла алмады. Ол кешікпей қайта оралды, сықпытынан айызы қанғандық анық байқалады.

	- Кадерайт ханым сізбен өзі сөйлескісі келетіндігін хабарлады, - деді ол

	- Ауырып жатыр де оған, - деді Оскар ашуланып. - Жоқ, тұра түр, - деп кідірді ол, -мен өзім сөйлесейін. Өкінішке орай, мен бүгін кеште бара алмаймын, - деді ол телефон тұтқасын ала салып.

	Ол оспадарлықпен ашулана сөйледі. Ханым қиылып сұрайтын шығар деп ойлаған. Тапқан екен қиылатын адамды. Ол тек:

	- Солай ма? Өкінішті-ақ, - деді де қойды - және қысқа үзілістен кейін өзінің келемежді үнімен: - Сонда қандай себеп ойлап таптыңыз? Сәуегейлігіңізге сайлау сай келмей жатыр ма? - деп сұрады.

	- Сайлаудың қорытындылары біз күткендегіден де асып түсті, - деп кекірейе жауап берді ол Сосын: - Мен бүгін кешке бара алмаймын, - деп сөзін жалғастырды. - Оған ішкі түйсігім жол берер емес.

	"Ал ендеше, - деп ойлады ол - Барғым келмейді - бітті, соны өзің де түсінуің керек қой" . -Тағы да қысқа үзіліс орнады. Сосын ханым кішіпейілдікпен:

	- Ол, шамасы, қарсылықты қажет етпейтін себеп болды ғой, - деп жауап берді.

	Оскар жүрегінің түкпірінде ханымның жайдары әзілі өзінің дегенбургтік топастығынан әлдеқайда жағымды естіліп жатқанын мойындаса керек еді, оған тоңмойындығы жол бермеді. Бүл кезде Ильза жайдары әңгімесін жалғастырып жатқан.

	- Сонымен, келесі жолы кездескенше. Інжуіңізді алуға келмейтіндігіңіз өкінішті болды, әрине. Мақұл, мен сізге оны өзім - ақ салып жіберейін. - Ханым телефон тұтқасын қойды.

	Сәл абыржып қалған Оскар телефонның қасында отыр. Ол көңілін бір демдеп алды, асау әйелді бір үйретті. "Байлыққа біз де мақтана аламыз. Біз дегеніңіз Біз - үлкен әріппен жазыламыз. Соның жаман інжуі үшін сайқымазақ бола алмаймын. Осыны миына құйып алсын" Әңгіме кезінде басына осындай ойлар келген-ді. Бірақ Ильза телефон тұтқасын қойысымен, ішкі бүлігінен алған ләззаты сағым болып ұшты да кетті. "Ханым инабаттылық көрсетті. Ол өте сүйкімді әрі өте ықпалды әйел" - деп ойлады ол Осы ойды мұның миына Гансйорг құйып тастаған болатын. "Мұндай ішірткіні ол әйел іше қояр ма екен, мұның арты жақсылықпен бітпес. Мұндайда әкесі: "Обер унтерге тізе батырады" дейтін еді ғой. Тегінде шегініс жасап телефон тұтқасын қайта көтеріп: "мұның бәрі -түсініспеушілік, әншейін әзіл ғой, әрине, барамын" - дегенім жөн болар.

	Бармақ па? Тапқан екен ақымақты! Бүл ішіндегі туа біткен қорқақтығы. Күштінің алдында өстиді. Бірақ бүл коммерциялық кеңесші Эренталь мырза шақырса жүгіріп кететін әкесі секілді ынжық емес қой.

	Осылайша өзіне-өзі риза болмай, өзінен-өзі күбірлеп, дүниенің бәрін жақтырмай күні бойы үйде отырды. Кешкі асын тәбетсіз, жалғыз ішті. Тұздығы тым ащы болып кеткені үшін ұрыс шығарды. Бірақ оның да көмегі болмады. Кітапханасына ауысты. Бір кітапты, екінші кітапты, үшінші кітапты қолына алды. Бірақ оқыған жоқ. Оны бірнеше дүркін телефонға шақырды, барған жоқ. Өзін шаршаңқы, өте өкінішті сезінеді, бірақ ұйқысы да келе қоймады, қазір Кладовтағы Ильзаның үйінде, коп адам жиналған көңілді топтың арасында болсам ғой деп армандады. Ал енді өзіне - өзі жыны келіп, жалғыздан жалғыз отырысы мынау. Ымырт жабылғанда ұры адамдай ақырын басып хатшысы Петерман тағы да кірді.

	- Мазаңызды алғаныма кешіріңіз, - деді ол, - шам жанып тұрған соң кіре салып едім. Бірақ бүл хабарды сізге айтпасыма болмады: дауыс саналып бітті. Жеңіс бәріміз күткендегіден де асып түсті. Рейхстагтағы барлық орын бес жүз сексен алты, соның екі жүз отызын біз алыппыз. Бізден кейін келе жатқан социал-демократтар жүз отыз үш-ақ дауысқа ие болды. Бүл бұрын болып көрмеген жеңіс.

	- Рахмет, - деді Оскар.

	"Інжу біздікі дей беріңдер" - деп ойлады ол. "Обер унтерге тізе көрсетеді" .

	Ильза Кадерайт өзінің қала маңындағы үйінің тепкішегінде Прусты оқып отыр. Күн қайнап түр. Осы орыннан Бранденбург табиғатының аясында көз жасындай мөлдіреген көгілдір көл анық көрінеді.

	Көл үстінде қоңыр салқын самал еседі, Ильзаға жақын маңайда масалар ызыңдайды. Ильза Кадерайт жазды ұнатады, оның аптабын тәуір көреді, Прусты сүйіп оқиды, кейде жалғыз қалғанды жаратады. Бірақ бүгін осы рахаттың бәрінен ләззат табар емес. Кітапты да оқығысы келгендіктен оқып отырған жоқ - қайта-қайта тізесіне қояды да, қара торы жүзіндегі ренішін жасыра алмай, басын шалқайта береді. Әйтеуір бір нәрсеге жыны ұстап отыр. Ол өзіне ренішті еді.

	Ал бәрі де өтті - кетті емес пе? Бүл әзілдің немен аяқталары Оскардың ойына келмейді, бәрінен қызығы сол ғой. Бір інжуді екіншісінен - сейфте сақтаулы тұрған таза інжуді, Оскар таң қалған жасанды інжуден Ильзаның өзі де ажырата алмайды. Оскар жасанды інжуге мәз болып жүре берсін.

	Ол Оскардан бақыт таба алды ма - оның өзі де жасанды адам емес пе? Оның бойында ненің бар, ненің жоқ екенін бұл баяғыда-ақ білген жоқ па еді? Тіпті онымен бір төсекте жатқан кезде де Ильза алаяқты құшып жатқанын сезген. Бұл ойын ол ашық айтқан болатын: "Маған сіздің ақымақ сықпытыңыз емес, кетпендей қолдарыңыз ұнайды" -дегенді.

	Ол өзіне осы секілді батыл әрі уытты сөздерді именбей айта беруге ерік беріп қойған. Айта берсін әзірге, бәрінің жазасын тартар әлі деп ойлаған ішінен. Бәріне төзе білді, өзін-өзі тежей білді. Бірақ ең ақырында өзінің тоғышарлық нәпсісін ауыздықтай алмай, ашуға ерік беріп қойды.

	Оның оз обалы өзіне. Ильза бұған інжу сыйлауы да мүмкін еді. Бірақ Оскар өзін ұстай алмады, өз міндетін орындай алмай қалды. Інжудің жасанды екенін білгенде Оскардың қандай күйге түсетінін көз алдына елестеткен кезде, Ильза өз-өзінен мәз болады. Оның да бұған жалған көз тастаған кездері болған, соның сазайын тартсын.

	Інжуге байланысты бұл хикая жаман болмады. Бірақ бүл жеткіліксіз. Бүл жігіт өзін тым еркін ұстады. Жазды Венецияда немесе Остенде өткізудің орнына, бүл Оскар үшін осы Кладовта отыр, ол болса бұған беті бүлк етпей: "Мен саған бара алмаймын, саған барсам ішім пысады" - деп керігеді.

	Өзіне не болып отыр? Оскардың оспадар қылығы үшін неге сонша күйінеді? Оның ашына емес, сарай маңындағы сайқымазақ екеніне баяғыда-ақ көзі жетпеді ме? Және бұл пікірін жасырған емес, әрқашан білдіріп отыратын. Бұл жағынан екеуі бір-бірінен қалыса қоймайтын.

	Жоқ, түсінісе қоймапты. Сарай маңындағы сайқымазақ тым тайраңдап кетіпті. Ильзаға маза бермей отырған осы ой: бүлік, көтеріліс.

	Өзінің маубас күйеуі және тағы басқалар нацистермен тығыз қарым-қатынас жасауы үшін Ильза көп үлес қосты, қызылдарды тәубесіне келтіру үшін талай баскесерлерді жалдады. Бәлкім, бүл қателік болар. Біз олармен ойнап жүрміз десек, олар бізбен ойнап жүрмесін. Оскар - осыған дәлел: үстемдіктерін сәл байқасақ болды, артыңнан бір тебуге дайын тұрады. Әзірге бүл елдің қожасы - біз екенімізді Оскарға түсіндіріп қою керек. Және ол мақсат үшін інжуден гөрі күштірек айла керек. Бәрін де таза тақуалықпен салқын түрде көрсету керек.

	Тақуалықпен дейсің - ау. Сандырақ. Өзіңді өзің алдаусыратпа Ильза. Бүл жеке бастың, әйел адамның есебі. Ильзаны мазалайтын да сол Ол Ильза үшін сарай маңындағы сайқымазақтан гөрі қымбат болғаны ма? Ол масқаралық болар еді. Психолог мистер Кингсли бірде бұған: "Байқап тұрсаңыз, darling менің барлық ғылымым: "Әйелдің екі түрі бар - сиырдай қызба және ешкідей салқын" деген бір ғана тұжырымға сыйып кетеді" -дегені бар еді. Оскардың ой- толғамдары бұған ұнап қалды, жүрегінің түкпірінде Ильза өзінің "ешкідей салқындығын" мақтан ететін. Егер ол қателесіп, "сиырдай қызба" болып шықса, масқара болар еді.

	Жоқ, жоқ, Оскар сарай маңындағы сайқымазақ, шын ашынасы емес. Менменсіп кеткен жігіттің мысықтай міскін болғанын көрген қандай қызық. Ильза оны мазақ ету үшін телефон соққан. Және бір күні қыңсылап, бауырымен жорғалап өзі келетінін біледі. "Ішкі түйсіктің" қандай болатындығын сонда көрер әлі!

	Ханым болар-болмас күлімсіреп қойды. Бұл Оскарыңыз жеңілтек адам болып шықты. Оны алаяқ, көз бояушы деп айыптап жатыр. Оның мойнында Ахиллестің өкшесі ғана емес, толып жатқан қылмыс бар. "Құмырсқа әліңді біл" демекші, әлін білетін адам өзінің "ішкі түйсігі" үшін Ильза Кадерайттың бетін қайтармас бұрын, алдымен жақсылап ойланып алуы керек еді.

	Жоқ, жасанды інжу аздық етеді. Бүл оны бірден құлата алмайды. Ол оңбаған, бірақ ақшаға ашкөз емес. Жеңгетай ол емес, оның інісі. Оскарды басқаша жазалау қажет.

	Және қалай жазалауды өзі біледі.

	Иә, өзі біледі, шешім қабылданды, ханымның өз жоспары бар, көңілі орнына түсейін деді. Күн қапырық, тамаша, ол осындай күнді жаратады. Көл бетінде самал еседі, маңайда маса ызыңдайды. Ильза Прустың томын қайта қолға алады және бүл жолы құмарлана оқиды.

	Келесі күні Фриц Кадерайтпен әңгіме үстінде Ильза байқамай айта салған болып: "Егер біздің нацистер талғам жағына келгенде осынша топас болмаса ғой... Ақыр олармен байланысқан екенсіз, олардың сұлулық саласындағы кейбір кемшіліктеріне көзді жұма қарауға болмайды" - деді.

	Олар сәкіде түскі астарын ішіп отырған. Фриц Кадерайт өзінің айлакер ұйқылы көздерімен әйеліне күдіктене қарады. "Сіздің нацистер?" Мұнысы жаңалық екен. Бүл жағымды жаңалық па, жағымсыз жаңалық па - әңгіме сонда. Ильзаның нені мегзеп отырғанын ешқашан білмейсің.

	- Неге екенін қайдам, бүгін басым жұмыс істемей отыр, қымбаттым, - деді ол жанашырлықпен. - Ыстықтан шығар. Анығырақ түсіндірмес пе екенсің?

	- Мәселе қызыл газеттердің біздің Оскарға орынсыз тиіскендерін алайық, - деп жауап берді ол, сөйлеуге ерініп отырған адамдай керіліп. - Бұл бір әлдеқандай бұлыңғыр айыптау емес қой, айдың - күннің аманында жасалып отырған ашық шабуыл Егер оның көрнекті өкілін алаяқ деп атайтын болса, партияда абырой қалмайды. Меніңше, оның қорғанғаны дұрыс.

	Фриц Кадерайт сәл тершіп тұрған стаканын қолына алды да, ішіндегі тоңазытылған Мозель шарабын айналдыра қарай бастады. Күн көзінде жарқылдаған шарап бірде жасыл, бірде сары сәуле шашады. Ол бірнеше ұрттамын асықпай ішті - жауабын ойлану үшін уақыт ұту керек. Ішінен қуанып отыр. Әйелінің ыңғайынан бір қуанышты хабар айтуға оқталғаны байқалады.

	Фриц Кадерайт Ильзаны сүйетін. Ол әйелінің басқамен ылығып жүргенін байқамағансығысы келмейді. Ол Оскарды қоршаған атақ-даңққа елтіген әйелінің арзан романтикаға шырмалып, басы айналып жүргенін біледі; сондықтан кейде оны "Менің кішкентай ғана көрсеқызарым" деп еркелететіні бекер емес; бірақ оның нақ Лаутензакты таңдағаны Фрицке ұнамайтын, сондықтан әйелінің әуке боп бара жатқанына үлкен қорқынышпен қарап жүрді. Енді әйелі әлгі есерсоқты жақсылап тұрып үйретіп алуға бекінгенін түсінді және оған іштей қуанды. Тәрізі, ылығып болған секілді.

	Әйелінің айтқанын істей салуға болмайды, шамалы дауласып алғаны ақыл

	- Сен шынымен-ақ сол шабуылдарды тойтарудың қажеті бар деп ойлайсың ба? - деп сұрады ол, әйеліне еліктеп, есі ауған адамша.

	Әйелінің жауабы тап өзі ойлағандай болып шықты.

	- Біздің Оскарды тым дандайсытып алдыңдар деген сөзді баяғыдан бері айтып жүрген жоқпын ба, - деді Ильза көлгірси сөйлеп. - Оның тартымды адам екені рас, дауласпаймын, бірақ оның мінезіндегі оғаштық партияға дақ түсіруі мүмкін. Сен осыған қарсысың ба?

	Фриц Кадерайт келіп қалған күлкісін тыя қоюға мәжбүр болды.

	- Былай ғой, Ильза, егер біздің біреуіміз туралы ол алаяқ, сілімтік деген ғайбат сөз айтылып жатса, - мейлі негізді, мейлі негізсіз болсын, - онда біз тойтарыс беру қажет деп есептейміз. Бізді бала кезден соған үйреткен. Бірақ бүл мырзалар, Гитлер мен Лаутензактар - мүлдем басқа ортаның адамдары ғой. Әдеп деген, бағалау деген олардың қаперіне де кірмейді. Әй қайдам, "алаяқ" , "дүмше" деген сөздер сол Лаутензактың шамына тие қояр ма екен? Enfin ilnest pas de notre monde

	Бұл ақылды сөздер еді және Ильза да оған күйеуінің ойынан шығатын сөздермен жауап берді.

	- Әңгіме бүл жерде Оскардың көзқарасы туралы болып отырған жоқ, - деді ханым, сосын тура бетіне қарап тұрып: - әңгіме Фриц Кадерайт жақтайтын партияда болып отыр. Оскардың мұндай намысына тиетін айыптауларды үнсіз қалдыруға хақысы жоқ, ол оған біздер үшін жауап беруге тиісті.

	Ильза бүл жолы өз шешімін батыл айтты.

	"Біздер үшін, - деп ойланып қалды Кадерайт, - несі бар, ол да дұрыс екен". Ол келіп қалған күлкісін тағы да байқатпады.

	- Жақсы, - деді ол естіртіп және аюдай қорбаңдаған ебедейсіз дауыспен: - Егер қажет деп санасаң, мен қолдан келгеннің бәрін істеймін.

	Доктор Кадерайт партияны ақшамен қамтамасыз ететін және оның кейбір басшыларын өз кәсіпорнының акцияшылары етіп алған-ды. Ендеше, оны тыңдайды, оған қуана - қуана көмектеседі.

	- Бері қара, бауырым, - деді Манфред Проэль Гансйоргқа ерлі-зайыпты Кадерайттар әңгімесінен кейін көп ұзамай, - терісі қалың болған дұрыс қой, бірақ ор нәрсенің шегі болады. - Ол досының иығына өзінің етжеңді қолын арта салған кезде, бүл жақсылықтың белгісі емес екенін Гансйорг бірден сезді.

	- Тұспалдап сөйлеу тек сізге ғана жарасады, - деп әзілдеді Гансйорг. - Бірақ мен бауырым секілді көріпкел емеспін.

	- Мен де сол бауырын, туралы айтқалы тұрмын, қымбаттым, - деп жауап берді Проэль. - Терісі қалың деп отырғаным - сол ағаң. Бізге газеттердің қиындылары, аткөпір қағаздар келіп жататынын өзің де білесің. Оны тұп-тура алаяқ, дүмше деп атайтын болып жүр. Және кейбіреулер оның осының бәріне үн қатпауы осындай намысқа тиетін сөздерді мойындағандығынан деген күдік айта бастады.

	Бұл сөздер Гансйоргты қатты ашындырды. Оскар тағы да қанша жау тауып алды екен?

	- Қызылдарға керегінің өзі осындай жанжал, - деді ол - Түк білмегенсіп жатып ал деп оған кеңес берген мен едім.

	- Ақылға салғанда мұның дұрыстығын мен де білемін, - деп жанашырлықпен жауап берді Проэль. - Бірақ мынадай жағдайда жоғарғы билік, өкінішке орай, ақылға салмауды бұйырып отыр.

	- Жоғарғы биліктің атын сұрауыма болар ма екен?

	- Оның аты Фриц Кадерайт, - деп жауап берді Проэль.

	Енді Гансйоргқа бәрі де түсінікті болды. Петерман кезінде

	бұған Оскардың аяқ астынан бұлданып, Кадерайт ханымның шақыруына нақұрыстықпен бармай қалғандығы туралы хабарлаған болатын. Рас, содан кейін Оскар бұған әмпей -жәмпейліктің куәсіндей қымбат түратын қара інжуді көрсеткен еді. Бірақ әйел деген - аяр ғой, кейде ол бір қолымен сый тарту етсе, екінші қолымен жағыңнан тартып жібереді. Карфункель - Лиссидің кезінде Гансйорг мұны өз басынан өткерген. Енді бұған Оскардың да көзі жетіп отыр. Оскарға обал болды, бірақ өзіне де сол керек.

	- Мен не себептен Кадерайттың тап осы арада партияның атына дақ түспеуін ойлап отырғанын түсінбедім, - деді Проэль. - Бірақ бүл болған іс, және сенің бауырыңнан арамза шабуылға тойтарыс беруді талап етеді.

	- Сонда сен дұшпанның жала жапқаны үшін біздің сотқа шағым түсіруіміз шынымен қажет деп ойлайсың ба? - деп сұрады көңілі су сепкендей басылған Гансйорг.

	- Бұдан бас тарта алмайсыңдар ма деп қорқамын, - деп жауап берді Проэль. - Жалған ант беретін куәлар табуға тура келеді - мұны сендер партияның ар-намысы мен ожданы үшін істеуге міндеттісіңдер. Мүмкін сенің ағаң Ильза Кадерайттың өзіне өтініш айтып көрер?Гансйорг жалғыз қалған кезде, ол еріксіз ашуға булықты. Әй ақымақ малғұн! Бүл, Гансйорг, бүкіл жастық шағын, өзінің күш-жігерін кім үшін сарп етіп жүр? Бүкіл өмірі қыл арқанның бойында өтіп келе жатыр, сол ғана шалыс бассаң - құрығаның. Енді Оскарды арқала. Ал ол сілімтік, рахымсыз хайуан, әліне қарамай кесірленетінін қайтерсің.

	Тап осы жолы бетпақтығы үшін өзін бір жүндеп алса тіпті жақсы болар еді. Торға түскеннің қандай болатындығын өз басынан өткеріп көрсін.

	Оскармен кездескен кезде ол осының бәрін жасырмай, басынан аяғына дейін бүкпесіз, әрі қатал үнмен айтып шықты. Доктор Кадерайт Оскар Лаутензактың бүл қылығына түсіне алмайтындығын төтесінен соқты. Партияның осындай белсенді мүшесі қызыл газеттердің өзін масқаралауға қалайша жол беретіндігіне түсінбейтіндігін мәлімдеді.

	Партия Кадерайттың пікірімен санаспай тұра алмайды, партия Оскардың осындай жағымсыз жанжалға нүкте қойғанын қалайды.

	Оскар жақындап келе жатқан жамандықты сезді, бірақ оның себебін түсіне алмады. Әрине, Ильзамен арада болған құрып кеткір со бір әңгімені де есіне түсірді. Бірақ әдепсіздіктен опық жеген жоқ: бәрі бұрынғыдай. Фрагының жағасында қара інжу шұғыла шашады. Сонда Гансйоргқа не керек болып жүр?

	Ол Цезарьдай сұрлана қалды.

	- Нүкте қойғанын қалайды дейді, о? - деп сұрады өзінен - өзі. - Неліктен? Оскар Лаутензак ол сілімтіктермен алысқалы отырған жоқ қой. Осыны дұрыс әдіс деген өзің емес пе едің?

	- Иә, ең дұрыс әдіс болған, - деп жауап берді Гансйорг, "болған" деген сөзге ерекше екпін түсіре сөйлеп. - Бірақ одан бері сен тағы да бірдеңені бүлдірген сыңайлысың. - Және Оскардың әлі де түкке түсінбей отырғанын сезген соң: - Баронесса фон Третновпен, Кадерайт ханыммен өзіңнің Әлиіңмен немесе Петерманыңмен немесе менімен сөйлескендей сөйлесуге болмайды деп мен саған қанша айтамын. Болмайды. Доктор Кадерайтта ақша бар, ал төлеген адам сатып ала алады. Мұны сенің миыңа профессор Ланцингер Дегенбургте жүргенде-ақ құйып беруге тырысқан. - Ол нақ бір өзімен - өзі сөйлескендей сыбырлап та, сыздана да, тістене де айтты. - Осындай ақымақтыққа қалай ғана бара алдың!? Бүл есек ханымның қойнында жатқанына құдайына мың рет рахмет айтудың орнына, оны артқа теуіп қайтарады - ау!

	Оскардың еңсесі түсіп кеткен, жүні жығылып, не айтарын білмей отыр. Ол өзін-өзі сақтандырғанда: "Обер унтерге тізе батырады" деген сөздерді бекер қайталамайтын еді ғой. Қалай болғаны? Ханым бұған інжу сыйлады емес пе! Рас, сол бір ақымақтық әңгімеден кейін ол Ильзаны көрген жоқ, көрісудің реті де келмей қойды, қашан хабарлассаң да уақыты болмайды. Бірақ оның кездесе алмайтын себептері ақылға қонымды секілді көрінетін, телефон арқылы үш-төрт рет сөйлескен кезінде дөрекілік байқатқан жоқ еді. Рас, әңгімесінен сәл-пәл болса да келемеждеу секілді бір қулығы сезіліп түратын, бірақ мұнысы әдеттегі еркелігі сияқты көрінетін.

	Алайда, осы әңгімелердің бәрін саралай келгенде, ол іштей Гансйоргтың сөзінде шындық бар екенін мойындады.

	Шындығына келгенде, сол бір ақымақтықтан кейін, осы хикаяның бәрі жақсылықпен аяқталмайтынын іштей біліп жүретін еді.

	225

	Міне енді, кенеттен оның Ильзаға деген реніші қайта қозып шыға келді. Қап, сені ме, қап! Қап, өтірікші жәдігөй - ай! Өтірікті соғып, өзіңнің ішіңді баурап алатын құстың тіліндей сөзімен арбап келе жатқанына міне, бір апта болды. Ей осы ақсүйек қатындар - ай! Оскар қандай қылмыс жасапты? Жазғаны жалған сөйлемей, көңілінің қошы болмай тұрғанын ашық айтқаны ма? Ал ол болса, өкпелеп қалғанын ашық айтудың орнына, оны сұрқиялықпен жасырып, арада бір апта өткеннен өзінің әйелдік абыройын ойлай қалыпты. Сондықтан да Оскардың түбіне жетпек екен. Бірақ тап осы жерде қателесіпті.

	- Сотқа шағымдану ойыма да келмейді, - деп кесіп айтты ол. - Шағымдана алмаймын, - Гансйорг өзін-өзі күштегендей тежеліп отыр, сигарын тұтатып, бір-екі рет будақтата сорып жіберді.

	- Түсінбейді екенсің, - деп жауап берді ол - Сенің сотқа шағымдануыңды партия шешіп отыр. Бұл кеңес беру емес, бұл - бұйрық.

	- Сотқа бармаймын дедім ғой, - деп айқайлады Оскар. - Мен ондағы заңгерлер мен төрешілерге жан дегеннің не екенін түсіндіріп жатуым қажет пе?

	Актер Карл Бишов мұның ынта-жігеріне әбден риза болған болар еді. Бірақ Оскардың көз алдына қорқынышты көрініс елестеген болатын: сот алдында таяғына сүйенген Анна Тиршенройт мәлімет береді, зұлымның зұлымы ергежейлі Гравличек мыңдаған адамның алдында бұған қарсы куәлік береді. Сондықтан ол Гансйоргты - партия билігі соның қолында тұрғандай - барынша алдап салуға кіріседі: жалынады, жағымпазданады.

	- "Еш нәрсеге елең етпе, ештеңеге жауап берме" деген өзің емес пе едің?

	- Иә, айтқаным рас, - деді Гансйорг жайбарақат. - Үш апта бұрын, ол бүгін біздің қарт ұстазымыз Ланцингер айтқандай: "Кінәлісің бе - жауап бере де біл". - Өкінішке орай, бауырым, - деді ол сызданып, - сен өзіңнің кінәмшілдігіңнен тапқан сорақылығыңнан бұлтарып кетемін деп ойлайтын болсаң, қатты қателесесің. Өзің қайнатқан ботқаңды өзің ішуіңе тура келеді.

	Оскар өзінің қандай жағдайға түскендігін түсінді. Ішіне қыл айналмайтын Гансйорг үлкен креслоға жайғасып алып, ағасын барлап отыр, ал ол болса, бөлменің ішін ерсілі - қарсылы қыдырыстаумен жүр, тісін қышырлатады. Бәрі де сол Гансйоргтың айтқанындай болып шықты. Оскарды өз істеген ісіне желкелеп апармайынша, қандай ақымақтық жасағанын мойындатпайынша, өзінің нақұрыстығымен қандай пәлеге жолыққандығын түсіндіріп бермейінше, ол қауқарсыз баладай алданып қала береді. Гансйорг оның қатты қорыққандығынан, дәрменсіздігінен ләззат алып отыр. Ол мына қызыққа айызы қана қарайды, екі көзі қуаныштан жылт-жылт етеді. "Қасқырдың көзіндей" - деп ойлады Оскар. Ол өзінің дәрменсіздігін де, Гансйоргтың табалауын да тамаша түсінеді. Әсіресе бауырының мысқылдай отырып, берлиндік сөздермен шенегені қатты батады.

	- Мен сотқа бармаймын, - деді ол тағы да. - Мені, немене, ақымақ дейсің бе?..

	- Нақ соның өзісің, - деді Гансйорг, - нағыз ақымақсың. Түйеқұс секілді басыңды сауғалайсың. Бірақ содан аман қаласың ба? Сен қияли ғана емес, сонымен бірге қорқақсың.

	Оскар шаршаған соң, креслоға отыра кетті. Ол өзінің бай кітапханасының ортасында тартымдылығымен таң қалдыратын көне фламанд гобеленінің алдында, күлгін түсті шапанын желбегей жамылған күйі еңсесі түсіп креслода отыр. "Торығудың дәл өзі" - деп ойлады Гансйорг, оның қуанышына енді аяныш араласты: қалай дегенмен бөтен емес қой - Оскар және өзі. Және осы кезде Оскардың қалай жалынып-жалбарынғанын көрсеңіз ғой.

	- Шынымен бір ақыл таба алмағаның ба? - дейді.

	"Қап, әттеген-ай, - деп ойлады Гансйорг, - осыны

	әйелдердің коре алмағаны жаман болды-ау". Алайда одан келер пайда жоқ. Ол сахнаға шыққан алғашқы кеште - ақ әйелдер оның келбетті көрінетін сықпытын көрген сәтте-ақ оған қайтадан құлай бастайды, ал маған көз қырларын да салмайды. Бұған қылар хайла жоқ".

	- Мүмкін әлі де болса тұйықтан шығар жол бар шығар, - деді ол - Өзіңнің Ильзаңа бар. Көңілін табуға тырыс, - ең дұрысы - төсекте сөйлескен, айла-шарғысынан бас тартуға көндір. Мүмкін саған жібір, онда қайнағаңды сотқа беруден құтыласың.

	Оскар үнсіз ғана басын шайқады.

	- Кадерайт ханымға бармаймын, - деп бір-ақ кесті ол - Оның алдында кішірейгім келмейді. Каноссаға да барғым келмейді.

	- Қоқиланба, - деп басу айтты Гансйорг. Ол сигарын тұтатты. - Үш күн мәулет беремін, - деді шешімді түрде. Даусында өктемдік бар. - Егер соған дейін Ильзамен бір тоқтамға келмесең, мен тағы да келемін. Адвокатпен бірге. Онда шағым беріледі.

	Оскар інісіне жек коре қарады, енді қарсы болған жоқ.

	Ол Кадерайт ханымға телефон шалды. Ильза әзіл-шынын ажырата алмайтын үнмен:

	- Бірдеңе болып қалды ма? - деп сұрады және іле-шала: - Әрине, сіз мен үшін әрқашан құрметті қонақсыз, бірақ жақын күндерде қолым тимейді - деді.

	Оскар оны көргісі келетінін және оған қоса бір өтініші бар екенін айтты.

	- Көргеніме қуаныштымын, - деп қарсы алды оны Ильза.

	Ханым өте көңілді екен. Оскар оған сыйға тартқан інжуі

	үшін тағы да бір рет қуанышпен рахмет айтты. Содан кейін әңгіме желісін телефон арқылы кезіндегі өкінішті жайларға қарай бұрды. Ол сол күні толқу үстінде болғанын, жүйкесі сыр бергенін айтты. Кәсіптік жұмысының талаптарын өзіне партия жүктеп отырған сансыз жұмыстармен және сыртқы дүние алдындағы міндеттемелермен ұштастырып отырудың жеңіл еместігін мәлімдеді. Міне, сондықтан да кейде, әсіресе өзіңе жақын адамдардың алдында шаршап жүргеніңді білдіріп аласың дегенді жеткізді.

	- Айта түс, сарай маңындағы сайқымазақ, - деді Ильза. Ол жымиып күлген болды.

	Бұл бұрынғы Ильза еді. Оскардың көңілінде үміт ұшқыны жылт еткендей болды. Ол екпіндей сөйлеп, арындай бастады. Баяғы Оскар қалпына қайта түсті, кәдімгі еркекке сай еркек екенін білдірді.

	- Ал енді осы мағынасыз түсініспеушілікті ұмытайықшы, - деді ол жайраңдап, сөйтті де Ильзаны аймалап кеудесіне қысты.

	Ханым оған көне қоймады, лып етіп сырғып кетті.

	- Қойыңыз мұныңызды, - деді ол, кекесінді даусында еркеліктің ізі де жоқ еді, тек салқын немқұрайдылық бар.

	Оскар амалсыз шегініп кетті. Ал шындығында ындыны құрып-ақ тұр еді.

	- Әңгімеміздің екінші бөліміне ауыссақ қалай болар екен, - деген ұсыныс айтты Ильза. - Өзіңіз арнайы айтпақ болған шаруаға.

	Оскар амалсыз айта бастады.

	Оған біреулер емеурін білдірген екен, ол емеурін жоғарғы партия саласы жағынан шыққан көрінеді, осыған байланысты оның қызыл газеттердің шабуылына тойтарыс беруіне тура келеді. Бірақ өзі бұған жан-жүрегімен қарсы. Егер мұның ішкі сырын түсіне бермейтін, бір күндік шындықты арқа тұтатын пейілі теріс адамдардың алдында құдай берген қабілетін жайып салатын болса, асыл сезімдері қорланған болар еді. Оскар мұндайда қайтпек керек деп Ильзадан ақыл сұрауға келіпті.

	- Меніңше, - деді ханым ойланып тұрып, - сіздің қызыл газеттердің шабуылынан қорғанғаныңыз дұрыс, мейлі тіпті бос байбалам болса да. Өйткені сіз қайдағы бір Мейер немесе Мюллер емессіз ғой, сіз - партияның пайғамбарысыз. Тіпті фюрердің өзі де сізден ақыл сұраған. Noblesse oblige, достым. Арына дақ түсірген пайғамбар кімге қажет?! Маған салса пайғамбардың киімі жаңа жуған шүберектей аппақ болуға керек, бір жеріне дақ түспеуі қажет.

	Ханым жымиып қойды. Жоқ, түкке түсінбеген адамның кейпіне кірмек болды деген дұрысырақ болар, мұнысы, әрине, Оскардың мысын құртты.

	- Мәселенің осындай таза сыртқы жағдайы сізден ішкі мәнін жасырып қалады деп ойлап едім, - деді Оскар ренжіген түрмен.

	Ханым бұған жауап ретінде тек иығын көтерген болды.

	- Сыртқы... Ішкі... - деді ол. - Мен сізге тек әйелдік қалпыма сәйкес кеңес бере аламын. Мен, әлгінде айтқанымдай, тазалық пен ақиқатқа жүгінемін. Сіз әуелі өзіңіздің алдыңызда борышты екеніңізді және оны орындау керектігін түсінуіңіз керек.

	Ханымның жүзінен жылылық тараған жоқ.

	- Демек, сіз менің сотқа жүгінгенімді қалайсыз ғой? - деп Оскар дөрекі сұрақ қойды. - Дарынымды саудаға салсын дейсіз ғой?

	- Мен ешнәрсені де қаламаймын, - деп жұмсақ жауап қайырды Ильза, шешімді түрде. - Егер менен біреу ақыл сұрай қалса, - ал ондай менің күйеуімде де болып тұрады, -мен ешкімнің ығына жығылмаймын, ойыма келген сөзімді айтамын.

	Оның қарсыласын мазақ қылудан ләззат алып тұрғаны анық байқалады. Иә, енді ол өзін өмірден өз қанағатын ала білетін, бірақ өз басына да бақылау қоя білетін әйелдердің қатарына жатқыза алады. Бұған енді "секемшіл сиыр" деп кім айта алар екен.

	Қалың ойға кеткен Оскар үндей алмады, ал ханым болса оған құстай сайраған нәп-нәзік үнімен:

	- Шынымды айтсам, оз басым алда болатын процеске қуанамын. Ойланып қараңызшы, бүкіл Германия сіздің алдарыңызда алып аудиторияға айналады. Өз дарыныңызды көрсетіп қалуға бұдан артық жерді ойлап таба алмайсыз.

	- Бұл айтып отырғаныңыз, әрине, ақыл сөз, - деді Оскар.

	Ол өз сөзіне кекесінді рең бергісі келген, бірақ ханым оның ойын біліп отырғандықтан, келте қайыра салды.

	Иә, Оскардың жүрегі өкінішке толы еді. Бірақ өкініші аяқ астынан басқа сезімге ауысты. Болса да Каноссаға келіп қалған екен, ендігі жерде одан құр қайтқаны болмас. Оның қаймықпайтын көкшіл көздері лайланып сала берді. Бойын билеген шексіз құмарлықтан қызуы көтеріліп кетті.

	- Солай деңіз, - деді ол, - ал енді сізге осынша ақыл бергеніңіз үшін рахмет айтуға рұқсат етіңіз. - Ол Ильзаға қайта келді де, өзінің аппақ әлеуетті қолдарымен шап беріп ұстай алды.

	Бірақ ол да әккі әйел екен, қолынан жып беріп шығып кетті.

	- Сізге не болған, жынданғанбысыз? - деп таңдана томсырайды ол, бұрын араларында ешнәрсе болмаған адамша.

	Бірақ ол ашуға мініп, алған бетінен қайтпады. Ындыны кепті, көзін тұман басты, қайта шап беріп ұстай алды, есірік билеген еркектің қолынан әрең дегенде сытылып шықты. Енді екеуі де өлердей ентігіп түр.

	- Сіз қатты қателестіңіз, қымбаттым, - деді ханым, демін әрең алып. - Мен сізді сынап көрмек болдым, сіз оған жарамадыңыз. Осымен ойын бітті.

	Ильзаның жүзі бал-бұл жанып, бұрынғыдан да сұлуланып кетті. Ол әрі көңілді, әрі қайсар еді. Оскар өзінің жеңілтектігінен қандай қуанышынан айырылғанын, телефон арқылы сөйлескен сол бір ақымақтығы үшін қандай қатерге бас тіккенін енді ғана түсінді.

	Әбден меселі қайтқан ол шегіншектеп қала берді.

	Мұның даңқы бір түкіруге де тұрмайды екен. Өлшемі өзімен кеткір әкесі де, ұстазы Ланцингер де, Гансйорг та дұрыс айтқан екен. "Обердің унтерге тізесі батады", ал бүл -унтер. Сондықтан, міне, тағы да ақымақ болып далада қалды.

	Ол өмірінде талай кемсітуді көрген. Ол лашықта жүріп сөз сөйлеген кезде де, мас жүмысшылар местей қылып сабаған кезде де, Тиршенройттың алдында да, Гравличектің алдында да айыпты шәкірттей кішірейген, Кетенің алдында да талай рет ұятқа батқан. Бірақ қол жеткізген жаңа жетістіктерінің арқасында ол жараларының аузы жазылып келе жатыр еді. Енді Ильзаның мазақтай қарағаны жараның аузын қайта ашты. Ол өзін таяқ жеген иттей сезінді. Осындайда Алоиздың айта беретін сөзі көкейіне еріксіз орала берді: "Төменгі ерініңнің салбырап кеткені сонша, байқамай басып кеткің келеді" - деуші еді ғой сұмырай.

	Бұл күні, 13 тамызда рейхспрезидент Гинденбург ұлттық - социалистік партияның фюрері Адольф Гитлерді күтіп отырған. Фельдмаршал бұл кездесуге қатты қуанды: одан көп нәрсе күткен болатын.

	Гинденбург Гитлер мырзамен талай рет кездескен-ді және одан ешқашан жақсы әсер алған емес; бұл субъект сыйды білмейтін қызба екен. Шал өзінің Гитлермен болған "келіссөздерін" жиіркенішпен еске алады. Ол жалғыз өзі бір сағат сандалды, жиналыста сөйлеп тұрғандай екіленіп, еліріп кетті. Ал бүл, қарт фельдмаршал айналасындағылар әскерилерше қысқа да нұсқа сөйлегенге дағдыланған. Гитлердің екілене сөйлегені, сөзінің тыйымсыз ағыны президентті қатты шошытты, оған қоса богемдік - баварлық диалектіні әлгі сабаз қарша боратқан кезде, көп сөздеріне түсіне алмай қалды. Бірақ ол осы алғашқы кездесуден алған жағымсыз әсерден айығайын деді және содан бері Гитлерді "богемдік ефрейтор" деп атайтын болды. Бірақ, өкінішке орай, бұл субъекті туралы әңгіме көп айтылатын еді, сондықтан президенттің онымен қайта кездесуіне тура келді; бірде оған Гитлерге кабинеттен бір орын берген жөн болар ма еді деген емеурін де айтылды. Бірақ ол, фельдмаршал: "Мен бұл мырзаны поштаға да министр етіп тағайындамас едім" деп бұрқылдады.

	Енді бұған тағы да Гитлер мырзаны қабылдау керектігін, тіпті оған канцлер орнын ұсынып, үкіметті жасақтауға тапсырма берілуін - мұны, өкінішке орай, рейхстагтағы бес жүз сексен орынның екі жүз отызына ұлттық - социалистер партиясы ие болып отырғандықтан, парламенттік дәстүр талап ететіндігін ескертіп отыр. Шал осының бәріне селт етпей, тымырая отырып тыңдаған; соның артынша қабылдауды кейінге шегеруге болады екен деген хабар жеткенде ол өте риза болған және Гитлермен арадағы рейхспрезидент атынан жүргізілген келіссөз асқынып кеткендігін, ол мырза барлық билікті қолға алғысы келетінін, ал оған барлық билікті бере салуға болмайтындықтан, Гитлер мырзаға екінші орынды ұсыну жеткілікті екенін жеткізгенде одан да қатты қуанған-ды; ол, алайда бұған ешқашан бармайды.Жағдай осындай болатын, және де қарттық кек алу сезіміне жол берген рейхспрезидент, осы бір Гитлердей сабазды үйретіп алу үшін, алдағы кездесуді пайдаланып қалуға бекінді. Гинденбург алдыңғы кездесулерден тәжірибе алған болатын, ол богемдік ефрейтордың шешендік жаттығуларын тағы да тыңдап отырмақ емес, сондықтан бірден шабуылға шығудың дәлме-дәл жоспарын жасап қойды. Бүл қартыңның асып бара жатқан дарыны да, білімі де жоқ, ол тіпті мектептен бергі уақытта бірде-бір кітап оқымағандығын мақтан етеді. Бірақ әскери саладағы ұзақ уақыттық қызмет оны екі нәрсеге үйретті: оның стратегия жағынан аздаған хабары бар және ұзақ уақыт түрегеп тұра алады. Қазір Гитлерді қабылдауға дайындала отырып президент осы машығын қолдануға берік бекінді.

	Енді, міне, өте бойшаң, өте қартайған фельдмаршал сорайған қалпында түр және қауқары қайтқан миында екі - ақ нәрсе бар: біріншіден, Гитлер мырзаның отыруына мүмкіндік бермеу, екіншіден, Гитлер мырзаның сөйлеуіне мұрша бермеу. Ол богемдік ефрейторға айтатын сөздері ірі әріптермен жазылған қағазды қолына ұстаған күйі, ең жақын қызметкерлерінің ортасында келетін қонағын қасқая күтіп түр және өзінше ішінен: "Біріншіден, ол шіркіннің отыруына мүмкіндік бермеу, екіншіден оның сөйлеуіне мұрша бермеу" деп күбірлеп қояды.

	Ал әлгі субъект, Гитлер мырза, богемдік ефрейтор, фюрер, бүл кезде бірнеше нөкерін ертіп, өзінің ақшыл сүр машинасымен рейхспрезиденттің сарайына келе жатқан-ды. Фюрер мынадай мәртебелі кездесуге арнап өзіне әрі ұзын, әрі қара жаңа сюртук тіктіруге тапсырыс берген болатын. Тігінші Вайц оған ескі үлгідегі киімнен бас тартуға кеңес берген болатын, бірақ, оған, фюрерге, бастан-аяқ түймеленетін - офицер мундирі мен пастордың қара шапанының арасындағы сыптай қып тігілген сюртук қана ұнады. Екі ұлы саясаткердің кеңесіне осындай киім лайық болмақ деп ойлаған сыңайлы.

	Шіркін, осындайда өзінің ескі пиджагын киер ме еді. Бірақ өзін алда не күтіп тұрғанын, олардың қалай қарсы аларын білмейді. Бұған барлық жағынан қолдау көрсеткен әрі өздерінің бағасын бұлдаған әскерилер, ауыр өнеркәсіп алпауыттары, ірі жер иелері, қысқасы, сайлау кезінде нацистердің қарқынынан қорқып қалғандардың бәрі мұны кейінге сырғытуға тырысып бақты. Гитлердің қамқоршылары мен жағымпаздары, нацистік ортада "ақсүйектер" деп аталатын дәулеттілер әскери диктатураға ұқсайтын Гинденбургтың беделіне арқа сүйей тұруды дұрыс деп есептеген болатын; олар нацистердің осы бір жалдамалы баскесерлердің үлкен күшке айналуын қаламады, өйткені баскесерлердің өздерінен де асып түсіп, күндердің күнінде барлық билікті тартып алуынан қорықты. Сондықтан олар Гитлерді тұрғызып қоюға бекінді және бүл міндетті президент қартың қуана-қуана мойнына алды. Өздері де алдауға түскен, партияның сенім көрсеткен адамдары Гитлерге басқаша баяндаған, Гинденбургтың алдағы келіссөз туралы тиянақты пікірі жоқ және мәселенің ақырғы шешімі Гитлердің онымен көзбе -көз кездесуіне байланысты деп теріс ақпарат берген. Гитлердің ендігі жерде биліктен оған не бұйыратыны өзінің қызыл сөзді судай сапыратын шешендігіне ғана байланысты деп ойлауына толық негіз бар еді. Ендігі жерде билікті толық қолға aлy өз қолында, ал жел сөзден алдына жан салмайтыны тағы белгілі деп ойлаған-ды.

	Міне, енді өзіне деген қуанышты сеніммен, қара сюртугы мен цилиндрін киіп алып қолғабын тізесінің үстіне қойып, көкірегін қайқайтып ерекше салтанатпен президенттің қабылдауына келе жатыр: бармақтай мұртының үстіндегі қолақпандай мұрны сорая түскендей.

	Ол сарайға кірді, залға аяқ басты, шұлғып қалып сәлемдесті. Бірақ осы арада тізгінді қолға айлалы қарттың өзі алды. "Отыруына мүмкіндік бермеу, сөйлеуіне мұрша бермеу керек" -дейді ол іштей алғашқы минуттан бастап - ақ өзі құрған жоспардан айнымастан, қарсыласын ыңғайсыз жағдайға көнуге мәжбүрлеп. Қонағына орын ұсынбайды, өзі де отыра қоймайды.

	Ал Гитлер фельдмаршал секілді түрегеп тұруға үйренбеген еді. Мұндай қарсы алуды күтпеген ол өзін тым қолайсыз сезіне бастайды. Ауыр киімі еңсесін басып, қара терге түсіп, шашы маңдайына жабысып, екі аяғына кезек-кезек салмақ салады. Ал таяғына сүйенген кәрі шал оның алдында карт емендей қасқайып түр. Гитлер сөйлейтін мүмкіндікті күтуде. Сонда басымдыққа ие болар еді. Алдында бағанадай болып қақайып тұрған мына шалдан үстемдігін көрсетер еді. Бірақ оның сөйлеуіне фельдмаршал мұрша берер емес. Былайғы сөзді Гитлер емес, кәрі фельдмаршалдың өзі алады.

	Рейхспрезидентке бір бет қағаз әкеп береді, енді ол сол қағаз бойынша сөйлей бастайды. Ұлттық үкімет құруды қалай түсінетіндігін ежіктеп түсіндіреді. Және ол Гитлер күткендей кабинет емес, жеңімпаз фюрерге екінші қатарлы орын ұсынылады, онда ол кісі күлерлік екінші скрипканы ойнауға тиіс екен.

	Алданған екен. Гитлер алданыпты. Ол қара терге түсіп түрегеп түр. Дәстүр, ғұрып, салтанатты қарсы алу дегеннің бәрі сылтау болып шықты. Оны мұнда қарттың шапалағын жегізу үшін алдап әкелген екен.

	Сорайған алып фельдмаршал бұған өзі тұрған биіктен гүрілдеген дауыспен сұрақ қояды:

	- Қалай, Гитлер мырза, осындай ұлттық үкіметке қатысуға ниеттісіз бе?

	Қауқарсыз, алданып қалған Гитлер кекештеніп, айтар ойы бытырап, жауапкершілікті өз қолына алатын үкімет құрамына ғана кіруге ниетті екенін айтады. Мұны ол президенттің өкілдеріне түсіндірген болатын.

	- Мен басшы қызметте болуға тиіспін! - деді ол

	- Басқаша айтқанда, бүкіл билікті өз қолыңызға алмақсыз ғой, Гитлер мырза? - деп гүрілдеген дауыспен қорқыта сұрақ қояды фельдмаршал

	Гитлер түсіндіруге тырысады. Мүмкін әлі де болса сөйлеудің, шалдың көзін жеткізудің, билікке ие болудың реті келер деп үміттенеді.

	- Революциялық қайта құрудан бас тарту, - дейді ол үміттене сөйлеп, - сіздің өкілдеріңіз менен нақ осыны талап етіп отыр, - сатқындық болар еді. Жауапкершіліктің ауыр жүгі жетелеген мен, сайлауда жеңіске жеткен ұлт көсемі ретінде одан гөрі үлкенірек қызметке келісер едім. Және де менің берген уәдем - уәде. Екінші жағынан, мен, мемлекеттегі ең күшті партияның жетекшісімін, сондықтан кейінге қарай ығыстыруға көне алмаймын, бұл нағыз неміс саясаткерінің талаптарына сай келмейді. Мұндай жағдайда мен... - Оның намыс сезімі оянып, өз сөздерінен өзі рухтана бастады.

	Бірақ шал өзіне-өзі: "Отыруына мүмкіндік берме, сөйлеуіне мұрша берме" деп бұйыруда.

	- Бәрі түсінікті, Гитлер мырза, - деп ол қонақтың сөзін бөледі. - Сіз бар билікті маған бер дегелі тұрсыз ғой. - Еңгезердей әрі қатал қарт қағазына қарайды. - Шындығын айтсам мен мұндай жауапкершілікті оз мойныма ала алмаймын, өйткені сіз қолыңызға тиген билікті біржақты пайдаланбақсыз.

	Фюрер қарсы дау айтпақ болады. Бірақ шал оған мүмкіндік бермейді. Аузын ашсақ болды, Гинденбург сөзін бөліп жібереді.

	- Мен сізге, Гитлер мырза, күресті тым болмаса нағыз еркектерше жүргізуді ұсынар едім, - деп ескертеді ол. - Сосын қағазына қарап ең соңғы қаруын жұмсайды. - Әйтсе де, Гитлер мырза, - деді ол, - сайлау алдында өзіңіз маған уәде бергеніңіздей, ұлттық кабинеттегі менің сенімімді қолдаудан бас тартқаныңызға өкінбеске амалым жоқ.

	Шындықтың шынар ағашындай болып шаншылған шал тас мүсіндей болып таяғына сүйеніп түр.

	Ал осынша жекіруді тыңдауға амалсыз мәжбүр болған Гитлердің көз алдына салық инспекторы болып істеген өлшемі өзімен кеткір әкесінің бейнесі келе қалады. Бүл оның өміріндегі аса ауыр минуттардың бірі еді.

	Ол үнсіз басын иеді. Актер Бишоф үйреткендей шұлғып қалуды да ұмытқан жоқ, бірақ есікке еңсесі түсіп әрең жетеді.

	Осыдан дәл тоғыз минут бұрын ол есіктен герман рейхінің канцлерлігінен дәметіп аттаған еді. Енді масқара күйде, құр қол шығып бара жатыр. Ол қауқарсыз ызадан атша тулаған жүрегі жарылып кетердей халде еді.

	"Ақыры жетер жеріңе жеткіздім бе, бәлем, - деп қуанды Пауль, қолына Оскар Лаутензактың арызын алған кезде. - Ақыры жауап беруіңе тура келді". Ол бұл іске жауапкершілікпен кірісуге бекінді. "Алаңға енді біздің жауынгерлер шығады, ал қорғанып көр мықты болсаң" деп масайрайды ішкі әлемі. Бірақ өзінің көңіл күйін сабасына түсіре алмайды. Қанаттанып кеткендей. Қиықша келген сұрғылт көздері ұшқын шашып, ашаң жүзіне қуаныш ұялаған.

	Оның Лаутензакпен арадағы егесі - жемісті егес. Оны Кетенің көзін ашу үшін Пауль бастағанымен, бұл егес жеке адамдар арасындағы қақтығыстан гөрі әріге кетеді - о л ғылым мен адам ақыл-ойының наным-сеніммен күресіне алып барады.

	Бұл күндері Пауль Крамердің жүзіне күлкі үйірілді де жүрді, бірде қулана жымиса, бірде қуана жымияды. Ол кезегі келсе де, келмесе де мысқылдай сөйлейтін болды. Кетеден қол үзгелі бері ашынасы Марианнамен сирек кездесетін болған, тіпті бейшара қыз біржола көріспеуге бел байлап жүрген болатын. Енді ол қыз алдында сүйкімді де рақымшыл жігіт болып шыға келді, сондықтан Мариана іштей күле де, күрсіне де отырып оның барлық кемшіліктерін кешті. Тіпті, оған келіп-кетіп жүретін аула сыпырушыға дейін доктор мырзаның кейінгі кезде кенет өзгеріп, әңгімешіл болып кеткенін айтып жүрді.

	Пауль өзіне кезінде Кете армандай беретін костюм тіктіруге тапсырыс берді. Ол процеске тозығы жеткен қоңыр костюммен қалай бармақ - шыттай киінетін Оскар Лаутензактың қасында тым қораш көрінер еді ғой. Сонымен ол тігінші Вайцке барсын. Ол оған құдайдың қай-қайдағы жоғын айтып әзілдесе жүріп, әр түрлі материалдарды көрсетті. Олардың арасында қолда бар материалдардың ішіндегі ең қымбаты деуге келетін жүннен тоқылған қара сұры да бар еді.

	- Бұл костюмді кигенде, - деп сендірді тігінші Вайц, - доктор мырза жұрт көзіне нағыз парасатты азамат болып көрінеді. Ал мұндай материалды бір жыл емес, екі жыл емес, егде тартқанша киюге болады. Қысқасы, тігінші Вайцты еске ала жүріп, ұзақ киіп тоздырасыз.

	Алдағы процесті ойлай отырып, - о л туралы ойламауға бола ма, - Пауль Крамер ойша көз алдына дүмше (шарлатан) Оскар Лаутензакты ғана емес, осы адамның алдына түскен, енді соның сойылын соғуға әзір тұрған қара нөпір халықты көрді. Енді мұның, Паульдің осындай қара күшпен жалғыз алысуына тура келетіні оның күш-жігерін тасытып, жүрегіне нұр шуағын құйды.

	Осы күндерде Пауль Крамер әдебиетші ретіндегі Гитлер туралы мақаласын жазды. Онда Гитлер кейінгі толқын алдында бар сұрқиялығымен шынайы бейнеленеді. Барлық жағдайда адам болмысы оның іс-әрекетінен көрінетіндігіне құдайдай нанатын Пауль Крамер Гитлердің бұлдыр жаны оның бұлдыр сөздерінен-ақ көрініс беретіндігін тап басып айтады. Өзінің толымсыздығына шамданып, ашуын бүкіл әлемнен алуға ұмтылып жүрген шала Наполеон, шала Ницше, шала Вагнердің жынды сүрей бейнесін бейнелі штрихтармен суреттеп береді.

	Мақаланы жирен сақал Томас Гравличек те жымия отырып оқып шықты. "Сауап болған екен!" - деп ойлады ол өзінің ана тілінде. Мақаланы Манфред Проэль де оқып шықты. Ол мұртынан күле отырып: "Мұндай нәрселерді біздің бауырларымыздың түсінбейтіні жақсы" - деп ойлады. Мақаланы оқып шыққан ақылды адамдар аз болған жоқ. Олар да: "Тамаша талдау, енді бүл дүмшенің шаруасы бітті" - деп қуанды. Мақаланы Гансйорг те оқыды. Ол сәл ойланды да: "Асықпасаң, осы интеллигентсымақтардың бәрі ауыздарын біржолата жабады" - деп бір-ақ кесті.

	Мақаланы Оскар Лаутензак та оқыды. Ол толысып болған өзінің бет-бейнесі туралы ойлады да, ашу мен реніштен қалтырап кетті.

	Мақаланы қатыгез әрі сом бейнелі жас жігіт граф Цинздорф та оқыды. Ол оны зейін қоя отырып оқыды, миығынан күлді. Сосын сырғыта салып, көп қағазының арасынан әлдеқандай бір тізімді тауып алды. Оған Пауль Крамерді кіргізіп, астын сызып қойды.

	Мақаланы фюрерге көрсетпеді. Кейде мұндай нәрселерді оқығаннан кейін оның "жыны" ұстап қалатын талмасы бар.

	Долылықтың арты құтырған бурадай есалаңдыққа ауысуы кәдік, шайнап тастауы мүмкін. Сондықтан оны мұндай елеусіз нәрсемен алаңдатпаған жөн десті.

	Мақала жазылғанша Пауль Крамердің қуанышы қойнына сыймай жүрді. Бірақ жазып біте сала сол қуанышы су сепкендей басылды: ол өзін аса шаршаулы, далада қалғандай сезінді.

	Міне, ол тәп-тәуір мақаланы жазып тастады, оны бірнеше мың адам оқиды, жүздеген адамның айызы қанады, іштей мақұлдап бас изеседі. Ал сонан соң ше? Сонан соң түк те болмайды. Көк тиындық пайдасы жоқ. Гитлердің және оның Лаутензагының эмоциясын ақылмен емес, тағы да сол эмоциямен жеңе аласың. Бүл адамдардың ақымақтық қулықтарына сондай қулықпен жауап бере білу қажет, яғни оз қаруларын өздеріне қарсы қолдану керек. Біз оны істей алмаймыз. Соңымыздан көпшілікті ерте алмайтындығымыз да сондықтан. Гитлер мен Лаутензакқа шамамыз жетпейтіндігі де сондықтан. Олар тоқтамайды және түбінде түбімізге жетеді.

	"Енді өтірік айтатын да болыпсың", - деген еді оған Кете. Ол қыздың келбетті келген әдемі жүзін көз алдына елестетті, сөйтті де баяғы әніне тағы да басты: тағы да ашу, тағы да қоса күйзелу, тағы да өзінің ақтығын дәлелдеу. Дегенмен Кетенікі дұрыс, бұл тек өзін-өзі алдаумен жүр. Мұның ойлайтыны принцип қана емес, Кетенің қамы.

	Кейде ол "Эдем" қонақ үйіндегі сол бір кездесуді еске алады. Және не істеп, не қойғанын өзі де білмегендіктен жиі еске алады. Ол неге жынданды? Лаутензакқа деген жек көру неден пайда болды - өзі де білмейді.

	Дегенмен бұл жақсылыққа бастайтын игілікті күрес. Оскар және сол сияқты сілімтіктер елді былғап болды. Олар өтіріктің ұрығын себеді, елді батпаққа батырады. Олар жұтқан ауаны жұтуға болмайды. "Бұл тек сандырақ емес, бұл факт", - дейді мұндайда Марианна.

	Бұл факт және Кетенікі дұрыс емес. Кенет аяқ астынан пайда болган ынтызарлыққа ерік берген ол отыра қалып Кетеге хат жазады.

	"Мен өзіме костюмге тапсырыс бердім, - деп жазды ол - Вайцтың қолындағы қара сүр материал. Сол классиктің айтуынша, "өле - өлгенше киеді" екенмін. - Одан әрі Кетемен сөйлесіп отырғандай күнделікті өмірді сөз қылады; кенет әңгіме Лаутензакқа жетеді, ой-толғамға беріледі, Гетеден дәйексөз келтіреді: "Әсіресе кейбір адамдарды демондық сезімнің дендеп алғанын көрген қиын. Ондай адамдар басқалардан ойы жағынан да, дарыны жағынан да биік тұра алмайды. Бірақ олардан ғаламат күш тарайды, олар тірі жанның бәрін аяусыз билеп-төстейді. Одан гөрі нұрлы ақыл - ой олардың алданған немесе алдаушы адамдар екендігін дәлелдеуге тырысады - мұндай адамдар көпшілікті өздеріне тартқыш келеді". Мен сенің барлық қуанышыңа өзіңмен бірге қуанамын, Кете, - деп сендіреді ол, - бірақ әлгі түксиген сайқымазақ сені қуанышқа бөлей қояды дегенге сенбеймін. Басыңды айналдыруға ырық берме. Қайта орал, Кете, бәрін де ұмытайық".

	Ол осы арадан іркілді. Өйткені эмоцияға қарсы ақылдың айнасымен күресуге болмайтындығын қазір ғана түсінді. Ол Оскардың металдан құйылған, тас мүсіндей, романтикалық ерліктің бейнесіндей келбетін көз алдына келтіреді. Осындай адамға ол Гетеден алған дәйексөздермен ғана қарсы шықпақ па? Иә, тәрізі, бұның өзінің де есі ауысқан шығар.

	Ол хатты ұп - ұсақ қып жыртып тастады. Бірнеше жыртындысы еденге түсті. Пауль оларды ерінбей жинап алып, себетке тастады.

	Пауль процеске қызу дайындала бастады. Мюнхенге барды. Профессор Гравличекпен кездесті. Оны сараптамашы ретінде сотқа шақыруға болатын - болмайтындығын сұрады.

	Мұндай ұсынысқа ергежейлі онша қуана қойған жоқ. "Алаяқты әшкерелеу - ғылымның емес, полицияның ісі", - деді ол богемдік диалектімен шіңкілдей сөйлеп. Бәлкім бұл, адамгершілікке жатпас, бірақ медиумдардың адамдық жақтары оны қызықтырмайды. Ол Пауль Крамерге өзінің тышқан көздерімен барлай ұзақ қарады. Жас жігіт оған ұнап қалды және Паульдің ашаң жүзінде реніштің табы білінгенін көріп, Гравличек өзінің ойын әрмен қарай дамыта түсті.

	- Адамдардың көпшілігіне, - деп мәлімдеді ол, кішкентай саусақтарымен жирен сақалын тарақтай отырып, - өкінішке орай, табиғаттың өзі надандықтың қараңғы қапасында өмір кешуді жазған. Қазіргі Германияда, осы кезде айтуға болмайтын себептер бойынша, таным мүмкіндігі өте-мөте шектелген, сондықтан әр түрлі ем - домшылар мен көріпкелдердің санасына эсер етулері оп-оңай: Егер біз екеуміз Лаутензактың сеанстарда арсыздық тәсілдерді қолданатынын дәлелдегенімізден жағдай бір мысқал да болса өзгереді деп шынымен-ақ ойлайсыз ба, жігітім? Онда сіз адам жанын түсінбейді екенсіз... -ол қонақтың визиттік карточкасына қарап алды, - Крамер мырза.

	Ергежейлінің адамды шағып алатын ашық әңгімесі Паульге ұнап қалды.

	- Лаутензак пен менің арамдағы тартысқа сіздің бүйрегіңіздің бүлк етпейтінін түсінемін, - деп жауап берді ол. - Бірақ осы мәселеге байланысты өршіген дау-дамайдың кесірінен көпшілік бүл процесті ғылым мен наным-сенім арасындағы шешуші айқас ретінде қабылдағалы отыр. Менің сізбен жолығуымның себебі де сондықтан.

	Томас Гравличек іштей жақын тартқан раймен ақырын ғана мырс етті. Тәрізі, мына жас жігіт өзі айтып отырған әңгіменің маңызды себептеріне сенетін сияқты, бірақ шынын айтқанда, қарапайым сезімнің жетегінде жүр. Және профессор Гравличек осы бір Лаутензакты жақсылап тұрып үйретіп алуға өзінің де делебесі қозып тұрғанын іштей мойындады.

	- Былай ғой; жарқыным, - деді ол, - оның қызғылт жүзіндегі күлкінің ізі бұрынғыдан бетер біліне бастады. - Мен біржолата бас тартып отырған жоқпын. Ойлануыма уақыт беріңіз. Жақын күндерде жауабын алатын боласыз.

	Пауль Гравличекке алғысын жаудырды. Қартая бастаған профессор мен жас журналист осылайша, бір-бірімен түсініскен жағдайда қош айтысты, оларды біріктірген қарсы жақтың үнсіз бұғып жатқан қулығы еді.

	Гравличекпен болған әңгіме Паульге оңай соққан жоқ, бірақ Анна Тиршенройттың табалдырығының қасында басына келген ой одан да ауыр сезімге орады. Ол бүл әйелдің махаббат пен зұлымдық арасында аласұрып жүргенін жақсы білетін. Ол Лаутензакқа жан-тәнімен берілді, басқалар секілді өзі де оның торына түсті, бірақ содан кейін оңбай таяқ жеді. Шешесіндей адамның күйзелісін пайдалануға тырысу оның тарапынан жасалған көргенсіздік емес пе?

	Кейінше ол бетін әжім торлаған мұңды жүзіне қараған кезде, ерлік пен өжеттігінің ізі де қалған жоқ. Ол айтатын сөздерін күні бұрын ойланып алған болатын, бірақ осы әйелдің ойлы да шаршаңқы ақылға толы сұрғылт көздерін көргенде, өзінің жадағай себептерін айтып жақындаудың өзінен сескеніп қалды. Ол тұтыға, күрмеле тұрып әрең сөйледі.

	Оскар Лаутензак қоғам үшін тым қауіпті болып барады деп түсіндірді ол. Ол адамның жұртты қалай азғыратындығын оның "Маскасын" жасаған суретшіден артық ешкім білмейді. Бірақ содан бері суретші оның басқа да зиянды, зұлымдық істерін көрген болуы мүмкін. Әйтпесе ол өзінің көрмесінен "Маска" тәрізді құнды шығармасын алғызып тастамас еді. Сондықтан Пауль бұл кісінің оған қарсы куә ретінде сөйлеуін сұрайды.

	Анна Тиршенройт тыңдап отыр. Ол Паульға өзінің мүсіншілік ойлы көздерімен қарайтын сияқты. Оның үлкен шындығын да, шамалы өтірігін де, терең жиренішін де түсінді. Бүл жігіттің келіп тұрғанын хабарлаған кезде, бүл әйел, әрине, оның неге келгенін бірден түсінген болатын. Ол тек бұл жігіттің, Оскардың жауының, қандай адам екенін көргісі келген.

	Оскардың барған сайын төмендеп, арсыз көз бояушыға айналып бара жатқанын ол қынжыла да қайғыра байқап жүрген болатын. Оны алаяқ деп айыптап, - ал алаяқтығында сөз жоқ, - үстінен шағым айтқандарға қарсы іс қозғауды талап еткенін көргенде, оның әдепсіздігіне әбден көзі жеткен еді және өзіне-өзі ор қазып отырғанын ойлап қайғырғаны қайғырған. Сонымен қатар, бәлкім, осы жеңіліс Оскарды қайтадан сабасына түсірер, қатарға қосар, ақиқат жолына қайта түсірер деген үміті де болған.

	Осының бәрін ол Паульдің әңгімесін тыңдай отырып қайта басынан кешірді, қайта сезінді. Суретші Паульдің сөздерін салғырт тыңдайтын тәрізді. Ау, жарқыным, сенің дәлелдемек болып отырған нәрсеңнің бәрін бұл әйел баяғыда-ақ түсініп, зерттеп қойған.

	Сонда бүл жігітке не керек, тегі? Иә, жұрт алдында Оскарға қарсы сөйлесін дейді. Пауль Крамерді қабылдамауы керек еді. Ашу мен ызадан жарылуға сол қалған мүсінші көпшілік алдында Оскарға қарсы сөйлегісі келген күннің өзінде де, түбінде мұндай қадамға бара алмайтынын баяғыдан - ақ білген.

	Паульді тыңдай отырып Анна таяғымен еденді тықылдатумен болды. Мына жігіттің қызынуын қарашы! Мұның онда қандай шаруасы бар екен? Бұған не себеп болды? Оскар өзіне көмектескен адамдардың бәрін қара жерге отырғызып кеткенін бүл жігіт біле ме екен? Пауль Оскарды көпшілік алдында айыптауды талап етеді. Бірақ одан

	Оскар үшін де, басқалар үшін де, өзі үшін де келер пайда жоқ қой.

	Пауль сөйлеп болды. Ол жауап беруге мүсіншіні асықтырмады, жүзіне қарап еді, әбден қажыған, қиналған адамның кейпін көрді. Ақыры әйел селт етіп оянғандай болды -үнсіздік тым ұзаққа созылған екен. Қырылдап ақырын сөйлейтін қалпымен, демікпесімен арпалыса отырып мүсінші былай деді:

	- Ашық айтқан әңгімеңіз үшін сізге мың да бір рахмет. Бәлкім сіздікі дұрыс шығар, оның қандай ит адам екенін жұрт алдында айғақтау керек те шығар. Бірақ сол үшін нақ мен керекпін бе? Оскар Лаутензак туралы не айту керектігін өзіңіз де білесіз. Ал айтатын сөз көп. Оған қарсы дәлел де жеткілікті. Мен - қажыған, қартайған адаммын. Жоқ, менсіз кіріскендеріңіз жөн болар.

	Оскар өзінің көріпкелдігіне күмән келтірген адамдарды сотқа шақырып жатыр деген хабар жұртқа төбеден түскендей эсер етті. Партия тұтастай соның жағына шықты. Ол қашан және қай жерде сөйлемесін, жамырай қолдаумен, қиқулап қошаметтеумен аяқталып отырды. Қол шапалақтауға келгенде, алақаннан алақан қалмады. Ол осының бәрін кекірейген кейіппен қабылдады. Енді, сот алдында қарсыласымен күш сынасар шақ жақындағанда, ол жеңіске жететіндігіне нысапсыздықпен шәк келтірмеді, имену дегенді білмеді.

	Сот болар алдындағы 1932 жылдың жазы мен күзінде ол туралы айтылмаған сөз қалмады. Оның "Шағала" деп аталатын яхтасында өткізген дүрмектері туралы алып қашты дақпырт елден елге тарап жатты. Ол енді граф Цинздорф болған жердің тұрақты қонағына айналды; Гансйоргқа қасақана көрсету үшін, графпен достығын қайта-қайта паш етумен болды. Рас, Ульрих Цинздорфпен достығы арзанға түскен жоқ еді.

	"Варьетенің" актрисасы, атақты сұлу туралы да алып қашты әңгіме аз болмады. Ұзынқұлақ сыпсың сөздерге қарағанда оның ләззатын Оскар мен Цинздорф қатар көреді -мыс. Ол сұлусыз яхтада бірде-бір той өтпейді-міс. Бірде Оскар ол сұлуға, қонақтардың алдында, "сен еркектің құшағындасың" дегенді иландырыпты; ар жағы әлемтапырық -әйелдің не істеп, не қойғанын көрген адамдар басқаларға сыбырлап қана айтады екен.

	Бірақ бәрінен көп өрбіген әңгіме Зофиенбург замогын қайта салу турасында болатын. Сәулетші Зандерс сілесі қатқан күлкісін әрең тыя отырып, тапсырыс берушінің хикметтерін достарына сыр қылып айтады екен. Әдетте, мұндай әңгімелердің аяғы "есі дұрыс емес", "нағыз пері соққан қысталақтың өзі" деген секілді теңеулермен тамамдалып отырады. Зандерс болса қожайынның тісіңнен шығарушы болма деген ескертуі бойынша, бүге-шігесін баяндай алмағандықтан, Зофиенбург туралы әңгіме мүлдем өршіп кетті. Оскардың өзі құрылысқа бөгде адамды кіргізбейді екен; жаңа тұрағы туралы сұрақ бергендерге ол құпия жымиыспен кекірейе жауап беретін болыпты. Ол Зофиенбургке жиі-жиі ат басын тіреп, алдағы процесске қамданудан гөрі, құрылыспен көбірек айналысатын болып алыпты.

	Процеспен айналысу мәселесін ол Гансйоргқа тапсырған сыңайлы. Бүл тартысқа толы, ауыр іс болатын. Тартыстың нәтижесі, сөз жоқ, нацистік партияның одан әргі табыстарына тікелей байланысты еді. Нацистердің билік басына келуін күтуге тура келді.

	Бірақ, қас қылғандай, 1932 жылдың екінші жартысында олардың ықпалы құлдыраумен болды. Бұл партияның шілдеде сайлаудағы жеңісінен шошып қалған "ақсүйектер" өз бағдарламаларын қасарыса жүргізумен болды. Олар Гинденбургтің беделі мен рейхсверге арқа сүйей отырып бүкіл елді басқарды, ал жеңген партияны шеттетіп тастады. Нацистерге келгенде қаржыгерлердің пейілі тарылып, сайлаушылар суынып қалды. Партия ішінде ыдырау басталды, көптеген адамдар мен топтар олардан сырт айналды. Үлкен жеңістен кейін өткізілген жаңа сайлауда нацистер өз мандаттарының алтыдан бір бөлігінен айырылды.

	Жоқ, процестің тап осындай кезде өткізілуіне жол беруге болмайды. Гансйорг пен оның жолдаған адвокаттары сотты осымен үш рет кейінге қалдырды. Төртінші рет кейінге қалдыруға сот ырық берген жоқ.

	Гансйорг Проэльге қамшыны басатын жерге енді келдік дегенді емеурінмен білдірген кезде, анау оған сараңдау ғана жауап берген-ді. Өмірді ойыншыққа айналдырып алған адамша, соңғы кезде ноқта, жүген дегенді білмейтін, адамдықтан ада әрі арсыз Цинздоровқа бауыр басып алыпты. "Қазіргі кезде мен ондай қосалқы жұмыстармен айналыса алмаймын, - деп Проэль Гансйоргқа ашығып айтты. - Жағдай тым күрделі, мен ұсақтана бергім келмейді. Осы жолы тұйықтан өздеріңнің шығуларыңа тура келеді ".

	Мынадай қиындыққа тап болған Гансйорг енді Хильдегард фон Третновтан көмек сұрамақ болды. Ол бұл қадамнан үлкен үміт күткен жоқ. Ұяттан безген Оскар, оның, Гансйоргтың, ескерткеніне қарамай, кейінгі кезде Хильдегардты көзге ілмейтін болган. "Екінші жағынан, - деп ойлады Гансйорг, - Хильдегард сияқты текті әйел өз бағасын түсірмеу үшін, бір кезде өзі көмектескен адамның рухани құлдырауына жол бермеуі мүмкін".

	Гансйорг Оскар туралы сөз қозғай бастаған кезде бітімі дұрыс әйелдің жүзінен таңқалғандық пен реніш белгісі қатар байқалды. Бірақ Гансйорг та қарап қалған жоқ, неше түрлі бұлтаққа салып, сезімге тиер перделерін доп басып, ар - намысын оята отырып, сайтандай айналдырды. Оскардың оянуы үшін қу жанын шүберекке түйген Хильдегард фон Третнов емес пе? Оның Берлинге қоныс аударуына түрткі болган да өзі емес пе еді? Егер Оскар өзіне жат сыртқы күштердің тегеурініне төтеп бере алмай, кейде осының бәрін ұмытқан күннің өзінде де, ол Хильдегард фон Третновтың туындысы емес пе?

	Гансйорг келбеті келіскен, тұла бойы тіп-тік, бойшаң келіншектің жүзіне қаймықпай қарады. Ол оның сарғыш жирен шашын да, сол дөңестеу келген сүйрік мұрнын да, жалт-жұлт еткен ерке көзін де жақыннан көріп түр. Осындай келіншекке қарамай жүрген Оскарда иман жоқ. Ашына керек болса алдыңда түр, әттең, осыны түсінбейтін әйелдер -ай!

	Хильдегардтың өзіне ұнап қалғанын Гансйорг төбесі көкке жеткендей болып, тебірене айтқан еді. Оскар бетімен кеткен, бұзылған адам, әйтпесе осындай әйелден теріс айналар ма еді? Мұндай айналып кетейіннен жерігенше желкесі неге үзілмейді екен? Осындай бесікке тербетіп, баланы тыншытқандай арбаулардан кейін, көкірегін кернеген кегін әйел де біртіндеп ұмытайын деді. Гансйоргтың жылан арбағандай қылып, "біздің Оскар" "ол сұмырай", "құдайдың атып кеткен есерсоқ баласы" деген секілді сөздерді араластыра сөйлегені әйелдің кешірімді жүрегін сәл де болса жібітейін деді және әңгіменің одан ары өрбуін жеңілдетті.

	- Біздің Оскар осының бәрін кеш түсініп жүр, - деді ол сұхбаттасына. - Нацистердің жауыздық пиғылдары бір басына үйірілген соң, достың кім, дұшпанның кім екенін енді ажырата бастады. Процесс басталған кезде, судьялардың шоқпары ең алдымен оз басына тиетінін түсінді.

	Хильдегард мынадай буынға жұлын құрт боп түскен әңгімені тебірене тыңдады. Бәрі де рас. Оскар Лаутензак үшін шашылған ақшада қисап жоқ. Сол үшін қанша уақыт, қаншама күш-жігері сарп болды. Енді оның бәрін қайтаруға еш қайла жоқ. Бірақ соның бәрі желге ұшып кете бермек пе? Оданда кайта шығынданса қайтпек? - Қалыптасып отырған мынадай жағдайда, - деп сендірді Гансйорг, - оны құтқаратын тек қана сіз, сізден басқа ешкім де емес. Оскардың ісі - сіздің ісіңіз. Басқаның оған қимасы да қисаймайды. Процестің дұшпандық ауанда өтуіне жол беруге болмайды. Сіз барлық байланыстарыңызды пайдаланып, соттың кейінге шегерілуіне қол жеткізуге ғапылсыз.

	Гансйорг әйелдің жүзіне тап қазір үзіліп кетердей мөлие қарады. Бүл пошымы Хильдегардқа ұнамады деуге де келмес. Келіншек желіні сыздаған сиырдай иіді, күйіс қайырмады демесеңіз, басқасы сол Баронесса өзінің Гансйоргпен Моабит түрмесінде кездескенін еске алды. Бұлардың араларын бөліп тұрған темір тордың қалай ашылғанын, осы адамның бойынан сол кездің өзінде сезіліп тұрған қан иісін, күштеп жүргізілетін отаншылдық белгілеріне өзінің де ішпей мас болғанын көз алдына келтірді. Шытырман оқиға іздеген жүрегі сол кездің өзінде өртеніп кетудің алдында тұрмап па еді? Әрине, майға от қойып жіберетін Оскардыкіндей шырпы Гансйоргтан табылмады. Бірақ ағайынды Лаутензактарға ортақ бір нәрсе даусыз еді, ол - бір көзқарас, бір қалып.

	- Қымбатты Гансйорг, - деді әйел, - мен сізді түсінбей тұрмын, сіз сияқты көпті көрген, ақыл тоқтатқан адамның күндіз күлкіден, түнде ұйқыдан қалып, азып-тозып, жүдеп - жадап, көшке ерген жұлма тайлақтай болып, табанынан таусылуы қалай? Бірден маған келмедіңіз бе?

	Ол өзі кітапшасына бірдеңелерді жазып қойды.

	- Сотты кейінге шегеру мәселесін шешіп беремін, - деді ол сенімді түрде. - Маған сенуіңізге болады, қымбаттым. Ұйқыңыз тыныш болсын.

	Ол өзінің мүмкіндігін асыра бағалаған жоқ еді. Процесс кейінге шегерілді және Гансйорг қиялдай алмайтындай ұзақ мерзімге кейін шегерілді. Егер оған дейін ұлттық - социалистер билік басына келе қалмаса, бүл әйелге ешкімнің қолы жете қоймайды.

	Гансйорг бірден баронессаға тартты. Жақсылық жасауға ылғи бейім тұратын, алтын шашты келіншекке алғысын жаудырды. Оның келісті келбетіне бұрынғыдан бетер сұқтана, телміре қарады, шешесін танып талпынған баладай жақындағысы келді, ал Хильдегард болса бұның сықпытынан ағайынды Лаутензактардың ұқсастықтарын көрді. Оскардың жеңілтектікпен бүлдіре жаздаған ісін қайта жолға қоюға бел байлаған Гансйоргтың, кейінгі кезде айналшық жегендей басқа әйелдердің жанынан шыға алмай, айналсоқтап жүрген ағасына деген қамқорлығы оны Хильдегард фон Третновпен жақындастыра түсті. Ол, Гансйорг, осы бір аяулы әйелмен қайта ұғысқан жалғастықтың үзілуіне ешқашан жол бермек емес.

	Сәтсіздік әлі де болса нацистердің соңынан қалмай жүрген-ді, бірақ бұған фюрердің қылшығы қисаймайды. Оның алдында сызып қойғандай жол жатыр: тек қана дер кезінде не оңға, не солға бұрылып отыру керек. Ол үстелдің жәшігін ашып, жақын адамдарына онда жатқан револьверін көрсететінді шығарды.

	Мұндайда: "Жеңуге, не өлуге бекінген адамның Германияның болашағына деген сенімі соңғы минутқа дейін шайқалмақ емес" дейтін, көп мағыналы оймен.

	Ал бұл кезде нацистік партияның қарсыластарының арасында, "ақсүйектердің" арасында алауыздық басталған болатын. Әскерилер, аграрлар, банкирлер, зауытшылар бірімен бірі қырқысып, бірін-бірі әлсіретіп жатты. Және әрбір топ өзіне таяқ тиген кезде нацистерді іздейтін, және әрбір топ басқалардан үстем болу үшін, ұлтшылдардың баскесерлерін қайта жалдауға болмас па екен дегенді ойлай бастайтынды шығарды.

	Рейхсканцлер мен әскери министрдің лауазымын қоса иеленіп отырған адам болса, нацизм сияқты мұндай сорақылықты біржолата жоюды ойластырды. Гинденбург оның еркін әрекет етуіне қуана отырып жол берген болар еді; ол пруссиялық әскери дәстүрді, адалдық пен күш- қайраты бар жүрегімен кұрметтей білетін. Екінші жағынан, кәрі фельдмаршал, ақылды достары мен аграрлар оған Нойдектегі жер иелігін сыйға тартқаннан кейін, ауыл шаруашылығына бет бұрайын деді. Ал әскери министр тентек юнкерлерді жүндеп алу үшін, бүл мырзалардың шаруашылыққа қырсыздығын, мемлекет көмегін және оның қазынасын теріс пайдаланатындарын айтып, оларды осымен қорқытты. Бірақ әскери министрдің қаптың аузын сәл ғана ашуы мұң екен, сасық иіс мүңк ете түсті және ол аграрларға ғана емес, Нойдек иелігінің иесі Гинденбургке де қатер төндіре бастады. Бұл жағын министр ойламаған екен.

	Енді, міне, кәрі фельдмаршал өзімен-өзі әлекке түссін. Қай жағына тартады? Өзін қорғайтындар жағына ма, әлде өзін асыраушылар жағына ма? Қайсысы маңызды - герман семсері ме, әлде герман наны ма?

	Ақылды адамдар фельдмаршалдың ымыраға келуіне кеңес берді. Богемдік ефрейтор, әлгі баскесер фюрер егер оны канцлер етіп тағайындаса, әлгі қаптың аузын иісшіл ит те таба алмайтындай етіп тарс жауып тастайтындығына уәде берді. Бұған қоса о л билікті теріс пайдалануға жол бермейтін

	кейбір шектеулермен де келісетінін білдірді. Осылайша төңкерістердің мүддесімен қоса әскери кастаның мүддесі қорғалатын болады, ал әскери биліктің әдепсіз өкілдері ластамақ болып отырған фельдмаршалдың намысына ешкім қол сұға алмайды.

	Сексен бестегі фельдмаршал мұндай шым - шытырықтың себептері мен салдарын түсіне бермейтін, бірақ оны оған ұқтырып отыратындар жетіп артылатын еді. Ол өзінің екі қызметінің арасындағы қарама-қайшылықтарды шешуге барынша күш салып бақты және ақыры жағдай өзгерген екен деген қорытындыға келді; енді ол ешбір ұялмастан билікті Гитлер мырзаға бере алады. Ал егер ол кейбір шектеулермен межеленсе және богемдік ефрейтор сол шектеулердің шеңберінен шықпауға уәде берсе тіптен жақсы, онда мүлдем қам жемей-ақ қоюға болады. Осыған келісті. Және де фюрер қарт фельдмаршалға қайтадан аттанды. Айлакер қарсыласының ту сыртынан пышақ салғаннан бері жарты жыл да өткен жоқ. Бірақ бүл жолы Гитлер сақтық шараларын ойластырып алды. Бүл жолы мәселе бүге-шігесіне дейін қарастырылды. Және сюртук киюдің де еш артықтығы болмады.

	- Сізді барлық билікті талап етпейтін болды және менің өкілдеріммен келісілген шектеулердің шеңберінен шықпауға уәде берді деді ғой, Гитлер мырза, - деді фельдмаршал. Сіз бұған шынымен келісесіз бе? Маған салтанатты түрде уәде бере аласыз ба?

	- Бергенде қандай, - деп жауап берді фюрер. - Бұған құдай куә. Бар ұжданыммен сөз беремін, рейхспрезидент

	мырза. Егер мен "иә" деп сөз берген екем, уәдем өлсем сүйегіммен бірге кетеді.

	Президент кәрі емендей қақиып тұр.

	- Жарайды, уәде құдайдың аты деген бар, - дейді фельдмаршал жарықшақ дауыспен және сюртук киген адамның көзіне салтанатпен қарайды.

	Анау да салтанатты түрде оң қолындағы қолғабын сол қолына ұстап, оң қолын шалға қарай ұсынады да көп мағыналы жұмсақ дауыспен:

	- Ант етемін! - дейді.

	Сол күні кеште штурмовиктер - бүл нацистердің армиясы - рейхскеңсе ғимаратының алдынан салтанатты шерумен жүріп өтеді. Терезелердің бірінен Гинденбург, екіншісінен Гитлер қарап түр. Фельдмаршал еріксіз музыканың ырғағымен таяғын еденге тық-тық ұрады. Ал Гитлер жеттім бе, жетпедім бе деген адамша құты қашып, дірілдеп, сабыр сақтауға тырысып, терезеге бір келіп, бір кетеді.

	Бірақ қанша білдіргісі келмегенмен, жүрегі "ой хой дүние!" деп алып ұшып түр еді. Зигфридтің семсері осылай шабады!

	Демек, процестің нәтижесі күні бұрын шешіліпті. Оскар мұны күні бұрын болжамады ма? Қарсыластарының бұған қазбақ болған көрі жеңіспен аяқталатын болды; байлардың зұлымдығы масқара болды, жолы болғыш жігіттің дарыны жеңіп шықты.

	Процеске дейін бір аптадай ғана уақыт қалған. Қуанышты күтумен өтетін осы аптада Оскар ылғи өзі жалтарып келген бір шаруаны реттеп алуға тиіс. Алоизбен сөйлесу керек. Алоиз процесте куә ретінде сөйлеуге тиіс, қарсыластар осыны қалап отыр. Егер оны жақсылап тұрып дайындамасаң, анадай мінезімен дүниенің бәрін бүлдіруі мүмкін. Оған адвокаттар арқылы нұсқау беруден нәтиже шықпайды - одан бетер қасарысып қалады. Оскар бұл жұмысты да өз мойнына алуға мәжбүр.

	Алоиз жазғы демалыс кезінде Мюнхенде армансыз тынықты. Туған жерінің топырағын басу бойына жаңа күш- қуат құйды. Ол күз демей, қыс демей досына деген махаббатын отанына деген сүйіспеншілікпен ұштастыра білді. Ол ақшаның бетіне қараған жоқ, қолы қалт еткенде ең болмаса бір түнге болса да Мюнхенге тартып отырды. Онда мұны Габельсбергерштрасседегі пәтері, күтуші Кати, ескі шапаны мен жұлығы шыққан туфлиі сағына күтіп түратын. Әрине, мұндай асығыс барыс-келіс кезінде базарлықтарына демала алмайсың, алайда ойлағаныңның бәрі бола бере ме, Алоиз Пранер де сондай жұмыр басты пенденің бірі.

	Қысқасы, Алоизбен сөйлесудің реті Оскардың оң жамбасына келіп түр, оның үстіне ескі достардың арасындағы қызу айтыстар да бүл кезде мәнін жойған. Дегенмен онымен процесс турасында сөйлесу ол үшін оңайға соқпасы бесенеден белгілі жай еді.

	Расында да, бұларға не керек боп жүргенін Алоиз түсінбей-ақ қойды.

	- Мен болған жайды болғандай қылып неге айтпауға тиіспін? - деп ақырды ол - Біз екеуіміз де көз бояушымыз, солай ма? Одан ұялатын не бар?





Ал айтылар сөздің бәрі айтылып болғаннан кейін, көрсетілім кезінде қолданылған кейбір жымысқы амалдар туралы ауыз ашуға болмайтынын ескерткен кезде, Алоиз ер- тоқымын бауырына алып тулады - ай дейсің:

	- Сонда қалай болғаны? Мен сот алдында тек қана шындықты айтуға ант береді екенмін және ізінше жалт береді екенмін? Сонда кім болғаным? Ант бұзған антұрған боламын ба? Сен үшін қартайғанда итжеккенге айдалмақпын ба?

	Оскар көпмағыналы кідіріс жасады. Сол-ақ екен, Алоиздың көптен жауырынын қысып жүрген жыны қайта қозды - ол жылдар бойы Оскар үшін тартқан азабын түгелдей қайта еске алды.

	- Жетер, жарқыным! - деп айқайлады құздан құлағандай даусымен. - Ендігіңе жол бере алмаймын! Мен саған - есіктегі итпін бе, жоқ әлде аяқ сүртетін шұлғаумын ба? Жексұрын неме! Бәйтөбет!

	Оскар жарылып кете жаздады. Әттең болмайды, әйтпесе быт-шытын шығарып сабап алар еді. Алоизға "антбұзар" деген сөзден тек сужүрек адам ғана қорқатынын түсіндірсе артық болмас еді. Бірақ мұндай адамға сенім жоқ, кек сақтап, процесте екіұдай жауап беруі әбден мүмкін. Сондықтан, амалсыз тілін тістеп қалды, тек ескертумен шектелді:

	- Бала емессің, өзің де ойланарсың деп сенемін. Шындық пен өтіріктің арасы бір-ақ сүйем екенін есіңнен шығармассың.

	Алоиз оған оқты көзбен қарады.

	- Ақылыңды басыңа езіп жақ, - деді ол түнеріп.

	Кете бұл күндері өзінің Кейтштрасседегі кішкентай пәтерінде ұзақ уақыт жалғыз қалып жүрді.

	Оскар мен Пауль сот алдында жауап беретін болыпты деген жайсыз хабар оны қатты қорқытты. Ол үшін алда болғалы тұрған процесс ең жақын екі адамның арасындағы бітіспес тартыс, өліспей беріспейтін жекпе-жек болатын. Және Кете үшін алдағы процестің мәні кімнің ақ, кімнің қара екенін ажыратуда емес, кімнің кім екені айғақталатындығында болатын. Қарсыластар бір-біріне жазылмас жара салатынын ол жақсы түсінді. Екеуі де сен түр, мен атайын екендігі, және екеуінің де күші тең екендігі белгілі болатын. Егер Пауль жағында - ұшқыр ой, нұрлы жүрек, кемел ақыл тұрса, егер ол қарсыласынан қисынды пайымдай білу жағынан басым болса, Оскар - саңылаусыз, жабайы, дүлей күштің иесі еді. Адамды сонысымен өзіне бағындырып алатын.

	Қалай болғанда да, Кете оның осындай сиқырына қарсы тұра алмады. Оскардың даусы бейнебір құлақтан кіріп, бойды алатын, буырқанған толқынымен жаныңды тербететін әсем әуендей басын айналдырды, ақылын тұншықтырды. Ол бұған өзінің қалың қасты тұздай көк көздерін қадаған кезде, шоқпардай қолымен білегінен ұстаған кезде, бұның әлі бітіп, тізесі дірілдеп кеткен. Бар болмысы соған қарай ұмсынып, соның құшағынан ғана пайыз табуға тырысты.

	Соңғы күндері Оскарды ойласа болды, жүрегі дір ете қалады. Өз білуінше, екіқабат болып қалған секілді. Ол таяу күндерде анықталады.

	Кете өзінің үміті, қорқынышы, күдігі жөнінде Оскармен сөйлескісі келген. Ол оның бұған үйленгісі келетінін жақсы біледі: тек емеурін білдірсең болғаны - емізулі бұзаудай жетіп келгелі тұр. Бірақ ақыл-ойынан қалған жұрнақ мұндай қадамға қарсы өре түрегеледі. Өзін бұдан да жақын байланыстырғысы келмейді, одан қорқады, бірге тұрудан тартынады. Бірақ одан айырылғысы да келмейді. Мейлі, Оскар - бүлік шығар, бірақ Кетеге онсыз өмір жоқ секілді көрінеді.

	Осындай әрі-сәрі, әуре-сарсаңға түсіп, қиналып жүргенде, өзінің туған қаласы Лигництен жеделхат алды. Әкесінің жүрегі ұстап қалыпты. Әзірге төніп тұрған қатер жоқ екен, бірақ бір барып, көріп қайтқан артық болмас еді.

	Кімнен ақыл, кімнен көмек сұрамақ? Әлде өзінің ақымақтық ұрыс-керісті ұмытып, Паульға барып, ашықтан - ашық сөйлесіп қайта ма? Бірақ дәл қазір, қырсық атқыр процестің алдында олай істеуге болмайды. Taп қазір онымен татуласа алмайды. Егер мұны сатқындық деп бағаласа, Оскардікі дұрыс болар еді.

	Жеделхатты оқып шығысымен Кете Лигницке баруға бекінді. Сапар оны процесс кезінде Оскармен кездесуден, оның тәкаппар түрін көруден, бауырын қалай соққыға жығатынын білуден құтқарады. Өзінің күдік-күмәні туралы Паульмен сөйлесе алмайды екен, онда, тым болмаса, мұның шешім қабылдауына Оскар ықпал етпесін. Берлиннен алыс, ешкім мазаламайтын, балалық шағы өткен тып-тыныш қалада өзін меңдеп жүрген күдіктен тезірек арылатын шығар. Ол Лигницке кетеді, тап қазір кетеді.

	Кете Оскарға телефон шалды. Өзінің байламы туралы айтты.

	Оскар осыған дейін процесс туралы сөйлесуден қашқақтап жүрген болатын. Өзінің Паульді жеңетіндігіне сенімді еді, бірақ Паульмен арадағы тартыс Кетені өзінен алыстатып жібермес пе екен деген күдігін күшейтіп жүрген-ді. Шындығын айтса, Кетенің бүл сапары табылған ақыл Ол әкесінің үйінде екі-үш апта болуды ойластырып қойды. Сонымен, ол мұның жеңісіне куә бола алмайды екен, оның есесіне Оскар процесс кезінде өзіне күмәндана қараған сыншыл көзден құтылады.

	Алайда Оскардың Кетеге айтар басқа да сөздері бар. Ол жаңа үйге көшер алдында маған тұрмысқа шық деген ұсыныс жасамақ болатын.

	Зофиенбург замогы таяу күндерде дайын болады, демек, оған дейін Кете де келіп қалуға тиіс. Осы туралы сөйлесіп қалса қалай болар екен? Әлде Кете қайтып келгенше, Клингзордағы замоктың құрылысы әбден аяқталғанша күте тұрғаны дұрыс па?

	Қалай болғанда да онымен кеткенше сөйлесіп қалу керек. Үйлену туралы ұсыныс жасай ма, жасамай ма, - осының бәрі оның өзін қалай ұстауына, бет-жүзінің қалай құбылатынына байланысты болмақ.

	Сонымен, Оскар Кетеге ақыры жол жүрмек екенсің, онда бүгінгі кешті бірге өткізейік деген ұсыныс айтты.

	Қайтып келген кезде мені Ландграфенштрасседен таба алмайсың, мен Зофиенбургке көшемін, жаңа өмірді бастар алдында қоштасу кешін өткізейік дегенді ұсынды.

	Кете не айтарын білмей толқыды, анау қолқалап қоймаған соң, ақыры келісті.

	Оскар бұл кештен көп нәрсе күтті. Бүл оны тексереді, оның махаббатынан емтихан алады. Зофиенбургқа өзіне шексіз берілген және біржола сенген әрі жан-тәнімен өзіндік болған басыбайлы әйел ғана қатын боп кіреді. Ол не өзінің бауырын, не жаңа сарайға кіргізгісі келіп отырған Оскарды қалайтынын білдіруі керек. Ол процесс туралы сөз қозғайды және егер Кете: "Оскар, менің ағам сенің алдыңда кінәлі" десе, сынақтан сүрінбей өткені, онда ол оған некеге түру туралы ұсыныс жасайды.

	Ал егер: "Білмеймін" десе - онда үнсіз қала береді.

	Бүл кеште ол Кетеге Пауль Крамермен арадағы тартыс туралы алғаш рет ашық сөйлесті. Шындық неліктен Оскар жағында екенін түсіндірді.

	- Мәселеге үстірт қарағанда, мені алаяқ атандырып отырған сенің ағаңдікі дұрыс, - деп түсіндірді ол Кетеге. - Әрбір дуагердің, әрбір дін жаратушының, әрбір жаңа көзқарас иесінің бойында сиқырлықтың жұрнағы бар. Егер Адольф Гитлер тек кана фюрер болса, егер ол сонымен катар актер, комедиант болмаса, осынша биікке көтеріле алмас еді.

	Оскар Кетеге кезінде бұған Гансйорг орындап берген алаяқтық әнұранын орындады. Бірақ Оскардың орындауында бұл он бұрынғысынан әлдеқайда нәрлі, әлдеқайда әсерлі әрі көтеріңкі естілді. Оның шарықтай шыққан даусы өзінің неге сенетінін, өзгелерді не нәрсеге сендіргісі келетінін боямасыз, дәл жеткізді. Оның сөзі - Кетенің жүрегіне жол табу үшін құрылған, әбден дайындалған сөз болатын.

	Және де Кете өзінің алғаш рет "Кете Зеверин. Стенография. Машинкаға басу" бюросында Оскардың даусын естіген кездегі сезімге қайта бөленді. Ол Оскар сөзінің ырғағын, әуенін қомағайлана, жұтына тыңдады, оның тебіренісіне толы қызыл сөзіне нашақор адамша елітіп, балаша тербетілді. Бірақ кенет көз алдына ағасының ашаң да жүдеу әрі парасатты жүзі тұра қалып еді, Оскардың жиған-терген әдемі сөздерінің бәрі жарға соққан толқындай, Паульдің "Бүл қызық емес" деген бір-ақ ауыз сөзіне барып соғылды. Қыздың ақылы аяғын тартайын деді, ол Оскар әуенінің әлдиінен босап шығуға тырысты.

	- Кешірерсің, - деді ол - Паульдің сені кіналайтыны осы үшін емес пе? Ал егер осы үшін болса, оны неге сотқа бердің?

	Бұл сөздер Оскарды мұрттай ұшырды. Ол тіптен қыз жүрегін жаулап алдым ба деп отырған.

	- Бүл оның айтқанынан мүлдем басқа дүние, - деді, әлгі сөздер жанына қатты батқан Оскар. - Музыканы әуен жасайды. Ал әлгі білімпаз бәрін керісінше түсіндіреді.

	Кете кенет ешбір себепсіз:

	- Бірақ мен сені сүйемін, Оскар, - деді. Бүл сөздер өте нәзік, және өте мұңды естілді.

	Оскар оның сөзінің шындығында қылау жоқ екенін сезді. Бұл оны бақытқа бөледі. Бірақ табанда қайта ашуланды. Сондай да махаббат бола ма екен, егер сүйген адамыңа сенбесең? Сүйеді екен - демек, кейбір кемшіліктеріне қарамай, сүйген адамына сенеді. Бүл оның жанына батты. Оған бақыт бұйырмаған. Мұны сүйетін адамдар оның кемшіліктерін де көреді, оны кешірмейді. Анна Тиршенройт, Кете - бұлардан қымбат достары жоқ, бұлардан жаман жаулары да жоқ.

	"Бірақ мен сені сүйемін, Оскар" - Кете шындығын айтты ғой. Осы сөздердің астарында оның іштей дайындығы, сенгісі келетін ықыласы жатыр. Енді бәрі өзіне байланысты. Бүл оның сенуіне көмектесуі керек. Бүл оны жадылай алады, сенуге иландырады, гипнозшы ретінде бұған тең келер адам жоқ, оған дауласуға болмас. Ол Кетені оның миына жаман адамдар сіңірген күдіктен арылтуы керек. Ол оның сенімін бекітуге тиіс. Бүл оның қолынан келеді.

	Оскар Кетені осыған дайындайды, онын құрсауын босатады. Алдымен қарапайым ойларды сіңіреді, сосын күрделі ойларға жол салады. Ол жайлап оның қолын алады.

	- Сонымен, бүл біздің Ландграфштрасседегі соңғы кешіміз, - дейді ол

	Ішінен оған жақындай түсуді, бүл залды ұмытып, өзінің бай кітапханасынан қылуетіне ауысуды бұйырады. Ол оның жүзі ойлы адамның жүзіне ауыса бастағанын, өзінен әлденені іздеп, соны табуға күш сала бастағанын қанағаттанғандықпен көріп отыр.

	- Сен маған өзіңнің маскаңды тағы да бір рет көрсетпес пе екенсің? - деп сұрайды Кете. Мұнда ілулі тұрғанын емес, сүйікті бет-бейнеңді?

	Бірінші талап орындалды: қыз ырқына көнейін деді. Ол қыздың тереңірек қалауын -мұның қалауын қанағаттандыру үшін ойлап таба қойған сылтауына іштей күліп отыр.

	Олар қылуетке кіреді. Ол оған іштей отыруды бұйырады.

	Міне, енді Кете Дегенбургтен әкелген ескі жазу үстелінің қасында әдемі қолдарын бүл ойша әзірлеп қойған асыл әшекейлерге малып қойып, әлі де сол ойлы жүзбен жайбарақат отыр.

	Енді ол дайын. Енді ол қызды бұдан гөрі маңызды ойларға иландыруға тырысып көреді.

	Ол келіп-кетері жоқ мәселелер туралы әңгімесін жалғастыра береді. Қай пойызбен барады. Лигницке жеткен соң, қайда тұрады: қонақ үйде ме, әлде әкесіндікінде ме? Кете тыңдап отырады, жауап береді. Бірақ жүзінен бірдеңені іздеген, әлденеге қам жеген адамның кейпі тарамайды; ал ол көр-жерді айтып, сандырақтай отырып, бар күшін сала: "Өзіңнің сенбестігіңді, өзіңнің ақымақтық күмәніңді түп тамырымен жұлып таста. Маған, маған сен. Ол күш маған дарыған. Маған сен" деп өтінеді, арбайды, бұйырады.

	Кетенің қолдары әлдекімнің тапсырмасын орындағандай бірқалыпты қозғалыспен тастарды аударыстырады, оның жүзі бұрынғыдан да ширыға түседі, терең ойға батқан үстіне батады, ол бұған бағынғысы келеді, соған бар ынтасын салатыны көрініп түр. "Сен маған, сен" деп бұйырады бұл іштей бар өнерін салып. Қыздың жүзі сілейіп қалады, көзінен азаптанғаны көрінеді, өңі қуара түседі. Бүл қарсыласу күшінің арпалысы, интелектуализмнің долылығы. Оны қуып шығу керек, Оскар оны іштей қуып тастайды. "Сен маған, сен маған" - деп жалбарынады ол, бұйырады ол

	Қыз соңғы жандәрмен бұлқыныс жасайды. Қолдары сусып кете береді, тастарға жармасады, саусақтарымен бір нәрсені ұстап қалуға ұмтылады, бірақ ол "бірнәрсе" қолынан шығып кете береді. "Мен бір нәрсені ұстап алуым керек, ұстап алғым келіп тұр. Соны айтуым керек қой, мен оны неге айта алмаймын?" Ақыры, міне - ұстап алды. Міне сол сөз! Табылды! Қыз сөйлесуге бейімделіп, еріндерін ашады.

	Қуанып кеткен Оскар күтіп отыр. Оның қолдары қыздың өзінен бірдеңені шығарып, жоғары көтеруін демеп жібергендей қимылдар жасайды. Ол ширыға күтіп отыр.

	Алайда қыздың аузынан сөз шықпайды. Ол сөз алғашқы сәтте сәл ғана жылт еткендей болып еді, бірақ тағы да тұңғиыққа құлады, енді оны ешкім ешқашан сыртқа алып шыға алмайды. Қыздың алдында жаңа сурет пайда болды, ол әлгі сөзді кеудесімен бөгеп қалды -бүл анық сурет. Кете бүл суретті білмейді, оны ешкім де білмейді. Бірақ ол міне түр, өте жарық, керемет жарық сурет, ол санаңды толығымен шырмап алады. Кетенің алдында -Пауль ағасы және мейрамхананың айналмалы есігі, ол есікпен бірге айналып, шығар есікті таба алмай жүр.

	Кенет қыз оянып кетті. Ол тастармен ойнап отырған өзінің қолдарын көреді де: "Мен не істеп отырмын?" - деп таңданады - және асыл тастар салынған вазадан қолын шығарып алады.

	Алақанымен маңдайын сипайды, жөтеліп алады.

	- Кеш болып қалды, - дейді ол өзінің тап-таза даусымен. - Менің кетуім керек. Ертең ерте тұрамын. Бұл кешті сенімен бірге өткізгенім жақсы болды. - Оскар оны бөгемеді. Ол жеңіліс тапқанын білді.

	Ол Әлиге машина шақыртты. Кетені сыртқа шығар есікке дейін шығарып салды. Оларды бір минуттай күттіріп машина да жетті. Оскар есіктің жанында қалып, Кете кеткен машинаны қашан ұзап кеткенше көзімен шығарып салды.

	"Мейлі, - дейді ол ашулы үнмен, - бүл өзің үшін жаман". Сонымен пәтеріне қайта оралады. "Ақымақ қыз, мұнша ақымақ болар ма?" - деп балағаттайды. Тоңазытқышты ашып, бір шиша сыра құйып ішеді. "Ақымақ неме" - деп қайталайды, ызадан жарылып кете жаздап.

	Ол аса бай кітапханасында жападан жалғыз отыр. Стол үстінде бір шиша сыра түр. Стаканы қасында.

	Кете оны сүйеді - оған күмән келтіруге болмайды. Бірақ өзін сүйетін әйел де одан сусып кетіп жатыр, оған да билігі жүрмейді. Сондай әйелдің ерік-жігерін ол жат адамның ықпалынан азат ете алмады. Бар күшін арзан фокусқа сарп етті.

	Ол сыраның екінші шишасын шығарады. Кітапханасында қойқаптағыны қозғап, әлдекімді балағаттап қойып ішіп отыр. Көз байлауды кез келген мектеп оқушысы біледі. Бүгінгі Кетеге жасалған тәжірибе ол үшін түкке тұрмайды. Демек, Тиршенройттікі дұрыс, ергежейлінікі дұрыс. Қонған дарыннан із жоқ, бәрін құртып бітірген.

	Оскар тоңазытқышты қайта ашады, бірақ сыра таусылып қалыпты. Ол қызметшісін оятады, керемет айқай шығарады. Әли одан басқа бірдеңе ішсеңіз қайтер еді деп сұрайды. Онда коньяк та, виски де, шампан да, әр алуан шарап та сіресіп тұр ғой; соңғы кезде сыраны сұраған адам болған жоқ, Калиостро мырзадан басқа. Бірақ Оскар балағаттауын қояр емес. Шампанды қайтсын? Сыра керек. Сыра келтіріңдер мұнда.

	Екінші қызметшісі Рихард амалсыз түн ішінде сыра іздеп кетеді.

	Ол бес шиша сыра алып келеді. Сонымен Оскар кітапханасындағы үлкен үстелінің басына қайта жайғасады, алдында қаз қатар тізілген шишалар. Ол біреуінен басқа шамдарды түгел өшіреді де жартылай қараңғыда қалады: маскасы көрінбейді, "Алхимик зертханасы" көрінбейді, ал ол ішіп отыр.

	Шампан ба? Иә ол шампанды таң атқаннан күн батқанша іше береді, бірақ ол үшін қымбат төлейсің. Осы бір құрып кеткір үшін ол жанын сатады. Ақыры, іше - іше дәмін сезуден де қалады. Одан сыра әлдеқайда жақсы. Тиршенройттікі дұрыс екенін ол әу бастан-ақ білген, бірақ Ганстың сөзіне ерді. Ганс алдап соқты. Ганс бұған әлемнің асыл қазынасын көрсетті. Сол қазынаның түрі мынау: сыраның орнына шампан ішіп отыр. Сол үшін қу жанын құрбан етті.

	Ол құса бастады, удай мас болды, білем. Қу жан деген - қуыршақ, бірақ шампаның да оңып тұрған жоқ. Кетені жібермеуі керек еді, бір түн алып жату керек еді. Лигницте көрмеген несі бар екен? Ол мұның басыбайлысы.

	Бәріне Ганс кінәлі. Сол иттің баласы, сол сұмырай. Жоқ, Ганс емес, Гравличек.

	Ол кітап сөресіне сүйретіліп әрең жетеді, көгілдір сұр мұқабалы қалың кітапты әрең дегенде қолына алады. "Томас Гравличек. Парапсихология негіздері". Қалтыраған саусақтарымен парақтарын бірінен соң бірін жұлып, қағаз тастайтын себетке умаждап лақтыра береді. "Міне, сенің орның", - дейді долданып, Ганске ме, әлде Гравличекке ме -кімге айтып тұрғанын өзі де білмейді. Сосын жыртылған парақтардың үстіне сыра құяды, сыраға бөктіреді, қолындағы жүзігіне қарайды, ісіне бастаған сықпытынан ақымақ адамның жымиысы қылаң береді.

	"Қыртымбай, - дейді ол. - Осының бәрі көк тиынға тұрмайды". Сосын тағы да ішеді. Жатып та, тұрып та, жүріп те ішеді. Өйткені жалғыз ғой бейшара, жалғыздықтан жылағысы келеді.

	Пауль Крамер сотқа аттанды. Жақсы тынығып алған, ұрысқа ойдағыдай дайындалған ашаң жүзді жас жігіт қара сұр жаңа костюмін киіп алып, трамвайда келе жатыр.

	Нацистер жеңіске жеткеннен кейін, енді өзін соттайтындарына Пауль ешбір күмән келтірген жоқ. Бүл процесте шындықтың түбіне жету, деректерге жүгіну деген атымен болмайды. Бәрі де бастан-аяқ қасіретті ойынға, аянышты әрі оспадарлық қылыққа құрылады, онда әрқайсысының - судьяның да, куәлердің де, сарапшылардың да, адвокаттардың да, Лаутензактың да атқаратын рольдері шешіліп қойған. Солардың ішіндегі ең сорлысы - Пауль болмақ.

	Алайда алдағы толық жеңіліс табу Паульді мұқатқан жоқ. Оның орасан коп сома төлеуіне, жылдар бойы қайыршылықпен өмір сүруіне тура келеді, бәлкім, біраз уақытта тор темірдің арғы жағына қамап тастар, ал нацистік режим кезінде түрмеде отырудан асқан тозақ жоқ. Соған қарамастан ол сотқа рухын мұқалтпай, зор жігермен келе жатыр. Тым болмаса ішіндегі барлық шерін ақтарып, айтатын сөзін айтып қалмақ. Келер ұрпаққа гитлерлік, лаутензактық

	Германияда осының бәрі барып тұрған ақымақтық болғанын айта жүретін адам табылар.

	Ұяттан жұрдай авантюристер Лаутензак пен оның күмәнді телепатиясын өздерінің саяси мақсаттарына пайдаланып жатыр деген сыбыс рейхтан тыс шетелдерге де тарап жатты. Бүл алаяқтың аяқ астынан аспандауы және "Германдық мистикасының" салтанат құруы Адольф Гитлердің билік басына шығуымен қатар келуі тегін емес екенін бәрі біліп отырды. Өзінің Лаутензакпен егесі рәміздік сипатқа айналғанын Пауль Крамермен қоса басқалар да түсінді.

	Рас, қазіргідей жағдайда мұндай дау-дамайдың берері шамалы болатын. Ақылсыз, мисыз дүлей күшке жалғыз өзі қарсы шыққан, шындықпен ғана қаруланған Дон Кихот не бітірсін. Құдай шындықты үйіп-төккенше, шамалы күш берсе еді. Бірақ Пауль ешнәрсеге өкінбеді. Ол "жеңімпаз" Лаутензак туралы ойлап, жымия түседі. Алыпқа балаған диірмен болғанша, Дон Кихоттың өзі болған артық.

	Ашаң жүзді, ойлы, қой көзді, жинақы әрі парасатты Пауль Крамер судьялардың алдына шыққанда коп адамдар оған сүйсіне қарады және бүл оны шексіз қуанышқа бөледі. Бірақ ұрысшыл Пауль Крамердің қасында, әр кездегідей, жасампаз Пауль қатар тұрған-ды, және бұл сүйсіністің астарында құлшылық та бар екендігін ол байқамай қала алмады. Өйткені ол үмітсіз істі қорғамақ болды, сондықтан сүйсінгендердің жүзінде сәтсіздіктен туатын кейістік бар еді.

	Соттың әрі - сәрісіне көп уақыт кетті, бүл Паульдің өз қарсыласын барлап алуына жетерлік уақыт еді. Бұрын оны сахнада және "Эдем" мейманханасында көрген, енді жақыннан көруге мүмкіндік алды. Ол қазір хайуандық тойымсыздыққа толы, жұлынына дейін сайқымазақ осы адамның тыныс алғанына дейін естіп отыр. Не деген жиіркенішті нәлет еді! Бұл оны жан-тәнімен жек көреді және Кете үшін қасірет шегеді; ол үшін ұялады, оның осындай қоқи әтешпен шатысқаны үшін намыстанады.

	Ақыры міндетті істің бәрі аяқталды, енді істі тыңдау басталды. Судьялар әу бастан-ақ негізгі мәселені - Оскар Лаутензак көрермендерді алдады ма, тыйым салынған амалдарға барды ма деген мәселені көмескілендіруге тырысып бақты. Оның орнына судьялар Оскардың ешкім дауласа алмайтын өнерімен көрініп қалуына әрі тартыстың керек жерін талқылаудан жалтарып отыруына мүмкіндік берді. Судьялар нағыз шындыққа жетуге тырысқан болып әуреге түсті, ал іс жүзінде одан ат-тондарын ала қашты. Пауль қайран калды: Салтанатты мантия киген, құрметті орындарда отырған, самайларын ақ шалған оқымысты адамдар мынадай ақымақтық сайқымазаққа қалайша жол береді?! Шынымен ұялмағандары ма?

	Ал мына залға жиналғандардың бәріне деректер керек болмағаны ма? Және осы процестің өзі осылар үшін тек қызық қызықтайтын спектакль болғаны ма? Асау Пауль, намысы қорланған шындық іздеуші қайран қалды, бірақ қылар қайла жоқ. Осында шындықтың беті боялып, құқықтың аяққа тапталғанын жұрттың бәрі көріп отыр ғой. "Әй, қойыңдар, бүл не деген бассыздық!" - дейтін бір адамның табылмағаны ма?

	Бірақ күрескер Паульдің иығынан жасампаз Пауль қарап тұрды емес пе? Ол залға сын көзбен, кекесін - мысқылмен, данышпандықпен көз салып отырды. Ол жасампаз деректерге немқұрайлы қараған адамдардың пиғылын түсінді, осынау циркке қызықтау үшін ғана келгендеріне көзі жетті. Ол осы ерсі ойынды бір үзім нан үшін, өзінің отбасы үшін, зейнетақысы үшін атқаруға мәжбүр болып отырған судьяларды да түсінді. Жасампаз Пауль өз өмірінде талайды көрген күрескер Паульді әлемнің әділетсіздігіне және адам табиғатының жетілмегендігіне бола әуре-сарсаңға түскендігі үшін іштей балағаттап отырды.

	Қысқасы, осы масқарапаздықтың бәрі сотталатын Пауль Крамер үшін үлкен кедергі болды - шектен асқан ашу - ыза мен мәселені сыни тұрғыдан талдау оның ойын жинақтауына мүмкіндік бермеді.

	Ал талап қоюшы Оскар Лаутензак үшін нақ осы спектакль қол болып шықты. Өзін сахнадағыдай сезінген және күллі әлемнің назары осы сахнаға ауғанын сезген Оскар аруақтана түсті. Өзінің сөйлеген әрбір сөзі, әрбір қимыл - қылығы сол заматта телеграф арқылы дүниенің төрт бұрышына тарап жатқандығын білгендіктен көңілі көтерілген үстіне көтерілді. Сондықтан ол осы ғаламат спектакльдің берген мүмкіндігін барынша пайдаланды. Барлық жан-дүниесінен асаулықтың, өзімшілдіктің, ұстамдылықтың, ойшылдықтың, күлегештіктің, жымысқылықтың, жағымпаздықтың, үлкендіктің, икемділіктің, үстемдіктің және басымдықтың лебі есіп тұрды.

	Кейде "қолының ептілігімен" көпшілікті таң-тамаша қалдыратындығын міз бақпастан мойындады. Бала кезінен - ақ ол жұртты қолдан келмес фокустармен таң қалдыруды сүйеді екен. Өнерпаздың құдай берген қасиеті: өмірдің бүгінгі болмысынан ойдан шығару, ойлап табу әлеміне аяқ басу, қалыпты өмірді қандай да бір жаңалыққа жетелеу, жұртты соған еліктіру екен. Ол өзінің байсалды тәжірибелерін Тиль Уленшпигель рухындағы әр түрлі трюктермен ұштастырып отыратындығын, оны өзінің "Шындық және ойдан шығару" көрінісі үшін пайдаланатындығын, ғылыми эксперименттермен шектеліп қалғысы келмейтіндігін, осының бәрі адам игілігі үшін қажет екендігін жасырмады. "Бірақ мәселе ең маңызды іске тірелген кезде, - деп атап көрсетті Лаутензак, - мен ешқашан жалған сөйлеген емеспін. Көз бояушы Лаутензак көріпкел Лаутензакқа ешқашан кедергі келтірген емес". Пауль Крамердің қорғаушысы: "телепатияның шекарасын Оскардың өзі сызып көрсеткен қолжазбаның бар екені рас па? Лаутензактың қазіргі жасап жүргендері алаяқтық емес пе?" - деп сұрағанда ғана бір сәт тосылып қалды. Ол Паульдің қорғаушысы Анна Тиршенройтты соңына сақтап отырған жоқ па, кәрі қақпас осы жерде таяғына сүйеніп шыға келіп жүрмей ме деген ойдан шошып қалды. Бұған дейін барлық сұрақтарға іркілмей жауап беріп тұрған Оскардың осы араға келгенде тілі байланып қалды. Алайда тез есін жиып, именбестен жауап берді. Иә, ондай қолжазбаның бар екені есінде. Бірақ онда тек телепатия мәселесі сөз болады, ал телепатия дегеніміз - аккультивтік ғылымның бір бұтағы ғана. Яғни, телепатияның жете алмаған биігіне адам жанының басқа құпия күштері де жете алмайды деуге болмайды.

	- Менің жанымда жылдан-жылға телепатияға мүлдем қатысы жоқ, бұрын тіпті ойыма да келмеген күштер жетіліп келеді, - деп ойын қорытты ол Қарсыластың дәлелдерін ол жоқтан бар іздеген тақуалық деп бағалады, сол арқылы өз көзқарастары жазылған құжаттың мәнін өзі жоққа шығарды.

	Пауль Крамердің қорғаушылары төрт куә тапқан екен, олар Оскардың өздеріне көп ақшаға сатқан көріпкелдігі мен кеңесі дұрыс болмай шыққандығын куәландырды. Бүл куәлардың артында құдіретті айыптаушы ретінде өзіне қол жұмсаған Тишлердің көлеңкесі тұрған-ды. Бірақ хатшы Петерман әлгі куәлар қол қойған құжатты көлденең тартты. Ол куәлардың әрқайсысына маэстро - сағаттың тетігі еместігі және оның айтқандарын орындаса, өздерінің тәуекелдігімен орындайтындары ескертілген екен.

	- Тұңғиықтан жеткен дауыс, — деп арланбастан мысқылдады Оскар, - бүл жолы заңгерлік құжаттың дәлдігіндей естілмеді.

	Егер оның консультациясын пайдаланған мырзалар бүл сөздерді дұрыс түсіндіре алмаса, бұған алдымен өздері кінәлі.

	- Тұңғиықтан дауыс шақыру секілді қатерлі іске бас тіккен адамда аз да болса сана болуға тиіс қой, - деді ол, зымияндықпен жымиып.

	Бірақ төрт куәгердің біреуі, отставкадағы қаржы кеңесшісі Зигмунд Вернике мұндай жадағай сөздерге мүлдем қанағаттанған жоқ. Ол Лаутензактен алған консультациясы туралы егжей-тегжейлі айтып берді. Дәрігерлер ұсынып отырған асқазанына жасайтын операцияға келісім беруім керек пе деген сұраққа ол теріс жауап берді: ол операция сәтсіз аяқталады деген болжам айтты.

	- Ол өзінің кристалына қарап: "Пышақтан аулақ болыңыз" - деген сөзді үш-төрт рет қайталады, - деп ашуланды қарт. - Қандай түсінбестік болуы мүмкін, мырзалар? Әңгіме нан кесетін пышақ туралы емес, оташының пышағы туралы болғаны күдік тудырмаса керек.

	Сонымен, қаржы кеңесшісі пышақтан сақтанамын деп жүргенде асқазанның ауруы асқынып кеткен. Дәрігерлер ендігі жерде операция жасау нәтиже бермес, ал қалайда жасау керек болса, дереу кірісу керек, өйтпесе үш айдан арыға бармайды дегенді айтты. Ақыры ол Лаутензактың кеңесіне қарамастан, дәрігерлердің айтқанына келісім берген. Операция сәтті аяқталған.

	- Енді, міне, мен алдарыңызда тұрмын, - деп ашуға булықты қаржы кеңесшісі, - дін аманмын, оны өздеріңіз де көріп тұрған шығарсыздар, мырзалар. Мына мен, карт чиновник, шындықты тек қана шындықты айтуға ант бердім той, айтайын: кристалымен қоса құрғыр мына адам мені о дүниеге аттандыра жаздады. "Пышақтан сақ болыңыз" деді - ау. Сақтанбағаныма шүкір. Енді сіздерден мынаны сұрайын, мырзалар. Егер өзінің кристалына қарап жіберіп, ойланбастан кеңес берген бүл адамның айтқаны дұрыс болмай, клиенттерін көрге итермелеп жатса, ондай адамды кім деп атауға болды? Балгер дейміз бе, алаяқ дейміз бе? Мырзалар, мен турасын айтайын, полицияның балгерлерді тіркеуден өткізу туралы жалғыз ғана талабы сіз бен бізді пәледен қорғап қала алмайды. Ауруымнан айыққаннан кейін мен Балгерлікпен күресу қоғамына кірдім және егер жан керек десеңіздер, бәріңізді де соған шақырамын. Лаутензак тәрізді алаяқтарды қуу керек. Оларға жаңа Германияда орын жоқ. Мен не айтып тұрғанымды білемін, мырзалар. Мен кәрі чиновникпін және онда мың салық бюллетеньдерін тексерген адаммын, мен алаяқтық дегеннің не екенін жақсы білемін және ант бергеннің не екенін де жақсы түсінемін.

	Оскар бұл сөзді бірнеше рет іліп-шалып, жұрттың күлкісін шақырғанымен, қарттың бітіспес қайсарлығы жұртқа оң әсер етпей қалмады. Жұртқа Калиостро атанған Алоиз Пранердің де берген жауаптары Оскарды қуанта қоймады. Алоиз досына уәде бергенде, деректерге сәйкес жауап беретіндігін - Оскар мен Алоиз екеуі де іс жүзінде және теориялық жағынан көзбояушылықпен шұғылданғандығын мойындамаққа уәде берген болатын. Бірақ Алоиз өзінің серіктесі көріпкелдік көрсетіп, өлгендердің аруағын шақырып жатқан кезде, оған әр түрлі трюктермен көмектескенін ешбір жағдайда айтуға тиіс емес болатын. Әрине, Оскардың жаулары алдымен осыны қазбалады. Алоиз, келісіп алғандай, адал жауап берді. Бірақ қарсы жақ оның ақ сөйлеуге ант бергенін есіне салған кезде, Алоиз қара терге түсіп, сүріне берді; ол бұлтарамын деп шатаса берді; төбесі жалтыраған бүл жүзін әжім торлаған адам көпшілік алдында жақсы эсер қалдырған жоқ.

	Алайда Оскар мұндай тактикалық қателіктерді қиналмай түзетіп отырды. Ол логикаға жүгінген жоқ, адамның эмоциясына эсер ететін өзінің қабілетіне жүгінді. Сөйлеген кезде мәселенің мәнін емес, ойыңды қалай жеткізе білуді үйрену оның қанына сіңіп кеткен. Пауль болса, судьялар мен тыңдаушылар Оскардың өздерін оп-оңай алдауына жол беріп қойғанын көрген соң, өзінің бар назарын қарсыласының сөздерінде қисын жоқ екенін дәлелдеуге аударды. Ол Оскарды қайта-қайта мәселенің мәніне қайта оралуға шақырамын деп, жұртқа тырнақ ішінен кір іздейтін, қыңыр адам болып көрінді. Соттың да, көпшіліктің де зықысын шығарды.

	Ақырында Оскар осы айтыстан болдырған адамның кейпіне кіріп:

	- Осы залда отырғандардың көпшілігі менің сөздерімді түсінді, білем. Ал доктор Крамер филолог, ғалым басымен оны түсінбейді. Егер патенттелген ғылыммен түсінісу қиын болса, - деп судьяларға қарата айтты ол, - онда біз, ғылым және бір-бірімен үш қайнаса сорпасы қосылмайтын таным саласының тұтқыны болғанымыз. Профессор -химик адам түз, әк, белок және басқа заттардан тұрады деп үйретеді. Шекспир бізді арманға құштар заттардан жаралған деп есептейді. Ал сіз, - деп ол Паульге қарады, -осының негізінде Шекспирді алаяқ деп атар ма едіңіз?

	- Ол қызық емес, - деп қарсыласқан болды Пауль, - оның іске қатысы жоқ.

	Төрағалық етуші де тәртіпке шақырған болып, оның іске қатысы жоқ екендігін мәлімдеді, бірақ көп адамдарға Оскардың келтірген мысалы дәлелді сияқты көрінді.

	Паульдің өзінен гөрі оның бірінші сарапшысы, профессор Томас Гравличек жаман эсер қалдырды. Бүл адам өзінің сырт пішінімен - ақ аудиторияға жақпай қалды; оның құрғақ, педанттық сөйлеу мәнері күлкі шақыра бастаса, богемдік сөз тіркестері жұртты жағалай күлкімен қырып салды. Оскар жұрттың көңіл күйін пайдаланды. Ол тіпті Гравличектің сөздерін неміс тілін жақсы білетіндерге аударып беріп, масқарасын шығарды. Ол тіпті: "Сарапшы мырза былай дегісі келген болуы керек..." - деп профессордың сөздерін жеңіл ирониямен түзете отырып, ашық әжуалауға дейін барды. Ақыры, төрағалық етуші күлкі тыйылмаса, залды тазартуға бұйрық беретіндігін мәлімдеуге мәжбүр болды.

	Оскар өзінің қарсыластары Анна Тиршенройтты шақыртып келмеді ме екен деп ең соңғы минутқа дейін қорқып отырды. Тиршенройттан жауап алған болса, күлкі артын қысар еді және оның уытты сөздерінің күшін әлсіретудің жолын өзі де таба алмас еді. Бірақ Анна Тиршенройтты шақырмады да Оскар уһ деп бір дем алды.

	Қарсы жақтың куәгерлерінен жауап алу аяқталды. Ендігі жерде Оскар сөз алсын. Ол айыптаушылар күмән келтірген өзінің қабілетін тап осы арада көрсетіп беруге соттан рұқсат сұрайды.

	Бұған Пауль Крамердің адвокаты: егер Лаутензак мырза өлген аруақтарды шақырып, болашақты болжайтын өнерін көрсетемін десе, қарсы болмайтындығын мәлімдеді. Ол телепатиялық эксперименттерге ғана қарсы, доктор Крамер бүл эксперименттерді емес, нақ осы болашақты болжауды, көріпкелдікті алаяқтық деп біледі.

	Әрине, өлгендердің аруағын шақыру және болашақты болжау Оскардың ойына да келген жоқ. Бірақ барша әлемге өзінің телепатиялық өнерін көрсетіп қалу үшін, сот мінберін пайдаланып қалу секілді тамаша мүмкіндіктен бас тартпады. Оның адвокаты Оскар Лаутензактың мінез-құлқы, бойына даналық ұялаған кезде, оның еркіне байланысты еместігін мәлімдеді. Тірілер мен өлілер туралы ой пайда бола ма, жоқ па, өткендегі, қазіргі немесе болашақтағы оқиғалар туралы айта ма, жоқ па - ол оны күні бұрын айта алмайды. Ең дарынды деген композитордың өзі белгілі мәтінге құрылған әуен қашан және қай жерде тұратынын тап басып айта алмайды. Бірақ бойындағы құпия күш оянған кезде, маэстро өлгендердің ойын жеткізе білген, ал кейін оның айтқандарының бәрі дұрыс болып шығып отырған. Сенімсіздеу сылтаумен сот алдында оз өнерін көрсетуге алдын ала тыйым салудың мәні жоқ дегенді айтты.

	Судьялар адвокаттың дәлелдерімен келісті және Оскардың өз өнерін көрсетуіне рұқсат етті.

	Оскар қуана бір тыныс алды. Енді ол қалаған нәрсесіне қол жеткізді - бүл оның өміріндегі керемет мүмкіндік. Енді оған осы залға жиылғандар ғана емес, бүкіл әлем, бүкіл планета қарап отыр. Табыс өзінің біліктілігіне ғана байланысты. Осы ой оның ерік-жігерін он еселеп арттыра түсті, қанағаттандырды. Оған айналасындағы адамдардың жаны мен қаны мүлдем ғайып болып, дененің бәрі әйнектей мөлдір және сана сезімді кітапқа қарағандай оқи алатындай көрінді.

	Ол өзінің тәжірибелеріне кірісті. Ең қарапайымдарынан бастады. Судьялардың және қарсы жақтың адвокатының залдағылардың ішінен екі-үш адамды таңдап алуларын сұрады, олар ішіне сұрақтар жазып, аузы желімделген конверттерді бұған беріп тұрулары керек, ал бұл сосын конверттерді ашпастан оларға жауап беретін болды. Оның батылдығы мен сенімділігі өзгелерге бірден эсер етті. Енді ол ілгері кетті. Судья мен қарсы жақ адвокатының бірнеше адамды көрсетуін қайта өтінді және олардың ойларын оқып берді. Ол сахнадағыдай асыр салды, серіктестерімен бірге ойын көрсетті, ойларын тапты, иландырды. Ара-тұра: "Дұрыс па? Дұрыс па?" - деп сұрап отырды және дұрыс емес деп жауап бере қоятын адам табылмады.

	Осының бәрі айдың, күннің аманында, берлиндік сот залдарының бірінде өтіп жатты. Әбігерсіз жұмыс істеп тұрған осы бір жанға мыңдаған адам барған сайын қызыға қарады. Бәрі де көз алдарында болған жағдай: біреу хатты оқиды. Бірақ ол хатты емес, сұраққа жығылған адамның миына жазылған нәрсені оқиды; алайда әлгі адам ақ қағазға жазылған хат алдында жатқандай қылып оқиды. Таңқаларлық құбылысқа берілген көрермендер мен судьялар оған қызыға қарайды, тіпті олар мұның іске қатысы жоқтығын ұмытып кетті. Паульдің адвокаты бірнеше рет ескерту жасауға талпынып көріп еді, оны ешкім елемеді, оны сөйлетпей қойды десе де болады. "Дұрыс па? Дұрыс па?" - деп сұрайды Оскар Лаутензак және тағы да мақұлдаған жауап алады. Жұрт әр жолы театрдағыдай дүркірете қол шапалақтауға сәл қалып отыр.

	Осының бәріне қайран қалған Гансйорг ағасының ұлылығына сүйсіне қарайды. Оскар қазір жұртқа жағалай ішкізе бастаған сусынды ол өзі әр алуан қитырқұлықпен әзірлеген болатын. Осы триумфқа себеп болған сенімді ол өзі дайындаған-ды. Бірақ Оскардың көрсеткен хикметтері әзірленген өнерден де асып түсті және актерлық әсерден ада еді. Оскардан тараған ток басқа қуат көздерінен, "анасының анасынан түпсіз, тұңғиық сулардан" тарап жатты. Гансйорг ағасын тап өзін білгендей біледі. Ол оның осал жақтарына жек көре қарайды. Ол Оскардың шектен шыққан мансапқорлығын, тойымсыздығын, жалқаулығын, еріншектігін, кісі күлерлік ындынын жақсы біледі; ал қазір осы адамның кесек келбетіне қарай отырып, Гансйорг өзінің ағасына деген сыни көзқарасының, жеккөрінішінің мақтанышқа айналып бара жатқанын сезді. Ол ағасының бала кезден бастап-ақ айналасындағыларды - ата-анасын, мұғалімдерді, әйелдерді, мұның өзін неліктен еліктіріп әкететінін түсінді; және ол, Гансйорг, басқалармен бірге өзінің де елігіп отырғанын енді байқады, ағасының, осы бір ұлы адамның еркіне бағына бастады, оны іштей мақтаныш тұтты. Оскардың кереметтеріне тіпті Паульдің өзі де бей- жай қарай алмады. Ол оған бар ынтасын сала қарады және өзінің де қарсыласының эксперимент сәтті аяқталуын тілейтінін сезді. Иә, жасампаз Пауль ендігі жерде залдағылардың бәріне Лаутензактың сенімділігі жұғатынын білді. Олардың әрқайсысы Лаутензактың бір бөлігі сияқты көрінді және эксперимент ойдағыдай болып шықса, оны олар өз табыстарындай қабылдады. Бүкіл зал, тіпті қарсыластары да оған табыс тіледі. Бәрі де күнделікті күйбеңнен кетіп, қалыптан тыс кереметтің болуын күтеді екен, сондықтан бәрі де сол кереметтің іске асуын аңсады.

	Бақытқа кенелген Оскар жұмысын жалғастыра берді. Қатысушылар, скептиктік Берлиннің ешнәрсеге сенбейтін тұрғындары көріпкелдің шырмауынан аяғына дейін шыға алмады, олар оған қызыға әрі қорқынышпен қарады және одан жаңа кереметтер күтті.

	Бәрі де көрсетілімнің тез аяқталып қалғанына өкінді. Оскар көздеген мақсатына жетті. Тілшілер дүниенің төрт бұрышына: "Оскар Лаутензактың көріпкелдігі алаяқтық емес, оны герман соты дәлелдеді" - деген хабар таратып жатты.

	Өзінің шешімін дәлелдермен түсіндіре келе сот: талапкер Оскар Лаутензак айыптаушы Пауль Крамер жоққа шығармақ болған қабілеттілігіне көзімізді жеткізді. Крамер ең жоғары жазаға - он мың марка айыппұлға және бір жыл түрмеге қамауға кесілді деп жариялады. Жарқ-жұрқ еткен киноаппараттардың, бір топ репортерлардың, ду қол шапалақтап қарсы алған, таңданысқан, сескенген, мақтан тұтқан көрермендердің ортасында жаңа германдық рухтың жаршысы Оскар Лаутензак сот ғимаратынан Берлин қаласына шығатын басқышта тұрды.





ҮШІНШІ БӨЛІМ


	ЗОФИЕНБУРГ

	Процестен кейінгі күндерде Оскар төтеннен келген бақыттан қайда сыярын білмей жүрді. Осының бәрін аярлықпен ойлап тапқан Ильза Кадерайт тіпті процестің аяғын күтпей кетіп қалды. Ол Берлиннен ғайып болды, алыс жерлердің бірінде жиһангер болып жүр, ол өзінің даналығын біржолата мойындатқан Оскармен кездесуден қашады.

	Оскар сот шешімі қалай және неліктен шығарылғанын жақсы білсе де, ол бұдан былай өзінің даналығын тағдырдың өзі, рух дәлелдеп берді деп есептеді. Оған жаратылыстан тыс күш дарығаны тайға таңба басқандай етіп жазылып, мөрмен бекітілді. Кетеге тәжірибе жасамақ болып отырып масқара сәтсіздікке ұшыраған кеш санадан сызылды. Гравличектің тақуалық сынын ол енді қыстырмайды да: секемшіл богемдік бекер-ақ әуре болған екен. Ал Тиршенройт – құдайым - ау оның мұны пайдаланатын мүмкіндігі болды ғой, бірақ пайдаланбады, енді өз обалы өзіне. Оскар өзін-өзі тексеріп көреді: Жоқ, жоқ, оның кесек келбетіндегі күмәнді ойдан із қалмаған. Сенбестердің қарсылығы теріске шықты. Тағдыр өз кесімін айтты, ол қалаулыға айналды.

	Ұлылық үшін туғандықтан ғана бақытсыз болып жүрген адамдар бар. Бүл олардың санына жатпайды. Оған ішкі ұлылықты сыртқы тұрпатпен ұштастыру жазылған, сондықтан өз бақытының рахатын көруді мақсат етеді. Бірен-саран адамдар ғана бақытты бола біледі; рахаттанудың шаттығы ұшпалы нәрсе - бірнеше сағаттан соң айырылып қалуың мүмкін. Оскар болса одан апталар бойы айрылыспаудың әдісін де, күшін біледі. Көпшілікке оның өнерінен гөрі сөзі қатты эсер етті, ол өнердің мәнін он есе аспандата түсті. Егер фюрер жұртқа көрінуімен - ақ көпшіліктің мақтанышына бөленсе, Оскар көрінсе жұрттың зәресі кетеді; оның есімінің өзі бір көлеңкелі, қараңғы, жаратылыстан тыс құбылысты елестете бастайды. Әсіресе оның маңына әйелдер үйірсек келеді, ол жұтқан ауаны бірге жұтқанына мәз, бір қарағанына бақытты олар. Ол жаңа ортаның, жаңа әлемнің пайғамбарына айналды.

	Ол оз жетістігіне разы. Бақыт оның басына кездейсоқ қонған жоқ, ол оны тағдырдан тартып алды, өзі қолдан жасады.

	Оскар "Германия жұлдызы" журналы үшін бақыт туралы мақала жазды. Бақыт деген сыртқы жағдайларға тәуелді емес, деп дәлелдеді ол, бақыт - ішкі қасиет. Бір рет жарқ етіп көрінген жұлдыздан айрылып қалмау үшін, ғаламат күш-жігер қажет, ол тіпті көрінбей кетсе де соңынан қалмау керек. Ол hybris үшін, дөрекілік үшін, көнелердің пікірі бойынша ажалды пенденің басына кек шақырады. Және германдық адам мен ерте дүние адамының арасындағы айырмашылық осында ғана, неміс ержүрек, ол тағдырдан қорықпайды, ол бір ғана құдайды - өзінің кеудесінде жатқан құдайды ғана мойындайды, ол бір ғана дінді -өзіне-өзі сену, өз күшіне сену, өз жұлдызына сену дінін ғана мойындайды.

	Ол салтанаттың қапаста қайсар әнін осылай шарықтатты. Ол өзінің құдіреттілігінің шырқау биігінде тұрғанын сезді. Бұл жаңа Оскар Лаутензак еді; жуырда ғана өзінің масқаралығы мен банкроттығын сыраға тоғытпақ болған Оскар бұл емес.

	"Колумбия" үйіндегі өз кабинетінде отырған Манфред Проэль буфеттен қарапайым тамақ әкеліп, столына қоюды және жарты сағаттай мазаламауды бұйырды. Ол алдына қойған міндеттерді тағы да бір рет оңашада ойланып алып, бір шешімге келуі керек.

	Мәселе мынада болатын: Германияның бұрынғы әміршілері, Гинденбургтың айналасындағы тобыр, "ақсүйектер" партияға жан-жағы жүз жерден шектелген билікті беріп, маңызды орындарды өздеріне алып қалып отыр. Партия үшін бүл күтпеген жаңалық болған жоқ, бұл бұғауды сыпырып тастау үшін партия көптен бері өзінің күшін топтастырып отырған болатын. Сол жақтан мемлекеттік төңкеріс жасаған болып, сосын оны басу үшін төтенше өкілетті өкіл талап ету ойластырылған. Бүл нацистердің әдеп сақтай отырып-ақ, өздерінің шексіз билігін орнатуына мүмкіндік берген болар еді.

	Осындай "большевиктік қастандықты" ойлап табуды фюрер Манфред Проэльге тапсырған болатын. Солшыл бүлікті алғашқы "дабылдан" кейін-ақ жатырында "тұншықтыру" керек екендігі өзінен-өзі түсінікті. Алайда ондай "дабылдар" адам сенерліктей болуы қажет.

	Проэль аузына бір турам етті салып жіберіп, тамақ жеп отырғанын сезбестен шайнай бастайды. Ұсынылған "дабылдардың" ішінде бұлар үшеуіне тоқтаған-ды. Біріншіден, қызылдар Гитлердің өміріне қастандық жасауы мүмкін еді. Екіншіден, Мюнхендегі "Қоңыр үйді" жару. Үшіншіден, осында, Берлинде, отырып-ақ отпен "дабыл" қағуға: мәселен, биржа, рейхстаг немесе арсенал секілді қоғамдық ғимараттардың біреуін өртеп жіберуге болады.

	Міне, үш күн өтті, ал Проэль орнынан жылжыр емес. Әдеттегі жинақылығына қарама-қарсы, ол біржола шешім қабылдауға асығар емес. Қайсысы сәтті болады - Адольфқа қастандық жасау ма, Мюнхендегі үйді қопару ма әлде Берлиндегі өрт алдын ала айту қиын, бәрі де кездейсоқтыққа байланысты. Үш "дабылдың" үшеуі де ақылға қонымсыз, бірақ болуы мүмкін, бәлкім тіпті, өзінің осындай ақылға сыйымсыздығымен халыққа күштірек ықпал етуі мүмкін.

	Проэль табағын қалған қуырдағымен қоса ысырып қойып, тәтті асты - шайқаған кілегей қосқан шоколад тортын алдына жақындатты. Бір кесегін аузына салып жіберіп, бір жұтым кофемен қоса асқазанына аттандырды. Ал енді, Манфред, осы бір ақымақтық "дабылды" бір минутқа ұмыта тұрайық, оларды сайтан алсын, сосын шаршамаған сау баспен бір шешімге келерміз. Үстел үстінде үйілген газеттер мен журналдардың қолға ілінген бір санын алады - ол "Германия жұлдызы" екен. Керегінің өзі де сол болатын. Ол Оскар

	Лаутензак - "Бақыттың мәні туралы" деген тақырыпқа көз жүгіртеді. Жарайды, көрелік бақыттың мәні неде екенін. "Бақыт деген - ... қасиет. Мен батылдық жағындамын, ол көнелердің пікірі бойынша..." Басқаша болып жүрмесін! Көнелердің: ақымақтар қашан да табылады деген пікірі дұрысырақ болып жүрмегей.

	Әй, су жұқпастың өзі - ау осы Оскар Лаутензагың! Пәлендей алып бара жатқан қасиеті жоқ, ештеңе де білмейді, қолынан келер хикметі тағы жоқ, тек өзіне "мен бәрін білетін киіз кітаппын" деген жарнаманы жапсырып алып еді - солай болды да шықты.

	"Бақыттың мәні туралы" - дейді. Үш "дабылдың" қайсысын таңдау керек? Ол бақыттың мәні емес пе? Бақыт

	- қасиет. Жаман естілмейді, бірақ, жақсылап ойланған адамға

	- терең мағыналы сандырақ қана, түк те емес. Алайда жағдайлар да болады, болады. Мәселен, "дабыл" туралы мәселені қалай шешер едің? Бүл жерде ақыл, сана дәрменсіз. Үш "дабылдың" әрқайсысын дұрыс дейтін қанша дәлел болса, бұрыс дейтін сонша себептер бар. Иә, кейде Манфред Проэльдің өзі ақылдың көмегімен ештеңе шығара алмай, балалық инстингке ерік беретін кездер болады. Бірақ, өкінішке орай, бұл жолы инстинг те судағы балық секілді үн-түнсіз.

	"Бақыттың мәні туралы" - дейді-ау. Қымбатқа түсетін көріпкел секілді ысырапшылдыққа партия неліктен жол беріп отыр? Оның кәсіптік мамандығының мәні де осында - ол үндемес инстинкті оята біледі. Проэль бұған өзі де куә болған және достары да талай рет бұған айтып келген болатын - Лаутензак өзінің эксперименттері кезінде бұлардың бұлыңғыр ғана сезетін, бірақ сөзбен жеткізе алмайтын нәрселерінен керегін алып отырған. Егер осы Лаутензактан сұраса қалай болар екен? Мұнымен, Проэльдің өзімен шұғылданып көрсін де инстингке қамшы бассын. Сонымен, шешілді. Тұңғиық тереңге, аналарыңның анасына тура тарт!

	Проэль Оскар Лаутензакқа кешкі асты соныкінде ішетін ниеті барын хабарлады.

	Штаб бастығы көңілді болып көрінгісі келгенмен, ішінде есек өліп жатыр еді. Ол ірі ойынды ұнататын. Ал мынау нағыз ірі, батыл ойын болатын. Осындай аса маңызды мәселені, бәлкім тіпті, партия тағдырын шешу жеңілісті білмейтін дегенбургтік көріпкелдің аузынан шыққан бір ғана сөзге тәуелді болып түр.

	Оскар штаб бастығымен алғаш рет оңаша қалып отыр. Ол Проэльдің ойланбастан көп сөйлейтін сандырағының артында жасқаншақтық, жүйкені шаршататын шамырқану тұрғанын сезді, оған кеңес сұрағандардың бәрі осы солқылдақтығын байқаса да, байқамағансып жуып-шайып кетуге тырысатын. Оскардың өзі де тебіреніп отыр. Ол өзінің күшін нақ осы құдіретті әрі қауіпті адамға көрсетуге ынтық болып жүрген-ді.

	- Менің ойымша, қымбаттым, - деп сөз бастады Проэль кешкі астан кейін, - сіздің ішкі үніңіз менің неге келгенімді сізге сыбырлап та қойған шығар. Партия тағы да тәуекелге бас тіккелі отыр, әңгіме ауқымы үлкен. Манфред Проэль не істеді дейсіз ғой? Ол бірден біздің құрметті Калхасқа тартты, енді сол тағдыр тереңіне сүңгуді ұсынады.

	Штаб бастығының алыстан басталған сөзінің түйінін ұқты Оскар. Мына адам өзінен-өзі келіп қолға түсті, бұдан артық сәт болар ма!

	Ол Оскардың алдында құдды бір дәрігерден көмек сұраған сырқат секілді. Ол өзіне бағдар бола алатын сөз сұрағалы келіп отыр.

	- Егер қажет деп тапсаңыз, - деп сыпайы жауап берді Оскар, - мен сізбен қуана отырып сеанс өткізер едім.

	- Бір ондыққа тигіздім дей беріңіз, - деді Проэль, - менің де күтіп отырғаным осы болатын. Маған тереңірек үңіліңізші. Менің интуициям оңбай жүр. Бәлкім сіздің қолыңыздан келетін шығар, ішімде жатқан нәрсені сыртқа шығарыңызшы.

	- Қолымнан келеді деп ойлаймын, - деп жауап берді Оскар және өзінің міз бақпайтын көкшіл көздерін қонағына жебедей қадады. Оның мынадай қыс ортасында да кетпей жүрген күнге күйген ірі бет әлпеті кеңседен шықпайтын сұхбаттасының шикі өкпедей бозғылт жүзімен үйлесіңкіремейді.

	- Бірақ ескертіп қояйын, - деп сөзін жалғастырды ол, - қатты ұйқыға бату кейде қауіпсіз де емес.

	- Сонша қорқынышты емес шығар, - деп жауап берді Проэль өзінің топсасы босаған есіктей сықырлақ үнімен. - Қорқыта бермей, бастап жіберіңіз, пайғамбарым. Валяйте "демоныңызға" ерттемей мініңіз.

	- Бастайын, штаб бастығы мырза, - деп жауап берді Оскар.

	Бұл адам неғұрлым батылданған сайын, оның соғұрлым сорлап жүргені байқалды және Оскардың сенімі соғұрлым нығая түсті.

	- Өзіңізді еркін ұстауға тырысыңыз, - деді ол Проэльге.

	- Еркін сезініңіз, түйілмеңіз, қарсыласпаңыз.

	- Немене? - деп таң қалды Проэль. - Ал әлгі құпия кабинетіңіз қайда? Кристалыңыз қайда? Осылай, салған жерден бастай бермексіз бе? Поштаның терезесінен жауап бергендей айта салмақсыз ба?

	- Мен бүгін құр атқа мінгендеймін, - деп жауап берді Оскар. - Маған қосымша көмекші құралдардың қажеті жоқ.

	- Ол қонаққа қадала қараумен болды.

	- Тым болмаса аздаған бұлтаққа салу керек қой, - деді Проэль беталды сөйлеген болып, - әйтпесе сізге кім сенеді?

	- Қолыңызды беріңіз, - деді Оскар жауап орнына.

	- Мінеки, егер сізге қандай да бір көмегі тиетін болса, - деді де, Проэль өзінің топ-толық, аппақ алақанын Оскардың күректей алақанына салды.

	Ол әлі сандалып отырған, бірақ Оскар енді оны тыңдаған жоқ. Ақыры, Проэль де аузын жапты. Оскар оған көз алмай қарады және оның қараған көзінен, ұстаған қолынан Проэльдің бойына бір ғажайып толқын тарады. Ол өзін матап, өзіне тартып барады. Тартады да кері тебеді. Ол балбыратып ұйықтатып барады. Қорғануға мәжбүр ететін жылымшы жаман нәрсе, бірақ күштірек эсер еткенін қалайды жаның.

	Оскардың қолын ұстап тұр, бірақ көзбен арбағанын қойған жоқ, қармаққа түскен балықтай қылды. Бір-біріне жабысып қалғандай. Оскар күтіп отыр. Және күткен кереметі жақындап келеді, міне келіп те қалды. Оған матаның жыртылғанындай дыбыс естілді, өзін қоршаған заттар зым-зия жоғалыпты, өңінде тірі жанның белгісі жоқ, салбыраған жағы ғана қалыпты. Ол Проэльдің қолын қоя берді. Өзінен тыс кеңістікке шыққанын сезді. Ол "көре" бастады.

	Бірақ оның көргені әрі азапты, әрі қуанышты нәрсе, ол өзі мен Проэль есімді адамның арасындағы аспа көпір тәрізді.

	Оскар Лаутензак бала кезінен-ақ отты жақсы көретін. Кішкентай кезінің өзінде дегенбургтіктер айтпақшы "отпен ойнайтын". Өзінің мектептес достарымен бірге император Нерон болып ойнағанды, Римнің "өртенгенін" ұнататын. Кейбір үйлердің қабырғасына, қала маңындағы жерлерге ұрлап алған қара бояумен "Рим" деген сөзді жазып қоятын. Сонан кейін қираған диірменді өртеп жіберді; ол, Оскар, скрипкасын алып, сатыға шығатын да, жан-жағын жалмап жатқан отқа қарап тұрып: "Жүрегім менің араның үясындай..." - деп әндететін. Сөйтіп жүріп үйді өртеп жібере жаздаған, абырой болғанда, жан-жақтан жүгірген адамдар өртті дер кезінде өшірді. Гансйорг жақсылап сыбағасын алды. Сол кездің өзінде-ақ бүл баланың ойынынан гөрі қомақтылау нәрсе еді, ал кейінше Оскар от қоймаса жүре алмайтын нағыз сотқар болып алды. Егер бір жерде өрт басталатын болса, оны жақыннан барып көру үшін, қандай жолдан болмасын өтуге пейіл болатын. Ол әрқашан жалынға құмарта қарайтын. Жуырда, осы таяуда ғана ол Сесиль де Мильдің Римнің от - жалынға оранғанын бейнелейтін фильмін екі рет көрді. Оны үшінші рет барып көрмек болып жүрген болатын. Оның отқа құмарлығы немістік құмарлық еді. "Жалындай бер, отты алау". Вагнердің жазғандарының ішіндегі ең күштісі де отқа арналған гимн болатын.

	Ол өзінің партиялас әріптесі Проэльдің ішкі жан дүниесінен алаулаған жалынды көргенде қуаныштан шошып кеткені сондықтан. Оның тұла бойы өртеніп барады екен, оның миында да өрттің суреті. Алдында Оскар кішкентай ғана оттарды көрген.

	- От, - деді ол өз еркінен тыс естірте сөйлеп әрі одан өзі ләззат алғандай; бірақ әлгі кішкентай оттар ұлғая келе қызыл тілдерін сумаңдатып билей бастады, аспанға шапшып, өрт теңізіне айналды.

	Асықпай, астарлы сөздерін іздей отырып, ол Проэльге көрген нәрсесін айтып берді.

	- Жаман емес, жаман емес, - деп қайталай берді Проэль.

	Оның әдеттегі жымысқы, ойнақы сөздерін айтуға мұршасы келмей, таңдайы кеуіп қалды. Өрт қою жобасын бірнеше адам ғана білетін. Жобаның өзі де әлі жасалып бітпеген, өрт қою туралы ыммен, емеурінмен ғана сөйлесіп жүрген. "Егер большевиктік көтеріліс бұрқ ете қалар болса,

	- деген-ді бірде ойлана отырып, партия басшыларының бірі,

	- онда ұлттық социалистер ондай өртті дереу өшіруге мүмкіндік алар еді. "Өрттің бұрқ ете қалуы үшін, - деді ойлана отырып, Герман деген жуан, - бір тал сіріңкенің шиі де жетіп жатыр. Әлі жабулы қазан жабулы қалпында тұрған, оны ағайынды Лаутензактардың білуі мүлдем мүмкін емес еді. Бірақ бәрінен қызығы мынада: ол, Проэль егер дұрыстап ойлап қарасаңыз, әу бастан-ақ болмаған большевиктік революцияны басуға - дабыл болатын ең қолайлы нәрсе "өрт" деп қақсаумен келеді: қазір, Лаутензактың сөзінен кейін, оған ешбір күмән қалған жоқ. Мына адамның басқаның терең жасырылған уайымы мен ойына осынша жақындай алуы таң қаларлық нәрсе болатын. Мұнда бір өте қауіпті, өте жаман, аса қорқынышты және сонымен қатар өзіне тартып тұрған бір күш бар.

	- Жаман емес, жаман емес, - деп қайталады Проэль, жарықшақ даусын сол бәсеңдетіп. - Әрі қарай, әрі қарай, - деп асықтырды ол Оскарды. Проэль даусын дұрыстап алу үшін, жөтеліп алды. - Жалын от, - деп сөзін сабақтады од - бүл рәміздік дерлік былайғы сөздер ғой. Ақыр көрген соң, нақты нәрселерді көрген жақсы. Анықтап айтыңызшы, кім немесе не өртеніп жатыр? Қайда өртеніп жатыр? Ақ сөйлеңіз.

	- Шыдамсыз екенсіз, - деді Оскар, оны өз сөзінің ырғағымен келемеждей жаздап. -Егер сіз өзіңізді еркін ұстап, қарсыласпай, қасарыспай жайбарақат отыратын болсаңыз, менің де жұмысымды жеңілдетесіз.

	Ол қабағын түсіріп, өткір көздерін жұмды. Ішінде "от арбауы" жүріп жатты. Және әлденені іздеген, бәсең үнмен ол сөйлеп кетті.

	- Мен көріп тұрмын. Анық коре бастадым. Бір үлкен қоғамдық ғимарат өртеніп жатыр. Әне, мынау алтын күмбез. Біз оны екеуміз де білеміз. Ол рейхстаг.

	Проэль әдеттегіден ауыр тыныс алды.

	- Жаман емес, жаман емес, - деді ол, амалсыз мойындаған адамның ұсқынымен.

	- От кездейсоқ пайда болған жоқ, - деп сөзін жалғастырды Оскар. - Бұл қылмысты от, бірақ жақсылық әкелетін, тазартушы от.

	- Мүмкін, мүмкін, - деді Проэль. Ол өзін-өзі қолға алып, есін жия бастады. - Бірақ сіздің баға беруіңіздің маған керегі жоқ, - деп сөзін келте қайырды ол - Фактілер керек.

	- Басқа фактілерді коре алмай отырмын, штаб бастығы мырза, - деді Оскар шешімді түрде әрі ізетпен. - Баға беру ғана бар.

	- Сөзден сүрінбейтін адам екенсіз, - деді Проэль.

	Оскар ақырын ғана:

	- Дұрыс айтпадым ба? - деп сұрады.

	- Мұныңыз жаман шыққан жоқ, - деп келісті Проэль. - Коп рахмет.

	Оскар әлдененің байлауын шешкендей маңдайын сипады.

	- Мен сіздің қажет нәрсеңізді алғаныңызға қуаныштымын, штаб бастығы мырза, -деді ол

	Олар бір-біріне қарсы отыр. Проэль ойланып қалды, ол Оскардың жанарынан тайсақтай береді, есер күлкіге салғысы келді. Бірақ ол қолынан келмейді.

	Ол Оскардың есеп айырысуын күтіп отыр. Сомасы аз болмас деп шамалаған. Солай істегенін қалайтын секілді. Лаутензакқа қарыз болғысы келмейді.

	Бірақ есептесу деген Оскардың ойында да болған жоқ. Ол ақшалай сый қабылдап, өз көріпкелдігінің құнын түсіргісі келмейді. Ол өзінің өнерін өнер үшін пайдаланды. Ол өзіндей бай әрі құдіретті адамнан сый дәмететіндей кедей емес және ондай сыйды Проэльдің өзіне тартқанын мақтан етеді.

	Ал Проэль болса Лаутензактың, есеп талап етуін күтті. Бекер күткен екен. Бүл оның шамына тиді. Мына Лаутензак өзіне және ұлттық социалистік партияға қызмет етті, ә? Манфред Проэль сондай сыйға зәру ме еді? Ол қызмет ақысын төлегісі келеді, ол өзінің есепшотын тәртіпті ұстағысы келеді. Бірақ Оскар Лаутензак күрделі неме болса керек. Және, шамасы, жағымсыз адам - ау. Проэль ендігі жерде қай "дабылды" таңдайтынын біліп алды, онысы жақсы болды. Бірақ мынадай адамның ішіңе кіріп алып, рентген аппаратымен аралағандай сайран салуы естір құлақтан ұят. Бөтен адамға жан сарайыңды аралатып қоятындай, кімнің іші таза, кімнің іші оңып түр дейсің. Жоқ, жоқ, мұның Проэльге қажеті жоқ... Сезімі өткір, бірақ мына орындыққа ол, Манфред, енді қайтып отырмас.

	Тәрізі, көріпкел ақы алуға шынымен-ақ ықылассыз. Пайғамбар мырза менмендіктен құралақан емес екен.

	- Сонымен, - деді Проэль қоштасарда, - сізге көптен - көп рахмет айтамыз. Қызметіңізге әзірмін.

	Қонақ сонымен жөніне кетті. Содан бері ол Оскар Лаутензактың жауына айналды.

	Сол түні Оскар кеудесін кернеген қуаныш пен мақтаныштан үйықтай алмады. Әрине, өрт салу туралы шешім Проэльдің миында жетіліп болған еді. Бірақ Оскар болмаса ол ой жабулы қалпында қала беруі де мүмкін болатын. Сағат тілін бұрау және тарих жолын соған қарай бағдарлау аз ғана таңдаулы адамдардың ғана маңдайына жазылған. Бұл теңеу өзіне ұнайды: ол - тағдырдың жол сілтеушісі.

	Таңертең оянғанда оны осының бәрін өз тұстарына хабарласам ба екен деген құмарлық билей бастады, ал дегенбургтік санасы егер мұны істейтін болсаң, штаб бастығы Проэльмен ара қатынасың бұзылады деп ескертіп тұрғандай болды.

	Бірақ бақсының моласындай жалғыз қалғысы келмеді. Өзінің бақыты туралы ең болмаса жақын адамдарына айтуға ынтықты. Кетенің жоғы өкінішті. Ол тумысынан ұстамды адам, бірақ бұл оны да селт еткізген болар еді. Өзінің сенбестігіне қарамастан, Проэль секілді суық адамды бағындыру дегеннің не екенін Гансйорг те түсінген болар еді. Бірақ Гансйорг Берлинде емес. Балақтай тауға кеткен, ол рейхспрессешеф, мемлекеттік кеңесші лауазымына ие болған, ал қазір іссапармен біраз уақытқа Римге кеткен: тәрізі, ерекше тапсырмамен. Сенімді адамдардан тек Алоиз қалады.

	Ал Алоизбен процестен кейін сөйлесу тағы да қиын. Рас, оны, маман ретінде Оскардың сот залында сөйлеген сөзі, "қырғын" номері таң қалдырды және содан бері өз досының қабілетіне құлай берілетін болды. Бірақ Оскардың күдігі оның қытығына тиді, өзінің досы үшін жалған ант беруі де Алоиздың жанын жегідей жейді. Ол бұрынғыдан бетер ұрысқақ болып алды, әсіресе саясат туралы әңгіме болса, безе қашады. Сондықтан Проэльмен кездесу туралы әңгіменің немен аяқталатынын Оскар күні бұрын білді.

	Дегенмен, Алоизбен сөйлескісі келді. Бірақ, бәрі де Оскардың ойлағанындай болып шықты.

	- Саясатыңмен қоса құры, алға баспайтын көк есек, - деді ол бар болғаны. Тағдырдың жол сілтеуші болғысы келген Оскарға берген бағасы осы ғана.

	Дегенмен, іштегі қуанышын біреумен бөлісу үшін, ол тігінші Альмаға барды. Ол қазір тамаша тұрмыс құрып жүрген-ді. Берлиндегі Оскар орналастырған ателье гүлденіп тұрған болатын. Оның әлі де болса айына бір-екі рет келіп түратын досына деген алғысы өлшеусіз еді.

	Өзінің жеңісі туралы хикаясын Оскар соған айтты. Сырттай қарағанда, алдыңғы сапта басқалар жүргендей көрінгенмен, іс жүзінде бағыт-бағдар мұның қолында және партия мен мемлекеттің өмірі оған тікелей байланысты екен. Оскар Проэльмен бірге ойластырған ғаламат жоспар туралы, өрт туралы, дабыл туралы, дұшпанның талқандалатыны туралы айтты. Ол бөлмеде кезіп жүріп бәрін айтып шықты. Альма зейін сала тыңдады, оның ұлылығына мақтана отырып, сондай ауыртпалықты жалғыз өзі арқалап жүргеніне аяныш білдірді, бетегеден биік, жусаннан аласа әрі инабатты бола білді - Оскар оның тап осы қылығын ұнатады. Ол оны өте қадірлейтін. Әрине, оны ақсүйек деуге болмас, бірақ Гетенің өмір бойы елеусіз әйелдерді артық көргені тегін емес шығар.

	Тігінші Альманы көз бояушы Калиостро да бағалайтын. Ол қойылымға барар алдында оған жиі барып түратын. Оның айналасындағылардың бәрі - асықпайтын жүріс-тұрысы, ауылдағыларша еркін сөйлеуі Алоиздың туған жерін еске түсіретін. Қыз оның алдына сыра, шұжық, шалқан қоятын, ал о л Оскар туралы әңгіме соғады. Алоиз Мюнхенге келгенде "Францисканец" мейрамханада көк ала түтіннің арасында бір саптыаяқ сыра ішіп, ауыр тірлігіне налыс айтуға қалай үйренсе, бұған да солай үйренген.

	Оскар Проэль, алапат от туралы әңгіме айтқаннан бері Алоиз өзінің досын жақтырмайтын болып алды. Оскардың нацистік саясатқа тереңдей түскені оның жынын келтіреді, осының бәрі баскесер, малғұн Гансйоргтың ісі екенін ол жақсы түсінеді. Оны еске алғанда сыраның ақ көбігін аптыға ұрттап, оны күректей алақанымен бір сипап тастап, шалқанды алтын тісін ақсита отырып соғатын.

	- Сөзіме сеніңіз фрейлейн Альма, - дейді ол, - Оскардың саясатпен шатысуы бекер-ақ, ол одан сайтанның сапалағын да түсінбейді. Суреткер партиядан жоғары тұрса керек, оны ол менен артық біледі. Бірақ әлгі соттан кейін сөйлесу мүмкін болмай қалды. Өзінен-өзі бұртиып жүр, өзін бәрінен ақылдымын деп ойлайтын болса керек. Маған сеніңіз, нацистермен шатысу - барып тұрған ақымақтық. Мен Оскардың орнында болсам, ондай оңбаған баскесерлермен байланыспас едім. Олардың жүріс-тұрыстары күдікті.

	- Сіз ылғи көлеңкелі жақты көресіз, Алоиз мырза, - деп жауап берді Альма, сырадан бір ұрттап қойып. - Мамандығыңыз сондай ғой.

	Алоиз оған жабырқай қарады, бірақ көзқарасы біртіндеп жылы ұшырай берді. Альма әйелге тән әдемілігімен жайбарақат отыр. Ол саптыаяғын қолына алды да сырасын бірден ішіп салды. Кенет үстелдің үстіне қойған ақсұрлау саптыаяқ қарайып шыға келді.

	- Міне, көрдіңіз бе, фрейлейн Альма, - деді ол, - басқа адамдарда да қабілет бар.

	- Мәселен, сізде, Алоиз мырза, - деп қостады оны тігінші Альма.

	Сосын Алоиз тағы да күңкілдей бастады. Ол, әрине, өзінің Оскармен достығын мақтан ететін, бірақ қызғаныштан да cay емес еді. Әсіресе, мәселен, Альманың сол бір мақтаншақ мақұлықты жерге сыйғызбай мақтағанын көргенде, терең өкінішке бататын.

	- Саясат жаныңды жейді, - деп ашулана мәлімдеді ол, - саясат адамның өзін бұзады. Әйтсе де, өзінің болмысы жағынан алғанда Оскар онсыз да оңып тұрған жоқ. Ол -айналасындағыларды рухани жағынан тонайтын оңбаған. Мәселен, менің сіңірімді шығарды.

	- Олай демеңіз, Алоиз мырза, - деп, оны тыйып тастады Альма, - мен мұндай сөзді әзіліңіз болса да естігім келмейді. - Бірақ Алоиз қыңырлығынан танбады.

	- Көрерсіз әлі, фрейлейн Альма, - деді ол тағы да, өзінің қарлыққан даусымен. - Сізге де кезек келеді, сеніңіз маған, Оскар сізді де опынтып кетеді. Ол адамның қанын сорып алады, ал сорып болған соң, итке тастай салады. Сақтаныңыз, күндердің күнінде сізді де шұжықтың қабығындай қылып тастай салады.

	Бірақ енді Альма шындап ашуланайын деді. Қонағына үйден тайып тұрыңыз деуге таяу қалды. Алоиз оны әрең дегенде әзер жұбатты.

	Зофиенбург замогының құрылысы аяқталды. Оскар оған Кетемен бірге көшіп барғысы келген. Бірақ ол Лигництен әлі оралған жоқ; әкемнің жағдайы қайтуыма мүмкіндік бермей жүр деп жазыпты ол хатында. Гансйорг та Берлинге оралған жоқ. Ал Оскар одан артық күте алмаған соң, Зофиенбургқа жалғыз көшіп алды.

	Ол сән-салтанаттан, шалқыған байлықтан қашпайтын адам еді, сондықтан салтанатты көшіп баруын кішігірім тойға айналдырды.

	Үй өзінің үйлесімді фасадымен әсіресе көл жағынан әдемі көрінетін болғандықтан, Оскар өзін ешкім көрмейтін көл жағасына аттанды. Онда мұны яхтасы күтіп тұрған болатын, желмен жарысқан яхта оны көктемгі күннің шуағына алды да жоғалды. Қайық мүйісті айналып өтті. Мүйіс жақтан зәулім үйі мен мұндалап тұр. Қарапайым әрі сән-салтанатты замок шағын жарты аралдағы төбенің үстіне орналасқан, жаңадан салынған сәнді үй ескі ғимаратпен жарасымды жымдасыпты.

	Оскар екі жақтағы кіреберістің ортасындағы басқыштармен жоғары көтерілді. Мұнда оны қызметшісі Әли күтіп отыр екен. Қос қанатты қапсырмалы есік ашылды да, Оскар төменгі қабаттың басым бөлігін алып жатқан холға кірді. Бұл айналасы атшаптырым салтанатты бөлме болатын. Қабырғаларды жағалай мысырлық және халдейлік кескіндемелер салынған фриз.

	Ортадағы бос тұрған алаң (цоколь) холды біртүрлі жалаңаштап тұрғандай. Оскар жымия күлді. Келушілер бүл не қылған бос тұрған алаң деп сұрауы мүмкін, бірақ ол оның сырын ешкімге түсіндіріп жатпайды. Алаң деп отырғаны - соңғы "бос қабырға", өнер туындысы. Оскар оны неге жарататынын әзірге өзі де білмейді. Ол Кадерайттың досы Обрист мырзаның иелігінде. Ол ерте дүние мүсіні, еркекке бергісіз мығым, бұйра шашты әйел, Оскар оны Тиршенройттың мүсініне ұқсатады. Ол, Оскар, оны әйел патшайымның мүсіні деп есептейді. Рас, фон Обрист мырза мұндай ұғыммен келіспейді, ол үшін бүл жауынгер әйел және оны өзінше дәлелдемек болады. Жалпы фон Обрист мырза жағымсыз субъект. Оскар одан осы мүсінді шығарып тастасаңыз қайтеді деп сұраған кезде, анау:

	- Бүл үйде, аса сүйкімді Лаутензак мырза, өнер туындылары сатылмайды, - деп жауап берді.

	Бұл мырза - нацистердің қарсыласы және өзінің өрескел сөздерін ол оспадарлық жымиыспен кекете отырып айтады. Оскар кейде "ақсүйектердің" сықпытынан осындай кекесіннің нышанын байқап қалады, бүл оның намысына тиеді. Фон Обрист мырзаның осы бір кекесінді күлкісі Оскардың осы мүсінді сатып алуға деген ынтықтығын оятқан. Ол бос алаңға сеніммен қарайды.

	Оскар холдан өтіп, төменгі қабатты аралап көрді. Бұл бөлме өзін-өзі пайымдауға, өзін-өзі тереңдетуге, интимдік танымға, оңашада еш кедергісіз жұмыс істеуге арналған. "Алхимик шеберханасы" деп аталатын кітапхана да, "қылует" те осында болатын. Сонан кейін ол зертханаға, консультация беретін кішігірім залға өтті. Барлық жерде фильм көрсететін аппаратуралармен дыбыс жазғыштар түр - оның әрбір қимылы, әрбір сөзі кейінгі ұрпақ үшін сақталуға тиіс. Үйдің қай бұрышында болмасын сыбыр еткен сөзді естуге мүмкіндік беретін құрал-жабдықтар да бар; ал пайдаланудың жолдарын өзі ғана білетін тегершіктер мен сөндіргіштер қаншама. Оскар осының бәрін аралап, өз қолымен жүргізіп, іске қосып көрді. Сонан соң үлкен басқышпен жоғарыға, салтанатты бөлмелерге көтерілді. "Таңдаулылармен" тәжірибе өткізу үшін жабдықталған залға кірді. Бөлме ортасында тұрған, әйнектен жасалған дөңгелек үлкен столды сүйсіне қарап шықты. Оның бетінде Зодиак белгілері болатын, ал оған түсетін жарық ерекше қондырғылардың көмегімен бірде әлсіреп, бірде күшейіп тұрады екен. Ол үстелді айнала отырып жекелеген адамдардан мистикалық жолмен хабар алуға және дәл сондай мистикалық жолмен оларды таратуға арналған. Және осы бөлмедегі қалған басқа заттары оның көзінің жауын алды. Кемпірқосақтай сан алуан түспен құбылған балықтары бар аквариумнің алдында ұзақ тұрды; әлемнің әр түкпірінен әкелінген жыландар мен басқа найсаптар қамалған торкөз үйшіктерді қарап шықты.

	Сосын ол қонақ қабылдайтын "мансаптық залына" қарай аяқ басты. Оскар жалғыз болғанмен, актер Карл Бишоф үйреткен салтанатты жүріспен жылжып отырды. Бүл зал Зофиенбург замогының сәні мен мақтанышы болатын. Ол шіркеу секілді қаңырап түр, тек орындықтары ғана бар. Биікте көріпкелдің орындығы түр. Оскар оған өзі отырып көрді -жарап жатыр. Осы жерден ол фюрер сияқты қонақтардың алдында қандай түспен көрінгісі келсе, сондай түспен жарық түсіріп отырады.

	Залда терезе жоқ, мұнда күндіз де қараңғы түнек. Оскар төбеге жарық берді. Иә, әсерді айтып жеткізу қиын. Жұлдызды аспанның астында тұрғандайсың. Ол осы залды саларда пайда болған идеясына мақтанды. Мінәжат етушілер мен жұлдыздар - мұның мағынасын саңылауы жоқ, ой- санадан жұрдай адамдар да түсінеді. "Менің жанымды мәңгі жаңа екі мақтаныш: төбеміздегі жұлдыз бен ішіміздегі адамгершілік заңы толтырады" - деген еді Кант. Осында, Зофиенбургте, "мансаптық залда" ол, Оскар Лаутензак, канттық әлемтанудың осы негіздерін жұрттың бәріне түсінікті болатындай түрде іске асырыпты. Ол осында, өзінің міндетін атқарып отырған кезде әркімге де: бүгінгі ұрпаққа да, үшінші империяға да "практикалық сананың", интуицияның иесі - өзі, Оскар Лаутензак екені түсінікті болады.

	Ол өз туындысының рахатын көріп, жасанды аспанның астында жалғыз отыр. Бүл үйді ол барлық кедергілерге қарамай өзі салғызды, тағдырдан тартып алды. Сәулетші Зандерс Оскар ойластырған жобаға қарсылық көрсетіп бақты. Ол пасық оккульттік лашық, стильді араластыруға болмайтын үлгі туралы қазбалап, әбден басты ауыртты. Бірақ Оскар алған бетінен қайтпады. Ол Клингзор сиқырлы сарайын, өзінің жеке дара әлемін салғызды және енді, біткеннен кейін қарап көрсе, тамаша екен. Пастор Рупперт, әрине, осының бәрін құдайға тіл тигізгендік деп бағалары хақ - ертелі-кеш бір өлетін өзекті жан Інжілдің осы сөздерін өз басына тілер ме еді? Оскардың бойын кенет қорқыныш билегендей болып еді, ол мұндай балалық босаңдықты бірден сілкіп тастады.

	Ол, өзі ниет еткендей, бүкіл бір күнді Зофиенбургте жалғыз өткізді, ешкім мазасын алған жоқ. Кешкісін өзінің қылуетіне кетті. Ол өзінің киетін күртешесімен жалғыз отыр. Қабырғадан күміс сауытты бавар королі Екінші Людвиг қарайды, қасында жүзіп жүрген аққулары бар. Оскардың есіне Гансйорг екеуінің бала кезінде, каникулды пайдаланған әкесі осы корольдің ертегідей замогына ертіп апарғаны оралды. Геренхимзе қамалының кереметтігіне қалай таң қалғандары, осынша байлыққа астрономиялық цифрмен ақша жұмсалғанын естігенде, қалай ауыздарын ашып қалғанын есіне алды. Енді замоктар мұражай жәдігерлеріне айналды, ал оның, Оскардың үйі оз басында. Корольдің портреті де бәз-баяғы қалпында.

	Оскарды өзінің бет-бейнесі де күдіктендірмейді. Ол жетер жеріне жетті, өз қабілетін толық мойындатты. Проэльге жасаған тәжірибесі бұған толық дәлел болды. Тиршенройттың айтқаны келмеді, оның жетістіктері оның "көру" қабілетіне кесірін тигізген жоқ, керісінше, оның дамуына түрткі болды.

	Ол Кетенің саусақтарын, қазір ағаш табақта алдында жатқан асыл тастарды қалай сапырылыстырғанын есіне алды. Жоқ, ендігі жерде сәтсіздік оны абыржыта алмайды. Енді ол сәтсіздік - сирек кездейсоқтық екенін біледі. Енді ол өзінің көріпкелдігін дәлелдеуді қажет етпейді.

	Дегенмен Кетенің бірге болмағаны өкінішті-ақ. Оның орны үңірейіп тұр. Бүл оны сағынып отыр. Сағынғанда өзегі өртенеді. Жаңа үйден алған бар қуанышы Кетенің алдында түк те емес.

	Кенет ол бірден бәрін түсінді: Өзінің даналығы туралы осында ойдан шығарғандары -бастан-аяқ өзін-өзі алдау. Ол Кетені сүйетінін енді білді.

	Ол аздап абыржығандай болып отыр. Ұялып отыр. Қырық торт жасқа келген екен, көп әйелдерге құмартыпты, оның әйелдері көп болған - тартымдысы бар, қылықтысы бар - көп қой құрғырлар, енді бір шүйкебас қызды сағынып, жас гимназист құсап отырғаны мынау. Иә, мына отырысына ақымақ гимназист дегеннен басқа лайық баға жоқ: ол Кетені сүйеді.

	Оскар ұйқыдан оянғандай дүр сілкінді, өзіне-өзі ренжиді. Бірақ ізінше ренжу де, ұялу да ғайып болды. Қарама-қарсы құбылысқа айналды. Демек, оған қайғыру да дарығаны ғой. Ол жанкешті махаббат деген - бәтуәсіз сандырақ, махаббат деген жоқ, ол ақымақ ақындардың ойлап тапқаны, шындығына келгенде, өзіңнен өзге ешкімді сүйе алмайсың дегенді айтудай-ақ айтып келе жатқан жан. Ал қазір сол қызды сағынғаннан ындыны құрып отыр. Оны санасынан сызып тастай алмайды. Бүкіл өмірі - сол әйелге арналған алаң екен. Оны сүйеді.

	Ол оған қол жеткізеді. Бәрін жаулап алғандай, оны да жаулап алады. Оның Лигницте кешігуі әлі ешнәрсені білдірмейді. Ол берілгісі келмейді, бұған сенетінін мойындағысы келмейді. Оны ешқашан да айтпақ емес, тілін тістеп алуға бар, бірақ айтпайды. Ол өте намысшыл Нағыз неміс қызы. Бүл оны сондықтан да сүйеді.

	Бөлмеге ұрлана кірген біреудің тықыры білінді. Бұған дейін Петерман ешқашан себепсіз кірмейтін еді. Бұл қандай қылығы тағы да? Бұл тіміскі мұнда қайдан жүр?

	Оның өзі ала келген жаңалыққа еліріп алғаны сонша, тіпті баса көктеп кіргеніне кешірім сұрар емес.

	- Рейхстаг өртеніп жатыр.

	Оскар басын жұлып алды. Көріпкелдігі аумай келді. Ол, Оскар Лаутензак, тағдыр сағатының тілін жылжытты, Германияның болашағын айқындады. Кеудесіндегі бақыт шарасынан асып, сыртқа шығар жол іздейді. Ол екі езуі жаялықтай болып жымияды. Петерманның иығынан қағып:

	- Ал енді не айтасыз бұған, Петерман? - деп сұрайды. - Енді не айтасыз? - Және де өз кеудесінде де бірдеңе өртеніп жатқандай: "Уохохо! Иохохо!" - деп ұрандайды. Бұл Зигфридтің оттан өтердегі ұраны. Оскар өзін-өзі билей алмай, аңырайып қалған Петерманның алдында айқайлай күліп, санын шапалақтап, қарғып - қарғып алады.

	Кете Лигницке жеткенше әкесі тәуір болып қалыпты, бірақ қатты қартайып кетіпті. Бөлмелерді аралап, томсырайып жүріп алды. Отставкаға ерте шыққанына налыды. Ол әлі әл - қуатты екенін сезеді және жалғыз зейнетақымен күн көру де қиын - ау.

	Процесс туралы хабар да жетті. Осы күндерде Оскарды көрмегені жақсы болды, бірақ жалақор Пауль Крамердің жеңіліс табуына байланысты әкесінің айтқан сөздері миын шұқып жеп қойды.

	Кете өзінің туған қаласынан өзі ойлағандай тыныштық таба алмады. Екіқабат екені енді анық байқалды және жағдай күннен-күнге шатысып бара жатты. Ол жас кезіндегідей сенімнен айрылды және өзінің дәрменсіздігін Берлиндегі кездесуден де жаман сезініп жүрді. Ол таныс көшелермен жүріп көрді, бірақ ол мұның көңілін көтермеді, қуанышқа бөлемеді. Әулие Иоанның шіркеуі, замок, көне ратуша, атты әскер академиясы, иезуиттер тұрғызған ғимарат, өзі оқыған мектеп, достары мен құрбыларының үйлері - бәрі де бұрынғы әдемілігінен айрылған, бәрі де ұсқынсыз, алыстап кеткендей көрінеді.

	Лигницте ол өзін мүлдем жалғыз қалғандай сезінді, бірақ қайтуды кейінге қалдыра берді. Оған Оскардың ірі әрі жыртқыштық сықпытын қайта көру қорқынышты тәрізденді. Оған деген ынтықтығы бұрынғыдан да арта түсті, бірақ өзінен-өзі қорқатын болды.

	Бірақ кенет өзінің қорқақтығынан ұялды. Және ашық сөйлесуге бел байлады. Оған жеделхат жіберді. Берлинге бет алды.

	Оның Кетеге деген барлық ашу-ызасы оның жеделхатын алғанда тарады да кетті. Ол оны күтіп алуға вокзалға тартты. Кетені тағатсыздана күтті: қазір қандай болды екен? Ол бұрынғыдан да байсалды, аздап шаршаулы көрінді, бірақ бұрынғыдан да әдемі көрінгені тағы бар. Үстіне кигені қарапайым қоңыр костюм, қалпағының астынан қоңыр - сары, аздап ұйпалақталған, қалың шашы қобырайды. Оскардың жүрегі нәзіктікке толы еді, ол Кетені сүйеді, ол оның бойындағының бәрін ұнатады.

	Кете оған қарап қалыпты: Міне, ол алдында тұр, зор денелі, бойы тіп-тік, тентек жел мол пішілген пальтосының қаусырымын ала қашады. Қыз оның жігерлі жүзінен шынайы қуаныш белгісін көріп тұр. Ашылып кеткен еріндерін көрді, балаша күлген күлкісін естіді, өзін кұшағына алған әлеуетті қолдарының қаруын сезді. Көңіліндегі барлық күдігі сейілді де кетті. Ол оған бар ықыласымен ұмтылды. Екеуі бір адамдай болды да қалды.

	Оскар оның бірден үйіне кетуіне рұқсат етпеді. Оның бірден Зофиенбургқа жүруін қалады. Көл жағасында бұларды яхта күтіп тұрған-ды; олар жағамен жүзіп барды. Міне, шағын жарты арал Қалың шалғын жапқан төбешік, төбенің үстінде келісті қылып салған, қарапайым әрі әсем аппақ сарай. Бүл "Зофиенбург" замогы - деп таныстырды Оскар оны Кетеге мақтанышпен. Екеуі де қуаныштан мәз-майрам күліп алды. Кетенің мұндай қуанбағанына көп болған. Жол бойы басына не келіп, не кетпеді?

	Олар жағаға шықты. Үйге аяқ басты.

	Және бірден, көптен күтіп тұрғандай, бұрынғы күдік кайта оралды. Осынау тағылық байлық, моланың үстіндегі зілмауыр тастай қисынсыз жерде үстінен басты да қалды. Кете өзін осынша асып-тасқан мол дүниенің арасында адасып кетердей сезінді. Мұнда неге келді? Ол, Кете Зеверин, осындай ортада өмір сүре ала ма?

	Ол өзін барынша достық райда сөйлетуге тырысты, таң қалғаны да, мақтаныш тұтқаны да шынайы көрінуін қарастырды; бірақ Оскар оның бүл жасанды қылығын, шынайы ойын байқатпауға тырысатындығын, мақтау сөздерді амалсыздан, қиналғаннан айтып тұрғанын байқап қалды. Ол қыз қуаныштан бал-бұл жанған көзін бұған шаттана қадап, бірге қуанып, бірге күлетін шығар, сол кезде оған өмірдің қызығын бірге көрейік деп ұсыныс айтатын шығармын деп үміттеніп еді. Енді, міне, қасында вокзалда қарсы алған көңілді, шат-шадыман Кетенің орнына, қайсар да тұйық, түсініспеген ең ауыр кездегіден де жат Кете келе жатыр.

	Онда бір жаңалық бар, сол бұларды бөліп тұр. Не болды екен? Өткен процесс пе? Жоқ, басқа бірдеңе. Онда не? Жоқ осыны ол Кетеден іркілместен сұрайды.

	Өзінің екіқабат екенін оған тап қазір айтуы керек еді. Ол осы жаңалықты хабарлауға тас түйін бекініп келді ғой. Бұдан артық сәт болмайды. Оскар өзі сұрап тұр ғой, басына түскен қиындықты жеңілдетудің бұдан артық қандай жолы бар?

	Иә, қазір айтады. Бірақ, Кете:

	- Алаңдайтын ештеңе жоқ, - деп жауап берді.

	Осыны өзі айтып түр ма? Қандай жат, әдеттегіден де сараң дауыс еді?

	Оскар аң-таң, иығын көтереді. Зофиенбург мынау. Өзі сүйетін әйел анау. Өзінің шешімге келгенін, Кетеге үйленгісі келетінін неге айтпайды. Байғұс әйел соны ғана күтіп түр ғой.

	Жоқ - а, ол мұның меселін қайтарды. Ол адамның қуанышын улауға келгенде шебер - ақ. Жоқ, енді айтпайды. Енді айтқызып көрсін. Егер осының бәрі ойынан шықпаса - әңгіме басқа. Ал себепсіз қырсығудың қажеті қанша?

	Олар әлі келіп-кетері жоқ, бірін-бірі алдарқататын сөз - тағы да жарты сағатты өткізер. Сосын Кете үйіне кетеді, бүл оны ұстамас.

	Кете өзінің Кейтштрасседегі пәтеріне жеткенде әбден шаршағанын сезді. Алайда жатуға құлқы жоқ. Ол Оскар сыйлаған үлкен рояльдің алдында отыр. Кете шынтақтарын күйсандықтың қақпағына тіреп, иегін қолына сүйеп ұзақ отырды. Ойынан кетпей тұрғаны бір-ақ нәрсе. Екіқабат екенін неге айтпады. Тастай бекініп келіп еді ғой. Кете онымен бірге Зофиенбургты аралаған минуттарды қайта - қайта қинала еске түсіре берді. Жүрегінің түкпірінен шығатын "жоқ, жоқ" деген сөзге қайта-қайта тіреле берді. Ол анадай қорқынышты, жабайы, елеске толы үйді ойлап тапқан адаммен бірге тұра алмайды. Ондай адаммен Кетенің ортақ ешнәрсесі жоқ.

	Түсіністікке сеніп жүргенімен, Оскардың да мұнымен ортақ ешнәрсесі жоқ. Ойлайды -ойлайды да басы қатады, өзінің жүкті екенін көріпкел де тап басып айта алмайды. Томардай аппақ, дөрекі қолына шоқпардай жүзік салып алған сылқым қандай аянышты әрі күлкілі көрінеді. Іші елес жайлаған замогы одан да күлкілі. Оңбаған інісі екеуі ойлап тапқан сот процесі де күлкілі нәрсе. Күлкілі, ызалы және қауіпті адам.

	Осының бәрін Кете бұрын да білетін, алайда онымен сөйлесуге бекінді ғой. Оның күлкілі әрі нашар адам екенін білгеннен не пайда? Одан бәрібір айрыла алмайды. Оны вокзалда көргенде қуанғаннан жүрегі жарылып кете жаздады. Ол қолын иығына салған кезде безгектей қалтырап кетті.

	Бірде дәлізден бірнеше еркектің ақ тер, қара терге түсіп, ауыр демалып, таң қалғанда, өз пәтеріне абажадай үлкен рояльді әкеп кіргізгені Кетенің еріксіз есіне түсті. Күйсандықты мұның қарсылығына қарамай сыйлағаны бір жағынан жынына тисе, екінші жағынан қуанышқа бөлеген - ді. Міне, содан бері бүл тамаша аспап бүкіл бір бөлмені алып түр.

	Ол жатын бөлмесіне беттеді. Жайлап шешіне бастады, бір кесе шәй құйды, бірақ ішпеді, жалаң пижамасымен ешбір мақсатсыз мең-зең болып отыр, ақыры, үйықтай алмайтынын білсе де, төсегіне жатты. Баладан құтылғаны дұрыс болар ма еді? Бүл туралы Оскар мен сөйлесе алмайды. Егер айтар болса, ол бұған маған тұрмысқа шық, бала тауып бер деп басын айналдырады, содан соң амалсыз көнеді, және бәрі де баяғы таз қалпына түседі, оның және оның сиқырлы сарайының өмір бойы тұтқыны боласың.

	Ең дұрысы - ертең дәрігерге бару. Сондай мекен-жайды біледі.

	Ол дәрігерге бармайтынын жақсы біледі. Ақыл-ойдың адам әрекетіне ықпалы аз болатындығын Пауль талай рет ұқтырмақ болған. Адам әрекетінің бәріне дерлік әуестік себеп болады.

	Бұдан да Паульға барса қайтеді? Бірақ ол Оскармен біржола айырылысуға әкеп соғады. Былай барсаң - арба сынады, олай барсаң - өгіз өледінің кері келеді.

	Екі күннен кейін Оскар жаңа үйінде алғашқы қоныс тойын өткізді. Зофиенбургтің ашылуына бүкіл Берлин жиналды - ертең газеттерге осылай деп басылатын болады.

	Салтанат пен өзінің атақ-даңқына мас болған, күш- қайраты толысқан үй иесі қонақтарды аралап жүрді. Үйдің іші жап-жарық. Ақ жағалы еркектер мен арты ашық көйлек киген әйелдер баспалдақпен жоғары-төмен шұбырып жүр; рейхсвер мен нацистік партияның мундирлері әр жерден қылаң береді; "Мәртебелі тақсыр", "құзырыңызға құлдық" деген сөздер жиі естіледі. Ал қонақтардың арасында көңілі көтеріңкі Оскардың қиялымен шақырылған, көзге көрінбейтін елестер босып жүр: муниципалдық кеңестің хатшысы Игнац Лаутензак, жылауық әже, профессор Ланцингер, пастор Рупперт, Дегенбург қаласының құрметті азаматтары және басқа да толып жатқан тірілер мен өлілер - бұған сенбегендердің, оны тілдегендердің, кемсіткендердің бәрі бар.

	Жаңа қонақтар келген үстіне келіп жатыр. Олар: Гансйорг, Хильдегард фон Третнов, Кете, Алоиз, антрепренер Манц, Проэль, Зандерс, Петерман және басқалар бөлмелерді асықпастан аралап жүр. Мұнда, тәрізі, мыңға тарта адам болған шығар - ау.

	Граф Цинздорф доктор Кадерайттың қасынан кетпейді. Алғашқысы үстіне нацистік қоңыр форма, соңғысы - ордендер мен ерекше белгілерсіз фрак киген. Оскарды процеске тап қылған Ильза аз уақыт Цинздорфпен дос болып жүрді, содан бері Цинздорф доктор Кадерайттың тұрақты қонағына айналды, тіпті Ильза әлемді шарлап кеткен кезде де. Ол доктор Кадерайтқа жақын болашақта сізге пайдам тиіп қалуы мүмкін дегенді қысыр сөз арасында емеурінмен білдірді. Әңгіме ауыр өнеркәсіп алпауыттары мен нацистік партия арасындағы қарым-қатынастың шиеленісе бастағандығында болатын. Зауыттықтар баскесерлерді жұмысшылар мен шаруаларды ауыздықтау үшін жалдады. Өз ісін тындырған баскесерлер ақыларын алған соң, өз жөндеріне кетті, бірақ әзірге кімнің кімді ығыстыратыны белгісіз болатын. Рейхстагты өртеу тәрізді арсыздық қадам ешқашан жақсылыққа апармайтыны белгілі еді. Ескі және жаңа күштердің әбден ойластырылған тепе-теңдігіне қауіп төне бастаған. Бүкіл мемлекеттік аппаратта, жоғарыдан төменге дейін, заңдылықты ашықтан-ашық жүргізілген террор ығыстырып шығарды. Доктор Кадерайт пен сол сияқтылардың өздерін тағылардың тегеурінінен қорғап қалуы қиынға соғады, сол баскесерлердің нығайып алуына жағдай жасаған да өздері еді. Сондықтан, олармен де, бұлармен де ұялмастан байланыс жасап жүрген Цинздорф секілді адам шынынан да пайдалы болуы мүмкін.

	Көппен бірге бөлмеден бөлмеге баяу жылжыған Кадерайт пен Цинздорф әңгімелерін жалғастыра берді. Зофиенбург әдемі әрі тыныш жер болатын, кезінде оны сатып алуды Кадерайт өзі де ойластырып жүрген-ді. Зымиян көздерін сығырайтып, ол сол замокты аралап жүр. Оскар оны сауық орнына айналдырыпты. Сәулетші Зандерс ығыса - ығыса отырып, Кадерайт пен Цинздорфтың қасынан табылды. Зауытшы қалжыңдаған болып, өзінің жіңішке даусымен:

	- Сіз жаңа стильге жүгінген екенсіз, қымбатты Зандерс, бүл не, дегенбургтік әлеміш пе? -дегенде, көңіліне алған жоқ.

	Сәулетші өзінің тапсырыс берушісін табанда сыртынан сатып жіберді де, селкілдеп күле тұра оккульттік паноптикум мен мистикалық хайуанаттар жылыжай туралы уытты сөздердің тиегін ағытты - ай келіп.

	Гансйорг үйді аралап коре келе қарама-қайшы сезімге батты. Оскар тым шектен шығып кеткен екен. Ағайынды Лаутензактардың бас айналдыратын табыстары партия серкелерінің арасында көптеген жау тауып алуына себеп болды, ал Оскардың өз байлығын жайып салған жүгенсіздігі дұшпандарының санын көбейте түсті. Оскар - данышпан, бірақ ақымақ. Оның айналасындағы тілектес еместер оның тек сүрінгенін күтіп жүр. Егер Оскар сақтанбаса, олар оның ғайыптан хабар беретін киелі "киіз кітапшасын" тартып алуы мүмкін.

	Гансйоргтың өзі, Оскарға қарама-қарсы, ашық мақтаныштан аулақ жүреді. Құдай сақтансаң сақтайды. Ол тіпті өзіне ұсынған министрлік лауазымынан да бас тартты, бүкіл германдық баспасөз агенттігінің бастығы дәрежесін місе тұтты. Оған қоса оның баронесса фон Третнов сияқты ықпалды қамқоршысы бар. Ол қазір Хильденнің - өз адамы. Баронесса онымен ақылдаспай қадам баспайды. Әрине, өзін - өзі алдаудың қажеті не, ақсүйек әйел үшін ол тек Оскардың орнын жоқтатпаушы ғана.

	Бірақ ол да ақымақ емес, ол кейде екеуін салыстырып отырады және бүл салыстырысы кейде Ганстың пайдасына шешіледі. Мәселен, Хильдегард Оскардың жаңа үйіне қызығудан гөрі таңдана қарағанына Гансйоргтың өзі куә болды. Зофиенбургтің қазіргі қожасына қарағанда, Румфордштрассе де өмір сүрген Оскар оған көбірек ұнайтын.

	Гансйорг пен оның ағасының арасындағы қарым-қатынас та күрделене бастады. Ганс Оскардың тынысын ашқан сот процесінен әлі айыға алмай жүр. Ағасы өзінің арбауымен басқаны айтпағанда жымысқы арам Проэльдің өзін таң қалдырды. Алайда, содан кейін Ганс оған қатты ренжіді. Проэльге жасаған консультациясы кезінде айтқанының аумай келгені үшін Оскар өзін құдайдан кем санамайтын астамшылыққа ұрынды, мансапқорлық дертіне шалдықты. Гансйоргтың байқауынша, осы кездесуден кейін, Манфредтің Оскарға деген ықыласы, жұмсартып айтқанда, суыңқырап қалды. Бүгін де штаб бастығы бірнеше минут қана болды да, фюрердің келетіні жарияланғандығына қарамастан, оның келуін күтпестен кетіп қалды. Проэль келген кезде Оскар осы бір ыңғайлы сәтті пайдаланып қалудың орнына әйтеуір бір қателікке жол берген - ау шамасы деген қорытындыға келді Гансйорг.

	Оскардың ойластыруы бойынша бірінен бірі әдемі жасалған бөлмелерді көппен бірге көріп жүрген Гансйоргтың басына оралған ойлар осылар. Ол ағасының байлығын, жолы болғыштығын қызғанды - өйткені Оскар ешкімнен жасырып - жаппай, өзінің атаққұмарлығын батыл көрсете білді. Бірақ осының арты не болар екен деген күдігі де жоқ емес еді.

	Оның ойын көз бояушы Калиостро бөліп жіберді. Ол қалың топтың арасынан антрепренер Манц пен тігінші Альманың сүйемелдеуімен асықпай жақындап келе жатқан.

	- Тұра қал, достым, - деді ол Гансйоргқа бұрылып, - сағатыңыздың шынжыры салбырап кеткен бе?

	Гансйорг жилетінің қалтасын сипай беріп, қолын тартып алды: қалтасынан кішкентай жылан салбырап тұр екен; мына сайқымазақ террариден алған болды ғой, - ондайлар бұл жерде толып жатыр - сосын дуалап жіберген де, жылан Гансйоргтың қалтасына жабыса қалған. Антрепренер Манц қарқылдай күлді, ал жамандық ойламайтын тігінші Альма саңқылдай күлді, көз бояушы Алоиз жымиып қойды. Гансйорг ренжіп қалды. Ол бүл адамдарды жақтырмайтын еді: Калиостроның Оскарға керек болатыны өкінішті-ақ, әйтпесе...

	Алоиз бүл кешке дән риза. Клингзор замогы оған өте ұнаған-ды. Ол: "Па шіркін!", "Үй деп осыны айт!" - деген таңданыстан танбады. Ол сәулетші Зандерске сұрақты қарша жаудырып, өзінің таңданысын да жасырмады: "Иә, құдай беретін адамға береді", "Қолынан келген қонышынан басады" деген осы екен той" - деді. Сырықтай ұзын, сүйекті келген ол қазандық басында жүріп алды және бос жүрмеді, өзінің алтын тістерімен дәмді тамақтарды опыра жеді. Ішімдіктен де тартынбады. Бірақ кейінше, Альма екеуі бос үстелге жайғасқан кезде, оның көтеріңкі көңіл-күйі кенет іріген сабындай бұзылды. Ежелден бұғып жататын Оскарға деген өшпенділігі қайта оянды.

	- Айта қойшы, көгершінім, - деді ол Альмаға, - дегенбургтік жаман балаға қырық екі мың марка түратын мынадай жасанды аспан неге керек болды екен?

	Оскардың көптеген достары Зофиенбургке байланысты уытты қалжыңдарын аямады. Дегенмен, ешқандай ғимаратқа ұқсамайтын сиқырлы замок оларды таң қалдырмай қоймады.

	"Керемет екен", "Ғажап екен" десті олар. Тас қамалда бейнеленген Оскардың жетістігі рейхсканцлер тағына тағайындалған Гитлердің жетістігінен кем болмады және әдетте осындай жетістіктен туындайтын сенімділікпен олардың бәрі оккультизмді жақтаушылардың қатарына қосылып жатты.

	Бірақ граф Цинздорфқа мұның бәрі ұнаған жоқ. Лаутензак пайғамбардың мақтаншақтығы оның қытығына тиді; ол Оскармен біраз ойнап алғысы келді. Ол Оскарды қолтығынан алып, оңаша алып шықты да, достық лебізбен құпия сөйлескен болып:

	- Қымбаттым, осындағы алтын және басқа да байлықтардың бәрі нағыз қымбат заттардан жасалған ба? - деп сұрады.

	- Сізді түсінбедім, Ульрих, - Оскар оған таңдана қарады.

	- Айталық, мына галстугыңыздағы інжудей қымбат тастан жасалған ба дегенім ғой, -деді ол қулана жымиып.

	- Менің галстугымдағы інжу сізге неге ұнамады? - деп сұрады Оскар.

	- Жоқ - а, ұнауын ұнады, - деп түк білмегенсіп жауап берді Цинздорф.

	Бірақ байлар тойда нағыз қымбат затты сирек тағады, ақылды адамдар қымбат заттарын сейфте сақтайды.

	- Сіз мені бүгін жасанды інжу тағып келді деп ойлап тұрсыз ба? - деп сұрады Оскар.

	Цинздорф жауап орнына зымиян күлкісін жалғастыра түсіп: "Жасанды, жасанды" - деп әндетті. Тәрізі, қызып қалған - ау.

	- Былай ғой, Оскар, - деді ол ақырында, - мен көріпкел емеспін, бірақ шынашағым айтып тұр: мына інжу таза емес. Бүгін көңілді күн болды ғой. Біз де көңілденейікші. Екеуміз бәстесейік. Сіз мұны таза інжу деп есептейсіз, ал мен, өзімнің шынашағыма сене отырып, бүл інжу таза емес деп мәлімдеймін.

	- Шынымен солай ойлайсыз ба, Ульрих? - деп қатаңдау сұрақ қойды Оскар. -Жасанды інжу деп ойлайсыз ба?

	- Мен ештеңе ойламаймын, ештеңе білмеймін де, - деп жауап берді Цинздорф, -бірақ дәл сіз сияқты, мен де ішкі инстингке сенемін. Жә, қасарыспаңызшы, - деп қоймады ол

	- Бәстесейік. Айталық, он мың маркаға. Егер інжу таза болса, мен сізге он мыңға артық қарыз боламын. Ал егер, - ішкі түйсігім алдап көрген жоқ, - жасанды болып шықса, сіз маған он мыңды санап беретін боласыз. Келістік пе? - Ол Оскарға қолын созды.

	- Бірақ ол менің тарапымнан жасалған тонау болады ғой,

	- деп қарсыласты Оскар. - Мен оның таза інжу екеніне сенімдімін. Оны маған кімнің сыйлағанын біле тұра, күдіктенуімнің өзі ұят.

	- Байқаймын, түлкібұлаңға салып тұрсыз, - деп қоймады Цинздорф. - Бүйтіп мың құбыла бермеңізші. Одан да "Иә" деңіз. - Ол созған қолын түсірмеді.

	Гансйоргтың сақтандырғаны Оскардың есіне түсті. Цинздорфтың өзіне отыз екі мың марка қарыз екенін де ойлады, дәлірек айтқанда, отыз екі мың екі жүз тоқсан жеті (онда ақшаға келгенде дегенбургтік дәлдік бар). Егер ол қырық екі мыңға айналса, ішін тесіп бара ма? Гансйорг дұрыс айтады: Оскар ол ақшаны ешқашан ала алмайды. Ал Цинздорф мастығынан айыққан соң, бұған өкінетін болады әлі және өкініші Оскарға тиеді. Екінші жағынан, оңбаған графты үйретіп алған теріс болмас еді.

	- Келістік, - деді ол

	Цинздорфтың оны басынан аяғына дейін сүзіп шыққан арсыз жымиысы Оскардың күдігін күшейтті. Кейде Ильза Кадерайттың аузынан байқаусызда шығып кететін кекесін күлкі, өзінің қорланған сәті есіне түсті.

	Бірақ ойлануға уақыт жоқ. Фюрер келді. Мемлекеттік істерден қаншалықты қолы босамаса да, Гитлер қалай болғанда да өзінің көріпкелінің салтанатына қатысуға тырысыпты. Оскар Гитлерді салтанатпен қарсы алу үшін сыртқа жүгірді. Замок иесінің еріп жүруімен, қаз-қатар тізілген қошамет көрсетушілердің "Хайль!" деп қарсы алуымен Гитлер кілем төселген жолмен алға жылжыды. Ол Зофиенбург иелігін қайта салудағы Оскардың еңбегіне оң баға берді. Өйткені оның өзі де бір кезде сәулет өнерімен айналысқан болатын. Талай-талай тамаша үйлерді өзі де тұрғызған болар еді, бірақ өкінішке орай, жаңа Германияны құру уақыт қалдырмайды.

	- Иә, иә, - деді ол, - мына сіздің жаңа үйіңізден машиналардың заманында да неміс рухындағы романтикалық өрнектерді салуға болатындығын көріп тұрмын.

	Сонан кейін ол Оскармен бірге көріпкелдің орындығы тұрған сәкіге көтерілді. Мұнда олар, фюрер мен пайғамбар, жасанды жұлдызды аспанның астында тұрды. Аяқтарының астында шіркеу, Валгалла және зертхана арасындағы "жоғарылау залы" көсіліп жатты. Бұл залға жиналған жандар оларға төменнен қарап тұрды.

	- Енді, - деді фюрер, төменде тұрған адамдар ақын айтқан мынадай сөздерге өздері-ақ куә болады:

	Жыршы корольден темен емес. Екеуі де Адамзаттың биік сәкісінде тұр, - деген екен ол

	Кейінше, үйді аралауын аяқтап, Оскармен бірге сыртқа бет алған фюрер:

	- Нағыз нәсілдік сезімнің жұдырығы нақ осы үйдегідей тас түйілгенін жаратамын, -деді.

	Тиімді сәтті табанда пайдаланып қалуға тырысқан Оскар бұған:

	- Менің қиялым сіздің көмегіңізбен ғана шындыққа айналмақ, менің фюрерім, - деп жауап берді. - Жеке адамдар сіз салып жатқан мемлекет ғимаратының қабырғасын ғылымның бар құпиясын меңгермей жатып көтеруге қауқарсыз.

	Фюрердің есіне енді түсті.

	- Міне, міне, - деді ол, сіз оккульттік ғылым академиясын айтасыз ғой? Мен оны құрамын. Онда тұрған ештеңе жоқ. Уәде - уәде.

	Гитлер кеткен соң, қонақтардың көңілі қоңылтақсып қалды. Олар Горхер мейрамханасы дәмді әзірлеген буфеттен тойғандарынша ішті, жеді. Жыландар мен әр түрлі көрікті құстар қамалған торкөздерді аралай жүріп, ойнады, күлді, жасанды аспанның астында биледі.

	Әбден шаршаған әрі өлшеусіз бақытқа кенелген Оскар соңғы қонақтарын шығарып салған кезде, көл бетінде таң атып келе жатыр еді.

	Берлинде Пауль Крамер өзін қауіпсіз сезінуден қалды.

	Гитлер бұдан көптеген жылдар бұрын-ақ билік қолына тиісімен "бастардың домалайтынына" уәде берген болатын. Енді, рейхстаг өртенгеннен кейін, Проэльдің ландскнехтері, штурмовиктер сол уәдені орындауға кірісті. Нацистік партияның талап етуімен оларға елдегі полиция қызметі тапсырылды. Олар үйлерге басып кіріп, тінту жүргізді, тонады, тұтқынға алды. Ұсталғандарды нацистердің казармаларына алып барды. Олардың одан арғы тағдырлары туралы жантүршігерлік сыбыстар тарап жатты, ұсталғандардың кейбіреулері біржола жоғалып кетті. Тұтқындалғандар мен жоғалып кеткендердің арасында Паульдің достары да бар болатын. Оның өзі де нацистердің қаһарына ұшырады. Пәтерден және тіпті Германиядан да дереу кетіп қалу керек болды.

	Ол мұнда қалып, мемлекетті басып алған баскесерлерге қарсы оз еркімен күресер еді, бірақ оның саяси жақтастары бүл ойын айтқан кезде, мұның өзін күлкі қылды. Олар бұның оз саласында аз жұмыс істемегенін, енді алдағы күресте тек қана қолбайлау болатынын айтып, иландыруға тырысты. Олар: жүмысшылар, кәсіподақ қайраткерлері, саяси басшылар бұған түсіністікпен қарады, интеллигенцияға көрсететін сенімсіздіктерін көрсетпеді. Оған мұнда бітірер шаруа қалмағанын өзі де түсінді. Мұнда ашықтан-ашық зорлық-зомбылық белең алды, оған қарсы ерекше ептілікпен ғана күресуге болатын еді, ал ондай ептілік мұның қолынан келмейді. Егер әрекет ете алған күннің өзінде, тек шет елде жатып әрекет ете алады. Достарының айтқандары дұрыс. Мұнда аяқ басқан сайын қауіп-қатерге ұшырайды - жасырыну керек және тезірек жасырынбаса болмайды.

	"Қош бол, тыныш мекенім" - деп әндетті ол ішінен, ең қажетті деген заттарын сандығына тықпалап жүріп. Бүгін Гентинерштрасседегі Вилли дегеннің үйіне түнеп шығады, ертең Гроссфранкфуртерштрасседегі Альберт дегеннің үйіне түнеп шықпақ. Екеуін де сырттай ғана біледі, бірақ сенімді жолдастар екені анық. Ал бүрсігүні, яғни үш күннен кейін, ол біржола жоғалады, аздап ақша тауып алса болғаны - баспа мен газеттердің әлі де берешектері бар болатын. Тастап шықпақ болып отырған жерлері сонша қимайтындай жерлер емес. Берлиннен де әдемі жерлер бар, ал Бранденбург алаңына келетін болсақ, ол әлде біреу тауып айтқандай, "зорлықшыға таптырмайтын жер". Бірақ бұл елді жақсы көреді, ұсқынсыз Берлинді ұнатады, осы жермен бірге өскен, енді сол қаланы қимай кетіп барады. "Қош бол, тыныш мекен - жайым".

	Ол үстіне қара сүр костюмін киді, чемоданын толтырды, енді тек машинкасының қаптамасын кигізу қалды. "Енді тек хат жазу қалды, ол Нюрнбергерштрасседегі жүрегіне жақын, коп жылдар бойы өзі тұрған кішкентай бөлмедегі соңғы хат болмақ. Кетемен бір кездеспей Германиядан кете алмайды ғой. Айналада қорқынышты істер белең алуда, жағдай жуық арада жақсармайды, достарымен енді қайтып кездесе ме, жоқ па және бәрі де кісі күлерлік нәрсе ғой: өзіне зәуімен бір жаңа костюм тіктіріп еді, ал Кете оны әлі көрген де жоқ, бәлкім көрмейтін де шығар. Және егер тіпті кеудеден итергендей қарсылыққа ұшыраған күнде де, оған хат жолдауға міндетті, тағы да бір рет кездесіп қалуға тырысу керек. Ол қарындасын бұған ашуланып кетіп қалғаннан бері көрген емес. Ол өкінішті есуастық болды. Ол туралы ештеңе білмейді, тіпті процеске қалай қарағаны да белгісіз. Бірақ осы уақыт ішінде мұның істей алмағанын болып жатқан оқиғалар істеді. Сол оқиғалар оның жынын басқан болар. Ол алаяқ Лаутензак салдырған жын ойнақтың суретін көрді. Кеше сезімтал адам, ондай жасанды жын ойнаққа ұзақ төзе алмас.

	Пауль жаза бастады. Жанын қинап жүрген нәрсенің бәрін айтты. Аздап жеңілдеп қалды. Қателерін түзетпеді, қисыны жоқ жерлерін алып тастамады. Машинкасы өзінің әуеніне басып тарсылдай берді.

	Кете хатты дер кезінде алар ма екен? Жалпы осы хат оның қолына тиер ме екен? Сөзсіз тиеді. Және, соз жоқ, келеді. Бүл хат - әңгімелесудің бастамасы.

	Кете түзу басылмаған жолдарға назар аударды; машинка тағы да бұзылыпты, ал Пауль, әрине, оны жөндемеген. Әр сөзден ағасының сөйлеу өнерін, ақылды, батыл әрі шешімді мінезін көріп отырды. Ал оның сәтсіз айтқан бір сөзіне тірелгенде бір рет реніш, бір қуаныш реңі білініп қалды.

	Ол көп күтіп тұрмастан, хатта жазылған телефонның нөмірін терді. Ағасының даусын естіді. Бір терең қуанышты қорқыныш шаншып өткендей болды. Оның сөйлегені қуаныш нұрын себелегені соншалық, осы біз ертерек неге татуласпағанбыз деген өкінішке бөледі.

	Ағасы бұған кездескісі келетіндігін айтып, бір шағын да болса қымбат мейрамхананың мекен-жайын атады.

	- Құрыған соң жөндеп құриық, - деді ол Сосын, ішіне сыймай жүрген жаңалығын жасыра алмай. - Айтпақшы мен өзіме жаңа костюм тіктіріп алдым, - деді.

	Мейрамханаға олар бір мезгілде келді десе де болады. Киімдерін шешті, үстел таңдап алды, дастарқан мәзірін қарады, кешкі асқа тапсырыс берді. Бір-біріне бақытты көздермен қарады. Пауль, әдеттегісінше, әр нәрсені айтып сөйлей берді, оберкельнермен дастархан мәзірі туралы сөйлескен кезде де қарындасынан көз алмады. Бөтен адамдар бар-ау деп қысылмай, қолын қарындасының иығына салды.

	- Біз екеуміз тіпті жынды екенбіз ғой! - деді ол

	Мұнда, мейрамханада, олар бір-біріне айтпақ болган

	жаңалықтарының тек жарым - жартысын ғана жеткізе алар еді, бірақ тыныс алыстары мен дауыс ырғақтары көп сырдың бетін ашқандай болды. Пауль, әдеттегідей, төгіп-шашып, асығыс ішіп-жеп отырды, тіпті жаңа костюмнің өңіріне бір кесім балық етін түсіріп алған кезі болды. Сонда да тынбай сөйлеп отырды. Кете түратын көшеге есімі берілген Кейт деген кісі, егер Пауль білетін Кейт болса, қызық адам болган көрінеді; Германияда ағайынды бірнеше Кейттер, шотландықтар болған. Оларды шақырып алған бәріміз білместікпен пір тұтып жүрген кәрі Фриц. "Ұлы Фридрих" деп аталатын жаман шал, біле білген адамға, қазіргі болып жатқан алыс - жұлыстың арғы атасы болып саналады, өйткені ол алғашқы нацист, бірақ қазіргілермен салыстырғанда, әлдеқайда жұмсақ болған сияқты. Сосын Пауль үстіндегі костюм қарындасына ұнаған - ұнамағанын білгісі келді, өйткені мұны ол тігінші Вайцтың айтуынша өле-өлгенше тозбайтын қара сұр жүн матадан таңдап алды ғой.

	Кете оның бірді айтып, бірге кететін сандырағын ұйып тыңдады. Осы ұсақ-түйектің бәрі ол үшін сылдыр сөз емес еді. Кете ағасын жақсы көретін, оны мақтан ететін. Түр -тұрпатын айтсаңшы - биік маңдай, атжақты келген нұрлы жүз, ойлы, ақылды аялы көз. Кетеге келсек, біраз арықтаған, бұрынғысынан жіңішкере түскен. Оған ағасы жартылай әзілдей отырып патшайымның өзісің дегенді айтты. Қарапайым ғана қара қоңыр костюмі сарғыш шашына үйлесе кеткендей, ал көңіл-күйіне байланысты құбылып түратын сүйкімді жүзі бүгінгі қуанышын жасыра алмай бал-бұл жанады. Ол Паульдің көзімен қарамасаң да сұлу болатын.

	Оған мойын бұрып қарамайтын адам жоқ. Әсіресе нацистік форма киген бір жас жігіт көзінің сұғын көп қадады; өзі де жап-жас болса да аяусыз әрі сұсты көрінді. Тәрізі, Кете бұрыннан таныс көрінген, ол ойланып барып, бір нәрсе есіне түскендей иіліп сәлем берді. Паульмен де түсін жылытпастан, тәкаппарлықпен сәлемдесті. Бәлкім оның бет әлпетін газеттерден кірген шығар. Паульге қарап тұрып, бір нәрсе есіне түскендей, тіпті, қойын кітапшасына бірдеңелерді түртіп алды.

	- Мына арсызың кім? - деп сұрады Пауль.

	- Цинздорф деген біреу, - деп жауап берді Кете.

	Паульге фамилия таныс, оған тек таңданды да қойды.

	Кете одан хатта жазғандары мен телефон арқылы сөйлескен сөздері және Нюрнбергерштрасседегі пәтерін қалдырып кеткені рас па? Өзі ұзақ уақыт кетіп бара ма? -осының бәрін білгісі келетінін жасырмады. Пауль мырс етіп күлді.

	- Ұзақ деуге де болады, - деп жауап берді ол. Мен Берлиннен емес, Берлин менен жеріді. Берлин мені бір-ақ түкірді. Иә, Кете, ағаң астанадан кетеді. Ол басы ауған жаққа сапар шекпек. Белгісіз мерзімге.

	Кете құп-қу болып кетті.

	- Шын айтасың ба? Шынымен кету керек болды ма? - деп сұрады ол, ағасына таңдана қарап.

	- Мен саған бүл туралы бүге-шігесіне дейін айтып берер едім, - деп балаша бұртиды ол Бірақ, қайда? Сенің үйіңде болмас па екен? Мына мейманхана ыңғайлы болғанмен, ондай әңгіме айтатын жер емес.

	Олар Кетенің пәтеріне келді. Оның шағын бөлмесінде бұрыннан таныс жиһаздардан басқа үйдің жартысын тұтас алып жарқыраған рояль түр екен. Паульдің қабағы түсіп кетті, ол Кетенің айналасына ескі жауы Лаутензактың да кіріп кеткенін бірден сезді.

	Ол отырды да өзінің басынан кешкендерін айта бастады. Өзінің калиянын тарта отырып, бәрін қысқа да нұсқа қайыруға тырысып еді, кенет жаппай тұтқындауға, көп адамдардың із-түзсіз жоғалып кетіп жатқандығына, заңдылық атаулының аяққа тапталып, құқықтың өрескел бұзылғандығына келгенде ызаға булығып, шамырқанып кеткенін өзі де байқамай қалды.

	Кете ағасының ашына айтқан сөздерін жүрегі толқи отырып тыңдады. Мұның бәрінен ол бейхабар еді. Бүл оқиғалар тап осында, көрші пәтерлерде болып жатса да, көп адамдар одан бейхабар еді. Тек жапа жеккендер, тек нацистердің қарсыластары ғана білді, ал миллиондаған немістердің ешнәрседен хабары жоқ болатын, тіпті сенгілері де келмеді деуге болады.

	Содан соң Пауль мұндай жағдайда неге тап болғанын өте ұстамдылықпен баяндап шықты. Дұрыс аяқталғанда бір жыл түрмеге қамайтындығын, ал қазіргі жағдайда оның жеңіл соға қоймайтындығын әңгімеледі.

	- Менің бүл елден кеткім келіп отырғаным сондықтан. Ертең табанымды жалтыратамын, - деп аяқтады ол сөзін.

	Сонымен, бүгін бар да ертең жоқ екен ғой. Қанша уақытқа кетері де белгісіз, сағындырып ұзаққа кетеді десейші, тағы да жалғыз қалды. Паульмен сөйлесу керек. Бұдан артық салмақ сала бергені қалай болар екен? Шынына келгенде, ол менің кесірімнен қашып бара жатқан жоқ па? Дегенмен сөйлесу керек, бүгін сөйлеспесе, ертең кеш болады.

	Кете алыстап барады.

	- Мен кінәлімін, - деді ол Пауль қарсыласқысы келіп еді, бірақ оны Кете тоқтатып тастады. - Сенікі, әрине, дұрыс еді, - деп сөзін жалғастырды ол, тап-таза, күміс бұлақтай сылдырлаған даусымен, ағасының жүзіне қарамастан. - Ол жексұрын, іші бастан-аяқ қуыс адам. Сонымен байланысып жүрген мен барып тұрған ақымақпын, нағыз соқыр екенмін. Бірақ ондайға ұшыраған адамға ешқандай ақыл-парасат та, айтқан кеңес те көмектеспейді. Мен шындықты көргім

	келмеді. Шындықты тәрк еттім. Бірақ саған жасаған жамандығын көргенде, кетіп қалғым келіп еді. Қолымнан келмеді. Қазір келер еді. Қалай істерімді өзім де білмеймін. Мен одан екіқабатпын. - Ол өзімен өзі сөйлесіп отырғандай ешнәрседен именбей, жасырмай бәрін жайып салды, бірақ Паульдің бетіне қарай алмады.

	Пауль зейін қоя тыңдады. Қозғалмады. Бірақ қарындасының соңғы сөздерін естігенде, орнынан атып тұра жаздады. Тісінің арасынан мүлдем басқа дауыспен:

	- Хайуан, нағыз хайуан! - деп кіжінді.

	Бірақ осы сот Кетеге қарап еді, қашан да байсалды қарындасының жүдеп кеткен түрін көріп, қатты аяп кетті. Ол Кетеге жақындап келіп иығынан құшып, аймалады. Осы қалпында үнсіз біраз тұрды.

	Сол бір хайуанның, тереңнен ойлағыш сандырақтың, түкке алғысыз жауыздың, адам бейнелі мақұлықтың бұған жиен сыйламақ болғаны өзегін қарып өтті. Бүл Пауль Крамер үшін барып тұрған қисынсыз ағаттық, жөн-жосықсыз қателік сияқты көрінді. Сондай малды жақындатып жүрген Кетеге жыны ұстағандай ашуланды, әсіресе әлгі адам терісін жамылған екі аяқты малға кегі кетті, жігері құм болды. Бірақ бүл баяғыдан келе жатқан хикая ғой, ол Кетенікі - сол хикаяның жемісі, сондықтан қарындасын жек көріп кетуге себеп бола алмайды.

	Әрине, бәрінен дұрысы Лаутензактан пайда болған баланы дүниеге әкелмеу болар еді; мұндай шешімге бару үшін сыртқы және ішкі де негіздер жеткілікті болатын. Бірақ ол өзінің қарындасы Кетені жақсы көреді, аяйды және оған басынан бастап дұрыс жол көрсете алмады, енді келіп адастырмақ емес. Оған жол бере алмайды. Тек асықпау керек.

	- Апырай, не боп барады? - болды бар айтқан сөзі. - Тарихтың доңғалағы кері айналған екен. Бұған зауал болмас, - деді тағы да.

	Ол бөлмені ерсілі-қарсылы кезумен болды, амал таппай калиянын алды, сасып қайта қойды. Кетеге таяп барды, оның нәп-нәзік әрі салалы саусақтарынан сипады, содан соң:

	- Өзі не айтады бұған? - деп сұрады.

	- Білмеймін, - деп жауап берді ол, - мен оған айтқан жоқпын.

	- Ал өзі байқар емес, - деп күйінді тағы да.

	Паульдің мысы құрыды. Кетенің анаған ештеңе айтпағаны,

	және оз қайғысын өзі жұтып, ағасына ғана айтып отырғаны, оның қанағаттанғандық сезімін оятты, толғандырды, көз алдында көтеріп тастады. Бәсе, шындығында да, Кете анау үшін - жат, ал Паульге - оз адамы емес пе? Рас, ол, бүл жағына шорқақ адам, казіргі жағдайда не істейтінін білмейді, қолдан келер айла да жоқ.

	- Мен саған көмектескенше, соз жоқ, осында қаламын, - деді ол анық шешіммен.

	- Болмайды, - деп қарсы шықты Кете, бірақ іштей қуанып отыр, - кез келген жағдайда ертең табанымды жалтыратамын деп әлгінде ғана маған ұқтырған жоқсың ба. Мен үшін осының бәрін айтып бергеннің өзі үлкен жұбаныш әрі жеңілдеу. Басқа ешнәрсенің қажеті жоқ және қалай көмектесетініңді де коре алмай тұрмын.

	- Әрине, - деді Пауль, қашанғы тіке сөйлейтін әдетіне басып, - мен акушерка емеспін және нәрестені қабылдап аламын десем, қатты қателескен болар едім; бірақ мен осында қаламын және бір баланы екеулеп, өйтіп-бүйтіп өсірерміз.

	Пауль өзінше балаға ат қойды; қандай да бір құпия себептермен ол баланың атын Эмиль деп қойды.

	Кете қарсы болғысы келіп еді, ол:

	- Үндеме, - деп, сөйлетпеді. - Кішкентай Эмиль екеуіңді қалдырып кетсем, жетіскен екенмін.

	- Кім екеуіңді дедің? - деп таң қалды Кете.

	- Сен мені білесің ғой, - деп жауап берді ол - Мен үшін адамның есімі айшықты болуы керек. "Эмиль" деген жақсы ат сияқты көрінеді маған. Егер сен қазір маған бір рюмка коньяк берсең, қатып кетер еді. Кішкентай Эмильдің хикаясы жүрегімді қозғап кетті.

	Кете оған коньяк құйды, ол ішіп салды.

	- Түу, сайтан алғыр, - деді ол тыжырынып, - Нұх пайғамбардан бері тұрған коньяк шығар бәтшағар, қарып кетті ғой. Қане, көрейінші, - деп ол шишаға қолын созды. Бүл өте қымбат "мартель" деген коньяк болатын. - Бұл да соныкі ме? - деп сұрады ол күйсандыққа көз тастап. Бірақ қарындасы үндемеген соң, тағы да бір рюмка құйды.

	Пауль Гроссфранкфуртштрасседе тұратын Альберт деген жолдасына тартты, ол бұған бүгінше тұра тұруға уәде берген. Басына шым-шытырық ой келеді. Кетенің оған айтпай, бұған айтқаны жақсы болды. Бәлкім, мұнда қалу - жеңілтектік қылмыс шығар, бірақ Кетені тағдырдың тәлкегіне тастап кете алмайды ғой. Бұл оны малғұнның құшағына мәңгі итеріп тастағанмен бірдей еді. Ол іштей ескі солдат әнін ыңылдап айта бастады:

	Келші қалқам, жүр, жүр, жүр

	Құшағыма ен, кір, кір, кір.

	Әке болатын болдым, алақай!

	Келе жатыр бір балақай.

	Иә, біз әлі кішкентай Эмильді әлдилейтін боламыз.

	Пауль Гроссфранкфуртерштрасседегі Альберттің үйіне келді. Ол мұнда алғаш келгендіктен, тұрғындардың тәртібін білмейді. Альберт бесінші қабатта тұрады, бірақ лифтпен көтерілу үшін кілт керек, ал швейцарға қоңырау шалу қауіпті. Сондықтан басқышпен көтерілуге тура келеді: ол үшінші қабатқа жеткенде жарық сөніп қалды. Пауль электр айырғыштың қайда екенін білмейді. Қараңғыда сипалап жүріп бір түймені тапты, бірақ бүл басқа пәтердің есігі ме деп қауіптенді, ал онда екі-ақ тал шырпы қалды. Әбден шаршап, қара терге түскен ол, ақыры, бесінші қабатқа да жетті - ау, шамалауынша. Бірақ мұнда үш есік бар еді және ол Альберттің оң жағында ма, сол жағында ма, әлде ортада ма - қайсысында тұратынын білмей дал болды. Ол кілтін салып көрмек болды, дәл келер ме екен? Масқара болып басқа есікті ашып жүрсе, мұны ұрыға немесе бір күдікті жанға балап, шу шығарып жүрмес пе екен? Дәл қазір полициямен істес болу ниетінде жоқ. Ол сіріңкенің соңғы талын жағуға тәуекел етті. Ақыры, бусанып терлеп кеткен Пауль есіктен кірген бойда қарсы алдында тұрған Албертті көрді. Пәтердің иесі артық сөз айтпай, Паульді жататын бөлмесіне алып барды. Бөлме өте салқын екен, жоғарғы қабаттар нашар жылиды. Иә, сонымен, кішкентай Эмильді қалай өсіреді?

	Кенет, Пауль шешінгелі жатқанда, бір ой басына түсе кетті. Тамаша ой. "Алақай, - деді ол - Эврика!" Ол, шамалауы бойынша, үндемес үй иесі жатқан бөлменің қабырғасын қақты.

	- Не боп қалды?

	- Сізде телефон бар ма?

	- Бар, дәлізде түр, - деп ренжи жауап берді Альберт.

	Пауль Кетеге қоңырау шалды. Арғы жақтан қарындасының тап-таза даусы естілді, таң қалғаны сезіліп түр: жарым түннен асқан уақыт болды ғой. Шешім табылды, деп мәлімдейді Пауль. Асып-сасып, сыбырлап сөйлеп тұрып, ол шешімнің табылғанын, егер мүмкін болса, тап қазір барып хабарласуға әзір екенін мәлімдеді.

	Бірақ ол айтуға ғана жеңіл. Бәрінен бұрын қауіпті баспалдақпен төмен түсу керек. Кете алыста тұрады, автобустардың жүретін - жүрмейтіні де белгісіз. Ақыры, әбден қалжыраған, бірақ қуанышты ол, Кейтштрассеге, Кетенікіне қайта келді.

	Пауль оған Анна Тиршенройт туралы, онымен барып әңгімелескені туралы айтып берді. Оның нағыз кісі екені мүсіншінің жүзінен - ақ байқалып тұр. Анна - жасы келген адам, бірақ үлкен жүректі кісі, ол әлгі Лаутензактың іші - сыртын түгел біледі, өзі де оған адасқан ұлын аңсаған анадай қарайды. Анна Тиршенройттың Кетені түсінетіндігіне, оған ең пайдалы кеңес беретіндігіне Пауль шүбәсіз сенеді.

	Кете үнсіз тыңдап отыр. Ол бірден жауап бермеді, бүл оның әдетінде жоқ, оған ойлануға уақыт керек, бірақ жүрегінің түкпірінде Паульдің ұсынысын алғашқы минуттардан бастап-ақ қабылдап қойған. Ол "иә" немесе "жоқ" деген сұрақтардың бәріне жалғыз жауап беруден әбден шаршаған болатын. Бүл мәселені өзіне шын жаны ашитын, тәжірибелі адамның шешуіне қарсы емес. Керек десе, кейінге қалдыра бермей, Анна Тиршенройтқа ертең-ақ барады.

	Паульдің қуанышында шек жоқ. Оның басы істейді. Автомат секілді: сұрақты тастап жіберіп, түймесін бассаң - жауабың дайын. Кетеге түн ішінде осыны хабарлаудың өзі тамаша идея емес пе? Енді ол, әйтеуір, тыныш ұйықтайтын болады.

	- Бірақ саған менің қара сүр костюмімдегі дақты кетіруге тура келеді, - дейді ол -Ылғи ұмытып кетіп жүрдім. Ақыры, қазір есіме түсті.

	Кете пиджактың дағын кетіре жүре, оның мұнда бөгелуге болмайтынын, ертеңнен қалмай, тіпті, бүгіннен қалмай жүріп кетсе, ғайып болса, мүлдем жақсы болатынын ескертті.

	- Анна Тиршенройтпен сөйлескеннен кейін, маған қалайда жеделхат жолдайтын бол, - деді оған Пауль. - Ол оған Гроссфранкфуртерштрасседегі Альберттің адресін береді. Кетенің өз адамымыз екендігін куәландыратын парольді қоса берді. Бірақ Альбертпен тек қысылған кезде ғана сөйлесуге болады. - Мюнхеннен оралғаннан кейін, - дейді ол қарындасына, - сені менен хабар күтіп жатады, менің шет елдегі мекен-жайымды содан білесің.

	Сонан соң ол Кетені иығынан құшақтайды: туысқандық сезімді сөзбен жеткізу бұларда қалыптаспаған, сондықтан Кетенің арқасынан қағып-қағып қойды. Қарындасы да оның қолын құшырлана қысты.

	- Қайта көріскеніміз қандай жақсы болды, - дейді ол - Рахмет саған. Жортқанда жолың болсын. Көріскенше аман бол

	Пауль қарындасының қолын ұзақ ұстады.

	- Айтқаның келсін, - деп жауап берді ол және алғыс орнына:

	- Үстімдегі дақ шынымен кетіп қалыпты, - деп қосып қойды.

	Соны айтып, шығып кетті.

	Анна Тиршенройт қарсы алдында отырған арықша, жұқа өңді жас әйелдің жүзіне зейін сала қарап отыр. Ол нағыз неміс әйеліне тән, бірден ашыла қоймайтын тұйық адамның келбеті еді. Осы бір бейтаныс қыз Пауль Крамердің хатын алып келген кезде, Анна Тиршенройт оны сенімсіздікпен қарсы алған-ды. Өздеріне не керек екен осы? Ол процесті әдейі барып көрді. Оскардың Пауль Крамерді жер табандата жеңгеніне жүрегі сыздай отырып куә болды. Ол шаршады, қасірет шегіп болды. Енді міне тағы да бір әйел қысыла -қымтырыла отырып, өкінішін емеурінмен білдіріп, опынып қалғанын айтып отыр. Оны білмейтін Анна Тиршенройт па екен? Адам сенің жан-жүрегіңе кіріп, оның қандай адам екенін біліп болғанша біраз уақыт керек, алданып қалғаныңды білмегенге не жетсін. "Жоқ, жоқ, қателесуім мүмкін емес" - деп жұбатасың өзіңді, әйтсе де алданып қалғаныңды бір-ақ білесің.

	Бірақ мына жас әйел, Кете Зеверин баяндап отырған жағдай, Анна Тиршенройт оз басынан өткерген жағдайдан да жаман екен. Ол Кетенің бет-жүзіне қырағы көздерімен -мүсіншінің көзімен барлай қарады. Жоқ, бүл жаман адам емес. Жалған айтып отырған жоқ. Оскардан бала көретіні жақсылық екен.

	Аннаның өзі болса Оскардан баз кешті. Сот залынан былық пен пасықтықтың топан суы тасып өткен кезде-ақ түңілген. Бұдан былай деп еді сол жолы, өз жолымен жүретін болсын. Енді, міне, алдынан жаңа, ұлы мүмкіндік ашылғалы отыр. Жас әйелдің нақ өзіне келуі неткен бақыт.

	Кете әңгімесін доғарғалы біраз болды. Аннаның кесек бет - жүзінен ол қаймыққан жоқ, бірақ әбден қажыған ақылды, ойлы көзіне қарап отырып, болғанды болғандай қылып айтып шығу да оңай болған жоқ. Ал енді, алдындағы кемпірдің мүлдем еңкейіп, әлсіз қолымен таяғына сүйеніп, үндемей отырып қалуы Кетені езіп-ақ тастады.

	Ақыры өлі тыныштықты Анна Тиршенройттың өзі бұзды.

	- Мен доктор Крамердің маған сеніп, сізді осында жіберіп отырғанына қуаныштымын, - деді ол қарлыққан бәсең дауыспен.

	Бүл сөз Кетенің ойын қостағандай естілді. Кете оның көзіне үмітпен қарады.

	- Мен бұдан шығар жолды тапқан сияқтымын, - деп ойын жалғастырды Тиршенройт, - бірақ мен асығыс шешкенді қаламас едім. Маған біраз уақыт беріңіз, - ол қызды қалай деп атарын білмей, бір минуттай кідіріп барып, - менің сүйкімді Кете Зеверинім, - деді. -Меніңше, екі-үш күндей әлі ойланып алу керек және егер сіз осы уақыт ішінде менің қонағым болуға қарсы болмасаңыз, мен қуанар едім, - дейді толқи тұрып тағы да.

	Кете қуанғаннан қызарып кетті. Ол мына әйелге толық сенеді.

	Бір күн өткеннен кейін Анна өзінің жай сөйлейтін бәсең даусымен қандай шешімге келгенін хабарлады. Әрине, Кетенің баланы алдырып тастауы туралы сөз болуы да мүмкін емес. Бірақ оны қазіргі Германияда жүріп дүниеге келтіру ақылға сыймайды. Егер жасының ұлғайғаны, аяғының ауыратыны, шеберханаға байланып қалғаны болмаса, өзі де елде қалмас еді. Сонымен, Кете оз нәрестесін шет елде жүріп дүниеге келтірсін.

	Анна Тиршенройттың тағы да екі сұрағы бар. Қазір Пауль Крамер қайда? Ол қайда кетерін өзі де білмеді, деп жауап берді Кете, Швейцарияға ма әлде Чехословакияға ма, бәлкім, бүл туралы Берлинге қайта оралғанда білер.

	Егер мүмкін болса, деп кеңес берді Анна Тиршенройт, Кете ағасы қайда болса, сонда болуы керек.

	- Доктор Крамер маған ұнап қалды, - деді ол. Және Кетенің материалдық жағдайын сұрады.

	Кете қысыла тұрып, әкесінің аздап ақша беретінін, Пауль де қарап қалмайтындығын айтты. Оған қоса, жұмыс тауып алуға тырысады. Әрине, мұның бәрі әзірге жоба ғана.

	- Егер сіз қарсы болмасаңыз, - деді Анна Тиршенройт, - мен кешікпей сізбен жолығармын. Ал сіздің ақша мәселеңізге келсек, - деп кідірді ол, - ол жағына қам жемеуіңізді сұраймын.

	Кете Берлинге Анна Тиршенройттай дос тапқанына сенімді болып оралды. Ол ең маңызды жұмыстарын бітіріп береді, содан кейін шекараның арғы жағында Паульмен де кездесер.

	Інжу жасанды болып шықты. Ильза Кадерайт оған жасанды інжуді сыйлаған болып шықты.

	Міне, ақсүйектер деген қандай болады. Папасы дұрыс айтқан екен. Папасы өмірді білген. Обер унтерді жеңеді. Жоғары топтағы адамдармен бірге жүреді екенсің - жақсылық күтпе. Бірақ, ол, Оскар халық даналығын көзіне ілмей, жоғары топтың адамдарымен араласқысы келіпті, енді міне опық жеп отыр. Әлгі Кадерайт деген салдақы мен Цинздорф деген хайуан екеуі миықтарынан күліп, халықтан шыққан мұны шошқалық істеп алдап кетті. Жасанды інжу жіберіпті және онымен де қоймай, мұның он мың маркасын қағып алды. Топтасқан жексұрын өңкей!

	Оскарды ашу буды. Ол мұның қалай жүзеге асырылғанын жақсы біледі. Бәрі әлгі телефон арқылы сөйлескен ақымақтық әңгімеден шықты. Ол салдақы болғанмен, сараң емес еді. Оны ашуландырған өзі, шақырғанына бармады, сосын басына осындай ой келе қалды да, ол қатын жасанды досына жасанды інжу жіберді. Сосын, Цинздорфпен бірге отырғанда Оскарды қалай алдап соққанын әңгіме қылған. Және құрметті граф, өзінің тонаумен күн көрген рыцарь аталарының атакәсібі есіне түсіп, сол заматта - ақ Оскарға тартып отырған және біліп алған құпиясынан он мың марка пайда тапқан. Міне, ақсүйектер дегенің сондай болады екен.

	Ол отыра қалды да, хат жазды.

	"Жоғары мәртебелі граф, інжуге қатысты бәстесуде сіз жеңдіңіз. Қолхат бойынша маған қарыз 32297 маркадан мен ұтылған он мың марканы ұстап қалуыңызға рұқсат. Мені де қарыз қысып тұрғанына байланысты, егер сіз өз қарызыңызды дереу төлейтін болсаңыз, тіптен жақсы болар еді. Хайль Гитлер! Әрқашан достыққа берік Оскар Лаутензак".

	Айтпақшы, Цинздорф Оскардың жауларының ішіндегі оны жеңдім деп мақтана алатын бірден-бір адам еді. Қалғандары, ол жоғарылаған сайын, жол беріп отыруға мәжбүр болды.

	Мысалға, ағартушы, профессор Томас Гравличекті алайық. Қазір, рейхте германдық рух пен көзқарас тазалығы қайта орнаған соң, бүл ергежейлінің жағдайы шайқалайын деді. Ол өзінің Чехословакиясына қашып кетті. Қашса қаша берсін, мұнда оны еске алатын бір ит табылар ма екен!

	Процесс кезінде Оскарды қайсарлықпен алаяқ деп қараламақ болған қаржы кеңесшісі Эдмунд Вернике де күйреп тынды. Сол жолы асау шалдың өрескел қылығына залдағылардың бәрі күлген және ол бір көзінің асты көгерумен ғана құтылып еді. Бірақ ол тулағанын қоймай, жаңа Германия мен нацистік партияда бухгалтерлік есеп тексеруді көтермейді, егер оны қаржы ведомствосының ұяты бар шенеунігі қолға алар болса, талай-талай былықтың беті ашылған болар еді деп мәлімдеген соң, оның да шаруасы бітті. Торкөздің арғы жағынан бір-ақ шықты. Айқайлауың жетті, көкешім!

	Не қағидаттарды, не өнер туындыларын саудаға салмайтын адам, фон Обрист мырза да жоқ болып кетті - Оскар Лаутензак үшін бүл да тағдырдың құнды сыйы. Өзінің қағидаттарын Обрист мырза өзімен бірге ала кетті, өнер туындыларын жасырып үлгірмеді. Оның дүние-мүлкін Рейх түп-түгел тәркіледі және бәрінен бұрын қамданған Оскар "Сивилланы" сатып алды. Енді оның аты мен мәніне бірде - бір ашкөз ақсүйек күдік келтіре алмайды.

	Енді, міне, сол "Сивилла" Зофиенбургта, көптен бері бос цокольдің үстінде түр; ол холдың орталық тұсынан орын алды және аса қуатты, еркектің басына бергісіз бұйра шашты басы ғимараттың ғажайып көркін аша түскендей. Сиқырлы Клингзор замогының құрылысы аяқталған-ды.

	Бірақ бақыт сыйын ақтарған шарап мүйізі шарасынан аса толған болатын. Ағарту министрі оған жоғарыда отырғандардың бірі оккульттік академия ашуға ынталы және ол академияның президенті Оскар болады деп құдайдың өзі тағайындаған деген емеурін білдірді. Бірақ, бүл орынға ұсынбас бұрын, оның ғылыми дәрежесі болуы керек. Бүл бағытта қазірдің өзінде бірсыпыра жұмыс жасалып жатыр деп қулана жымиып қойды министр.

	Және айтқандай-ақ болды, бір аптадан соң Оскар Гейдельберг университетінен хат алды, онда бұған психология саласындағы сіңірген еңбегіне байланысты философия факультеті құрметті доктор атағын беруді ұйғарғандығын хабарлапты. Университет ректоры мен ғылыми кеңес онымен салтанаттың датасы мен басқа да мәселелерді келісіп алғысы келетіндігін мәлімдепті; бұл салтанатқа ерекше мән беріліп отырғаны айтылған хатта. Күтпеген хабардан Оскар тіпті отыра қалды. Мұғалім Ланцингер бір кезде оған сен сияқты мақұлық басқаны қойғанда, тіпті латын грамматикасының ең қарапайым ережелерін де үйрене алмайды деп ұрсатын еді; ал енді ең байырғы университеттердің бірінің ректоры мен ғылыми кеңесі бұған ең қарапайым латын грамматикасының ережелерімен докторлық атақ беретін ниеті бар екенін хабарлап отыр. Ол, тіпті, осы салтанаттан ойша ләззат алып үлгірді. Дәстүрлі киім киіп, ту ұстаған студенттік корпорациялар, Гейдельберг замогының маңындағы алаулы шеру... Оскар шексіз қуанышты. Ол өзін аспан астында қалықтап бара жатқандай сезінеді.

	Бала кезінде бірде герцог иелігінен әкесінің алма бағына дейін аш ішекше созылып жатқан дуалдың қырымен жүріп өткені бар еді. Сонда құлап өлемін - ау демейтін қандай сезім биледі десейші: осынша бас айналатын биікте қабырғаның қырымен келе жатыр, келе жатыр! Екі жағы құз, тайып кетсе - біткені. Бірақ бүл қорқыныштан қуаныш сезімі басым еді.

	Қазір де сондай сезімде отыр: кеудесін қуаныш кернейді, аздап басы айналады.

	Мемлекеттік кеңесші және бүкіл германиялық баспасөз агенттігінің бастығы Гансйорг Лаутензак та шалқып-тасып өмір сүріп жатты.

	Оның баронесса фон Третновпен достығы нығая түсті. Хильдегард оны бұрынғыдан да жоғары бағалайтын болды. Әрине, сырт көзге ол қораштау көрінеді, маэстро оны "балақай" деп атайды. Бірақ ол оз мүмкіндіктерінің шегін білетін еді, өзін шектеп ұстайтын және ағасына жасалған құрметті армандамайтын. Бірақ фон Третнов ханым, қалай дегенмен, оның ағасына ұқсас жерлері коп деп білетін. Гансйорг пен Хильдегард Моабит түрмесінде кездескелі бері көптеген ортақ қуанышты да, ренішті де бірге көріп келеді. Бір сөзбен айтқанда, Гансйоргпен бұрынғыдан да жақын бола түсуге бароннесса қарсы болмады.

	Осының өзі-ақ аз нәрсе емес еді. Бірақ Гансйоргтың тойымсыз жүрегі кейбір ескі жауларына соққы беріп, көп жылдардан бері кеудесінде жүрген кегін қайтаратын кез келгендігін қанағат етті. "Яко же и мы оставляем должникам нашим", - деп үйретті ол Дегенбургтегі пастор Руппердің сабағында. Бірақ қазір бұл аянышты еврей кодексі алынып тасталған. Гансйорг үшін ендігі жерде өзінің жаңа, нағыз германдық рухта тәрбиеленген және өзінің нағыз германдық есіміне лайық адам екенін дәлелдеудің мүмкіндігі келді.

	Атаққұмар әрі келбетсіз ол, өзінің көп жылғы өмірінде өзіне жоғарыдан қараған, намысын қорлаған коп адамдарды көрді. Соғыс кезінде унтер-офицер болып және Польшадан Германияға рояль әкеп жүрген кезде, журналист болып, "Прожекторды" шығарып жүрген кезде, "тыңшы" болып қызмет істеп, Карфункель - Лисси және суретші Видтке ісіне араласқан кезде, оның дұшпандары мен көре алмаушылары көбейіп еді. Олар әділет дегенді жиып қойып, өштерін осы бір арықша адамнан алып жүрді; Сонда Гансйоргтың тепкі көріп, талай рет шапалақ жеуіне тура келді. Енді оны молынан қайтаратын мүмкіндік туды.

	Мәселен, антрепренер Йозеф Манцты алыңыз. Зофиенбургтің ашылу салтанатында көз бояушы Калиостроның бүкіл германдық баспасөз агенттігінің бастығына жасаған амалына ол бекер күлді. Одан да Манц мырзаның өзінің ащы да семіз, көңілді күлкісін Гансйоргтың есіне салмағаны дұрыс еді; бұл күлкі бұрын да Гансйоргтың шамына тиіп жүрген, ол қазір мемлекеттік кеңесші мырза өзі де әлдекімдердің телпегін теріс айналдыра алады.

	Бестен алтыға дейін Манц мырзаның "Батыс кафесінде" болатын әдеті бар; онда оның достары жиналады - біреулері оз жұмыстарымен, басқа біреулері иін қандыру үшін дегендей. Бір жолы екі танысымен жайбарақат әңгімелесіп отырған, оның үстеліне қоңыр форма киген адам келді де:

	- Манц мырзасыз ғой? Солай ма? - деп сұрады.

	Манц мырза өзінің тышқан көздерімен сығырая қарады: ол оның сықпытын есіне түсіре алмады, бірақ кім болса да ұнамады.

	- Біз сізбен таныс па едік? - деп сұрады Манц және жауабын да өзі берді: - Жоқ, таныс емеспіз.

	- Бірақ мен сізді білемін, Манц мырза, - деді қоңыр форма киген адам. Менің білетінім, біз о бастан-ақ нацистердің жақтастары болғанымыз. Солай емес пе?

	Манц мырза не айтарын білмей састы. Басқа жақтан да қоңыр форма киген адамдар келе қалып үстелді қоршап алды;

	әңгімеге көршілері құлақ түре бастады. Ескі танысының жүзінен абыржу байқалды.

	- Кельнер, есеп! - деп айқайлады Манц.

	Бірақ бейтаныс адам кетпеді.

	- Бәлі, ескі таныс екенсіз ғой, - деп қоймады ол, сіз біздің ескі досымызсыз, есіңізге түсіріп көріңізші, танып қаларсыз.

	- Маған тыныштық беріңізші, - деп талап етті Манц мырза.

	- Өзіңізбен сыпайы сөйлесіп тұрғанда, дөрекі сөйлеудің қажеті не. Кейде біздің де ішіміз пысады. Сіз басқаларды билетіп, одан мол табыс тауып жүретін едіңіз ғой. Ал енді, қане, бізге де сол өнеріңізді көрсетіп жіберіңізші, көкетайым.

	Манц мырза кетуге ыңғайланып, есікке қарай беттеді. Бірақ айнала қоңыр жейделі адамдар; олар тіпті кірер есікте де түр екен, кафеден ешкімді шығармайды.

	- Кәне, үстелге шық! - деп бұйырды бейтаныс адам, - және билеп беріңіз! "Бір" деген кезде, сол аяғыңызды, "екі" деген кезде оң аяғыңызды созыңыз, "үш" деген кезде: "Хайль Гитлер!" деп ұрандайсыз. Ұқтыңыз ба? - деп бұйырды ол. Оның көздері мен қимылынан жақсылықтың нышаны байқалмады. Баскесерлер жуан Манцты тығыз шеңбермен қоршап алды.

	Манц мырза үстелдің үстіне ебедейсіздеу көтерілді.

	- Бір, - деп бұйрық берді бейтаныс, Манц сол аяғын кетерді, - екі дегенде, Манц оң аяғын көтерді, - үш дегенде: "Хайль Гитлер!" деп айғайлады. Осылайша қайталай берді. Жұрт мұндай көрініске жабырқай, ашына қарады, кейбіреулері қарғыс айта бастап еді, бірақ тізіліп тұрған штурмовиктерден сескеніп, жым болды. Аузы-мұрнынан шыққан кафеде тыныштық орнады, тек қана саптыаяқтар мен табақтардың салдырлағаны, "бір", "екі", "үш" деген қатаң бұйрықтар ғана естіледі. Манц мырза ақ мәрмәр үстелдің үстінде, толған саптыаяқтардың ортасында мүсәпір болып түр: оның ебедейсіз қимылынан саптыаяқтар еденге құлап түсіп, күл-талқан боп сынып жатты.

	- Қам жемеңіз, Обер мырза, - дейді бейтаныс кісі, - сынған ыдыстың ақысын Манц мырза төлейді.

	Ал Манц мырза бірде сол аяғын, бірде оң аяғын көтеріп, "Хайль Гитлер!" деп, шиқылдақ, семіз даусымен ұрандап қояды. Оның жымысқы тышқан көздері қорқыныштан дәрменсіз жылтырайды, тақырлана бастаған асқабақтай басы бұрынғыдай үлкен көрінбейді. Оның әлгі тышқан көздері қабырғаға қарсы жақтан тұрлаусыз жанның бас изеп амандасқан сұлбасын байқап қалды. Ол - Гансйорг еді. Иә, ұп - ұсақ, өткір, жыртқыш тістерін ақсита миығынан күліп тұрған Гансйорг болатын. Бұл сайқымазақты кім ұйымдастырғаны Манц мырзаға енді түсінікті болды.

	Ми жоқ Манцта! Адольф Гитлер үкімет басына келісімен, тез ізін суытудың орнына, осы жерге жабысты да қалды. Ал, басқаның болмаса да оның тәжірибесі бар еді ғой: жарық дүниеде сәтсіз актерден кекшіл адам жоқ. Ал енді сыбағаңды. Ал енді биле мына аузы-мұрнынан шыққан кафеде "мемлекеттік кеңесші" деген атағы бар мұрынбоқтың, оның қожасы - әлгі жаман канцлердің, "фюрердің", дүйім жұрттың ысқыруымен қуылған күлдіргінің бұйыруымен.





Бір - сол аяқ, екі - оң аяқ, үш - "Хайль Гитлер!"

	Манц мырза кафеден үйіне иығы түсіп, сүйретіліп әрең жетті де, бірден төсегіне жатып қалды. Келесі күні елден тайып тұрды, бірақ кетерінде өзінің досы Калиостраға бұл қашуының себебін айтып кетті.

	Алоиз бен Оскардың арасында қызу айтыс өрбіді. Бүл жолы Алоиз шындап бүлік шығарды, ол сахнаға шығудан біржола бас тартты. Сотта жалған ант берген адамға, деп мәлімдеді ол түксиген кекті жүзбен, келісімшартты бұзу деген түк емес. Оскар, өз кезегінде Гансйоргқа тарпа бас салды; рас, "Эдем" қонақ үйінен шығатын жерді таппай, Пауль Крамердің есікпен бірге айналғаны туралы оқиға есіне түскенде ол біраз сабыр сақтағандай болган. Ақыры, антрпренер Манцқа, Оскардың талап етуі бойынша, кешірім сұраған хат жазылды, ал екі штурмовик жазасын алды.

	Алайда Манц мырза шет елде қалуды жөн көрді. Ал, Алоиз бұрынғыдан да түнеріп, тігінші Альманың үйінде отырып алып, өзінің досы Оскарды көк есекке теріс мінгізді.

	Жол киімін киген Кете өзінің Кейтштрасседегі пәтерінің есігін ашты. Ол жол соқты болып шаршап келді, бірақ қанағаттанған терең сезіммен оралды. Бәрі де ойлағандарындай болып шықты. Паульдің мекен-жайын алысымен, шетелге ағасына кетпек.

	Үйінде оны Оскардың тағатсыздана жолдаған жеделхаты күтіп жатыр екен. Ол телефон жауап бермеген соң, қатты қорықса керек. Басқа да жеделхаттар мен сәлемхаттар жиналып қалыпты, бірақ Паульден - хабар жоқ. Бәлкім, ол сақтық жасап, бұған хабарды айналма жолдармен жібермек болған шығар, немесе цензура ұстап қалған болар. Одан хабар келгенше бір-екі күн күте тұруға тура келеді. Қайда жүр ол? Швейцарияда ма әлде Чехословакияда ма? Қалай болғанда да ол ертең заттарын буып-түйіп қояды. Оскар мен енді қайтып көріспейді. Ал бала туралы ештеңе жазбақ емес.

	Кете төсегіне жатты. Ең ауыры - артта. Көңілі тыншып, бақытты күй кешті. Тез-ақ ұйықтап кетті. Әрі қатты ұйықтады.

	Келесі күні Кете заттарын буып-түйді. Банкке барып, өзінің аздаған салымын қайта алды. Үйіне оралды. Пошта келген екен, бірақ Паульден хабар жоқ. Телефон қоңыраулатты, бірақ мұның бәрі келіп-кетері жоқ әңгімелер еді. Кете кешкі асқа бірдеңелер сатып алмақ болып, үйден шықты. Паульдің қоңырау шалуын өткізіп аламын ба деп асықты. Бірақ Оскар телефон шалды. Кете Лигництегі әкесі шақырып алды деп өтірік айтты. Ол бір жағымсыз әңгіме болды. Соңғы рет әңгімелескен шығармын деп сенеді. Ертең, ең кешіксе - бүрсігүні Паульден хабар келеді де, жолға шығады.

	Кете роялына жақын отырды, қақпағын ашты. Бірақ ойнамады. Ол екіұдай ойға батқанда ылғи осы рояльдің алдына барып отыратын. Рояльді осында қалдырады. Оскармен ұрыс-керіссіз айрылыспақ, бірақ рояльді осында қалдырады.

	Кете бүл түнде де жақсы ұйықтады. Таңертең Марианна телефон соғып, Паульден хабар жоқ па деп сұрады. Марианнаның өзі Паульден бір аптадан бері хабар-ошар алмаған. Тор ізі, Пауль арғы жаққа өтіп кеткен, бірақ бір хабарын беруі керек еді ғой.

	Келесі түнде Кете үйықтай алмады және таң атысымен Гроссфранкфуртерштрасседегі Альбертке баруға бекінді. Пауль Кетеге оған тек қиын жағдайда ғана барарсың деп еді, бірақ таң атқанға дейін не жеделхат, не сәлемхат келмесе, ол оған барады. Таң атты. Кете екіге дейін күтеді. Сағат екіні соқты. Ол төртке дейін күте тұруға бел байлады.

	Сағат бесте ол Гроссфранкфуртерштарсседе болды.

	Кете лифт шақырту үшін швейцарға қоңырау шалғысы келмеді, одан да бесінші қабатқа жаяу көтерілгені жақсы. Есікті арықша келген салқын жүзді адам ашты. Кете парольді айтты, ол әлі демін басқан жоқ еді. Әлгі адам оны бастан - аяқ сақтықпен қарап шығады.

	- Түсінбедім сізді, - деді ол

	- Бірақ сіз Альберт мырза боласыз ғой, - деп қоймады ол

	- Мұнда Альберт Шнейдор тұратынын осы үйдің кез- келген тұрғыны айтып бере алады, - дейді ол

	Кете өздерін сенімсіздіктің тас керең қабырғасы бөліп тұрғанын сезеді.

	- Әңгіме Пауль туралы болып отыр, - дейді ол сендіруге тырысып. - Пауль Крамер туралы.

	- Ондайды білмеймін, - деп ол қысқа жауап берді.

	Не істеу керек? Ол бұған сенбей тұр, бұл түсінікті. Бірдеңені бүлдіріп алмаса жарар еді. Онда бәрі бітті дей бер.

	- Жоқ - а, сіз оны білуге тиіссіз, - дейді Кете жаны қиналып, - мен оның қарындасымын, - дегенді асығыс қосады ол, - ол бәлкім, мен туралы айтқан шығар. Менің аты-жөнім Кете Зеверин, мен сізге өтірік айтып тұрған жоқпын, құдай атымен ант берейін, міне, мынаған қараңыз. - Ол оған шет елдік паспортын көрсетеді, бірақ анау бұған бұрынғысынша сенбестікпен қарайды.

	Ақыры: "Кіріңіз" -дейді де, Кетені бір салқын бөлмеге алып келеді.

	- Тағы да қайталаймын, мен ешқандай Пауль Крамерді де, басқаны да білмеймін. Және сізді тек аяғандықтан кіргіздім.

	Кете тез-тез сүрініп-қабынып түсіндіре бастады. Өзіне сенімді көрінген деректерді келтіреді. Ол Берлинде болған жоқ, Мюнхенге барып қайтты. Пауль бүл туралы біледі. Ол Паульмен осында, Гроссфранкфуртерштрассеге қиын жағдайда ғана барасың деп еді, ең қиын жағдай деген осы емес пе? Бұдан артық қандай қиын жағдай болуы мүмкін? Егер ол аман болса, сөз жоқ, бір хабар берер еді ғой.

	Қыздың айтып отырғанының бәрі дәлелді сияқты. Паульдің шынында да қарындасы туралы айтқаны Альберттің есіне түсіп отыр. Қызық қой бұл Пауль, түсіндіріп айтпас па еді. Альберт өзінің сенімсіздігін жеңе алар емес, ол сөзге сараң, мынадай уақытта өте сақ болмасаң болмайды.

	- Мұнда ешқандай Пауль Крамер болған жоқ, - деп мәлімдеді ол - Баяғыдан бері мұнда адам болған емес, сеніңіз маған, бикеш, кімнен келсеңіз де - полициядан болсын, жоқ әлде басқа біреуден болсын, бәрібір, - ол оның дәрменсіз, ашынған көзін көріп отыр.

	- Егер ол сізге жеделхат жібермеген болса, - деп сақтықпен түсіндіреді Альберт, -онда, бәлкім, қолға түсіп қалған шығар; жасырынуына бір себеп болды ғой әу баста. - Ол қабағын түйе, ойлана сөйлесе де сенімді сөйледі.

	Кете қорқыныш пен дәрменсіздіктен дағдарып отыр.

	- Тағы да бір минут отыра тұрыңыз, бикеш, - дейді Альберт, - демалыңыз. - Полиция, -дейді ол, әлі де ойланып, қабағын ашпаған күйі, - бәлкім, сіздің Пауль Крамеріңізді тауып берген болар еді. Бірақ, оған барудың мәнін коре алмай отырмын, бүл күндері олардың шаруалары бастан асады.

	Кете әр сөзін шымшуырмен тартып алатын Альберттің дос екенін түсінді, бірақ ол одан әріге бармайды, тәуекел етпейді, айтқысы келмейді. Ол ақылды, сенімді адам сияқты эсер қалдырады. Айтып отырғандары рас, Паульді тұтқындаған болуы мүмкін және, әрине, оның жоғалып кеткендігін полицияға хабарлау ақылды адамның ісі болмас еді. Ол Альбертке алғысын айтып, жөніне кетеді.

	Күн жаңбырлы екен, ол үйіне жаяу барғанды жөн көрді. Жаулары Паульді ұстап алған және бұған Кете өзі кінәлі. Егер бүл болмаса әлгі құрып кеткір процесс те болмас еді. Егер бүл кедергі болмаса, Пауль Берлиннен әлдеқашан кетіп, осы күні шет елде жүрген болар еді. Оның инстингі әрқашан дұрыс жол сілтейтін - Оскарға да, қашуға да байланысты. Нацистік қапастар мен түрмелерде қандай сорақылықтардың болып жатқанын ел тек емеурінмен білдіретін; Кете оны түсіне алмайды. Жоқ, түсінеді, бірақ түсінгісі келмейді. Оны ойласа болды, тынысы тарылып, көзін тұман басады.

	Ол Паульді шығарып алуы тиіс.

	Оның бір ғана жолы бар. Альберттің алғашқы сөзінен кейін-ақ түсінді оны. Сол жолмен жүруі керек. Ол жиіркенішті, жаман жол, бірақ Кете соның бәріне төзуі, қорлыққа бел байлауы керек. Бірақ қалайда Паульді алып қалуға міндетті. Ол Зафиенбургке, Оскарға барады.

	Кете Оскармен кездескен жерде-ақ келген шаруасын жайып салды. Оның еңсесі түсіп кеткен, әрең сөйлеп отыр. Ол әрқашан да сұрауға келгенде қатты қиналатын. Ал қазір өтініші талап еткенмен бірдей, тіпті айыптаумен бірдей естілді десе де болғандай еді.

	Оскар түксие бастады. Демек, ол ағасымен тағы да кездескен - процестен кейін, оның нәтижесіне қарамастан. Бәлкім, ол Оскарды кім болса сол іше беретін жайдақ су деп ойлайтын шығар, дұшпанын шығарып алуға көмектеседі деп ойласа - және дұшпан болғанда қандай дұшпан!

	Дегенмен, Кетенің өтініш айта келгеніне риза. Дұшпандары мұның сүйетін әйелін әр алуан өсек-аяңмен тұсап тастаған. Егер ол өзінің әділетті ашу-кегін жеңе білсе және интеллектуалдар тобына кешірім жасаса, мұның қайырымды жақсылығы Кетені әлгі топтың жексұрындық ықпалынан құтқарады. Иә, ол Пауль Крамерді құтқарады. Ол мүлде бейшара адам және ол лайықты жазасын тартуға тиіс болса, Оскар оған қарсы болмас еді.

	Оскар үнсіз. Өзінің келісімін қалай қымбаттатудың жолдарың іздеп отыр. Кете бүл үнсіздікті дұрыс түсінбеді. Ол Оскардың бірден келісе салмайтынын, ол үшін көп нәрсеге баруға тура келетіндігін жақсы біледі. Және өзінің ашуын жеңе отырып, тап-таза даусымен, өзінің өтініш айтуға бекінгені оңай болмағанын, бірақ солай істеуге мәжбүр болып отырғанын ашық білдірді. Ол өзінің ағасы Паульға өтеусіз қарыз және, сонымен қоса, оның осындай пәлеге ұшырауына тікелей кінәлі. Егер бұл болмаса, Пауль Берлиннен уақытында кетіп қалған болар еді. Оны бөгеген Кете. Бұл оның кеңесіне зәру болды.

	Оскар қалың қара қасын жоғары көтерді. Демек, Кете оз бауырымен осылай кездескен болды ғой.

	- Егер сен кеңеске зәру болсаң, - дейді ол, - маған неге айтпадың?

	Кете ашығын айтады:

	- Бұл іске сенің де қатысың болғандықтан. Ал әңгіме менің екіқабат болып қалғанымда.

	Көріпкел Оскардың бет әлпеті әлемтапырық - Кете күлерін де, жыларын да білмеді. Бірақ кенет - өзгере қалғанын көрді - өңі ағарып, көздері жас балаша жайнап, қуаныш шарасына толды.

	Кете өзін тежей алмай қалды: Оскардың аяқ астынан өзгере қалған жылы ұшыраған өңін көргенде оны бұрынғы сезім қайта биледі. Бірақ өзінің бет-жүзі сұсты, қамкөңіл күйінен өзгерген жоқ.

	- Сен мұны бауырыңа несіне айттың? - деп жазғырды ол және қуанышын жасыра алмай: - Мені шынымен-ақ өз баласынан бас тартады деп ойладың ба? Ол ойымда да жоқ! Бүл дегенің тамаша ғой - біздің баламыз болады! Енді біз әрине, үйленеміз. Сол қуаныш тезірек болса екен. Дереу. Көрерсің, тойымыз керемет болады! Егер дұрыс болып шықса, Гитлердің өзі де келеді. Бұған сен қуанбайсың ба?

	Ол Кетеге жақындай түсіп, иығынан аймалайды және ірі бет келбеті оның аяулы жүзіне жақындай түседі.

	Кете дірілдеп, қайта ери бастады. Ол бәрінен де Оскардың балаша қуанғанына мәз. Жан-тәнімен қуану дегенді соның ғана жүзінен көруге болады. Кете өзіне таныс, ақылын адастыратын сезімнің жақындап келе жатқандығын сезді. Ол оны болдырмауға тырысады. Ол Оскардың ықпалына қайта түспеуге тырысады.

	Бірақ осы сот иығының қатты ауырғанынан есін жияды. Оның ортаңғы саусағында мақтанышпен жарқырайтын жеккөрінішті жүзігі иығын жырып кетіпті. Кете оны ренжітіп алмау үшін, ақырын ғана, Оскардың құшағынан босап шықты.

	- Әрине, өте қуаныштымын, - дейді ол. - Бірақ Пауль онда отырғанда, маған бір минут те тыныштық болмайды.

	- Бос сөз, - деп, сенімділікпен мәлімдейді Оскар, - ол жағына қам жеме. Бауырың аман-есен оралады - бүл істі өзім қолға аламын.

	Кете бойын түзеді, сосын ауыртпалықтан құтылғандай болып, иығын түсірді. Әбден қалжыраған, құр сүлдері қалған, бар күшін сарп еткені көрініп тұр. Ол Оскарға қарады.

	- Өтінем сенен, ендігісін маған бер, - деп жұбатады ол қамқорлықпен. - Сенің жағдайыңда қайғыруға болмайды. Өтінем сенен, Кете, өзіңді ойла.

	Және бір минут өтпестен жадырап:

	- Тыңдашы, Кете, енді қалай болады? Мүмкін, маған кілтіңді берерсің? - деп сұрады.

	Бұл баяғыдан бері келе жатқан дау. Оскар Кетенің пәтерінің кілтін сұраумен келеді. Бірақ әйел әр түрлі сылтаумен әлі созып келе жатыр. Кілтті берсе, бостандықтан мүлдем айырылатындай көрінеді оған.

	Кете басын изеді. Енді істер қайла жоқ, енді ол кілтті беруге мәжбүр.

	Оскар шабуылшылар жасағының штабы орналасқан "Колумбиахаузға" телефон шалды, штаб бастығы Проэльді телефонға шақырды. Біреуден бірдеңе сұрау оған ұнай қоймады, әрине, бірақ Крамерді шығарып алудың басқа жолын таппады.

	Проэль қашанғыдан көңілді болуға тырысып бақты, бірақ Оскар телефон шалды деген хабардың өзі-ақ оның берекесін алды. Оны мынау сайқымазақпен арадағы қатынасы әлі түсініксіз болатын. Ол Оскар рейхстагтың өртенгенін көзбен көргендей қылып айтып берген сол бір кешті ұмыта алмай жүр еді; бүл адам оның көңіліндегі қорқыныш пен үрей сезімін туғызды. Проэль онымен есептескісі келген. Ол академия ашу туралы Гитлердің есіне салған өзі, ағарту министріне телефон соққан да өзі, бұның араласуынсыз Гейдельбергте салтанат өткізу олардың ойына да келмейтін еді. Міне, сондай адамның енді келіп өзі телефон шалып, тілек білдіруі Проэль үшін жағымсыз болған жоқ.

	- Бүл сіздің тарапыңыздан жасалған рақымшылдық болар еді, - деді ол сықырлауық даусымен, - білмегенді біліп ұялт деген ғой. Бүл жерде Проэль ағаңыз сізге қуана отырып көмектеседі. Мен сіздің, кім еді әлгі, Пауль Крамеріңіздің ісін әкелуге бұйрық беремін және ауыр қылмысы болмаса, ол сабазды босатамыз.

	- Коп рахмет, штаб бастығы мырза, - деді Оскар.

	- Жә, алғыс айтуға тұрмайды, - деп жауап берді Проэль.

	"Сақтану шараларын" жүзеге асыруды Проэль

	Цинздорфқа тапсырды.

	- Былай ғой, балақайым, - деді ол, - біз өзіңе мәлім Пауль Крамерді отырғыздық. Егер пәлендей себебі болмаса, мен сол субъектіні босатқым келеді. Оны бір көрнекті партия мүшесі сұрап отыр; және, менің түсінуім рас болса, қазір ондай интеллигенттер жанған шырпыдан қауіпті емес.

	Цинздорф бәрін де бірден түсінді. Көрнекті партия мүшесі, әрине, Оскар Лаутензак. Ашыналардың арасында Паульді көрген жерде пайда болған араздықтың арты осыған әкеп соғатынын күні бұрын біліп еді. "Туыстардың" арасында болып түратын жағдай ол

	Және ол, Цинздроф, Крамерді тұтқындау арқылы Оскар Лаутензак секілді арсыздың қытығына тиген екен. Тіпті өзінің ұялмай-қызармай қарызын сұрап хат жазатынын қайтерсің. Сондықтан Пауль Крамер секілді олжадан айырылып қалу Цинздрофтың есебінде жоқ болатын.

	- Сіз, әрине, дұрыс айтасыз, штаб бастығы мырза, - деді ол, - ол адам қауіпті емес; бірақ егер бір көрнекті партия мүшесі оның босатылуын қаласа, екінші бір көрнекті партия мүшесі бұған үзілді-кесілді қарсы.

	Ол Проэльдің доңыздың бауырындай қызғылт жүзіне оспадарлықпен әрі сеніммен сығырая қарады; ол көрнекті партия мүшесінің кім екені айтпаса да түсінікті еді.

	Проэль өзінің Ульрихін жақсы білетін, оның асқан мансапқорлығын да, шектен шыққан азғындығын да білетін.

	- Оскар Лаутензак партияға саған қарағанда маңызды қызмет көрсетті, балақайым, -деді ол мейіріммен.

	- Есесіне мен одан адалмын, - деп қарсыласты Цинздорф, - солай емес пе, бастық?

	Проэль досына өзінің зымиян көздерімен үнсіз қарады. Ол қарындашпен қасқа басын тықылдатты, ойланғанда істейтін әдеті.

	- Лаутензак деген өте жаман адам, - деп сөзін жалғастырды Цинздорф. - Жоғарылаған сайын жоғарылай беруге жанын салатыны сонша - ылғи тер сасып жүреді. Одан бір жағымсыз иіс шығады. Оған сіздің де дәл менше қарайтыныңызға сенімдімін, бастығым. Сол бір шектен шыққан сұмырайдың шолжаңын неге көтере беруге тиіспіз?

	- Ал оған сен қанша қарызсың? - деп сұрады Проэль, қасқа басына қарындашымен тықылдата отырып.

	- Жиырма-отыз мыңдай, - деп жайбарақат жауап берді Цинздорф.

	- Оскар Лаутензак сияқты еңбегі сіңген адамның болымсыз өтінішін жеткілікті дәлелдерсіз орындамау қателік болар еді, - деп ескертті Проэль.

	- Алдымен сізге Крамердің ісін көрсетейінші, - деді Цинздроф. - Бәрі бірдей есімде жоқ, бірақ, менің ойымша ол қомақты іс және қасақана көзді жұмып қарағысы келген адам болмаса, онда бұлтартпас дәлел дегенің жетіп артылады. Шынын айтқанда, менің суқаным сүймейтіндігімді былай қойғанда, Зофиенбург замогының иесін тәубасына келтіруге партияның өзі мүдделі болып отыр. Тұмсығын тым көтеріп кетті. Егер ежелгі христианның бәрі құдайдың кешіргіштігіне ұшыраса, өзі біледі. Бірақ партияның көмегін талап етуі - барып тұрған арсыздық. Мен Пауль Крамерді босатуға қарсымын, - деп аяқтады ол сөзін.

	- Сен өте сүйкімді жансың, - деді Проэль.

	Ол Цинздрофтың жеккөрушілігін түсінетін және оның сөздері дәлелсіз еместігін де біледі. Лаутензак шынында да менменсіп кетті; егер оған адам жанына үңілу қабілеті дарыған екен, ол әлі білгеніңді істей бер дегенді білдірмесе керек. Проэль "fairnes", парасаттылықты талап етеді, оның алдында берешегін бүгін төлеуге дайын, өзіне тәуелді қылып қойған соң, амалсыз оккульттік ғылымдардың академиясын аштыртуға мұрындық болды, орасан шығынға қарамастан. Мейлі академиясымен шұғылдана берсін керегінше. Бірақ Проэль ондай қауіпті адамның саясатпен айналысқанын қаламайды, ал Крамердің ісі - саясаттың тап өзі.

	- Рахмет саған, періштем, - деді ол, - өзіңнің көзқарасыңды дәлелді қылып түсіндірдің. Әкел мұнда Крамердің ісін.

	Оскар Гейдельбергте доктор дәрежесін беруге арналған салтанатқа арналған костюмін киіп көрді. Ол тігінші Вайцқа тапсырыс берген-ді. Бүрмелі қара мантия иығынан төмен қарай салбырап түр; алқымға тығылған бұғақтың үстінен алапат күштің шуағын шашып, Оскардың қауындай сопақ басы көрінеді. Оның кесек келбетіне торт бұрышты береті жараса қалыпты. Тігінші Вайцтың шебер қолы тігістерді жатқыза сипалап жатқан кезде, Оскар айнаға қарап тұрған.

	- Мантия деп осыны айт, - деп қуанды Вайц, - доктор мырза мұны киген соң бұрынғыдан да айбатты көрінуге тиіс. Доктор мырза монументке ұқсайды. Міне, осындай мүсінге тапсырыс берер болар.

	Жаңа рейх өзінің ұлы ұлдарын бағалай білетіндігіне қуанады ол. Ал доктор мырза ұлылардың ұлысы, бұл тіпті Вайцқа да түсінікті. Өйткені Вайц адамдарды өзі де тани біледі, ол жағынан ептеп доктор мырзаға ұқсаған. Киім өлшеген кезде дамбалшаң тұрған адамдардың іші-сыртын түгел көресің. Оның үстіне клиент мырзалар қарап тұрмай, сөйлей береді. Әрине, Вайц оларды ұстап берейін деп отырған жоқ, бірақ айтпайтындары жоқ-ау! Мәселен, бұрынғы рейхсканцлер мырза жаңа көк костюм тіктірді. Апырай, бір елі ауызға екі елі қақпақ деген қағиданы білмейді - ақ екен, киім өлшейтін кабинада дамбалшаң тұрып алып, көйітті дейсің! Таң қалмасқа лажың жоқ. Қазіргі министр мырзаларды ол былапыт бұзақылар деп атады. Қанша шыдаймыз дейді, барлық баскесерлерді қуып шығу керек. Және жай кіжініп қана қоймай, шеберханамды басына көтере айқай салды. Дамбалшаң адамның айқайлағаны ащы бола ма деп қалдым.

	Оскар тыжырына еріндерін жымқырды: "Ақсүйектер!" Олардың саудасы бітті, дәрменсіз балағат соның куәсі. Қалай айқайласа да, оларды тыңдайтын адам жоқ. Сондықтан, таз ашуын тырнадан алады демекші, бар қаһарын тігінші Вайцқа төгіп, дамбалшаң тұрып айқайламағанда қайтеді. Ол, Оскар Лаутензак, мантиясы мен докторлық беретін киген соң, Гейдельберг замогына жиналған студенттерге оз көзқарасын айқайламай-ақ түсіндіріп беретін болады. Ол өзінің қиялдай күліп, менменсіп жымиып тұрғанын айнадан көрді. Кенет оның ойына Кетенің пәтерінің кілті қалтасында жүргені сап ете қалды. Жаңа киімін неге көрсетпеске? Гейдельбергке барар алдында осындай күтпеген сый жасауға бекінді.

	Оған штаб бастығы Проэль мырзаның телефонға шақыратынын баяндады. Пауль Крамер туралы Проэльмен болган әңгімеден кейін Оскар мұны ұмытып та кеткен болатын.

	"Демек, мәселе реттелген екен, Оскар - деп қуанды ол - Кете қуанып қалатын болды".

	- Мен қуана-қуана сізге қызмет етер едім, - дейді Проэль өзінің сықырлақ даусымен. -Бірақ мен сіздің Пауль Крамеріңіздің ісін алдырып қарап шықтым. Шынын айтуым керек, қомақты іс екен, оның жуандығын біздің Германның жуандығымен ғана салыстыруға келеді. Сіздің процесіңізден басқа, Крамер мырзамен біздің өз есебіміз бар және ол аз емес. Қалай болғанда да мен оны жуық арада босата алмаймын. Ортақ игілік жеке бастың мүддесінен артық. Егер басқа бірдеңе сұрасаңыз, қымбаттым, мен әрқашан дайынмын. Мен сізге қарыздар екенімді есімнен шыгарган жоқпын. Дәреже беру әлі тек - алғашқы қадам ғана. Мен Адольфты әлі де қыса түсемін және Зофиенбургте өзімізді таң қалдырған биік кафедрада атағы бар адамның отыруына қол жеткізбекпін. Басқаға сенбесеңіз де, маған сенуіңізге болады. Жақсылықта кездесейік. Жолыңыз болсын.

	Оскар қуарып кетті. Олар Крамерді босатпайды. Бүл "ақсүйектердің" жаңа зұлымдық әрекеті. Олар жауыздықпен өш алады екен, олар кеткен кегін ұмытпайды; бүл әлгі інжуге

	байланысты пасықтыққа ұқсайды. Алдында бұл Проэль, бұл хайуан бәрін істеймін деп уәде берді, ал енді қалың іс пайда бола қалыпты. Білеміз қандай іс екенін. Оскар Проэльге өтініш білдіргенде - ақ бір пәленің боларын сезген. Ол жынданғаннан айтарға сөз таппады.

	- Рахмет сізге, штаб бастығы мырза, - дейді ол қасақана маңғаздана сөйлеп. - Сіз мен үшін фюрерге кірмексіз ғой. Бірақ әуре болмай-ақ қойсаңыз да болады, фюрер маған өзі уәде берген. Сол жеткілікті. Және мен партияға награда үшін қызмет етпеймін, оны да ұмытпаған жөн. Менің өнерімнің табиғаты сонда, егер награда дәметсең, ойлағандай болмайды.

	Түсінемін, түсінемін, - деді топсасы босаған үнмен Проэль. - Lart pour Lart. Піл сүйегінен жасалған мұнара. "Алтын шынжыр сыйлама маған" және тағы басқалар. Әйтеуір ниетім таза, бірақ білуімше, Адольфты аздап қыса түсуге болады.

	Сонымен, көріскенше күн жақсы болсын. Гейдельбергте уақытыңызды жақсы өткізуіңізге тілектеспін.

	Әңгіме аяқталды. Оскар отыр, жүрегі зіл батпан, тамағына тас тығылғандай әрең тыныстайды, байсалды сөйлесу оңайға түспегені көрініп түр. Ал енді бар Кетеге, қуанта бер. Оскар қалтасындағы кілтті шығарып, айналдыра қарайды. Ол оған өзінің ықпалдылығы туралы, газеттерде хабарланып жатқан Гейдельберг салтанаты туралы мақтанып айтпағаны жоқ. Ал жеме-жемге келгенде, Крамерді босату тәрізді түкке тұрмайтын іске де қауқары жетпеді.

	361

	1 Өнер өнер үшін (фр.)

	Проэль оңбаған адам, түлкібұлаңға салып, Оскарды алдап кетті. Бірақ алғашқы сөйлескен кезде шын көмектескісі келгені анық байқалған болатын. Сабынша бұзылуына не себеп болды екен? Гансйоргтың болмағанын қарашы; бұл іске кімнің тұмсық сұғып жүргенін айна-қатесіз айтып берген болар еді. Бірақ Гансйорг тағы да жол жүріп кеткен. Парижге. Жоқ, Гансйорг қажет емес. Онсыз да біліп отыр кімнен болғанын. Бүл Цинздорфтың ісі. Проэльді бұзған сол. Мынадай қатерлі әзілді ойластырып отырған да сол екеуі.

	Бірақ бұл жолы қателесті бүл сүйкімді "ақсүйектер". Осымен қоя салады деп ойлаған шығар бұл нақұрыстар. Тапқан екен қоя салатын адамды. Ол Крамерді шығарып аламын деп Кетеге уәде берді. Сол уәдесі уәде. Кенет бір ой келе қалды. Басқалар болса Проэльден әріге бармас еді. Бірақ Оскар Лаутензак үшін басқа да жолдар бар.

	Ол рейхсконцелярияға телефон шалды. Фюрер Берлинде емес, фюрер бірнеше күнге өзінің Берхтесгадендегі замогына кеткен.

	Оқасы жоқ. Оскар Гейдельбергке тек жұма күні барады. Оған дейін Бархтесгаденге барып келетін уақыты бар. Пауль Крамердің ісін ол Гейдельбергке барғанға дейін бітіреді.

	Канцлер өзінің Бергхофтағы иелігінде шалқып жатыр екен. Мазасыздау көрінеді. Бір жағына шығу үшін, таңдау жасауы қажет, ол осындайды жаратпайды.

	Гитлерді билік басына әкелген екі топ оны екі жаққа тартады: шағын ғана "ақсүйектер" тобы және "қарт күрескерлер" тобы, арандатушылар - ол оны "халық" деп атайды. "Халық" тобы Гитлердің өзі уәде еткен әлеуметтік революцияны талап етеді. Он мыңдай "қарт күрескерлер" кіріс келтіретін жерлерді сұрайды. Ал ондай жерлерді бөліп беретін тек қана "ақсүйектер". Олар әр түрлі айла-шарғымен "қарт күрескерлерді" табысты жерлерге жолатпайды. "Ақсүйектерді" оп-оңай қуып шығуға болар еді, бірақ әлі партияның бұғанасы бекіп, қабырғасы қатқан жоқ және "ақсүйектерге" арқа сүйейтін рейхспрезидент Гинденбургтің Гитлерге қарағанда беделі күшті. Оған қоса "ақсүйектерге" құрмет көрсету оның қанында бар және жаратпай тұрса да оларды мақтаныш тұтады: оған олардың өздеріне сенімділігі, тәкаппарлығы ұнайды.

	Мәселен, фельдмаршал шалдың өзін алайық; Гитлер онымен кездескісі келмейді. Жасы ұлғайған президент балдағына сүйеніп алдында тұрған кезде және көрден шыққандай күңіренген дауыспен үзіп - үзіп: "Гитлер мырза, мұныңыз жарамайды" деген кезде, әзірейілді көргендей болады, құдды бір әкесінің алдында тұрған баладай сезінеді өзін. Таяуда тағы да бір қателік жіберді, ойына түссе қарап тұрып өкінеді. Потсдам шіркеуінде - бүл аруақтарды еске алу күні болатын - шал Гогенцоллерлер сағанасына тәу етуге жер астына түсті, ал Гитлер оған ермеуі керек еді. Осының алдында ғана шіркеуде жиналған жамағаттың алдында сөз сөйлеген болатын. Сөзі көпшіліктің көкейінен шықты. Бірақ абыройға президент ие болды, ал ол, Гитлер зор денелі президенттің қасында таяқ жеген иттей боп, сүмірейіп жүрді. "Ақсүйектердің" талабы, өкінішке орай, барлық жағынан дұрыс болатын. Олар, мәселен, маңызды орындарға ие болған кейбір достарын орындарынан алу қажет деп есептейді, өйткені олар өздерін тым әдепсіз ұстайды. Және, шындығына келсе, ол достарын да мақтан тұтатындай қасиет қалған жоқ. Бірақ, екінші жағынан, "адалдық - ардың аты" және егер достары жауласқан "ақсүйектерді" концлагерьге жабуды талап етеді екен - ол да ойланатын нәрсе.

	Күн сайын шешім қабылдау, дегенмен әбден жалығып бітті! Өзінің Бергхофына қашып кеткені де сондықтан. Біраз тыныштық берсе екен. Бәрі де тығыз сөйлескісі келеді. Бір жағынан - Кадерайттар, Беренклау және басқалар тықақтаса, екінші жағынан - өз жақындары, Проэльдер мен Герингтер жан алқымнан алады. Бірақ мұның оларға зауқы соқпайды. Ең болмаса, осы бір демалыс күндері мазаламаса екен, қарғыс атқыр саясаттарын қоя тұрса екен.

	Енді, міне, бүрісіп Бергхофта отыр. Фильмдер көреді, безендірілген журналдарды аударыстырады, ешкіммен кездеспейді. Бірақ, жасыратын не бар, іші пысады.

	Оған Лаутензактың келгенін хабарлағанда, бір жеңілдеп қалғандай, терең тыныс алады. Міне, ақыры, мемлекеттік және партиялық істермен басын ауыртпайтын адам келді, онымен ақылға қонарлық әлденелер туралы, жанның ішкі даусы туралы, маңдайға жазылған тағдыр туралы және басқалар туралы емін-еркін сөйлесуге болады.

	- Сіз нағыз ер адамдардың әңгімесі үшін дәл уағында келдіңіз, - дейді ол, салалы қолымен Оскардың күректей қолын қысып тұрып. Оккульттік академия туралы өзінің ұмытпағандығын баяндады канцлер; Берлиннен аттанар кезде бұл жөнінде Проэльмен дұрыстап сөйлескен болатын және Оскар ғылыми атакка ие болысымен, академия ашылатын болады.

	- Құпия ғылымдарды, - деді фюрер, - мен Александрдан, Цезарьдан, Валленштейннен кем бағаламаймын. Мен нағыз тереңдеудің, өзіңді танудың, өзіңді-өзің зерттеудің қуанышын да, қиындығын да өз басымнан өткерген адаммын. Жарыққа ұмтылу - соқтықпалы жол. Бірақ жүріп өтуің қажет. Ішкі хабар дегеніңіз - нағыз неміс адамының арқа сүйер тұғыры, партия мен Отан деген ұғымның негізі де – сол.

	Ол көзін алысқа қадады сосын, сәл үзілістен соң, қадау - қадау маңызды сөздер айтты:

	- Міне, сол үшін оңашаланып отырмын, Лаутензак мырза. Ішкі дүнием қашан хабар береді екен деп күтудемін. - Соны айтып, ол Оскардың көздеріне ұзақ қарады.

	Оскарды қуанышты қорқыныш биледі. Бұл сөздердің мағынасы түсінікті еді: Гитлер өзінің ішкі даусын естуіне Оскар себеп бола ма деп күтеді, Оскар өзінің "көру" қабілетімен соған көмектессе деп тілейді.

	Мұндай ұлы оқиғаға Оскар дайындалған жоқ. Бүгін ол өз басының қайғысымен әуре, ол мұндай көріпкелдікке дайын емес, өзі эр кезде де сезінетін батыл сенімділіктен ада. Ондай міндетті орындай алар ма екен? Бірақ мынадай мүмкіндікті пайдаланып қалмауға болмайды ғой. Тәуекелге бару керек.

	Ол көзін жұмады, ашады және қайта жұмады. Фюрерге өзін еркін ұстауды ескертудің қажеті жоқ - онсыз да ауа жайылып отыр, қарсыласпайды. Бұл аты шыққан адам Оскарға қарағанда танымал, бірақ біріне бірі жақын, бір ата, бір тайпадан өрбіген және бірін-бірі емеурінінен түсінеді.

	Оскар өзіне кедергі келтіретіндердің бәрін үстінен сілкіп тастайды. Және оған қолы жетеді. Ол оның үстінен сырғып түскенін сезеді және қандай да бір жамылғы енді-енді жыртылмақ. Оскар "көрді". Фюрердің "ақсүйектерге" деген жеккөрушілігін, олардың алдындағы қорқыныш, оларға құлдық ұруын әрі құлдық ұра тұрып олардың ортасында бірінші болуын, Гитлердің өзінің адал достарымен және пікірлестерімен байланысты екенін, бірақ іштей олардан құтылғысы келетіндігін көрді.

	Канцлердің шешетіні - күрмеуі қиын мәселе. Ол татуласпайтындардың өзін татуластыруы керек. "Қарт күрескерлердің" талабын қанағаттандыра отырып, "ақсүйектердің" де мүддесін ойлау керек.

	- Сізге, менің фюрерім, - дейді Оскар, - қасқыр да тоқ, қой да аман қалатын амал ойлап табу керек. Және де, - деп, сөзін созбақтай түседі ол сенімді түрде, - жүрегіңіздің біраз бөлігі қасқырлардікі. Дұрыс айтып отырмын ба? - деп сұрайды ол, фюрердің бетіне тура қарап: бүл сөздер әрі қорқынышты, әрі салтанатты естіледі.

	- Ио, сүйікті Лаутензак, - деп қостады Гитлер, ойлана отырып. - Дұрыс айтасыз. Менің күресім - тар соқпақ, оң жағыңда, сол жағың да түпсіз шыңырау: аяғың тайып кетсе

	- құрығаның. - Сосын мұнарланған көзін алысқа жіберіп, ақырын ғана: - қасқырлар туралы да дұрыс айттыңыз. Менің жүрегімнің бір бөлігі қасқырларға жататыны рас шығар.

	Оскар қауіпті мәселелердің бетін ашты. Бірақ ол қозғалған мәселені орта жолда тастап кете алмайтын еді. Осындай Гитлерден тараған ойлар Оскарға толқын - толқынымен келіп жатты. Оскар фюрердің кеңес беруді күтетінін және де қандай кеңес күтетінін білді.

	Ол сөзді абаймен бастады:

	- Тым асау достарыңыздың сөзін тыңдай бермеңіз, және әлі уақыты жетпеген шешімдерді қабылдамаңыз, ішкі түйсігіңіз хабар бергенше күте тұрыңыз. Ал уақыты жеткенде... - деп ол сөзін аяқтамады.

	- Күту, күту - деп дегбірсізденді фюрер, әлденені армандағандай. Бірақ оның армандағаны қауіп-қатерден гөрі, өзін де ұшырып әкететін дауылға көбірек ұқсайтын еді.

	- Күте түр, күте түр, - деп қайталады ол, - сол баяғы ызалы арманды дауыспен. - Ал сонан кейін не?

	- Сонан кейін дәл тұмсықтан ұрасыз, - деп иландырды оны Оскар, құпия сыбырмен.

	Фюрерге Оскардың сөздері ұнап қалды.

	- Тұмсықтан ұрамын, - деп қайталады ол - Сонан соң, бастар домалай берсін, кімнің басы - достың ба, дұшпанның ба - бәрі бір. Әйтеуір коп бастар. Ішкі түйсігің ақыл берген екен - солай істе: бастар домалай берсін. Дұрыс - ақ, дұрыс - ақ. Мұны сіз анық көрген екенсіз және жақсы айттыңыз, қымбатты Лаутензак.

	Оскар әлдебіреудің соққысынан қорғанғандай, қолын еріксіз көтерді. Өзі қатты сыйлайтын адамның ішінде қайнаған кектен сескеніп қалды ол Оның бұрқылдап қайнап жатқан жан жүрегінен бұла күшпен атқылаған долы дауыл, бұрын өзі көріп жүрген әрі оны иландырмақ болған жынды күштен асып түсетін еді.

	Фюрер қиялдауды қойды. Ол ішкі түйсігіне Гитлердің өзі де сенетін адамның мақұлдағанын көріп отыр. Демек, ол Гитлер, күте тұруға шешім шығаруды соза тұруға құқылы. Бұл оның ықылас - тілегіне сай келетін еді. Оның әлгінде ғана қабарып тұрған қабағы жадырап сала берді.

	Ол Оскарға өте риза. Ол оның иығынан құшақтап, бөлмені әрі-бері бірге кезіп жүр. Бергхоф замогы - шуақты әрі көңілді ғимарат: абажадай терезелерден қатпар-қатпар қарлы таулар көрінеді. Бірақ Бергхофта да Зофиенбургтегі сияқты, барлық жерде жаңа конструкциядағы құпия аспаптар қойылған. Канцлер олардың кейбіреулерін өзінің көріпкеліне таныстырады. Мұнда күрделі киноаппарат, радио қондырғы, басқаның сөзін тыңдайтын аспаптар ғана емес, дабыл беретін әр түрлі құралдар, канцлерді жаудан құтқару үшін жақпар тастардың ішіне апаратын әр түрлі көтергіштер мен шахталар бар еді.

	Осының бәрін фюрер өзінің көріпкеліне мақтанышпен көрсетіп шықты. Иә, ол Оскарға тым жақын.

	Оскардың өзі де келгенім дұрыс болды деп ойлаған. Ал енді фюрерге өз өтінішін айтатын шақ туды.

	Ол өзін де фюрермен салыстырып көрді. Мұның өзі де тым асқақтап кеткен достарынан тепершік көріп жүр.

	Солардың бірі, мәселен, бірнеше ай бұрын өзіне тіл тигізген адамды түрмеге қамап қойып отыр. Әңгіме Пауль Крамер деген біреу туралы болып отыр, бәлкім бүл процесс фюрердің есінде болар. Бірақ оған Оскарға осы бір немені тұтқындау шектен шыққан ұсақтық, пәле қуушылық, шектен шыққан кекшілдік тәрізді көрінеді. Ол Паульді одан да жаман қорлағанды қалар еді. Ол үшін оны түрмеден шығарып алу керек. Сонда ол фюрер орнатқан жаңа Германияның рухани кеңістігінде ол сабазбен күш сынасып көрер еді. Ол дұшпанның денесіне емес, жанына жарақат салғанды қалар еді.

	Гитлер өзінің қолақпандай, бізтұмсықты, үш бұрышты мұрнын тыржитты. Кек алудың табиғаты туралы өзі де көп ойланатын.

	- Кек қайтару, - деді ол, - германдық адамның бәріне тән, ежелден келе жатқан қасиет. "Нибелунг туралы жырды" еске алыңыз, бүкіл өмірін кек алуға арнаған ұлы Рихард Вагнерді еске алыңыз. Менің өзімнің де пешенеме кек aлy миссиясы жазылған. Ол сұмдық, сан әлпетті кек алу болмақ. Тағдыр менің багыма тарих доңғалағын француз революциясы бастап, большевиктер қостаған қисық жолдан түзу жолға салуды жазған. Және мен оны істеймін, өзімнің миссиямды орындаймын, бұған жарық дүние куә болады әлі.

	Оның көзінде Оскарды әрі мақтанышқа, әрі қорқынышқа бөлеген қауіпті сандырақтың ұшқыны сезіліп қалды. Оның, Оскардың дарыны тек "көретіндігінде". Ал алдында тұрған адам "көрумен" қатар, жұдырықтың да иесі. Оның тек ықыласы ауса болды - бүгін "көргені" ертең шындыққа айналады.

	- Біз, - деп одан әрі жалғастырды фюрер, - қанды кекті дилетанттарша да, француздарша да, орыстарша да емес, немістерше негіздете жүргіземіз. Бастар домалап жатады, - ол тағы да терең қиялға кетті, - бірақ олар домалатқан бастардан әлдеқайда коп бастар. Олардыкінен жеті есе көп бастар. Ол тау тұрғызатын бастар болады - соңғы сөздерді ол сыбырлай айтса да, тырысқағы ұстағандай жұлқынып жынданып айтты. Ол бір нүктеге қадалып қалды, сықпытынан шешімділік, қанқұмарлық сезілді.

	Оскар қуарып кетті. Алдындағы ұстамасы бар адамнан бір адым шегініп кеткенін өзі де байқамай қалды. Оскардың өзі байлауын шешіп, қоя берген жын тежеуді білмейді екен. Бұл оны бір жағынан - қуантса, екінші жағынан - шошытты. Бала кезінде қауіпті биіктікте ұп - ұзын қабырғаның қырымен қорқыныш арқалай, сонымен қатар қуанышты көңілмен жүріп өткен кездегі басының айналуы, тізесінің дірілдеуі айна қатесіз қайталанғандай болды. Өзінің қиялы Лаутензакқа қалай эсер еткенін Гитлер көріп отыр. Қонағының осындай эсер алғанына қуанып қалды. Әңгімесі достық, зілсіз әзіл арнасына қайта түсті.

	- Сізге оңай ғой, қымбатты Лаутензак, - деді ол - Сізге идеяны ойнату түрінде кек алуға рұқсат берілген. Мен де соны қалар едім. Бірақ, амалым бар ма?

	Оскар фюрердің кең отырып еркін сөйлесуге пұрсат бергені үшін, рахмет айтты. Бастапқыда даусы бәсеңдеу шығып еді, бірақ бара-бара тынысы ашылып, көсіліп сөйлеп кетті. Ол неміс болмысындағы маңызды түйткілдердің бірі болып есептелетін, кек алу инстинктінің мәнін тапқыр теңеулер келтіре отырып түсіндіргені үшін фюрерге алғыс жаудырды.

	- Немістің жанындағы қирату күші жасампаздық күштен әсте кем емес, - деді ол, Гитлердің сөздерін өз тіліне аударып. Неміс үшін жауын күлге айналдырып, қарсыласын аяққа таптау арманды сәт.

	- Мені дұрыс түсінген екенсіз, - деп мақтады оны Гитлер. - Сонымен, - деді ол, әңгімесін аяқтауға жақындап, - мен сіздің әлгі қалай еді - Крамеріңізді босатамын. - Ол өзінің қойын кітапшасына әлденелерді түртіп алды. Және сізге, қымбатты Лаутензак, қайтқан кегіңіздің қанағат сезім әкелуін тілеймін.

	Оскар Гитлердің замогынан қанаттанып шықты. Ол Кетеге: "фюрер Крамерді босатуға пәрмен берді" - деген жеделхат жолдады да, Гейдельбергке қуанышпен аттанды.

	Доктор Кадерайттың аяққаптай мол денесі Проэльдің "Колумбиахауздағы" тар кабинетін бір өзі толтырғандай болды; Кадерайт ежелгі әдеті бойынша бөлмені қыдырыстап жүрмек болып еді, бірден қабырғаға тіреліп, жайсыз орындығына қайта отыруға мәжбүр болды. Және бөлмеде қыдырыстамақ болып қайта тұрып кетті - бұрынғыдай ойнақы үнмен сабыр сақтай отырып сөйлеуге қанша тырысқанымен, әлденеге ашулы екені көрініп тұрды.

	Проэль оны қызыға тыңдады. Ол бар жүрегімен штурмовиктер жағында болатын: ландскнехтер мен "ақсүйектер" арасындағы болмай қоймайтын және ақырғы шайқас басталған кезде, ол және Кадерайт баррикаданың екі жағынан табылатын болады. Сонда да болса ол Кадерайтқа сүйсініспен қарады: шыққан тегі мен тәрбиесі жағынан өзі де "ақсүйектерге" жататын еді және Кадерайттың жүріс-тұрысынан партиялас жолдастарының жүріс - тұрысын көргендей болатын.

	Қалай болғанда да, мұндай құдіретті адамның намысына тию ақымақтық болар еді. Кадерайт осымен үшінші рет меңзеп отырған бүл не қылған ғайбат? Кадерайт ол ғайбат туралы Проэль бәрін біледі деп ойлайтын сияқты; бірақ ол ештеңе білмейді. Сосын, Проэль өзінің қонағынан төтесінен сұрады.

	Сөйтсе, доктор Кадерайт Гитлер мырзамен аса маңызды деген кейбір экономикалық мәселелерді талқыламақ болыпты. Оның ішінде қару-жарақ мәселесі де бар. Бірақ рейхсканцлер мырзаның бұған уақыты болмапты. Оскар Лаутензак мырзаны қабылдауға уақыт тапқанда, Гитлер мұны қабылдауға уақыт таппапты.

	- Мыңжылдық рейх үшін оккультік ғылымның маңызы ерекше екенін мен түсінемін, әрине, - деді Кадерайт. - Бірақ алдағы онжылдықтағы экономика мен қару-жарақтың алатын орны одан кем болмаса керек. Егер Гитлер мырза тек Лаутензак мырза үшін ғана уақыт табатын болса, онда мен, өкінішке орай, оны айналып өтіп, оз істерімді рейхспрезиденттің өзімен шеше аламын.

	- Бұған өзім де аң-таңмын, қымбатты Кадерайт, - деп жауап берді Проэль, жазу үстелін саусақтарымен тынымсыз тықылдата отырып.

	Ол шынымен аң-таң еді. Ол Адольфпен кеше ғана телефон арқылы сөйлескенде Кадерайтты қабылдаудан бас тартқаны жөнінде де, Лаутензакты қабылдағаны жөнінде де тіс жармады.

	- Сіз оның Лаутензакты қабылдағанына сенімдісіз бе? - деп сұрады Проэль.

	- Мен оны пайғамбардың өзінен естідім, - деп ойланбастан жауап берді Кадерайт. -Мен оған Гейдельбергке телефон шалғанмын; онда оған докторлық атақ бергелі жатыр ғой және барынша салтанатты түрде - қоңыраулатып, әндетіп дегендей. Мен де құттықтамақ болдым; ей, осы әдептілік деген қалмайды ғой бізден. Сонымен, әлгі әулиеңіз не деп жауап берді дейсіз ғой? "Біздің кездесуіміз керек еді, қымбатты доктор Кадерайт. Бірақ осы күндерде қолым тимей кетті; алдымен Бергхофқа, фюрерге барып-қайтуға тура келді, енді міне - Гейдельбергтемін. Бірақ Берлинге қайтып келісімен, сіз секілді ескі досқа жарты сағатымды бөлуге әзірмін" - дегені.

	Проэльдің зымиян, сұрғылт көзі Кадерайттың тұманды көзімен кездесіп қалды. Проэль Оскардың Адольфтан не алмақ болып жүргенін түсінбейді. Мүмкін әңгіме әлгі ақымақтық академия туралы болған шығар. Қайдағы бір жаңа пайда болған шошақайдың Адольфтың сеніміне кіргені жақсылықтың белгісі емес. Және сеніміне кіріп алғаны сонша, оған Адольфтың өзі де қайран; әйтпесе көріпкелдің келіп кеткенін Проэльден жасырмас еді. Шын мәнінде, енді өзінің мүддесіне де кезек келгеніне Проэль қуанады, өйткені, бүл пайғамбарды құртуға себеп болады.

	Фриц Кадерайт, өз тарапынан, Ильза мен Лаутензактың сүйіспеншілікті байланысы жанына қатты батқандықтан да, өзі мойындағысы келмегенмен, іші құрғыр бәрін сезіп, сол бір сұмырайға тәжірибелі жүректанушының сенбестігімен салқын қарап жүрген. Тойымсыз Лаутензак ашкөздікпен фон Обриетің меншігіндегі тамаша өнер туындысын сатып алған кезде, Кадерайт оған көз жұма қараған-ды. Онымен достық қатынасын үзбей, өзін құттықтау үшін, Гейдельбергке телефон шалған. Бірақ бүл неменің осының бәрі аз болғандай саясатқа араласуы және Гитлердің сеніміне кіруге ұмтылуы

	- шектен шыққандық еді. Иттің басын табаққа салсаң, шоршып түседі деген осы.

	Кадерайт пен Проэль бірін-бірі айтпай түсінеді. Олар біріне-бірі қарап жымиды да, Оскарға қарсы одақ кұрды, әрине, әзірге емеурінмен ғана.

	- Ұлы адамның осал тұстарына кешіріммен қарау қажет,

	- деді Проэль. - Осындай сұрақты өзіне Цезарь да қоймап па еді, шешімге келмес бұрын.

	- Бірақ ол өзінің болжамына сүйенді деп кім айта алады? Айта алмайды, әрине, егер болжам экономика мүддесіне қайшы келіп жатса.

	- Ол жағын маған беріңіз, қымбатты Кадерайт, - деді Проэль. - Біз, бір кездегі ландскнехтер, мығым экономиканың не екенін түсінеміз. Біздің кірістеріміз қайдан келер еді? Адольф Берлинге оралысымен, сізді бірінші қабылдайтын болады. Ал сізге доктор Лаутензак мырза уәде еткен жарты сағат туралы ештеңе айта алмаймын.

	Екеуі де миықтарынан күлісіп, дос адамдарша түсінісіп тарасты.

	Бүл таңертең болған оқиға. Ал күндіз Цинздорф штаб бастығына Берхтеегаденнен берілген жеделхатты көрсетті. Фюрер штурмовиктер тұтқынға алған Пауль Крамерді босатуды сұрапты.

	- Мұның артында кім немесе не тұрғанын түсінетін шығарсыз деп ойлаймын, бастық мырза?

	Таңертеңгісін Проэль Гитлердің Лаутензакты қабылдағанын естіген кезде әулие өзінің академиясы үшін фюрерден ірі қаражат сұрағалы жүр екен деп ойлаған. Енді, жеделхатты оқып шыққан соң, ол бүл барыстың шын себебін анықтады және өте қайран қалды. Проэльдің ойына да кірген жоқ еді. Лаутензак Крамердің тағдырына осынша мүдделілікпен қарайды деген және өзі оның өтінішін орындамағандығы есіне түскенде, не дерін білмей дағдарды. Ал Проэльді айналып өтіп, Гитлерден рахым сұрау деген, Лаутензак тарапынан жасалған құлақ естімеген арсыздық еді.

	- Менің ойымша, - деді ол, жеделхатты стол үстіне тастай беріп, - бүл жерде мәселенің неде жатқанын білу үшін, Талейран болудың қажеті жоқ.

	- Бұл Лаутензактың Бергхофта осынша беделі бар деп кім ойлаған? - деп ойлады іштей Цинздорф.

	Проэльдің қызғылт жүзі өзінің ойнақы реңінен жұрдай болып шыға келді. Крамерді босатуға тура келетініне қатты өкінді: егер бұған қарсылық білдірсең, тағы да бір пәлеге қаларсың деп ойлады.

	Цинздорф оның алдында әңгіменің артын күтіп, жайбарақат отыр.

	- Қалай, доктор Крамер мырза босатылды ма? - деп сұрады Проэль.

	- Мен алдымен сізді іспен таныстырайын деп едім, бастығым, - деп жауап берді Цинздорф. - Сіз үшін қызықсыз болмас деп ойлаймын.

	- Ойлағаның дұрыс - ақ, - деп қосыла кетті Проэль. - Бірақ нені күтіп жүрсің? Адольф оны босатуға пәрмен қылды. Бұйрық түсінікті.

	- Мұнда бір жағдайлар бар, - деп қарсылық білдірді Цинздорф. - Ол сіздің сұрау салуыңызға мүмкіндік береді. Крамердің ісі әскери-саяси көлеңкелі элементтер арасындағы күш байқасу. Фюрерді осы көлеңкелі элементтерден сақтандыру керек.

	- Әсіресе сен сол көлеңкелі элементке жиырма - отыз мың марка бермек болғандықтан, - деп нақтылай түсті Проэль, - сенің оларға әулие Георгий атынан қарсы шығуыңның себебі сондықтан.

	Цинздорф еңкейіп келіп, Проэльдің көзіне тура қарап тұрып, қаймықпас үнмен:

	- Ио, дұрыс айтасың, Манфред, біз екеуміз де сол Лаутензактың қандаласын басып өлтіре салуға қарсы емеспіз - менің мүддем үшін ғана емес, партияның мүддесі үшін, -деді.

	Проэль жымиған да жоқ, жауап та бермеді. Осы бір қарсы алдында отырған, жүзінен арсыздық күлкісі әлі тарай қоймаған Улрих досы сенімсіз адам ба деп қалады. Шешуші сағат келгенде мұны қорғап қала ма, әлде "ақсүйектердің" штурмовиктеріне сатып жібере ме, оны құдай біледі. Ондай күн туа қалса, бұл Ули шімірікпестен жымиып тұрып, отыз күміс теңге салынған конвертті өз қалтасына тыға салудан тайынбайды. Және де, бір қызығы, Проэль оған онша ашуланбайды.

	Сонда қалай, өзінің де, Улидің де көңілін қалдырмау үшін, осылайша бүл ойынды жалғастыра бермек пе? Егер Лаутензакпен қақтығыс тек Крамердің ісімен шектелетін болса, ол, Проэль, ойланбас та еді. Бірақ Оскар Лаутензакты білетіні рас болса, ол енді тынышталмайды. Жағымсыз салдары болуға тиіс; ол мұнымен тоқтап қалмайды. Мәселен, бұл мәселе жөнінде Гансйорг не айтады. Ол әлі Парижде, ол Франко - герман қарым -қатынасын реттеуде; келісімен Проэль мен бауырының арасында ашық жауласу басталғанын білгенде, бүл ол үшін күтпеген жаңалық болары анық. Ганс пен Проэльдің арасындағы достық Улидің кесірінен онсыз да ушығып тұрған болатын, ал енді ол жаңа тартысқа ұласқалы тұр. Ули соған тати ма? Проэльдің көріпкелге деген жеккөрініші соған тати ма?

	- "Қандала Лаутензак" - деп қайталады ол Цинздорфтың сөзін, бірқауым үзілістен кейін. -Философтар туралы ойың жаман екен, Ули. Адам жаны дінді қажет ететінін түсінбейді екенсің. Және өзіңе не керек сонда? Міне, Гитлердің жеделхаты. Roma Locuta, causa finita.

	Егер шындап кірісетін болса, әлі де кеш емес екенін Проэль санасының түкпірінде түсінетін. Ол Гитлердің оз бұйрығын қайтып алуына эсер ететін бір амалдың бар екенін әу бастан-ақ білген, бірақ сол амалға көшуге Цинздорф кеңес берсін деп күткен.

	Және ойлағанындай, анау сол тұзаққа өзі келіп түсті.

	- Пауль Крамердің ісі, - деді ол, - қомақты іс, бірақ сіздің еңбекқорлығыңызды білетінім рас болса, бастығым, сіз оны зерттеп шықтыңыз және Пауль Крамердің іске тігілген бір мақаласына назар аударған боларсыз: Гитлердің жұмыс стилі туралы очерк. Біз кезінде фюрерді қорғамақ оймен оны оған көрсетпеп едік. Енді, менің ойымша, оны аяй берудің қажеті жоқ. - Ол жымиған болды, бірақ сықпыты адам шошырлық еді, тіпті Проэльдің өзі де сескеніп қалды. - Фюрерге сұрау салғанша бүл адамды босатуға болмайтынын ойламадыңыз ба, бастығым? Егер мен Крамерді босатуды сұрауға жауап келгенше бөгей тұрсам, сіз мені қорғайсыз ба? Адольфпен ашық сөйлесуге тәуекел етесіз бе? - деп сұрады ол мүләйімсіп.

	Проэль терең тыныс алды.

	- Біздің әрқайсымыз, тереңірек үңілсек - доңызбыз, - деді ол, - бірақ сен Ули доңыздан да жаман шошқасың. Жылпос сайтанның өзісің, балақай. Әй, жылпоссың-ау. -Ол Цинздорфтың иығынан қағып қойды.

	Үш күн өткен соң Гитлер Берлинге келді. Проэль оған Пауль Крамердің Гитлердің стилі туралы мақаласын көрсетті.

	- Маған Пауль Крамерді босату керек деген хабар келді, - деді ол Маған Оскар Лаутензак саған сілтеме жасайды дегенді айтады. Онысы қызық екен. Меніңше, біреулер біреуге дұрыс ақпарат бермеген сияқты. Тіпті болмағанда, бұл түсінбеушілік.

	Гитлер өзінің стилі туралы мақаланы оқып шықты. Гитлер қызарып кетті. Ол үш бұрышты мұрнынан ауыр тыныс алды. Гитлер өзінің неміс тілі туралы айтылатын сын пікірлерді көтере алмайтын. Ал өз стилін мақтан тұтатын. Және оны қайталанбас стиль деп есептейтін.Ол журналды мақаласымен қоса үстелдің үстіне лақтырды.

	- Бүл шектен шыққан арсыздық, - деді Гитлер, - сайтанның сапалағы.

	Ол даусын көтермей сөйледі - мынадай жағдайда өзінің жындылығын айқаймен айғақтау орынсыз болар еді. Ол ары - бері адымдап жүріп алды. Қайтадан үстелге келді, журналды қолына қайта алды. "Сөздері жауын құрттары секілді созыла беретін жабысқақ екен" - деді де, басын бір сілкіп алды, еріндерін тістеледі.

	- Осыны қалай басты екен? деп айқайлады. - Осындай нәрсені басуға жіберген режимді әу бастан-ақ құрту керек еді. Мұның жемісін беретін шіріген ағашты баяғыда-ақ қырқып тастау керек еді.

	Проэль бөлмеде байыз таппай жүрген фюрерден өзінің жылт-жылт жүгірген зымиян көзін алар емес. Ол оның сөзін бөлуден сақтанды. Ол Гитлердің бұл мақаланы жайына қалдырмасын жақсы біледі.

	Ойлағандай-ақ, Гитлер мақаланы қайта зерттей бастады.

	- Ол менің тілімді қарабайыр тіл депті, - деп таңданды фюрер. - Бейнелі тілді бұзып сөйлейтінімді, теңеулерім бір - біріне қарама-қайшы келіп жататындығын сынапты. Иә, мен теңеуге бай, кестелі тілді ұнатамын. Менің суретші палитрасымен таныстығым тілімнің бояуын аша түседі.

	Ендігі жерде Проэль қолайлы сәттің туғанын сезді.

	- Байқадың ғой, - деді ол, - мен мұндай мақаланың авторын бұғаудан босатуға болмайтындығын бірден ұқтым.

	- Иә, - деп, ренішті жауап берді Гитлер. - Мұндай мерезді босатуды сұрамас бұрын, Лаутензак алдымен оның қандай адам екенін біліп алуы керек еді. - Ол ашулы болатын және Проэльді жанай өтіп, айдалаға қарап отыр. Осындай шатпақтың иесін бостандыққа шығару қауіпті болар деп қорықты. - Қайда барсаң - қорқыттың көрі, - деп күңкілдеді ол -Қайда барсаң көз ашпайтын қиыншылық.

	- Мен сенің кейде Лаутензактың пікірін тыңдайтыныңды түсінемін, - деді Проэль. -Бірақ ол көріпкелдікке ғана құзырлы, ал саясатқа тұмсығын тығуы тіптен түсініксіз.

	- Олай емес шығар, - деді Гитлер. - Мәселен, "көру" қабілеті менде де бар, алайда оның күнделікті жұмыспен сыйыспағанын байқаған емеспін.

	Ол Крамердің ісіне қайта оралды.

	- Маған ғайбат айтса айта берсін, - деп мәлімдеді ол. - Бірақ Крамер секілді адамның неміс тілін, ұлтымыздың асыл қазынасын былғауы, барып тұрған көргенсіздік, - бұған мен жол бере алмаймын.

	- Әрине, - деп қостады Проэль, - жол бере алмайсың.

	- Екінші жағынан, - деп, күңкілдеуін жалғастырды Гитлер, - мен ол мерезді босатамын деп Лаутензакқа сөз беріп едім.

	- Бірақ сен ол кезде Крамердің қауіпті адам екенін білген жоқсың ғой, - деп қарсы дәлел айтты Проэль. - Лаутензактың өзі де білмеген шығар, бәлкім. Екеуіңді де адастырған жалған ақпарат.

	Солай да шығар, - деді Гитлер, - екеуіміз де адасыппыз. Бірақ мен Лаутензакты ренжіткім келмейді. Ол сирек дарынның адамы. Мен осынау тамаша адамның қамқоршысы болуды өзімнің рухани міндетім деп санаймын.

	- A La bonne heure! - деп жауап берді Проэль. - Қамқоршы бол, жебей жүр. Мәселен, академия ашып бер. Бұған қарсы бір ауыз сөзім жоқ. Бірақ сенің неміс тілінің алдында да тарихи міндеттемең бар ғой. Оған тіл тигізген адамның алшаң басып бостандықта жүруіне жол бере қоймассың. Ол жағын өзің қорытындылаған жоқпысың?

	- Дұрыс, Манфред, дұрыс, - деп қостады фюрер, ауыр да күмәнді ойға батып. - Мен ол адамды босатуға уәде беріп едім, ал адамгершілік заңы оны тордың арғы жағында ұстауды талап етеді. Мұндай қақтығыстан адамгершілік борышпен шыға қою да қиын, -деп күңкілдеді Гитлер. Ол бөлменің ол шеті мен бүл шетіне екі рет барып келді. Сосын тұра қалды да шешімді түрде:

	- Менің басқаша істеуге хақым жоқ. Мен Крамерге тұмылдырық кигізуге міндеттімін, -деп мәлімдеді.

	- Мақұл, - деп, әңгімені аяқтады Проэль шімірікпестен, - тұмылдырық кигізейік. Қысқасы, мен оны әзірге шығармаймын.

	- Басқа жолын коре алмай тұрмын, - деді фюрер. - Мен оған тұмылдырық кигізуге міндеттімін. Лаутензак менің көзқарасымды түсінеді деп ойлаймын.

	- Әрине, міндеттісің және, әрине, түсінеді, - деп қостай кетті Проэль. Ол үстел үстінен Крамердің ісін алды. - Демек, мәселе шешілді, - деді де, ол басқа әңгімеге ойысты.

	Гансйорг Парижден оралды. Онда оны салтанатпен қарсы алыпты, құрметті легион орденінің кавалері атаныпты, республика президенті қабылдапты және көптеген істің басын абыроймен қайтарыпты. Ол осының бәрін Гейдельбергте жүрген ағасына айтқанша асықты.

	Ол Оскар туралы толық ақпарат алды. Таң қалғанда, академияны ашуға Проэльдің бел шеше кіріскенін естіді. Демек, Проэль Оскарға қырын қарап жүр деген болжам өтірік болғаны ғой. Ол Петерманнан Оскардың Гитлерге барып қайтқанын да естіді. Рас, бүл сапардың себебі мен мақсатын Гансйорг біле алмады.

	Оскар Гейдельбергтен келгенше Гансйорг көптеген жағымсыз нәрселерді біліп алды. Проэль мұның бәрін Гансйоргпен ашық сөйлесуге бекінді. Ағасының ақымақтығы үшін Гансйоргпен арадағы достық қарым-қатынасын бұзғысы келмеді.

	Сондықтан, Гансйорг Париж туралы баяндамасын аяқтасымен, Проэль Оскар туралы әңгіме бастаған-ды.

	- Оның ұлы болғысы келетін ауруы бар, - деді ол - Фюрердің уағыздаушысы мен деуге сәл қалып жүр. Мұндай биікте ол көп жүре алмай ма деп қорқамын. Осы іспен өзің айналыссаң қайтеді, қымбаттым.

	Гансйорг қуарып сала берді.

	- Кешірерсің, Манфред, - деді ол, - бірақ мен ештеңеге түсініп тұрған жоқпын. Мен Парижден келгенше не бүлдіріп қойды? Гейдельбергте әлдеқандай қателікке жол берді ме? Бүл мәселенің төңірегінде шу көтеруді газеттерге өзім тапсырғанымды айтуға тиіспін. Бәлкім, академияға байланысты бір нәрсе шығар? Тым менменсіп кетті?

	- Мұның бәрі сандырақ, - деді Проэль кекесінмен. - Гейдельберг, академия. Докторлық қалпақты алды түгілі артына байлап алсын - мейлі, өзін далайламамын десін -мейлі, оған мен батамды берер едім. Бірақ Адольфтың мазасын алмасын. Одан да еңбегі сіңген адамдар бар, олар да фюрерге жол таба алмай жүр және жуық арада таба алмайды. Ал ол әліне қарамайды. Осынысы енді қайталанбасын!

	Проэль барлық хикаяны баяндап болғанша, Гансйорг судан шыққандай сүмірейіп отыра береді.

	- Мүмкін данышпан - ақ шығар, - деді Проэль сөзінің аяғында, - бірақ барып тұрған нақұрыс. Мені аттап кетіп, Адольфпен сөйлесуге болмайтындығын емшектегі балаға дейін біледі. Және, әрине, өзінің беймазалығымен ешнәрсе бітірген жоқ. Керісінше, Гитлер бұдан былай Крамер туралы кіжінбей тура алмайды. Ол маған Крамерге берік тұмылдырық кигізуді тапсырды. Мұрныңды бүйтіп тыржита берме, балақай, - деді ол сөзін жалғастыра отырып. - Гансйорг одан сайын бозарды. - Бұл арада сен қауқарсызсың. Бірақ сенің онымен байланысың жақсы, сондықтан достықпен сақтандырғым келеді. Өзіңнің ағаңмен оңаша сөйлес. Оның білетіні - таза оккульттік ғылым, басқа ешнәрсе де емес. Миын бұрап ал. Жақсылап сөйлес. Ұмытпайтындай болсын.

	- Жалғыз қалған соң Гансйорг еңсесі түсіп ұзақ отырды. Басына ешқандай ой келер емес. Сонан соң естігендерін жіктеп алуға тырысты. Әрине, осының бәрінің артында Кете Зеверин тұрғаны анық. Бүл Оскардың есі ауысқан. Қызының алдында кәрі қораздай қоқиланып, көрініп қалғысы келді. Сосын мансапқорлықпен неше түрлі ақымақтыққа барады.

	Гансйоргтың санасында оған деген жек көру бас көтерді. Ол ағасы үшін өмір бойы құл болып келеді. Оған барлық жағдайды жасап берді.

	Мұндай жағдайды күллі әлемде бір де бір телепат көрген жоқ, ал ол оңбаған, ешқашан түзелмейтін, қыңыр боп туған ақымақ қатыннан басқаны білмейді. Кете үшін ол қандай ақымақтыққа болса да барады. Ал Гансйорг - оның қайнатқан ботқасын жесін!

	Мейлі Оскар - данышпан болсын. Мақұл Гансйоргтың мойындайтын адамдары - Гитлер мен Оскар. Бірақ Гитлер оттан да, судан да өткен адам, ал Оскар қарапайым ғана хайуанның өзі. Алаяқ әрі ақымақ.

	Проэльмен арадағы қатынасын ақыры бүлдіріп тынған екен шіркін! Бәлкім, консультация берген кезде бірдеңені бүлдірді ме екен? Проэль оны жек көрді, онысы эр сөзінен байқалып тұр. Алдымен айтқанға көнбей Цинздорфпен жауласты, ал енді Проэльдің ашуына тиіпті.

	Мұны, Гансйоргты, ескеріп жүрген Проэльдің адамгершілігі бар екен. "Оскардың миын бұрау керек", - деді ол және Гансйорг тап солай істейді. Манфредтің ескертуін болдырмас. Ол Оскардың жер-жебіріне жетеді әлі. Ағам деп аямайды. Тек Гейдельбергтен келсін малғұн.

	Қоңыр жейде киген бірнеше жігіт ыңырсыған бір қап ет пен сүйекті "Колумбиахауздың" дәлізімен сүйреп барады.

	Мыж - мыжы шыққан күрең сұр костюмді тұтқынның ныспысы - №11783. Бұрынғы аты-жөні Пауль Крамер.

	Шала өлік Пауль Крамерді кабинеттердің біріне кіргізеді. Мұнда шерудегідей киінген әскери адам отыр, жағасына жапырақ тәрізді белгі жамалған, тәрізі, бүл маңызды сабазың ландскнехтердің бірі болар. Бүл жапырақтың нені білдіретінін бұрын Пауль білетін еді: есіне түсіре алмай отырғанына налыды. Шерудегідей форма киіп отырған адам сыпайы, тіпті әдепті десе де болады. Тұтқынды "доктор Крамер мырза" деп атайды. Отыруын өтінеді, отыра алмайтынын, бір жағына аунай беретінін білген соң, алып келгендерге ым қағып, диванға отырғызды.

	- Доктор Крамер мырзаның жағдайы нашар екені көрініп тұр, - дейді ол және тұтқынның су ішуін, тіпті коньяк ішуін сұрады. Жағаға жапсыра тігілген жапырақтың нені білдіретіні Паульдің есіне енді түсті, ол емен жапырағын бейнелейді және мына адам ландскнехтер арасындағы полковник шеніндегі бастық.

	Емен жапырақты адам, полковник айдауылдарға кетіңдер деп бұйырады. Енді ол Пауль екеуі оңаша қалған соң, сыпайы түрде әңгімелесе бастайды.

	- Сіздің жағдайыңызда, доктор Крамер мырза, - дейді ол, - әділ болу үшін бірсыпыра рух керек. Біз тек бір ғана нәрсеге - мынау сұрапыл, қатал уақыттың қатесін түзеуге ұмтыламыз, ол тек қатал, сұрапыл шаралар арқылы жүзеге аспақ. Сіз, әрине бізді көп дәрі-дәрмек береді деп айыптауыңызға болады, бірақ бүл біздің емдеу әдісіміз екенін түсінуге тиіссіз. Сіз мені тыңдап отырсыз ба, доктор Крамер мырза?

	- Тырысамын, - деп қырылдады Пауль.

	- Ал енді сіздің ісіңізге көшелік, - деді полковник. - Мен сіздің кейбір мақалаларыңызбен таныстым және сіздей ақылды адамның о бастан-ақ билікті ұстап қалуға тырысатын партия ешқашан кейбір теориялық ережелердің тарауына жол бермейтінін түсінбегеніңізге таң қалдым. Осы бір қарапайым қағиданы түсіндіру үшін біз сізді толықтай пансионға аламыз, яғни алдық. Мен мәселенің егжей - тегжейіне кеңірек тоқталуға мәжбүрмін, доктор Крамер мырза, өйткені сіздің оз жағдайыңызды айқындап алуыңыз мен үшін маңызды. Алдымен біз сізге бірсыпыра сабақ бергенді жөн көрдік. Бірақ одан бері жағдай өзгерді, ешқандай уәжге көнбейтін жоғарғы жақ сіздің ісіңізді алдырып қарады және сізге "тұмылдырық кигізуге" ұсыныс жасады. "Сабақ" пен "тұмылдырықтың" арасында айырмашылық бар. Сабақ алған адамның ойлануына уақыт беріледі. Ал тұмылдырық кигізілген адам сөйлеу мүмкіндігінен қалады. Сіз сияқты стилист адамға оны түсіндіріп жатудың өзі артық болар деп ойлаймын. Сіздің тұмылдырығыңызға келсек, доктор Крамер мырза, ережеге сәйкес, ол әбден берік болуға тиіс. - Шерудегідей форма киген адам сол кідірді, сосын түсіндіре бастады: - Мен бүл дәрісті сізге адамгершіліктен ғана оқып отырмын. Сіздің ойлануыңызға бірнеше сағат беріледі. Жақсылап ойланыңыз да, қорытынды жасаңыз. Біз ерік бостандығына сенеміз және сондықтан да шешімге келуді өзіңізге қалдырамыз. Коньяктан тағы да ішесіз бе?

	Пауль жантайып жатып тыңдайды. Коньяктың отты уыты тұла бойын күйдіріп барады, бірақ ауырғаны басылмады. Ол шерудегідей киінген адамның сөзін тыңдап жатыр, сөз алыстан естілетін сияқты, сондықтан бәрі бірдей санасына жетпеді.

	- Қандай тілегіңіз бар? - деп сұрады, шерудегідей форма киген адам және осы сұрақ Паульдің жанына терең батты. Оның санасы бірден оянды. Ол терең тыныс алды. -Ойланыңыз, уақыт бар, - дейді әдеппен, шерудегідей форма киген адам.

	Бірақ Паульдің ойлануына көп уақыт керек болған жоқ.

	- Мен төсекке жатқым келеді, - деді ол, дірілдеген дауыспен, - және тағы да коньяк берсеңіз.

	Сәлден кейін Паульді алып барған камерада шынында да кереует бар екен, одан басқа орындық пен тықылдаған сағат түр. Ал төбеге қағылған үлкен ілгектен шам жарығына шағылысқан ұзын арқан салбырайды.

	Пауль ісіп кеткен көздерін жұмып төсекке жата кетті. Бірақ ілгек пен арқанды көзін жұмса да көріп жатыр. Қызық. Өзіне қол салудың қажеті не? Басына тұзақты олар кигізе ме, өзі кигізе ме, олар үшін бәрі бір емес пе? Өзі асылып өлді деген сөзді бәрібір айтады. Сонда бұл көрсетілімнің қажеті не?

	Бірақ олар үшін бәрібір емес екен: бұлар құдайына қараған шенеуніктер ғой. Гитлер Крамерге тұмылдырық кигізуге бұйрық берді. Проэль: тұмылдырық сенімді болсын, -дегенді қосты. Цинздорф: бір ғана сенімді тұмылдырық бар, - деп нақтылай түсті. "Бірақ, бізде бүл адамның саудасын бітіру туралы бұйрық жоқ кой, - деп түсіндірді ол - Біз тек бүл туралы он бір мың жеті жүз сексен үш нөмірлі тұтқынға емеурін білдіре аламыз. Неғұрлым түсінікті етіп емеурін білдірсек, соғұрлым бізге жақсы, ол өзін-өзі өлтіруге неғұрлым белсене кіріссе, соғұрлым жақсы". Міне, бір қап ет пен сүйектің үстіне арқанды салбыратып қойғандары сондықтан.

	Пауль бәрінің мұқият, керемет білімділікпен дайындалып қойғанын көрді. Тек қана орындыққа шығып, басыңа тұзақты кигізесің де, орындықты аяғыңмен итере саласың. Мұны істеу көп жігер-күшті, азаптануды қажет етеді, бірақ есесіне, мұны істесе, сағат ұзақ тықылдамайтын болады. Ал егер мұны істемесе, егер кереуетте жатып, басқалардың келуін күтсе сағат ұзағырақ тықылдамақ және ауырғаны бір ғасырға созылмақ.

	Орындықтың үстіне шығу керек. Соны істеу қажет. Оны істемеуде ешқандай мән жоқ.

	Алайда ол мұны істемейді, бүл олар үшін тиімді болғандықтан да мұны істемейді.

	Ал осында жатып алып ауырғаны мен азапты ғасыр бойы тартқаннан кімге пайда? Өзіне де, басқаға да пайда бермейді. Бүл туралы ешкім де білмейді. Бүл батырлықтың мүлдем мәні жоқ. Гитлер бүл адам ақымақтықпен өлді дей салады.

	Фюрердің стилі есіне түскенде Пауль еріксіз күледі, иә, жанына батқан азапқа қарамай, қан басқан, жырымдалған еріндерімен жымияды. Шерудегідей форма киген адамның айтуына қарағанда мұның түбіне Гитлердің стилі туралы мақала жетіп отыр және оның есесіне, Гитлер мұны өлтіргелі отыр, Пауль оның стилі еске түскенде қалай күлмесін!

	Ал, шындығына жүгінсе, күлкілі адам - мұның өзі. Бір елі ауызға екі елі қақпақ қоя алмағаны үшін, процесте қасарысқаны үшін, шет елге уақытында кетіп қалмағаны үшін күлкілі. Бірақ ақтық жолында жан пида болып бара жатқанмен, мұның сөзі дұрыс. Ұрпақ үшін сайқымазақ болып қалатын - Лаутензак, ал қаһарман - Пауль.

	Қара сұр костюмге келетін болсақ, тігінші Вайц әулие екен: өлгенше киесің деп еді, айтқаны аумай келді, өлді деген осы емес пе.

	Рахат өлім. Жаныңа батқаны болмаса, жақсы-ақ сөз. Өлім сағаты соққанша ойланатын сөз. Ол аталарына аттанғалы отыр. Қай атасы жақын? Еврей атасы ма, әлде көне германдық атасы ма? Аю терісін төсеніп шарап ішіп шалқып жататын аталарына ма, әлде сүрелер жазып, дін уағыздайтын аталарына ма? Еврейлерде жақсы дәйек сөз бар. Міне екі жарым мың жыл болды, олар өлер алдында: "Мәңгі бақи" бірге бол, Израиль!" - деп көз жұмады. Пауль үшін бүл сөздердің бір ғана мағынасы бар: идея біртүтас, бөлінбейді де, ымыраға да бармайды. Соңғы сөз үшін жарап жатыр.

	Бірақ осы кезде камераға бір адам кіреді. Бүл әскери мундир киген жоғары бастықтардың бірі.

	- Сіз әлі отырсыз ба? - деп таң қалады ол - Өз қамыңызды өзіңіз жеңіз деп айтпадық па? Біздің басқа жағынан да тәжірибеміз бар. Маған сеніңіз, одан да өзіңіздің істегеніңіз жақсы. Мен пайдалы кеңес беріп отырмын. Тағы да ойланыңыз. Қазір он екі жарым, сіздің үшке дейін уақытыңыз бар. Сағат үште тағы да келемін.

	Сыпайы адам кетіп қалды. Камера бос, аңырап түр, электр жарығы көз қаратпайды, сонда да болса камераны бос деуге болмас, онда ілгек пен арқан бар, сыпайы адамның сөздері де тірі жандардың барлығын дәлелдейді. Сағаттың тықылы: "Үшке дейін уақытыңыз бар. Үште тағы да келемін. Мұны өзіңіздің істегеніңіз жақсы, тағы да ойланыңыз" деген сөздерді жөнді естіртпейді. Бүл сөздер аса қатты айтылған жоқ, бірақ ол Паульдің тұла бойына аспан күркірегендей болып тарап жатты.

	Өз ойы осылайша бірте-бірте оралды. "Демек, маған таңдау жаса дегені ғой, - деп ойлады ол, таңдау еркіндігін беріп отыр. Еркіндік, еркіндік. Тұзаққа басымды өзім сұғамын немесе басқалар сұғады - еркіндік осы. "Еркіндікті бүкіл елге таратыңдар". Бүл да інжілдік сөздер. Өте төңкерісшіл естіледі. Университеттің екінші курсында оқып жүргенде көне еврей тілімен танысқаны бар және осы бір төңкерісшіл сөздерге кездескенде қалай қуанды десейші.

	"Дероор" - інжілде бұл сөз еркіндік дегенді білдіреді. Шындығына жүгінсе, бүл сөздер "бостандық дабылы" дегенді білдіреді. "Дероор". Нақ бір күннің күркірегені секілді. Артынша селдетіп жаңбыр жауады. Бірақ бүл оны естімейді.

	Демек, үшке дейін мәулет беріліпті. Үш жарым сағат. Жоқ, үш сағат жиырма жеті минут, түрмешілер тақуа келеді. Ауырғаны қайта қинай бастады. Ол ойлануға мұрша бермей, санасын шайып кетіп жатыр. Ауырған жерлері жанын көзіне көрсетуде. Әлі үш сағат бар.

	"Мен, дегенмен, сол арқанға баратын шығармын. Мені өзіне шақырып түр, сол үшін құрылған ғой. Бар да басыңды сұға сал, бәрінен де құтыласың".

	Пауль кереуеттен тұрды.

	"Ауырып барады, сағат тық-тық. Тұзақ шақырып тұр. Бәрі де оп-оңай. Жақындап барсам, сағат тағы да жүз рет немесе екі жүз рет тық-тық етер, басыңды тұзаққа кигізесің, азап та бітеді сонымен.

	Ойла, ойла. Егер ойласаң, ой азабыңды ұмыттырады. Тұзақ өзіне шақырып тұр. Ойлан. Ой ауруыңды жеңеді. Тұзақтың шақырғанына қарамай ойлан. Тық-тық. Бағынба, тұзаққа қарама, ойлан. Бағынба, мойынсұнба... Тық-тық. Тұзақ шақырады. Егер мен ерік берсем, сағат әлі екі жүз рет тықылдайды. Егер мен алапат күшке қарсы тұра алсам, сағат тықылдай береді, тықылдай береді - қанша рет тықылдар екен? Ойлан. Құрулы тұрған тұзаққа қарамай ойлан. Бір сағатың - алпыс және алпыс рет. Демек, бір сағаттың ішінде ол үш мың алты жүз рет тықылдайды. Үш сағатта - үш мың алты жүз реттен үш рет. Қанша болады? Ойлан. Құрулы тұзаққа қарамай. Үш жердегі үш мыңың тоғыз мың болады, үш жердегі алты жүзің мың сегіз жүз болады.

	Одан артыққа шыдамаспын. Бұдан артыққа ешкім де шыдай алмас. Жоқ, шыдаймын, жүзге дейін санайын. Жүз секунді кем болар. Жетпіс жеті, жетпіс сегіз, жетпіс тоғыз... тоқсан екі, тоқсан үш... демек, енді жүз секундқа кеміді. Мен төзіп бағамын, ынтаң болса болғаны. Мен оларға бағынбаймын. Бәрі де өтеді. Таяуда тоғыз мың секунд қалады. Сосын сегіз мың секунд қана өтеді. Тұзақ шақырады, бірақ мен берілмеймін. "Тұзақ шақырып тұр" дегенді ойламаймын, "берілме" дегенді ғана ойлаймын.

	Кешікпей бәрі де аяқталатыны неткен қуаныш. Бұл өзі бір толқын секілді. Ауырғаны толқын - толқынмен соғады, мен оған төзіп бағамын. Су тасығаннан кейін қайта қайтады. Мен оған шыдап бағамын. Бәрін ақылмен істеу керек. Ақыл - ойыңды топтастыра біл Кешікпей бәрі де тынатынын білемін. Бар күшіңді жина да, толқын қайтқан кезді пайдаланып, ұйықтап ал. Сағат тықылдайды. Ол тықыл ұйқыңды келтіреді. Тықылдақ сағатты іліп қойғандары - ақымақтық.

	Дегенмен, дұрыс істеген. Мен Гитлерге немісше дұрыс сөйлей алмайсың деген екенмін -ол да дұрыс. Және Оскар Лаутензакқа қарсы шыққаным да дұрыс. Осының бәрі жалған екендігін әйтеуір біреу айтуы керек еді ғой.

	Бәрі де жалған. Бәрі өтірік. Бір нәрсеге ғана назар аударсаң тез ұйықтап кетесің. Бері де -жалған. Жоғары, төмен. Тасу, қайту. Бәрі өтірік! Қазір ұйықтап кетемін. Бүл нағыз тыныш ұйқы болмақ, тұяқ серіппей ұйықтаймын, бұл саналы өткізген соңғы сағат болмақ. Бәрі -жалған. Мен оған бағынбаймын. Мен тек ұйықтап кетемін, ұзақ ұйықтаймын. Жоғары, төмен. Бәрі - өтірік. Толқын тасиды, қайтқан кезде ала кетеді. Ол алып кетеді, тербетеді, сосын ұйықтап кетесің. Бәрі - жалған. Бәрі - өтірік. Болды. Мен ұйықтап барам".

	Оның ыңырси шыққан, ысқырып тұрған тыныс алуы бір қалыпқа түсті, жүзіне қан жүгірді. Қан жоса болып, ісініп кеткен, азаптанған, қиналған әлпетінде жымиыс бар.

	Бәрі - өтірік. Ол ұйықтап кетті.

	Сыпайы мырза тура сағат үште камераға кіргенде, ол №11783 тұтқынның қозғалыссыз жатқанын, бірақ асылмағанын көрді. Пауль әлі кереуетте жатыр, демалысы ысқырып тұрғанмен, бірқалыпты. Қорылға ұқсайтын сияқты. Бұл - қорыл Құдай біледі, қорылдап ұйықтап жатыр. Ол ұйықтап кетіпті. Асылып өлудің орнына ұйықтап қалыпты. "Бүл қарғыс атқан интеллигенттерді сайтан да біліп болмайды", - дейді, сыпайы мырза ренжіп.

	Кете өзінің Кейтштрасседегі пәтерінде ұзақты күн күтумен болды. Ол болған жайды Тиршенройт ханымға хабарлау керек деп өзін - өзі қайраумен отырды. Сонан соң, ең алдымен Паульдің хабарын білуді жөн көрді. Ол Пауль бүл жоқта телефон соғуы немесе келіп қалуы мүмкін деген ойдан қорқып үйден шықпады. Оның түрмеден шығысымен, бір минут те кідірмей шет ел асып кетуін қалады ол

	393

	Кете Оскардың: "Фюрер Крамерді босататын болды" - деген жеделхатын қолынан тастамады. Осы бір сағыныштан сарғайған күндерде ол жеделхатты қайта-қайта оқып шықты. Тор ізі, ол Гитлерде болған. Қалай болғанда да, жауларының

	Паульді босатуына қол жеткізген. Осының өзі де жақсылық. Әрине, ол үшін қарыз боп қалмайды. Осынау елес жайлаған Зофиенбург замогында Оскармен бірге қалу оңай емес.

	Ал ол Паульмен бірге шет елдердің бірінде тұрып, ағасымен ақылдаса жүріп баласын тәрбиелеуді армандаған еді. Сол бір арманды күндер ұзап бара ма, қалай?

	Ол сарғая күтті. Оскардың жеделхатын алысымен, немесе содан кейінгі екінші, әрі кетсе үшінші күндері келіп қалар деп үміттенді. Енді, міне, төртінші күн болды, ал Паульден әлі хабар жоқ. Қалай болғаны? Гитлер бұйрық берген екен. - Демек, барлық кедергіден өткені ғой. Пауль неге оралмайды?

	Оскар Гейдельбергтен телефон шалды, оның көңіл күйі көтеріңкі екен, бұрынғы күндегідей өзінің жетістігіне балаша қуанды. Қандай салтанат құрғанын айтып, Кетенің өзімен бірге болмағанына өкініш білдірді. Кете Пауль туралы да бірдеңе айта ма деп күткен еді. Ол тек: "Бауырыңды көрдің бе?" - деп сұрады. Кетенің жауабын естіген соң, ол оған шамалы таң қалды да, аса қауіптенбестен: "Онда бәлкім, бүгін, не ертең келіп қалатын шығар" - деп сеніммен жауап берді. Және тағы да Гейдельберг туралы сайрай жөнелді, сөзінің соңында әлі бірнеше күн кешігетіндігін жеткізді. Келесі күні Кетеге Гроссфранкфуртерштрасседегі Альбертке қайта барып келсем бе екен деген ой келді. Бірақ ол ештеңе айтпады. Сондықтан, ол бұл туралы Тиршенройт ханымға хабарлауға бел байлады. Жоқ, тағы да бір күн күте түру керек.

	Келесі күні пошта оған пакет әкеп тапсырды. Бұл үлкен пакет болатын және Кетенің екі жерге қол қоюына тура келді.

	Бұл Оскардан немесе Тиршенройт ханымнан келген сәлемдеме екен деп ойлаған.

	Бірақ ол полицияның секретариатынан келген болып шықты. Онда бірнеше орау бар екен, ал үстінде хат жатты. Кетеге тұтқын Пауль Крамердің түрмеде өлгенін хабарлапты. Оған ең жақын туысы және, тәрізі, мұрагері ретінде, біріншіден, өлген тұтқынның күлі салынған ыдыс, екіншіден, одан тұтқындау кезінде алынған заттарын салып жіберіпті. Заттардың тізімі қоса жүр. Осыларды жіберуге байланысты шығындардың сомасын полиция тиісті жерге өздері хабарлайды, ол мұрагерлік мүлікке салық төлеген кезде ескеріледі.

	Кете қозғала алмай қалды. Бөлме құлазып қалғандай көрінді. Заттардың бәрі буылып-түйілген. Абажадай үлкен рояль қаңырап қалды, оның үстінде ұқыптап буылған заттар жатыр. Хат тізесінің үстінде, конверт жерде жатыр. Осылайша ол тағы да біраз отырды. Сілекейін қайта-қайта жұта берді. Болған жағдай туралы ол біреулермен сөйлесуі қажет. Мұндай қайғыны ол жалғыз көтере алмайды. Бұл оны Паульге хабарлайды.

	Паульдің бүл жарық дүниеде жоқ екені сонда ғана санасына жетті. Көмейіне өксік келіп қалды. Ол қайтадан аңырап, бүрісіп отырып қалды. Бірнеше рет талпынып орнынан тұрмақ болды да, сылқ етіп қайта отырды. Кенет келіп қалған бір нәрсені сезді. Құсық екен, лоқсыды.

	Біраз уақыттан кейін буылған "заттардың" алдына барып тағы да отырды. "Мұны ашуым керек, - деген ой келді. - Бұл өлген тұтқынның күлі мен киімдері". Ол тұрып барып, қайшы, пышақ әкелгісі келді. Бірақ тұра алмады. Ол осы бірнеше минуттың ішінде сілесі құрып шаршады. Қозғала алмады.

	Кенет жан-дүниесін бұрын-соңды болмаған қорқыныш биледі. Ол, жалпы, қорқақ емес еді, бірақ тап қазір "заттармен" бірге бір бөлмеде қалғысы келмеді. Кенет ол Паульдің даусын естіді. "Бұл қызық емес", - деді дауыс ап - анық. "Байғұс Кете" - деді дауыс тағы да және ол жігерін құм қылды.

	Бәріне кінәлі Кете.

	Кете бұл азапқа бұдан әрі төзе алмады. Ол мына "заттармен" бірге бір бөлмеде жалғыз қала алмады, отыра алмады, бұл пәтерде тұра алмады және енді күтетін ешнәрсе жоқ еді. Ол пәтерден, үйден безіп шықты, мұнысы қашу тәрізді көрінді, мұнысы шынында да қашу еді. Ол аяғы аяғына тимей көшемен қашты, жүргіншілер таң қалысып, соңынан қарап қалысты. Ол бәріне өзі кінәлі, енді мұның өзін ұстайды, қашу керек.

	Кенет қарны ашқанын, сілесі қатқанын сезді. Үлкен кондитер кафесіне кірді. Мұнда адам коп екен, онысы жақсы болды. Ол бос тұрған үстел таба алмады, басқалармен сығылысып бірге отыруға тура келді. Тамаққа тапсырыс беру керек, бірақ өзінің даусын танымады, басқаның даусы сықылды. Зал көгала түтін мен арзанқол музыкаға толы. Бұған ол онша мән берер емес - іші жалап барады. Алдына келген тамақты тез-тез және коп жеді, бірақ не жегенін білмейді.

	Ол бірдеңе істеуі керек, кейінге қалдыруға болмайды. Марианнамен хабарласу. Жоқ, ол емес. Гроссфранкфуртерштрасседегі адаммен хабарласу. Тағы да ол емес. Кенет есіне түсе кетті: Мюнхенге хабарлау керек, Тиршенройт ханыммен сөйлесу қажет, тап қазір. Ол жедел хабарласуға тапсырыс берді.

	Мұның кірген кабинасы ыңғайсыз екен, есігі жабылмайды, әйтеуір бүл оны жаба алмады. Залдағы у-шу, даңғаза музыка естіліп түр. Кете телефон тұтқасын қолына алысымен Тиршенройт ханымның қарлыққан бәсең даусы естілді.

	- Қалың қалай? Жүретін болдыңдар ма? Қайда бармақсыңдар?

	- Иә, енді өзім жүремін, - деді Кете бөтен дауыспен.

	- Не боп қалды? - деп сұрады Тиршенройт, бүл жолы қауіптеніп. - Айтыңызшы, - деді ол тағы да және мұнысы бұйрықтай естілді және бұйыра сөйлейтін адамның табылғанына Кете іштей қуанды.

	- Пауль мұнда жоқ, - деп хабарлады ол.

	- Кетіп қалды ма? - деп сұрады Тиршенройт.

	- Жоқ, - деп жауап берді Кете, - ол кеткен жоқ, бірақ ол жоқ. Оның өзі жоқ, - деп түсіндірді Кете.

	Ұзақ үнсіздік орнады.

	- Сөйлесіп жатырсыздар ма? - деп сұрады телефоншы қыз.

	- Ио, біз әлі сөйлесіп тұрмыз, - деп жауап берді Кете.

	- Түсінемін, - деді ақыры Тиршенройт ханым. Оның даусы бұрынғыдан да төмендеу естілді. - Мен дұрыс түсіндім бе?

	- Иә, сіз дұрыс түсіндіңіз, - деп жауап берді Кете.

	- Маған келгіңіз келе ме? - деп сұрады Тиршенройт ханым. - Әлде мен сізге барайын ба?

	- Мен енді кетемін, - деп жауап берді Кете. - Сіз түсінесіз ғой менің енді кететінімді.

	- Маған мекен-жайыңызды хабарлаңыз, - деп өтінді Тиршенройт ханым.

	- Иә, - деп жауап берді Кете. - Тағы да көп-көп алғыс айтамын.

	Ол үйіне тартты, біреу қуып келе жатқандай асықты. Үй алыста емес еді, бірақ ол таксимен барғанды жөн көрді. Ол енді "заттардан" қорықпады. Бөлмеге кірісімен, ашулы шешімділікпен бумаларды аша бастады.

	Біріншісінде қағаздар, жазбалар, шағын мақалалар, Паульдің калияны, өзі сыйлаған әмиян бар екен. Екіншісінде мұқият тазартылған қара сұр костюм, үтіктелген шалбар. Үшіншісінде - төрт бұрышты ыдыс, тәрізі Паульдің күлі салынған - ау.

	Күл салынған ыдыс шап-шағын.

	Адамнан осынша аз күл қалатыны ақылға сыймайды.

	"Күл, - деп ойлады ол, - ғажап сөз екен".

	Демек, Пауль осы болғаны ғой. Демек, ол бәрібір келді үйге, бірақ күлі ғана. Ал Оскар ақырына дейін өтірік айтты. Мүмкін, алдайтынын өзі де білмеген шығар. "Фюрер босатуға бұйрық берді". Мүмкін, оның өзін алдап кеткен болар. Бәрі де өтірік қой. Олар бір-біріне өтірік айтады. Ылғи сол Бірақ ол қызық емес? Кенет оған "заттардың" рояльдің үстінде жатқаны оғаштау көрінді, ол оларды алып, үстелдің үстіне қойды, бірақ үстелдің үсті тар... Ол күл салған ыдысты үстел үстінде қалдырып, қалғандарын көрші бөлмеге апарып, төсегінің үстіне қойды.

	Келесі күні Кете тек қана қажет деген дүниелерін алып және Оскарды мүлдем есіне алмастан, Германиядан кетті.

	Дәл сол күні өзіне-өзі риза болып, бақытқа бөленген Оскар Берлинге ұшып шықты. Оның Гейдельбергте өткізген күндерін сиқырлы күндердің тізбегі десе де болады. Докторлық атақ, ректордың латынша сөйлеген сөзі, өзінің латын тілінде берген жауаптары, студенттердің алаулы шеруі, ақырында арнайы жағылған алауға оның қарсыластарының кітаптарын өртеумен аяқталды.

	Теммельхоф әуежайында оны Петерман мен Эли ғана қарсы алды.

	- Ал Зеверин бикеш мұнда келмеді ме? - деп сұрады Оскар; ол оған жеделхат жіберген-ді.

	Бірақ келмепті. Неткен әдепсіздік! Бүл ол үшін ұлы адамдардың алдына барып, жатып жалбарынып жүрсе, ол әуежайға келіп қарсы алуды да білмейді. Әйелі болган кезде еріксіз үйренеді.

	Зофиенбургке жетісімен ол Кетеге телефон соқты. Ешкім жауап бермеді.

	- Зеверин бикешке қаладан жеделхат жіберіңіз, - деп бұйырды ол Петерманға. -Әлде, жоқ, үйіне біреуді жіберіңіз, не болып қалды екен, біліп келсін. Мен онымен мүмкін болғанша тез көріскім келеді.

	Дегенмен Кетенің осындай тарпан мінезі оған ұнайды. Бүл басқа әйелдердің көлгірсігенінен жақсы. Ол оның төбесін көрсе қуанады, мейлі тағы да даулассын, ашулансын, сөйтіп бірте-бірте басылады.

	Бірақ Кетеден бұрын Гансйорг келіп қалды.

	Ол ағасының оралуын күйіне күтіп жүрген-ді. Фон Третнов ханым Оскардың Гейдельбергте болган күндері туралы хабарды қырағылықпен тыңдап отырды. Өзінің бармағанына өкінді. Тәрізі, Оскардың Гейдельбергтегі "қызметін", Гансйоргтың Париждегі жұмысынан артық бағалағандықтан болар. Оскардың есімінің өзі бұдан артық саналатындығына оның тағы да көзі жетті.

	Сондықтан, Оскардың келгенін естіп, Проэльдің тапсырмасын орындап, миын бұрап алу үшін, ызалы жолбарыстай ашуланып келген-ді. Гейдельбергтегі салтанат туралы ағасының әңгімесіне бірнеше кекесінді ескертумен жауап берді де, кіріспе сөзге ауысып, созбақтатып жатпай, бірден Проэльмен болган әңгімеге көшті.

	Оскар өз құлағына өзі сенбеді.

	- Демек, Крамерді әлі босатпаған екен ғой? - деп сұрады ол. Фюрердің бұйрығына қарамай, Проэль оны әлі түрмеде ұстап отыр ма?

	Ол қасын жоғары көтерген күйі, ақымақтың кейпін киіп отыр.

	- Сен немене, жынданғансың ба? - деп сұраққа сұрақпен жауап берді Гансйорг. -Айтып отырған жоқпын ба, керісінше, кесірің тиді деп. Гитлер сенің қайнағаңа сенімді тұмылдырық кигізуге бұйрық беріпті. Күзет полициясының әдет-ғұрпын білетінім рас болса, тұмылдырықтан ол өмір - бақи шыға алмайды.

	Оскардың бет-әлпеті әлемтапырақ болып кетті.

	- Сендер оны құртасыңдар ма? - деп сұрады ол. - Фюрер маған оны босатуға уәде берген болатын, ал сендер құртпақсыңдар ма?

	- Ей, бір жетесіз екенсің - ау, - деп кейіді Гансйорг. - Сенің Пауль Крамеріңнің қажеттігі мен үшін өткен жылғы қармен тең. Бірақ сен тағы да жаза бастың. Егер сен менің келуімді күтсең, сосын ол істі маған тапсырсаң, сенің Крамеріңнің бір тал шашына да ешкім тиіспеген болар еді. Жоқ, оны істемейді. Өзінше білгішпін дейді. Бүл есекке Манфред Проэльмен сөйлесу қажет болыпты. Оның жанында сен - қай жағынан алсаң да -адам аяйтын бейшара екеніңді ойладың ба?! Әлде сен үшін Гитлер өзінің Проэлінен бас тартады дедің бе? - осы бір "сен үшін" - деген екі сөзде қаншама жек көру, мансұқ ету жатыр еді.

	Бірақ ол Оскардың миына кіріп шыққан жоқ.

	- Ал Кете қалай? - деп сұрады ол үрейленіп.

	Гансйорг иығын көтерді.

	- Мен қайдан білейін? - деп жауап берді ол, ашуға булығып. - Қатындарыңды күзеттіріп қойып па едің маған? Бұл ақылынан ауысқан есек Кетесін іздеп сандырақтайды, - деп кекетті Гансйорг. - Мені картаға салып отырғаныңды білемісің? Өз өміріңді. Проэль сенің миыңды бұрауға маған тапсырма берді. Бұл соңғы ескерту, миғұла.

	Оскар жауап орнына Петерманды шақырып алды.

	- Ешқандай хабар жоқ па?

	По, Петерман білді. Кете кетіп қалыпты. Чехославиакияға, деп хабарлапты, жұмсаған адамға. Басқасын ешкім білмейді.

	Демек, осында Балақайдың айтқандарының бәрі рас болды ғой. Пауль Крамерді босатпаған - оны атып тастаған, ал Кете ол, Оскар өтірік айтты деп бұдан біржола безген, құрсағындағы мұның баласын алып қашқан. Енді бәрі де құрыды, көк аспаны құлап түсті.

	Оскардың сықпыты бұзылды, жынданайын деді. Гансйорг оған:

	- Есіңді жи. Гретхенінен айрылған Фаустай болмашы, - деп ақырды. - Мен ойнап жүрген жоқпын. Ресми тапсырмамен келіп отырмын. Біліп қой, егер өзіңді қолға алмасаң, - құрисың.

	Кеудесі долылыққа толған Оскар жазу столының алдында жарылып кетердей болып отыр; өзінін бет-бейнесі, маскасы бұған мазақтай қарайды. Ол көздеген мақсатына жетіп-ақ қалып еді, Гейдельбергте ол сырттай да, іштей де жарқырай көрінді және өз өмірінің ең гүлденген шағына жетіп еді, енді, міне, соның бәрі бір сәтте қирады.

	- Бәріне сен кінәлісің, - деп, Балақайға бас салды ол кенет шексіз жиренішпен. Мені осыған сүйреген сенсің. Еген сен болмағанда мен Мюнхеннен кетпес едім. Жұмысымды істеп, Гравличекпен келісімшартымды орындап жүре беретін едім. Егер сен болмасаң, менде Кете болмаса, басқа болар еді. Бәрі де жақсы болар еді.

	Гансйорг өзін ұстай алатын адам, бірақ мына Оскар секілді мұрынбоқ ұялмай ақыл айта бастаған кезде, тіпті құдайдың да төзімі таусылады екен.

	- Тіліңді тарта сөйле, - деп, тыйып тастады ол – алды - артыңа қарап ал Дүниені де, атақ-абыройды да саған алып берген мен, маған қарыздарсың. Мұның бәрі қанмен, термен келген нәрсе, ал оның қайтарына мен сенің нақұрыстық балағатыңды тыңдап отырмын.

	- Сенің бергенің менің бір түкірген түкірігіме татымайды, - деп қарсыласты Оскар. Оны өзің де жақсы білесің. Осының бәрі үшін сен менің ең қымбатымды, "көру" қабілетімді тартып алдың. Сен бұған басында-ақ ұмтылғансың, оңбаған төбет.

	- Естігенмін мұндай әнді, - деп, жиіркенішпен жауап берді Гансйорг. - Ылғи осы, сәл ғана аяғың тайып кетсе, менен көресің. Дегенбургтегі диірменді өртеген кім, қара бояуды ұрлап алған кім? Мен. Ал одан ләззат алған кім? Сен. Ал сол үшін таяқ жеген кім? Мен. Ылғи осымен келеміз. Сен тіпті болымсыз нәрседен де бас тартпайсың, ал соның бәріне мен көмектесемін. Қайдағы бір түкке тұрмайтын нәрсе үшін, сен басты байлықтан айырылып қаласың. Онда да сенің бүлдіргеніңді түзеп беретін менмін. Енді келіп алғыс айтудың орнына, сен менің бетіме түкіресің, оңбаған. Мен саған жиырма пфенниг қарызға бергенде, - сен ол кезде үшінші сыныптасың, - маған жұмадан қалдырмай әкеп беремін деп ант берген болатынсың. Ал сен қайтарып бермек түгілі, өзімді сабадың. Және соның бәріне менен он сантиметр биік болғаның ғана себеп болды. Сенің артықтығың осы ғана. Мен Тереза Лайхтингерге онымен бірге мұз айдынына бармақ боп уәде берген болатынмын, бірақ кіруге төлейтін жиырма пфеннигім болмаған соң, үйде қалдым. Ол да бармады. Сонымен, біздің махаббатымыз аяқталды. Ал сен сол жиырма пфеннигті неге жараттың? Құлқыныңа жараттың?

	Мұның бәрі Оскардың есінде. Ол маңыздысы бар, маңызсызы бар, мұндай жүздеген жағдайды біледі және оған ептеп өзін айыпты сезінеді. Бірақ ол ойынан табанда бас тартты. Демек, оның бәрі де жаратушыдан: біреу - ұлық, біреу - кішік, - құдайыңа жыла, бұған бұйырған нәсіп басқаға бұйырмайды.

	- Енді бәрі де белгілі болды, - деп, насаттанды Оскар. Сен өзіңді өзің әшкерелеп отырсың. Сен жолы болмаған адамсың. Сенің о бастан-ақ әйел жағынан жолың болмаған, сондықтан ызалысың. Тереза Лайхтингер менің соңымнан жиырма пфеннигсіз де қалмайтын. Сен мені көре алмайсың. Сондықтан сәтсіздігіңнің бәрін менен көресің; сондықтан бойыңдағы бар уыңды маған шашасың.

	- Бір-ақ нәрсе айтайын саған, - деп жауап берді Гансйорг, - асқақтаған сөздеріңе қарамастан, сен ұтылдың. Бос сандырақтарың, көзбояушылығың бұдан былай эсер ете алмайды. Проэльге де, маған да. Бұдан әрі сенің арсыздығыңды кешіре алмаймын. Бір айттым - болды, егер осы арсыздығыңды маған тағы бір рет көрсететін болсаң мен сені қолдамаймын. Сонда саудаң бітеді.

	Ағайындылар ауыздарынан ақ көбік шашып, бір-біріне өшіге қарап қалыпты, жынданған адамдар секілді бет - әлпеттері қисайып, көздері алақ-жұлақ етеді. Сырттай қараған адамға, осы бір келісті мырзалардың, мемлекеттік кеңесші мен құрметті доктордың, Германиядағы ең ықпалды партия мүшелерінің неше түрлі жиһаздың ортасында бір -біріне қарама-қарсы тұрып алып, сонша еңбекпен үйренген әдеби тілді ұмытып, өрескел бавар тіліндегі балағатқа көшкенін көру қайран қаларлық нәрсе еді.

	- Қарай гөр мұны, - деді жасырын кегін ішке жиған Гансйорг тістеніп, - осының бәрін Кете үшін, әлгі бір төсегі құр жатпайтын жәлеп қатын үшін жасапты; қатынжанды мырза сайқалдың сөзін жерге тастай алмапты. Жоқ енді, бітті, нүкте қойылды.

	Оскар да сыздана сөйледі, даусында қорқыту бар.

	- Қысқарт деймін мен саған!

	- Қысқартпаймын, - деді Гансйорг. - Керек десең, тағы да қайталаймын. Өзіңнің нақұрыстығыңмен сен өзіңді де, мені де құртасың. Жәлебіңе де табылатын теңеу бар. Ол саған аспандағы айды алып бер дейтін шығар әлі...

	Оскар Гансйоргтың соңғы сөздерін тыңдап жатпады. Ол кімнен айрылғанын енді білді. Ішін ит тырнап жатыр. Мына ақымақ Гансйорг әңгіменің төркінін түсінбеді. Бүл түкке түсінбейтін мақұлық. Бәріне кінәлі осы албасты, осы пері, осы арбағыш. Енді, міне, боп-боз боп, тылтиып тұрысын, ұялмай мұның қайғысына күледі. Оскар оған алара қарады. Ол тоқпақтай жұдырығын долдана жұмған кезде, томардай жүзік алақанына батып кетті.

	Гансйорг шошып қалды. Бірақ ол өзінің қорқынышын жеңе білді.

	- Ақымақ көзіңді қадама маған, - деді ол, - бұл қарасыңмен сен кімді қиратып аласың? Мені қорқыта алмайсың. Мен қорқудың не екенін білмеймін.

	Бірақ долылық Оскарды біржолата буып алған болатын, көзінің алды қанталап, қара және қызыл дөңгелектер толып кетті; ол інісіне бала кездегідей тұра ұмтылып, түйгіштей бастады. Бүл жеңілдеудің бір түрі еді, бірақ әрбір соққысы өзіне тиіп жатқандай жанын ауыртты.

	Гансйорг кірпідей жиырылды, бірақ қарсыласпады. Кенет Оскар бауырының сақина сойып кеткен бетінен қан ағып тұрғанын көрді. Бұл оның қояншығын тез басты. "Құрметті доктор басыммен бұл неткенім? - деп ойлады ол. - Бірақ осыған мәжбүр еткен өзі ғой. Өзі кінәлі. Жоқ, мен кінәлімін. Тіпті, бәрібір емес пе, кім кінәлі болса да?"

	Ол алшаңдай басып, анадай жерге отырды.

	- Жағдайым жаман, Гансль, - деді ол ақырын ғана мұңая отырып. - Мен қиналып жүрмін. Сен тура жанды жеріме тидің. - Ол шындығын айтты. - Ол әйелдің менен баласы бар, мен оған шынымен қуанып жүр едім. Ал сендер оның ағасын атып тастапсыңдар. Енді ол менен біржола кетті. Сендер менің бар қуанышымды тартып алдыңдар.

	Оның алдында әбден сілікпесі шығып шаршаған Гансйорг бір уыс болып бүрісіп отыр, бетінен қан ағады. Ол оны бет орамалымен сүртпек болып еді, орамалы қып-қызыл қанға боялып шыға келді. Алайда Гансйорг оған назар аударар емес, ол Оскарды қинап жүрген не жағдай екенін бірден түсінді. Демек, мақтаншақ, даңғой пайғамбардың да қайғысы бар екен. Демек, Гансйоргтың өмір бойы тартып келе жатқан азабын ол да тартып жүр екен. Онда қалағанының бәрі бар, бірақ ол әйел бұған бұйырмайды. Оскардың ол әйелге де қолы жетіп еді той, бұдан бала көтеріпті. Оның одан да сұлу, одан ажарлы жүз қатыны бар, бірақ сол әйелге ғана құмартады, бірақ нақ сол әйелге қолы жетпейді, ол әйел мұның құшағынан құтылып кетті.

	Гансйорг ағасын аяп кетті, бірақ ізінше, ойланбастан, "сол керек өзіне", - деді. Сол бір тәкаппар қыздың, Кетенің, қай жері ұнап қалды? Гансйоргқа ол ешқашан ұнаған емес және ол Оскардың сол әйелге неге байланып қалғанына түсінбейді.

	Бүл кезде інісінің жараланғанын көрген Оскар шошып қалған болатын, оның жүрегі өкініш пен аянышқа толы еді.

	- Жуынатын бөлмеге барайық, - деді ол Гансйоргқа. — Бетіңнен қан ағып түр. Жуынып алуың керек. Мен сенің пәтеріңе телефон соғайын, саған костюм, жейде алып келсін. Ауырып түр ма? Мүмкін, дәрігер шақырармыз?

	Гансйорг жарасының ауырғанын сезген жоқ және дәрігер шақырғысы келген жоқ. Бірақ Оскардың айтуы бойынша жуынып-шайынып, үйінен таза киім алдыруға қарсы болган жоқ.

	Ол себелегіш судың астында тұрып жуынып түр. Балақайдың тырбиған арық денесін көргенде, Оскарды тағы да аяныш сезімі биледі. Осындай бейшараны үру үшін батырлықтың керегі бар ма? Бірақ Гансйорг соған неге жеткізеді?

	Гансйорг та ойланып түр. Ағасын өзінің салқынқандылығымен қызықтырған әлгі менменсіген тәкаппар Кете ақымақ Оскарды уысынан шығармау үшін, бала туып алмақ болган той. Бірақ асқақтаймын деп бәрінен құр қалды. Сол салдақыны жақтаймын деп Оскар бүл жолы да өзінің жолы болғанын түсінбейді. Иә, бүл ақымақтың жолы болғыш -ақ.

	Проэль мен Цинздорф оны осы әйелден құтқарып, үлкен жақсылық жасады. По, ақымаққа бақыт өзі қонады.

	Осындай ойлармен қоса Гансйоргты белгісіз бір қорқыныш биледі. Осы бір оңбаған, тойымсыз Оскар мұның, Гансйоргтың ішкі ойларын "көріп" жүрмес пе екен? Гансйорг ағасынан қорқады. Бірақ себелеген судың астында тұрғанда әзірге қорқатын ештеңе жоқ. Ол бетінің қанын жуын болды, Кетеге келетін болса, ол қайғысына ортақтасқан болып, ағасының көңілін аулауға тырысады.

	Сосын ол ақ орындыққа барып отырды. Оскар оған қамқорлық жасап, қанның ағуын тыятын дәрі-дәрмек, сүртінетін көлдей орамал берді. Гансйоргтың тілі шығайын деді. Ол әзілдеген болып:

	- Бұл семсерден қалған тыртық болады да шығады. Дуэльге шыққан екен деп ойлайтын шығар жұрт. Өзі де солай болды емес пе?

	Осыдан соң олар кітапханаға қайта оралды. Гансйорг Оскардың жеңіл шекпендерінің бірін киіп алды. Шекпен кең екен. Оның ішінде Гансйорг тоңған маймылдай болып бүрісті де қалды. Ол жайлап ағасының көңілін аулай бастады. Бірақ анау қатулы.

	- Баскесерлер мен қарақшылардың арасында жүрміз, - деп мұңын шақты Оскар. -Фюрердің менімен ағайынды адамдардай қалай жылы сөйлескенін көрсең ғой. Ал мына шошқалар фюрердің бұйрығына қарамастан, түк көрмегендей боп, Крамерді өлтіре салған.

	- Ақылға кел, Оскар, - деді Гансйорг. - Өмірді өзіндей қабылда. Мен сенемін Гитлердің сенімен дос екендігіне және саған тек қана жақсылық тілейтіндігіне сенемін. Бірақ ол Проэль секілді адамнан аса алмайды. Жеме-жемге келгенде, осының бәрін, партияның аппаратын басқаратын сол адам. Менің сөзіме сен, оған ешкім де - сен де, мен де, тіпті, Гитлер де, ештеңе жасай алмайды. Мен саған жамандық ойламаймын, Оскар. Ақылға көш. Бұл адамдар жолына көлденең тұрғанша ғана ұсақ-түйекке бармайды. Сенің ие болғаның - ойыншық емес. Зофиенбург, Дрезден банкіндегі қомақты есепшот, докторлық дәреже аз олжа емес. Енді академияға президент боласың - оған дау жоқ. Қатын керек пе? Кез келгенін ала бер. Амандық болса, Кетең де қайтып келеді.

	- Кете енді ешқашан келмейді, - деп ашынды ол, - сен оны білмейсің. Ол - біткен іс. -Оскар жанын қоярға жер таппай қатты тарығып отыр. - Бәрі де бітті. Сені кінәлап отырған жоқпын. Екеуміз де қатер үстіндеміз, мен оны түсінемін. Олар бүгін Крамерге істегенін ертең маған немесе саған істеулері мүмкін. Егер Проэльге немесе Цинздорфқа менің көзім ұнамай қалса болғаны - ұнай қоймайтынын өзім де білемін - күні ертең-ақ әлгі Крамер сияқты атады да тастай ды.

	Гансйорг қорқып кетті. Оскардың айтқан сөздері үстіне зіл батпан салмақпен құлағандай болды: Оскардың айтқандары қате кетпеуші еді. Гансйорг одан ойша қорғанып, өзін - өзі қолға алуға тырысты.

	- Бір кезде сен мұндайдан сескенбеуші едің, - деді ол, - енді көлеңкеңнен қорқайын депсің. Ондай сәттер болады. Біз екеуміз де кескілескен күрестің үстінде жүрдік. Күрес кезінде байқамайды екенсің, ал қалай көздеген нысанаңа жақындадың, солай жүйкең сыр береді. Есіңді жи, Оскар, қайғыра берме, болған іске болаттай бол, - деп ағасының көңілін жұбатты. - Біз аларымызды алдық. Жоғарыға көтерілдік. Енді екі-үш апта тыныштан, таптаурынға шөп өссін, мұндай кезде ізіңді тез шоп басады. Ал сонан кейін Прагаға немесе Кетенің кеткен жағына барасың да, қайта алып келесің. Әйелдің басын сайтандай айналдыратын өнерің бар, несіне ойланасың? Қатының өлгендей түнере берме. Лаутензак деген атымыз бар емес пе? Шырқау биікке шығып алдық. Енді тек бір-бірімізді сүйеп жүрсек болды, ешкім бізді құлата алмайды.

	Оскар бұл күндері қаралы адамдай қабағын ашпай, қатты қамығып жүрді.

	Әрине, Гансйоргтың Кете қайтып келеді деген болжамы - былшыл Ол ешқашан қайтып келмейді. Ол оны қайтып келуге көндірмек болып, Прагаға баруды өзі де ойлаған, бірақ одан түк шықпайтынын түсінді де райынан қайтты. Енді мәселенің бүге-шігесі белгілі болды. Кете бұған тұрмысқа шығып, бірге тұрмақ болып, бауырын құтқару үшін ғана уәде берген. Бұдан көп бұрын ол Крамер жағына шыққан болды, демек, бұған қарсы әрекет еткен.

	Гитлерге сеніп қалғаны да ауыр ойларға жетеледі. Оскар уағыз айтқанды ұнатпайды, сондықтан сөзінен тайған Гитлерге өкпелеген жоқ. Бірақ Оскар өзі мен Гитлердің арасында жетпіс жеті атадан келе жатқан туыстық, қанның ортақтығы сияқты достық байланыстың бар екендігіне күмәнсіз сеніп еді, онысы бекер екен, Гитлер мұны алдаусыратып жүріпті.

	Рейхсканцелярядан хат әкеліп тапсырған кезде, Оскар қалың ойдан шыға алмай, қамығып отырған. Гитлер оны құрметті доктор атағын алуымен құттықтапты және оккульттік академияның ашылуын тездетуге тапсырма бергенін хабарлапты. Ол Оскармен кездесуге әзір екенін оз қолымен жазыпты.

	Оскар жадырап шыға келді. Басына үйірілген тұман сейіліп сала берді. Түйсігінің түкпірінде ол фюрердің айнымас дос болып қала беретініне қапысыз сенетін. Оны әйелі мен баласынан айырып отырған ол емес, басқалар. Олар мұның ескі жаулары, Оскарға сыйлаған жалған інжу секілді жалған "ақсүйектер". Кадерайттар, Проэльдер, Цинздорфтар.

	Жоқ, бүл жолы олар қателесті. Әрине, кейбір мәселеден дегендеріне жетті: жақсы көретін әйелінен айырды. Бірақ мұны фюрердің жүрегінен жұлып алып тастай алмады.

	Ол Гитлердің хатын қолына қайта алып, айналдыра қарай бастады. Өз қолымен жазған -айдақ-сайдақ тірі әріптермен жаза салыпты. Әріптері қағаз бетінен тұра қашқандай ентелей беріпті; фюрердің ойы да, сезімі де, қалауы да содан білінеді. Фюрер мұның досы екенін Оскар сезеді, енді міне, сол досы мұны шақырыпты, сөйлесуге мүдделі екен.

	Оскардың жүрегінде фюрердің неміс мінезінің кекшілдігі туралы айтқан сөздері қайта оянды, сол-ақ екен, Гитлердің де, өзінің де өмір бойы еңсесін көтертпеген "ақсүйектерге" деген жек көруі қайта тұтанды. Асу керек оларды, асу керек - Тиргартеннің әр ағашында асулы тұратын болады әлі олар. Гитлердің ең қымбат сезімдері Оскарға белгілі - өзінде қандай болса, онда да сондай. "Ақсүйектер" Оскар дан гөрі фюрердің қыр соңынан қалмай келеді және табыссыз да емес. Олар оның қабылдау бөлмесінде қаскөйлік ұйымдастырып қана қоймай, сонымен қатар жүрегін жаралауда. Оскар Гитлердің жүрегі дауыл соғып өткендей алай-түлей екенін жақсы біледі, оны өзі де "көрген" және мына хат соның куәсі. Оның көз алдына сол сурет келе қалды: "ақсүйектер" фюрердің жүрегіне бұғалық тастап, табандап тартып тұр. Ол, Оскар, Гитлерге керек, ол сол бұғауды быт-шыт қылып үзуі керек. Фюрердің хаты - оның көмекке шақырған жан айқайы. "Ақсүйектерден кек алу, олардың кекірейген бастарын домалату - міне, Гитлердің көксегені; бірақ соған итеретін біреу керек, оған көмек керек, оған Оскар керек.

	Жан-жағына сан алуан байлық жиналған бөлмедегі үлкен үстелдің басында Оскар отыр ойланып, оның үлкен жүзік салған қолында - Гитлердің хаты. Еріндерінде баланың күлгеніне ұқсайтын ақымақтық пәк күлкі. Гитлер бекер шақырып тұрған жоқ. Оскар Проэльдей дарынсыз адамның, өз жауының ішіне үңілгенде, Гитлердің, осы бір дос көңілді, данышпанның, ұлы адамның қалауын таба алмас деймісің?

	Фюрер мұнымен кездесуді бүл жолы да кейінге сырғытқан жоқ. Келесі күні-ақ Оскардың рейхсконцелярияға келуі белгіленіпті.

	Гитлер өзі мен көріпкел арасындағы қатынасқа көлеңке түсіруі мүмкін оқиға туралы -Пауль Крамер туралы достық ниетпен ашық әңгімелесті.

	- Өзіңіз де естіген шығарсыз, қымбатты Лаутензак, - деді ол, - тілегіңіздің орындалуына тағдыр жазмышы кедергі болды. Мен босатуға уәде берген адам қорқақтығымен бәрін бүлдірді. Бізге қаны жат бұл адам өзін босатпас бұрын асылып өлді. Онымен қоса, ол адам сізге ғана емес, бүкіл герман рухына қарсы, атап айтқанда, өзім жанашыры болып табылатын неміс тіліне қарсы қылмыс жасады. Егер мұны білген болсаңыз, менен оны босату туралы өтініш жасамайтындығыңызды білемін. Қалай болғанда да, бұл жерде рухани қарумен күрес туралы сөз болуы мүмкін емес. Ол үлкен ағаттық болар еді. Бірақ уәденің аты - уәде, мен, әрине, ол сабазға тұмылдырық кигізу арқылы сізге берген сөзім мен неміс халқының және неміс тілінің алдындағы міндеттемелерімді үйлестіргім келген. Бірақ сіздің Крамер мырзаңыз бәрімізді отырғызып кетті. Менің түк қатысым жоқ және сіз сияқты досыма қызмет ете алмағаныма қатты өкінемін.

	Фюрердің өзінің алдында мұнша ақталғанына Оскар өте риза болды. Бәріне өзі, Оскар кінәлі екендігіне сендірді ол Гитлерді. Осының бәрін бұрын ойлау керек еді. Сол оңбағанды босату туралы фюрерден өтінуге де хақысы жоқ еді мұның. Және, әрине, фюрердің істеген ісін "уәдеде тұрмағандық" деген тұрпайы сөздермен жақындастыру қаперіне де кірген емес.

	- Менің миссиям кей-кейде досын ренжітумен байланысты болатындығын түсінетін адамның бірі екеніңізге қуанамын мен, - деді Гитлер. Саясаттың сөзсіз даму шеңберінде сөз бен іс бір жерден шыға бермейді. Тарихты тағдыр жасайды, бірақ сөздер мен сөйлем біздің аузымыздан шығады. Ал әңгіме уәденің орындалуы туралы болып отырған жерде ондай сөздің құны көк тиынға татымайды. Сол сөздер біздің ішкі дауысымызбен айтылса ғана берілген уәдеге адалдық немесе уәдені бұзу туралы айтуға болады.

	Ол адалдықтың мәні туралы тағы да біраз лағып кетті. Крамердің өлімі нәтижесінде Лаутензактың; алдына қалыптасқан жағдай, өкінішке орай, онда жиі болып тұратын. Талай-талай сыннан сүрінбей өткен, алтын жүректі достарының алдында фюрер басымен берген уәдеден тайқып шығу дегеніңіз ол үшін күнде болатын оқиға. Осының бәрі Германия тағдыры алдындағы ар-ожданға кір келтірмесе болғаны да.

	- Берген уәдеге адалдықтарын айтып мещандар - ақ мақтана берсін, - деді ол - Сіз мені түсінесіз ғой, қымбатты Лаутензак.

	Иә, Оскар оны түсінеді және тағы да сенім көрсетіп, Гитлерді өмір бойы толғандырып келе жатқан проблемалардың мәніне терең үңілуіне мүмкіндік бергені үшін алғыс айтады. Өйткені кімдердің басын домалату керек екендігін Гитлердің өзі айтқан болатын. Басқару әдісі жағынан өзіне жақын "ақсүйектерді" құрбандыққа шала ма, жоқ әлде у - шуы көп өз достарынан құтыла ма?

	Оскардың жүрегін өзіне тереңде жатқан ең киелі құпиясын ашқан осы адамға деген шексіз берілгендік сезімі биледі. Бүл баварлық король Екінші Людвигтің Рихард Вангерге тартқан достық сыйынан кем болмады. Оскар фюрерді ерекше құрметпен сыйлады және қайткенде де оның ойынан шығуға тырысып бақты.

	- Менің фюрерім, - деді ол ағынан жарылып, - егер сіз өзіңіздің ішкі дауысыңызды тыңдайтын болсаңыз, сізге ішкі сәтсіздіктерден де, сыртқы сәтсіздіктерден де қорқудың қажеті жоқ.

	Ал Гитлер оған ойлана әрі сынай қарағандықтан, ол ерекше құлшыныспен:

	- Егер сіз маған тап қазір: "Лаутензак, сіз өліммен ғана жуылатын күнәға баттыңыз", - десеңіз, мен ешқандай ішкі қарсылықсыз әрі не үшін деп сұрамастан өліп кетуге бармын.

	Және осы сот Оскар өзінің айтып тұрған сөзіне сенімді еді.

	Мұндай ақ жүректікке толқыған Гитлер Оскардың иығынан құшақтады және онымен бірге терең ойға беріліп, бөлмені әрі-бері аралаумен болды.

	- Билік пен достық, - деді ол, - бүл екеуі екі полюс, кейде одан кісі өліміне душар ететін ұшқын шығады. Егер жұрттың бәрі дәл өзіңіздей данышпан болса, құрметті Лаутензак, онда билік басындағы адамға да жеңіл болар еді. Бірақ, адалдығыңа қарамай, ішкі дауысыңды мансұқ етпек болатын достар да бар және оларға қайтпек керек? Амалсыз үнін өшіруден басқа жол бар ма? Мені осы қинайды. Әңгіме ұлттық революция туралы болып отырғанда, мен ең қатал жазаны қолданбай тұра алмаймын. Бәлкім, бүл қасірет шығар, бірақ амалым бар ма, жалтақтайтын жер бүл емес.

	Фюрердің түсінігі өте қарапайым, алайда одан қауіп азаймайды. Одан бірбеткей шешімділік байқалады және Оскар оны түсінді: фюрердің жолына, - ерікті ме, еріксіз бе, -қарсы тұрған адам өлуге тиіс. Бірақ осы адамнан ескен нақ осы қауіп-қатер Оскарды оған жақындастыра түсті.

	- Сіз достарыңыздан көп нәрсені талап етесіз, - деді ол, ал өзіңізден одан да көпті талап етесіз.

	- Валгаллаға апаратын жол - втострада емес, - деді Гитлер. - Неміс болу деген сөз -қауіп-қатердің арасында өмір сүру деген сөз. Неміс болу деген сөз бәрін де термен емес, қанмен табу деген сөз. Екі созбен айтқанда, менің көзқарасым осы.

	Ол Оскарды өзінің жазу үстеліне ертіп келді де, үстелдің суырмасын тартып, револьверін корсетті.

	- Міне, жатыр, - деді фюрер. - Оқталған. Әр сағатым шешімділікке толы екенін ескертіп жатыр: жеңіс немесе өлім.

	Ол суырманы қатты жапты.

	Оскар фюрердің жан-жүрегінен қаптап келе жатқан нажағайлы бұлтты көрді, ол кез келген сәтте жасын боп соғады, бірақ кімге қарсы соғады - әңгіме сонда ғана. Енді сол нажағайды нағыз жауларына, "ақсүйектерге" қарай бүру Оскардың қолында еді. Гитлердің көңіл-күйі де соған жетелеп тұр: Оскар неғұрлым қарадүрсін сөйлесе, соғұрлым нысанаға дөп тиеді.

	- Ио, - деп бастады ол, - op сағатымыз қауіп-қатерге толы. Дұшпандар қалғымайды, олар тек қолайлы сәтті күтіп отыр. Олар ұяттан ада және өздерінің жымысқы ойларын жасырмайды.

	- Және бұрынғы рейхсканцлердің Вайцтың киім өлшейтін бөлмесінде бүл банданың тәлкегіне ендігі жерде шыдай алмайтындығын, жақында түп-тамырымен құртатынын айтып айқайлағанын бастан-аяқ баяндап берді.

	Оскар Гитлердің сезім пердесін дәл тауып басты. Фюрер бұрынғы рейхсканцлерді жек көретін. Сол адамның кесірінен мұның билік басына келуі айларға, жылдарға созылды. Бұрынғы рейхсканцлерде бір құпия құжат болды. Онда 1077 нөмірлі агентке, Адольф Гитлер атқарған жұмысы үшін қанша ақы төленгені жазылған. Ол өзі бір сақтықты білмейтін адам, ылғи Гитлерді жамандап отыратын, оны мазақ ететін. Лаутензак бүл туралы Гитлерге баян етіп отырған бірінші адам емес.

	Бірақ Оскар айтып отырған үрейлі айқай шындыққа жақын болатын. Гитлер құп-қу болып кетті, үш бұрышты қолақпандай мұрынында қан-сөл жоқ. Оны ұстамалы жын буды. Фюрердің аузынан ақ көбік көрінді.

	- Ол нағыз ит, - деп айқайлады ол, - коре алмайтын малғұн! Мен оны таптап өтемін, мемлекеттік сатқындығы үшін, атқызып тастаймын!

	Гитлер өз-өзіне әрең келді. Бірақ іскерлік қалыпта сөйлей бастаған кезде-ақ Оскар өзінің көздеген нысанасына жеткенін сезді.

	- Иә, бүл оған ұқсайды, - деді фюрер жайбарақат қана. - Құсты ұшқанынан біл деген; тіпті, бұл қауқарсыз қоқан - лоқының қай жерде айтылғанынан - ақ біле бер. Бұл сұмырай киім киіп көретін жерде дамбалшаң тұрып доңайбат көрсетерін қайтерсің! Менің осында отырғанымды коре алмай өтіне қабынады ғой бейшара. Құрту керек деуін! Көрерміз әлі, кімді кім құртатынын. Бұл мырзалар менің көнбістігімді пайдаланып, басынайын деген екен. Бірақ мен шешім қабылдадым және тек ыңғайлы минутін күтемін - ішкі түйсігім қашан хабар береді, солай әрекет етемін. Сол кезде мен қылмыскер бастарды шабудан тартына қоймаспын...

	Оскар өзінің тағдыр тамыршысындай көздеген жерге дөп тигізіп, Гитлердің ерік-жігерін керекті бағытқа бұра білгеніне рахаттанды. Бұрынғы рейхсканцлер "ақсүйектердің" серкесі әрі арқа сүйері болатын. Егер ол құлайтын болса, онымен қоса басқалар да, мәселен, Проэль мен Цинздорф та құлайды.

	Мақтаныш ішіне сыймағанмен, Оскар фюрермен сөйлескені туралы ешкімге тіс жармады. Оның құлағынан Гансйоргтың сақтандырған сөздері кетпей жүрген болатын. Ол ұстамды болады. Тек оз жауларын аяғымен басып кеткен сәтте ғана: "Сізді таптап кеткен менмін" -деуі мүмкін.

	Қанша ойламайын десе де, Кете мен баласының тағдыры ойына орала берді оның. Олардың Прагада екенін білді. Бірнеше рет ұзақ жеделхаттар жазды, бірақ жіберуден жасқанды. Ол мағынасыз әрекет болатынын түсінді. Сосын Прагаға гастрольмен баруға бекінді де, бірақ келісімшартқа қол қоятын сәтте одан да бас тартты.

	Бақытына қарай, ойлануға уақыты да болган жоқ. Академия үшін қат-қабат жұмыс істеуге тура келді, оған қоса кеш сайын консультация беруге тура келді, қалаулылар алдындағы міндеттемелері көп уақытын алды, сонымен күн демей түн демей дамыл көрмеді. Бір жолы жогаргы жақта граф Цинздорфпен кездесіп қалды. Крематорияда қып-қызыл пеш күтіп тұрған жауыңмен кездесу қандай рахат.

	Тірі өлік - Цинздроф Оскармен түк болмағандай иіліп сәлемдесіп, сыпайылықпен әңгіме-дүкен құрды. Ол Оскардан бұрынғыдай жамағат алдында өнер көрсете ала ма, әлде академия президентінің орын тағы оған мүмкіндік бермей ме дегенді білгісі келетінін айтты.

	- Жамағат алдында өнер көрсетудің несі жаман? - деп сұрады Оскар тәкаппарлықпен.

	- Мен сіздің орныңызда болсам,- деп сөзін жалғастырды Цинздорф достық пейілмен, - ол туралы фюрермен ақылдасып алар едім. Сіз оның өз адамысыз ғой.

	- Фюрер кейде менен кеңес сұрап, зор құрмет көрсетеді,- деді Оскар ұстамды қалпын сақтап, ішінен Цинздорфқа күліп тұрса да.

	- Және ақылыңызды тыңдай ма?

	Оскар оған қарап қойғаны болмаса, жауап бермеді. Тек еріндері ғана сәл дір еткендей болды. Фюрер Оскардың ақыл - кеңесін тыңдай ма, тыңдамай ма - оны мына хайуан кешікпей өзі де көретін болады. Ол бет аузы жымиған салқын жігіт, онысын теріске шығара алмайсың, әйелдерге де көбірек ұнайды, бірақ оның көмегі болмайды. Бүгін оның бір аяғы жерде, бір аяғы ...

	- Оскар, осы сіз жуырда маған ескерту жасаған қолхат жібердіңіз - ау деймін, - деп, сөзін жалғастырды Цинздорф. Әдетте мен ондай қолхаттарды оқымаймын, қағаз тастайтын себетке тастай саламын, бірақ бүл хатты сіздің қолыңыз тұрған соң, көз жүгіртіп шықтым. Және мен сияқты кішігірім шенеунікке бола Шейлоктың кебін кигеніңіз маған онша ұнамады. Партия үшін менің қанша жұмыс істейтінімді сіз білесіз ғой. Ал өзіңнің қамыңа бір минут та уақытың қалмайды. Рейхтің қауіпсіздігін қорғау -ауыр міндет және рахымы да жоқ. Бұл іске кім көрінген араласады. Ал борсыған етті сылып тастайын десең, гуманистердің ордалы тобы жан - жағыңнан ойбай құтқара гөр деп айқай салады.

	Мына оңбағанның өз тағдырын өзі қарсы алуға сонша асыққанын көре тұрып, Оскар өзінің ызалы қуанышын жасыра алмады.

	- Кейбіреулер біреуге белгі қойдым деп ойлайды, - деді ол - ал өзінің әлдеқашан белгілі болып қалғанын біле ме екен?

	- Апокалипсилік сөз, - деп іліп әкетті Цинздорф. - Бұл Інжілдің сөзі ме, әлде өз сөзіңіз бе?

	Ашу қыса бастаған Оскар ызалы жауап қайырды.

	- Бұл Інжілдің сөзі емес, тек жартылай ғана өз сөзім. Бұл оз айтқандарын іске асыра алатын адамның сөзі. Мұны кейбіреулер өз түбіне жеткенін білмей тұрып, біреудің түбіне жетемін деп ойлайды, - деп түсінуге болады.

	- Сіздің дәйексөздеріңіздің бәрі де інжумен тең, сүйіктім, - деді Цинздорф. - Соның бәрі табиғи інжу ме?

	Оскар оның сымбатты, арсыз әрі менменсіген сықпытынан бір пергісі келді де, өзін әрең тежеді.

	- Дәл қазір кейбіреулердің басын алудан қаймықпайтын адам бар, тіпті олар камердинер болып таранып, қауіпсіздігін қамтамасыз ететін жоғарғы таптан шықса да. Міне, бүл шын дәйексөз және оған қатысы бар адамдардың аяқтарын тарта сөйлегені жөн болар еді, граф Цинздорф, - деп жауап қайтарды ол

	- Ио, - деді Цинздорф, мына дәйексөзіңіз түпнұсқасына жуықтайды.

	Ол бастапқы қитұрқы әңгіменің ауанын сақтауға тырысып еді, бірақ ол қолынан келмеді. Цинздорфтың арсыз бетінен Оскар бірінші рет абыржығандықты аңғарды.

	Оскар жөніне кетті. Ол өзінің қанағаттанғанын біліп кетті. Ақыры, осы мұрынбоқтың сазайын берді.

	Шынында да Оскар дәйексөз етіп келтірген Гитлердің сөздері Ульрих Цинздорфты орып түсті. Бірақ бір сәтке ғана. Өйткені ақсүйектер мен қара халықтың арасындағы тартыс әлі алда болатын және ақырғы күрес кезінде қояншық Гитлердің қай жақты қолдайтыны да белгісіз.

	Бір нәрсе анық: көз бояушының алдында фюрер салтанатты сөз сөйледі. Лаутензак айтқан Гитлердің сөздері күмән келтіруге жатпайды - оның көпірме сөзін оңай ажыратуға болады.

	Бірақ қалай болғанда да, Гитлердің бүл айтқан сөздерін таратуға да болмайды ғой, -осындай ой келгенде Цинздорфтың қабағы ашылып сала берді. "Сіз менен бір шертпек алдыңыз ғой, сүйкімді Оскар, солай-ақ болсын. Бірақ мақтанарлық нәрсе емес, сіз жіберген қателіктің ең үлкені".

	Цинздорф аяғын аяғына асып креслоға жайланып отырып алып, коп ойланды. Бүл дәйексөздерді газеттерде жариялау керек. Оны Кадерайт, бұрынғы рейхсканцлер секілді мүдделі адамдар оқысын. Олар бірден қозғала бастайды, шу көтереді.

	Егер бұл адам фюрер сеніп айтқан сөздерді ұқыпты сақтай білмеген екен, онда ол отан алдында опасыздық жасағаны, ал Гитлер мемлекетке опасыздық жасағандардың көзін тез жояды. Иә, шешім қабылданды деген осы.

	Түпнұсқалық дәйексөздерден басқа айтары жоқ мақаланы жариялау оңай міндет емес. Бірақ Цинздорф бір нәрсенің соңына түскен екен, жеріне жеткізбей тынбайды - неше түрлі айла-шарғыны қолданады.

	Мақала жарық көрді. Жұрт оқыды да түсінді. Ақсүйектер ашуға мінді.

	Өкінген адамның кейпімен Цинздорф мақаланы штаб бастығы үстелдің үстіне қойды. Проэль оқып шықты. Проэль ойланды.

	- Бәрін түсінемін, - деді ол, оз ойын қорытындылай келіп, түсінбейтінім бір ғана нәрсе: бүл мақала газетке қалай шықты? Біздің Циркач данышпан емес, нағыз ақымақ екен. Бірақ ол мұндай нәрсені жалпақ елге жар салып, бес жүз мың данамен тарататындай ақымақ емес еді ғой.

	- Мұның қалай жарық көргенін түсіне алмай, баспасөз агенттігінің бастығы да аң-таң,- деді Цинздорф мүләйімсіп. - Ол осындай мақаланың жарық көруіне жол берген газет редакторын концлагерге отырғызу керек деп шала бүлінді. Мен, әрине, солай істедім де.

	Проэль өзінің Цинздорфына ұзақ қарады. Оның күтіммен ұстап келе жатқан аппақ ұзын қолын қатты қысты.

	- Осы ойынға сенің де қатысың бар, Ульрих, - деді ол - Осының бәрін ойлап тапқан сенсің ғой. Олай емес деші?

	- Қайдағыны айтады екенсіз, бастық! - деп жауап берді Цинздорф, бірақ дауыс ауанында: Ульрих өтірік айтады, бірақ осының бәрінен өзі қатал да болса терең ләззат алады дегенді ұқсын деген емеурін бар еді.

	- Оскар Лаутензак есінен адасқан болар, - деп сөзін жалғастырды ол - Кадерайт маған бұдан былай мұндай ақымақтыққа төзе алмайтындығын мәлімдеді, "марқұм" болған канцлер де терісіне сыймай отыр. Болған жағдай Гинденбургқа баяндалады. Зигфид аузына ие бола алмады. Зигфидті құтқарып қалу қиын бола ма деп қорқамын.

	- Мен де содан қорқамын, - деді Проэль.

	Қарай гөр бұл баланың ойлап тапқан ойынын. Оскар соншама жек көреді екен-ау?! Проэльдің жүзі сыздана қалды. Ол қасқа басын қарындашпен тықылдата бастады. Ол Гансйоргты аяды - ол ағасынан айрылды және Гитлерді аяды - ол досынан әрі көріпкелінен айрылды. Ал Оскар Лаутензак тым аңғал жан болып шықты. Ол құдай берген дарынды сақтықпен пайдалана алмайды екен. Өзіне коп жау тауып алады. Алдымен ол өзіне, Проэльге ауыз салды, енді Адольф Гитлер сеніп айтқан құпияны жария етіп отыр. Ол партияны тағы да бір пәлеге қалдырып жүруі мүмкін. Жок, оны қорғап қалу мүмкін емес.

	Осы жағдайлардың бәрін таразыға салып отырған кезде, Проэльдің жүрегінде тағы да бір сезімнің, Лаутензактың алдында отырған кездегі жағымсыз сезімнің жаңғырығы қайта оянды. Ол жолы көріпкел мұның қолын ұстап отырып, көкейінде жүрген құпиясының бәрін біліп қойып еді. Енді оның ақыры мынадай болды. Кешікпей, таяу арада бүл адам мұның жанына үңілу мүмкіндігінен мүлдем айрылады. Проэль бір сәт жеңілдеп қалды: осы бір ықпалды жау енді өзінің қолында. Оның кеудесін жүген, құрық көрмеген асау қуаныш кернеді: бүл оны құртады, жер бетінен жоғалтады.

	Бірақ бұл оның санасына толық жеткен жоқ, ол Цинздорфқа мүлдем байқатпады. Керісінше, анау алдында ойланып отырған жоғары дәрежелі шенеунікті ғана көрді. Тәрізі, Манфредке мұндай шешім қабылдау Цинздорф ойлағаннан гөрі қиынға соқса керек; тіпті ол Манфред маған ашуланып отыр ма деп ойлаған. Бірақ Проэль жеме-жемге келгенде келісім беретініне Цинздорф сенімді еді.

	Проэль қарындашын орнына қойды.

	- Сенің жүрегің суық, көкешім Ульрих, жүрегің суық. Маған, байқаймын, Адольфқа барудан басқа ешнәрсе қалған жоқ.

	Манфред Проэль фюрерге мақаланы көрсетті.

	Мақала Гитлерге ұнады.

	- Жаман емес, - деді ол. - Бұл қатерлі бұлт енді "ақсүйектердің" басына төнеді.

	- Кешір, Адольф, - деді Проэль, келіп қалған ашуын сездірмей. - Егер мұны көңіл-күймен ғана бағалау мүмкін болса, мақала оқыту секілді болымсыз іспен мен сенің уақытыңды алмас едім ғой. Дұрыс түсінуіңді өтінемін, бүл мақала - саяси іс.

	- Біліп тұрмын, - деді Гитлер, - "ақсүйектердің" басына әңгіртаяқ ойнату пайдалы іс.

	- Бүл олар үшін пайдалы болғалы түр, - деп жауап қатты Проэль өзінің сықылық даусымен. - Бірақ мүлдем басқа

	мағынада. Біз олармен одақтаспыз. Қол аяғымыз келіссөздермен байланған. Мынадай сес көрсету - екі арадағы келісімшартты бұзғандық болады. Доктор Кадерайт әскери кеңсе тәрізді жиын өткізіпті. Бұрынғы канцлер мен оның сыбайластары мұндай жолсыздыққа бұдан әрі жол беруге болмайды деп байбалам салуда.

	- Сонда бізге не істей қоймақ екен, бұл доңыздар? - деп сұрады канцлер. - Немен келіспейді екен?

	- Сенің сес көрсетуіңмен, - деп жауап берді штаб бастығы. - Бұл істі жеңіл шаруа екен деп, алданып қалма, Адольф. Бізді келіссөзді бұзды деп "ақсүйек" мырзалар үстелді тоқпақтап байбалам салып жатыр. Олар Генденбургті пайдаланулары мүмкін.

	- Мақалада менің атым аталмаған ғой, - деді Гитлер ренжіп.

	Лаутензактың да аты аталмаған, - деп жауап берді Проэль. - Бірақ қауіп-қатерге толы сенің соз саптауың, сенің қайталанбас неміс тілің өзіңді ұстап беріп отырған жоқ па? Оны таратып жүрген Лаутензак екенінде дау жоқ. Адольф, сен одан құтыла алмайсың, саған ашық мәлімдеуіме тура келеді.

	- "Ашық мәлімдеуіңнің" жабық мәні не сонда? - деп сұрады Гитлер жақтырмай. -"Ашық мәлімдеуің" - неміс тіліне жат нәрсе екен. Гете "ашық мәлімдемей-ақ" түсіндіре алатын.

	- Ол ақын ғой, - деп іле жауап берді Проэль.

	- Ол әpi министр болған, - деп қоймады Канцлер.

	- Адольф, - деп, ішке тарта сөйледі Проэль, - өзіңді - өзің алдама. Мәселенің мәніне жүгін. Сен ол көк ауыздан құтыл Шешімді түрде. Біржола құтылғын.

	Фюрер не айтарын білмеді. Аузына ие болмау - Лаутензак тарапынан болған жауапсыздық, осыны басқа біреу істесе, әңгіме қысқа болар еді. Бірақ Лаутензак -көріпкел Оған моладай мылқау бол деп талап қоюға болмайды. Көріпкелдік пен еспе сөз бір-бірімен байланысты, екеуі қатар жүреді - мұны ол кімнен болса да артық түсінеді. Жүрегі толы жанның аузына тыйым жоқ. Басқалар үшін мемлекет алдындағы опасыздық болып көрінетін нәрсе - Лаутензак сынды көріпкел үшін кешірімді күнә. Осындай болмашыға бола досынан безбек пе? Бұлар қуанышының бәрін тартып алуға ылғи дайын тұрады. Жо, жоқ болмайды. Ол өз досын рақымсыз күштің жолына құрбандыққа шала алмайды.

	- Мен Лаутензакпен бірге пайымдау сағаттарын өткіздім,

	- деп қырсықты ол. - Оған басқалардан жасыратын мендегінің бәрі аян.

	- Сенің оған бүйрегің бұратынын білемін, - деді Проэль.

	- Оның ақ сайтаны бар екені рас, оны мен де оз басымнан өткізгенмін. Бірақ ол өте аңғал адам және мемлекеттік қайраткер үшін оның достығы - ауыр жүк. Аузында сөз тұрмайтынын өзің де көріп отырсың ғой, ертеңгі күні өзіңді ұятқа қалдырады, - деп ол Цинздорфтың дәлелін қайталады.

	- Сен одан безуің керек.

	Гитлердің жүрегінде сұрапыл арпалыс жүріп жатты.

	- Мен көндім, - деді ол ақырында. - Лаутензактың пәлендей кінәсі болмаса да, одан бас тарттым. Мен Кадерайт мырзаға мұнда бір түсініспеушілік болған деп мәлімдеймін.

	- Бұл жерде құр сөзбен құтыла алмайсың, - деді Проэль, - сенің түсініктеме беруіңді Гинденбургтің өзі талап ететін болады. Осының бәрін жұрттың алдында, ашық прожектордың жарығында тұрып қайталауыңды сұрайды. Егер сен Лаутензакты қорғамақ болсаң, шалмен шекіспей тынбайсың.

	Гитлер - Проэльге керегі де осы еді - Гинденбургтің алдында сүтке тиген мысықтай боп сүмірейіп тұрған қорлық сағатын еске алды. Жоқ, екінші рет ондай қорлыққа шыдамақ емес.

	- Маған маза беріңдерші, - деп тулады ол - Құлға да бір сауға демеуші ме еді? Ал сендер күндіз-түні менің жанымды жейсіңдер. Бұл өмір емес, өмір бойы құрбандыққа шалу болды ғой. Одан да талап етсеңдерші.

	Проэль досының азапқа түскенін көрді. Ол жақын барды да оның иығына қолын салды.

	- Саған қиын болды, Адольф, - деді ол, - оны түсінемін. Бірақ ойлап қарашы, сен Лаутензак үшін Гинденбургтің алдында қор болған күннің өзінде де, ол бәрібір екі-үш айдан кейін бір пәлеге тағы да ілінеді және тағы да жауап беретін өзің боласың. Сен партия үшін баруың қажет бүл шешімге. Дәл осы айғай-шудың бізге қазір түк қажеті жоқ, оны мен айтпасам да түсінесің. Қазір бір ғана шешім бар. Ол адам жоғалу керек. Оның мүлдем жоғалуы ғана сені ақтап алады.

	Ол жер бетінен жоғалуы тиіс. Онымен қоса осы жағымсыз хикая да өзінен-өзі құриды.

	Гитлер "бас тарту" - деген сөздің артында не тұрғанын жақсы білді. Оның шынымен-ақ досын аман алып қалмақ ниеті болды. Бірақ Проэль бұлтартпас дәлелдер келтірді. Тіпті, көз көрмеген қорлыққа барып, аман алып қалған күннің өзінде де - бүл жерде Проэльдікі дұрыс - Гитлер мен Лаутензактың арасындағы одақ біржола бұзылады. Оны бұзған Лаутензактың өзі. Мұны, фюрерді күнәден арылтқан өзі емес пе еді? "Егер сіз мені айыптайтын болсаңыз, орынды айыптаңыз" - деген-ді ол "Сіздің жүрегіңізді қорқаулар билейді" - деген еді ол тағы да. Көріпкел өз тағдырын өзі болжаған екен, оның, фюрердің қандай құрбандыққа баратынын күні бұрын білген екен. Тағдырдың тәлкегі қандай қасіретті еді!

	Проэль қолын Гитлердің иығынан жайлап қана түсірді. Ол қамыға ойланып тұрған досына қарады, оның ішкі арпалысын көзімен көрді. Тореза, ол енді өлшеусіз қайғы - мұңға батады. Мұндайда ең дұрысы - оны оңаша қалдыру. Кенет Проэльге осы қасіретті көріністің кейіпкері көріпкел емес, өзі сияқты көрінді. Бірақ ол бүл ойдан лезде арылды. Қарғыс атқыр Лаутензак. Атын атағаннан - ақ қай-қайдағы ойға оралады.

	- Қалай, Адольф, бүл адам жоқ болуға тиіс пе? - деп қайталады ол сұрағын.

	Гитлер оған қараған жоқ: ол үстел үстіндегі тасбақа сүйегінен жасалған кішкентай пышағын жайлап қана қолына алды. Бұл пышақпен ол хаттарды ашатын еді, оны күтімді әрі қуатты саусақтарымен басып қалды. Тасбақа сүйегінен жасалған пышақ күрт етіп сынды.

	- Рахмет, - деді Проэль.

	Гансйоргқа Проэль телефонға шақырады дегенді айтқанда, анау қоңырауды күтіп отырса да, селк ете қалды.

	Әлгі мақаланы оқыған кезде-ақ ол бір пәленің боларын сезген. Телефон арқылы сөйлескен Цинздорфтың күле сөйлесе де, жұбатпақ болған мүләйім сөздері мұның болжамын қапысыз дәлелдей түсті - бұл ажалды ойынның авторы - Ульрих.

	Оскар құрыды. Оны аман алып қалуға тырысудың ешбір мәні жоқ; Гансйорг қанша күш салғанмен, ол өз күшігін қорғайтын Проэльді жеңе алмайды және ол өзіне-өзі қастандық жасау болып шығар еді. Енді Оскармен сөйлесудің де мәні жоқ. Оскарды оз тағдырымен жекпе-жек қалдыруға мәжбүр болғаны Гансйоргқа қатты батты, бірақ бұдан былай данышпан бауырының көлеңкесінде өмір сүрмейтін боласың деген бір ұры көңіл атой салады.

	Ол Проэльдің қоңырауын осындай қауіп-қатермен, толқу үстінде күтті. Проэль телефон шалуын шалғанмен, оны белгісіздік азабына салды. Ол әдеттегі ойнақы үнмен қайдағы -жайдағыны айтып, алдарқатқан болды. Әңгімесінің соңында кешкі асты бірге ішуге шақырды және: "Қам жеме, екеуміз оңаша боламыз" - деп, уәде берді.

	Кешкі ас кезінде Проэль өзін еркін ұстады, ғалам мен адамның ақылы жетпес сөздерді шешендік бояуымен қанықтыра түсіп, желдей есіп отырды.

	Ол Гансйоргтың алдында өзін жақсы жағынан көрсетуге тырысты. Оскардың ақымақтық істері үшін жауапкершілікті Гансйоргқа артпайтындығын білсін. Бірақ ол Оскардың өлімі үшін Гансйоргтың кек сақтамайтындығы жөнінде уәде беруін қалайды. Кімнің жағына шығатынын Гансйорг өзі шешсін: ағасы жағына ма әлде досы жағына ма?

	Кешкі тамақтан кейін оны Проэль кабинетіне ертіп барды, онда бұларға кофе мен коньяк құйды. Үстел үстінде бәлелі мақала жарияланған журналдың саны жатқан болатын. Проэль ашылған бетін қолымен түртіп корсетті.

	- Ио, қымбаттым, - деді ол, - бүл жерде ағаңның ессіздік ісіне қынжылыс білдіргеннен басқа айтарым жоқ. - Және ол қолын Гансйоргтың иығына салды.

	- Сен оған не істемексің, Манфред? - деп сұрады Гансйорг. Даусы қатаң естілді.

	- Мен ештеңе істемек емеспін, - деп көлгірси жауап берді Проэль. - Оның маған ұнайтынын өзің білесің ғой, ол оз саласының білгірі әрі тамаша адам еді ғой. Тіпті, маған да қол ұшын берген жері бар. Адольфқа да жағатын.

	Гансйоргтың қуарған еріндері дір ете қалды. Манфред Оскар туралы о дүниелік адам секілді айтып отыр. Оскардың саудасы біткен екен. Гансйорг оны бірден түсінді. Әйтсе де сенгісі келмеді.

	- Ол өлуге тиіс пе? - деп сұрады Гансйорг балаша.

	- Адольфқа тасбақа сүйегінен жасалған пышақты сындыру оңай болған жоқ, - деп жауап берді Проэль.

	- Нені сындыру? - деп таң қалды Гансйорг.

	- Сен Адольфты білесің ғой, - деді Проэль. - Ол ештеңе айтпады, тек қана тасбақа сүйегінен жасалған пышағын сындыра салды. Бүл сөзі айтпай-ақ он салу дегенді білдіреді.

	Проэльдің қарсы алдында бүрісіп отырған бақытсыз Гансйоргтың жүрегі айныды. Бүл оның өміріндегі ең сұмдық минуттар еді. Оның ниеті жақсы-ақ болатын, бірақ ағасын дұрыс жолға бастамапты.

	- Шынымен басқа амалы болмағаны ма? - деп сұрады ол жалынғандай болып.

	Проэль кофеге коньяк құйып, ішіп салды.

	- Гитлер тасбақа сүйегінен жасалған пышағын сындырды, - деді ол

	- Оскар - дана адам, - деді Гансйорг, біраз үнсіздіктен кейін әрең дегенде. - Даналық пен ессіздік қатар жүретін қасиет. Біраз уақытқа дейін ауруханаға салып, емдеп көруге болмас па екен?

	Проэль темекі тартты, ішті. Ішті де темекі тартты. Енді ол Гансйоргқа таңдауын алатындай амал тапты. Ол көпке дейін сазарып үндемей қалды. Гансйоргқа Проэльді ашуландырып алдым ба деген ой келді және ол енді қайтып мүлдем сөйлемейтіндей көрінді.

	Бірақ Проэль күтпеген жерден орнынан тұрды. Гансйорг та тұрмақ болып еді.

	- Отыра бер, отыра бер, балақай,- деді Проэль.

	Қызғылт жүзді, қасқа бас, толық адам қонағына таяп

	келді, таяғаны соншалық, ақырын тыныс алғаны Гансйоргқа білініп тұрды. Оның ашық -сұр түсті зымиян көздері Гансйоргқа өмірінде кездеспеген ең суық көз сияқты көрінді.

	- Былай ғой, қымбаттым, - деді Проэль, оның сықырлауық даусы мүлдем ақырын естілді. - Мен әділ адаммын және шынын айтсам, сенің ұсынысыңды іске асыруға болар еді, мен шынында да сенің бауырыңды ауруханаға жатқыза аламын. Бірақ мен жартыкеш шешімнің адамы емеспін, сен оны білесің. Мен өзіме жауапкершілік ала тұрып, Оскар секілді тынымсыз әрі қауіпті адамның інісін партияда және жоғары орында қалдыра алмаймын. Оскар тірі тұрғанда, мейлі қай жерде жүрсең де, ол сені жолдан тайдырмай тұрмайды.

	Сондықтан, біз не сенің айтқаныңды істейміз де, оны ауруханаға жібереміз, онда ағаңа қарау үшін сен де сонда барасың - партиядан кетуіңе тура келеді - немесе ол өледі, және онда сен өзіңмен өзің қаласың. Таңдау өз қолыңда, балақайым. Иә, сенің таңдау жасауыңа тура келеді. - Ол сәл үнсіздіктен кейін сөзін сыбырмен аяқтайды: - не ол, не мен.

	Гансйоргтың тышқанша жүгірген кішкене көздері Проэльдің зәрлі көзіне қараудан жасқанды, сасқалақтаған сопақша беті құп-қу болып қисайып кетті.

	- Мені қиын жағдайға қалдырдыңыз, Манфред, - деп сыбырлады ол

	- Ішіп жібер. - Проэль оған коньяк құйды. - Иә, мен сені қиын жағдайға тап қылдым, - деп келісті ол

	Гансйорг ішіп салды. Ол иығынан "Оскар" деген ауыр жүк түскен кезде, өмірінің қалай жақсаратынын көз алдына елестетті. Енді, бүгін Проэль өткізген адалдық сынағынан кейін, Цинздорфты біржолата ығыстыру қиын болмайды. Ал Хиллден үшін Оскар алдағы уақытта тарихи тұлға болып қана қалады және Гансйоргтың жетістікке жетуіне ешқандай кедергі қалмайды.





Ол терең демалды.

	- Мен сенімен қаламын, Манфред, - деді Гансйорг.

	Бірақ әлгі сөздерді айтуы мұң екен, өзі ойша суреттеген

	болашақтың сәнді көріністері өзгеріп сала берді; оның орнына ол ағасының тұздай көк өткір көздерін көрді және ол көздер өңменінен өтіп бара жатқанын кәдімгідей сезді. Және сол мезет жаны қатты қиналды.

	Проэль қолын оның иығына қойып:

	- Мұны мен ұмытпаймын, - деді.

	- Мен оны тағы да бір рет коре аламын ба? - деп қинала сұрады Гансйорг сәл ғана үнсіздіктен кейін.

	- Неге көрмейсің? - деді Проэль. - Маған салса - академияның ашылуына дайындықпен әлі бірнеше күн қуана тұрсын. Бізден қашып құтылмайды және асығатын да ештеңе жоқ. - Проэль өзіне тағы да коньяк құйды. - Дарынды жігіт еді ғой. Дарынымен қоса, тым болмаса, тамшыдай сан асы болса, алысқа кетер еді.

	Оскар да фюрер сияқты, мақаланы оқып шыққанда, терең ләззат алды. Өзіне деген көңілсіз мақтау, "ақсүйектерге" деген көңілсіз айбат оған ұнады.

	Бірақ содан кейін, мақаланы екінші рет қарап шыққан соң ғана, ол оның баспасөз бетіне әлдекімнің жаман пиғылымен шыққанын түсінді. Мұның артында, әрине, Цинздорфтың тұрғаны белгілі. Және бұл енді жақсылықпен бітпейді. Фюрердің сөздерін рұқсатсыз таратқаны үшін, партияда үлкен сөзге қалады. Және Гансйоргтың алдында тағы да ақталуына тура келеді.

	Ол інісінің телефон шалуын асыға күтті. Мақаланың неге апарып соғары оған әлі белгісіз еді. Тек Гансйоргпен түсінісіп алғаннан кейін ғана ол болатын жамандықтың шама-шарқын мөлшерлей алады.

	Бірақ Гансйорг телефон соқпады. Және мақала туралы ешкім мұнымен сөйлеспеді.

	Бақытына қарай, ол күні жұмыстан босамады. Таңертең ағарту ісінің министрі шақырды және ол екеуі академияның ашылуына байланысты мәселелерді талқылады, күндіз қиын консультация өткізді, ал кешке көрсетілім қойылды. Көрсетілімнен кейін бір өте сұлу итальян қызымен мейрамханаға барды. Қауіпті ойға берілуге уақыты болған жоқ.

	Алайда ол түнде үйықтай алмады, оны қалайда қауіп - қатердің болмай қалмайтыны жеңді. Мақалаға байланысты мәселені партия және, ең бастысы фюрер қалай қабылдайды? Ол мақаланың кейбір жерлерін ойына түсірді, тіпті түн ішінде төсегінен тұрып, кітапханасына барды, мақаланы тауып алып, қайта оқып шықты. Және кенет мұның жақсылықпен аяқталмайтыны, бұл "ақсүйектер" жасаған ойынның ішіндегі ең қауіпті ойын екенін ұқты.

	Ол таңның атқанына және жұмысты қолға алатын мүмкіндік туғанына қуанды. Бірақ күндізгі әбігерлік барлық ойын жұтып қойды. Ол мақаланы ұмытты және төсегіне қатты шаршап келіп құлады да, бірден ұйықтап кетті. Ұйқысы тыныш өтті және таңертең әбден тынығып, сергіп тұрды. Жұмысты жапырып істеп, кешті қуана күтті. Тағы да итальян қызымен кездеспек еді және оның жеңіспен тынарына үміттенді.

	Бірақ кейінше, көрсетілім мен кездесу алдында біраз тыныстап алуға қисайған кезде, алаңдаушылық қайта жеңе бастады. Ол өзіне-өзі ыза болды, өзін-өзі балағаттады. Осының бәрі қорыққанға қос көрінедінің салдары. Нақұрыс қорқынышты біржола жеңе білу керек. Және оның тек бір ғана амалы бар: Гитлермен сөйлесіп көру керек. Ол сол заматта - ақ отыра қалып хат жазды да, фюрердің мұны қабылдауын өтінді.

	Көрсетілімнен кейін итальян қызымен кездесті және бәрі де өзі ойлағандай болып шықты. Бүл бір есіңді алатын әрі адамды арбай білетін ақылды әйел еді; махаббаттың мәнін білетін сорлаған қыз Оскардың өзіне де, даңқына да құлады да қалды. Өзі де бір үлбіреген нәзік жан екен, Оскар ойынан шыққан соң, түнді бірге өткізді. Бірақ артынша қауіп-қатер мен қорқыныш қайта оянды: фюрермен әңгіме немен аяқталар екен?

	Бұл нақ Проэльдің Гансйоргқа таңдау мүмкіндігін берген кезі болатын.

	Келесі күні таңертең Оскар Гитлердің кеңсесінен жауап алды. Онда рейхсканцлер мырзаның қазіргі кезде қолы тимейтіндігін хабарлапты. Рейхсканцлердің қолы босаған кезін Лаутензак мырзаға хабарлайтынын сыпайылықпен жеткізіпті.

	Хатты оқыған кезде Оскар оңған шүберектей болып бозарып кетті. Бірақ ол мұндай жауап ештеңені де білдірмейтінін медеу етті. Оның алғашқы күні-ақ Оскар үшін бос уақыт таба алмағанынан пәлендей қорытынды жасауға болмайтын еді. Ол осы ойдан ұстап алды да айрылмай қойды, бірақ бәрібір сабыр таба алмады. Ол фюрердің бұған үкім шығарғанын және енді жеңілдік жасалмайтынын білді. Егер бұны жазалайтын болса, қыңқ етпейтіндігін айтып, фюрерді сендірген өзі болатын. Өзінің ішкі түйсігін сөз қылмастан, құлақ кесті күл болуға уәде берген де өзі. Гитлер соны істеп отыр. Оскардың өлген жері де осы болды.

	- Сауда бітті! - деді ол, өзінің жас кезіндегі тілімен.

	- Сандырақ! Бос үрей деген осы, жынданған шығар. Өзіңді - өзің қолға ала біл - Бірақ он минут өтпей жатып өзінің қола мүсініне жасқана карап теріс айналды. Ол өлер алдында өзінің тірі бейнесі мына қола бейнеден кішірейіп кеткеніне ұялды. Өлер алдында. Өтірік. Жалған. Бүл ойдан қалай болғанда да арылу қажет.

	Ол жұмысқа басымен кіріп кетті. Бірақ жұмыстың дәл қызған кезінде Альманы сағынғанын сезді. Ол мұның көңілін сабасына түсіреді. Ол мұны қыр соңынан қалмай қойған үрейден арылтады, әйтпесе шынында да жынданатын түрі бар.

	Ол бірден соған қарай тартты. Оның жанға жайлы бөлмесінде ерсілі-қарсылы жүрді, өзін еркін сезінді, академия туралы, алдағы салтанатты ашылу туралы әңгіме қозғады. Кенет үндемей қалды және тіпті не деп тұрғанын да білмей:

	- Соған тірі жетер ме екенмін? - деді.

	Тігінші Альма оған аңтарыла қарады.

	- Бірақ ол екі аптадан кейін болады ғой, - деді қыз.

	- Екі аптадан кейін не болады? - деп сұрады Оскар. - Менің айтқаным ба?

	Альма оның көңілсіз екенін көрді.

	- Саған не боп тұр? - деп, шошына сұрады ол

	Ол қолымен маңдайын сипады.

	- Ештеңе емес, ештеңе емес, - деп міңгірледі ол, - ақымақтық әзіл ғой.

	"Бұлай жалғаса беруі мүмкін емес, - деп бұйырды ол өзіне. - Егер мен жынданған болсам, ең болмағанда, басқалар оны сезбеуге тиіс қой. Ойдан шығарылған қорқыныш, - деп қайталады ол іштей. - Өтеді, кетеді. Өзіңді-өзің қолға ала біл Бәрі өтіп кеткенше, шыдай тұр".

	Дегенмен, ертеңіне Алоизбен болған әңгіме кезінде, өзі есі ауысқандық деп атаған сөз аузынан қайта шығып кетті.

	Алоиз академияға ыза болып жүрген. Ол Оскар академияның президенті болған соң екеуінің бірлесе атқаратын жұмысы аяқталады деп қауіптенетін. Ол Оскардың ғылыми қызметін келемеж ететін дөрекі әзілдерге жол берді, жеміссіз ғалымдықты Оскардың өзі де сан рет әжуа еткендігін есіне салды. Бірақ бүгін Оскар досының кекесін сөздеріне жауап берген жоқ, әдеттегі менменсуін де көрсетпеді.

	- Иә, - деді ол, - мен өз өмірімде талай-талай жауапсыздықтарға жол берген екенмін. Бірақ менің ісім оңбай түр, Алоиз, оған сенің қосылмағаның дұрыс болар еді.

	- Ол не мәселе? - деп, таңырқай сұрады Алоиз. - Бүл не жабырқау?

	Алайда Оскардың қабағы ашыла қоймады, оның еңсесі түсіп, күйзелгені сонша, Алоиз шыдай алмай:

	- Саған бүгін не болған, айтсаңшы бізге? - деп сұрады.

	Оскар жауап орнына досына қамыға қарады.

	- Шынымды айтсам, сен өмір бойы менің көлеңкемде жүрдің. Бірақ сен өз тарапыңнан маған адал болып қала бердің.

	Алоиз ұялып қалды.

	- Мынауың азанама секілді естіледі екен. - Және екі ойлы болып, сөзін сабақтай түсті: -Бәлкім... академия ашып алған соң, менен құтылайын деп жүрген шығарсың. Қарапайым көзбайлаушы тақияңа тар келіп жүрген болар. Мақұл, мен саған екі рет айтқызбаймын. Біздің келісімшартымыз бұзылды деп санаймын. Ондай келісімшартты мен кез келген адаммен жасай аламын.

	Оскар бұған бұрын болмаған жұмсақтықпен жауап қатты:

	- Қайдағыны айтпа, Алоиз. Мен досымды тағдырдың тәлкегіне тастамақ емеспін.

	Оскар "мен" деген сөзге сәл-пәл екпін түсіре айтты, ал ойы өзін сатып отырған фюрер жағында болатын. Ол бұдан артық өзін тежей алмады.

	- Жарайды, мен саған құпиямды ашайын, - деді, досына сенім көрсетіп. - Мен нысанаға іліктім. Міне, қазір сенімен бірге отырғанда да: осы соңғы отырыс болмас па екен? - деп сұраймын ішімнен.

	Алғашқыда Алоиз бүл Оскардың оспадар қалжыңдарының бірі болар деп ойлап еді, бірақ соңынан оның қалжыңдасуға құлқы жоқ екенін сезді. Әрі шошып, әрі онысын білдіргісі келмей, көңілін ауламақ болды.

	- Мұның - сандырақ. Шаршағансың ғой. Бәріне әлгі ақымақтық академия кінәлі.

	Бірақ Оскар:

	- Жоқ, жоқ. Айтып отырмын ғой саған, мен құрыған адаммын. Олар мені жайыма қалдырмайды.

	- "Оларың" кім? - деп сұрады Алоиз, күдігі қоюлана түсіп.

	- Нацистер, әрине, - деп ашулы жауап қайырды Оскар, - өзіміздің ескі достарымыз.

	Нацистер Оскар үшін ашқалы жатқан академия туралы барлық газеттер жазып жатқанда, мұндай заттарды сөз қылу ақылға сыймайды, әрине. Оскардың үрей ауруына шалдыққаны сөзсіз. Бірақ, мүмкін бұл, бір жағынан жақсы да болар және Оскар жексұрын бандымен, нацистермен арасын ашып алар? Алоиз досының жеңінен ұстай алды.

	- Алды-артымызға қарамай, тартып кетейік, Оскар - деді ол, астыртын сөз байласқан қаскүнемдерше сыбырлай сөйлеп. - Нацистермен тіл табыса алмайсың деп мен саған әлдеқашан айтып едім ғой. Міне, енді көзің жетті. Гансль мен оның нацистік саясаты сені ақылыңнан адастырды. Шетелге кетіп қалайық. Былғаныш жұмыстарын өздері атқарсын. Келісімшарттан кенде болмаймыз. Манц оны бізге кезде-ақ жасап береді. Шетелге кетіп қалайық та бұрынғы кәсібімізбен айналысайық.

	Ол асып-сасып, достық көңілмен үсті-үстіне бастырмалата сөйледі: ол Оскардың қайғы-қасіретін көріп түр еді.

	Досы үшін Алоиздың өзінің Мюнхеннен де бас тартуға дайын екені Оскарды толғандырды. Риза болғандықтан, жымиып күлген болды. Алоиз нацистердің қандай екенін білмегені ме? Олар өлімге ұйғарылып қойған адамды шет елге жібере қоя ма? Бірақ ол ұзынсонар әңгімеге беріліп, түсіндіріп жатпады.

	- Жақсылығың құдайдан қайтсын, Алоиз, - деді ол. - Менің жағдайым анау айтқандай жаман емес. Ештеңе етпейді, бәрі де орнына келеді.

	Ол кетіп қалды.

	Алоиз арықша келген ұзынша жағына қолын тіреп, тағы да ұзақ ойланып отырды; оның мұңға толы қой көздері бұрынғысынан да ойнақы әрі ойлы көрінді. "Аулақ, аулақ" - деп іштей қайталай берді ол, ашудан гөрі сиынғаны басымдау болып. Досының ақымақтық сөзіне пәлендей мән бере қоймағанмен, Оскардың мұқалып қалғаны оның жүрегін қамқорлық пен қорқыныш сезіміне бөледі.

	Жұрт отырған жерде қорқынышты қуып тастау Оскардың қолынан келетін, бірақ жалғыз қалған жерде осы қорқыныш оның кеудесіне шығып алып, жан-жүрегін аямай езетін еді. Кейде ол өзін қуыс кеудедей сезінеді, о дүниеде жүргендей елестетеді. Ол әлі қозғала алады, сөйлей алады, бірақ үні тым бәсең шығатын болған, естілмейді десе де болғандай. Оскарды біреу әйнек қалпақпен жауып тастағандай.

	Бірақ, сонша қорқатындай, көзге көрініп тұрған қатер жоқ.

	Оскарды барлық адамға деген күдік, сенбеушілік күннен - күнге меңдеп алды. Бір бейтаныс жігіт мұның бағында бірдеңе істеп жүрген.

	- Мұнда неғып жүрген жансың - деп, дүрсе қоя берді Оскар. - Бүл жеке меншік иелігі.

	Сөйтсе, бейтаныс дегені тапсырған жұмысты атқарып жүрген бағбанның көмекшісі болып шықты.

	Оскарға ағарту ісінің министрі телефон шалды, газеттер академияның ашылатыны туралы шулап жатты. Бәрі де өз кезегімен өте берді. Бірақ мұның бәрі Оскарды алдай алмады. Олар: оның сақшылары, оның баскесерлері көзге көрінбейді. Бірақ оны алдай алмайсың. Оскар олардың мызғымайтын көздерін сезіп жүр. Ол өлім тұзағы көзге көрінбегенмен, біртіндеп тарыла түскенін санасымен сезеді.

	Бұдан әріге төзе алмаған ол, Гансйоргқа тартты. Бүл Гансйорг пен Проэльдің арасындағы әңгімеден кейінгі үшінші күн болатын.

	- Мен сенімен тап қазір, оңаша сөйлесуім керек, - деді Оскар.

	- Сонша не боп қалды? - деп сұрады Гансйорг. - Не болды саған? Академияға байланысты ма? Бұдан артық жар салуға, меніңше, еш мүмкіндік жоқ.

	Ол өзінің алаңдауын байқатпау үшін, сигаретін құшырлана сорды.

	- Не боп қалды дейді, - деп ашына қайталады Оскар, - ол жағын менен гөрі сен білетін шығарсың. Басыңды тікпей құтыла алмайтынымды сен ескерткен болатынсың, демек, балтаның қашан шабатынын да сен білесің.

	- Сен сандырақтап тұрсың, сен әбден шаршаған екенсің, - деді Гансйорг, Алоиздың айтқанын сөзбе-сөз қайталап.

	Бірақ Оскар Гансйоргтың сөздерінен, бүкіл болмыс - бітімінен сенімсіздіктің бір ұшқынын байқап қалды. Иә, ол, Оскар, өлген адам. "Ақсүйектердің" кітаптарында оның өлетінінің айы, күні, сағаты жазылып қойған. Ал мына балақай сол "ақсүйектер" жағында және не ойластырылып жатқанын жақсы біледі.

	- Демек, сен ештеңе айтқың келмейді ғой, - деді ол мұңын шаққандай болып және ағасының жан айқайы қаттырақ шығып кетті білем, Гансйорг өз кінәсін айқын сезгендей болып, қоса қайғырды.

	- Жанталастың қажеті жоқ, - деді ол өтінгендей болып.

	- Мен түсінемін, сенің ойлағаның академия: академияның президенті болу оңай емес. Бірақ сен процестен де сүрінбей өтіп едің ғой. Академияның ашылуында да сүрінбейтініңе сенемін. - Ол жымиып күлген болды, темекі тартты.

	Оскар оның жымиысына жауап берген жоқ. Ол тек Гансйоргқа қарады да қойды. Тіпті қадала қараған да жоқ, бірақ сол қарастың өзінен Балақай қаймығып қалды, оған Оскар бәрін білетін секілді көрінді.

	Енді Оскар мұңын шаға бастады. Ол айғайлаған да жоқ, балагаттаган да жоқ - Гансйоргқа одан да ағасының балағаттағаны жақсы еді. Оскар әдеттегі менмендігін қойып, булыға сөйледі, ақырын сөйледі және әр сөзінен үмітсіздіктің суық желі аңқып тұрды.

	- Сен мені неге саттың, Гансль? - деді ол - Саттың ғой, солай ма? Әлде жоқ па? Сен бірдеңені білесің, солай ғой?

	Көп нәрсені білесің. Сол мақала туралы маған неге айтпадың? Оның мені құрту үшін жазылғанын білдің ғой. Және мені дер кезінде сақтандыруың керек еді. Аман алып қалуың керек еді. Ол сенің қолыңнан келетін еді. Сөз жоқ, келетін еді. Неге сен соны істемедің, бауырым? Кейде саған қатал болған шығармын, оны мойындаймын және сенің кек алуға да хақың болды. Бірақ, мені біржола құртуың - жоқ, бүл шектен шыққандық. Адамға өмір бір-ақ рет беріледі, ал мен қырық беске де толған жоқпын. Мен мың өліп, мың тірілген соғыстан да, от пен судан да өттім, ал сенің сигаретті тартып, жайбарақат отыруың мынау және менің өлетінім ішіңе кіріп те шықпайды. Ал біз бір-бірімізбен кіндігіміз байланған жанбыз, егер сен тұзаққа ілінсең, мен сені дарға астырмас едім, сені сатпас едім, Гансль бауырым.

	- Қайдағыны сандалма, - деп жауап берді Гансйорг. - Мүмкін академияның ашылуын кейінге қалдыра тұрармыз және сен бірнеше күнге теңізге немесе тау жаққа демалып қайтарсың, - деген ұсыныс айтты ол Бірақ бүл қиналып айтылған сөзде сенімділіктің жоқтығы сезіліп тұрған-ды. "Бұған да шыдау керек, - деп ойлады ол, - қалайда шыдап бағу керек. Қазір Проэльге барып, мен оны жындыханаға жіберуді қаладым демейсің ғой. Проэль енді мұндай қадамға бармайды, мен тек оны қорғаймын деп, өзімді қоса құртамын".

	- Сен ақылдан кенде емессің, - деді бұл кезде Оскар, - сен қашанда менен ақылдырақ болатынсың. Және мені кек алу үшін тұзақта қалдырып отырған жоқсың. Әркімнің өз жаны өзіне тәтті. Оның рас. Өзім де солай ойлағанмын. Бірақ біреудің алмасын ұрлаған кезде ғана. Ал егер сенің өміріңе қауіп төнсе, Гансль, мен саған: "Теңізге немесе тауға барып, демалып кел" - демес едім - онда мен сені қорғап қалар едім, оны жақсы білесің. Жә, оны айтқаннан не шығады. Бәрі бітті. Және мен дәл сендей ақылды болмағаныма қуанамын.

	Ол өлі мен тірінің арасында отырғандай, сөзді қинала айтып, созбақтай сөйледі. Гансйорг ештеңе деп жауап қатпады, тіпті ағасына қараған да жоқ.

	Кешікпей Оскар кетіп қалды. Гансйорг оның шығып бара жатқанын естіп отырды, бірақ қабағын көтеріп қараған да жоқ, қимылдаған да жоқ. Оскар кеткеннен кейін ол екі-үш минуттай әлсіз, дәрменсіз күйде отырып қалды.

	Өмірінің соңғы торт күнінде Оскар, мейлі жалғыз болсын, мейлі көппен бірге болсын, азапты қорқыныштан қашып құтыла алмады. Қорқыныш зіл қара тастай болып кеудесін езе берді, алқымынан қыса берді. Штурмовикті көрсе болды: "Ертең болмаса бүрсігүні балтасымен басымнан бір перетін осы болар, бәлкім" - деп ойлайтын болды. Яхтамен қол бетінде жүзіп жүргенде де: "Бәлкім, осы жерде суға батыратын шығар" - деп ойлайды ол Зофиенбург замогына жақын жердегі орманды кезіп жүргенде де ол: "Мені осы жерге көміп тастамас па екен?" - деп ойлайтын болды.

	Тіпті, "әне, келіп қалды" деп минут сайын зәресі ұшып отыратын болды.

	Оскар ұйқы шақыратын дәрі ішті, бірақ бәрібір жаман ұйықтады. Бірде шошып оянып, бірде жаншылып, қара терге түсіп жатты. Ол бөгде адамның аяқ дыбысын анық естігендей болады. "Бұл кім?" деп айқайлайды қара түнекке қарап. Аяқ дыбысы басыла қалды. Бірақ бөлмеге біреудің кіргеніне ол сенімді. Арқасын аяз қарып өткендей болды, бала кезіндегідей тез-тез шоқынып алды.

	Келесі күні кешке, бақтың есігін ашып жатып Оскар байлаулы кілттердің арасында көп дауласып жүріп қолға түсірген Кетенің пәтерінің де кілті бар екенін есіне алды. Сол арада-ақ оның Кетенің пәтерін барып көргісі келіп кетті. "Бәлкім сол жерде байыз табармын, өкініш пен қорқыныштан құтылармын" - деп ойлады Оскар.

	Ол сонда барды, пәтердің есігін ашты. Пәтер бос болмаса да, Оскарға ол қаңырап тырғандай көрінді. Кете бұл сыйлаған заттардың бәрін және мұнымен байланысты заттардың бәрін тастап кетіпті.

	Көшенің шамы бөлмені жап-жарық етіп түр. Оскар қаңырап қалған бөлмеде роялға жалғыз сүйеніп түр. Әдетте өзіне соншалықты сенімді адам енді мүсәпір болып, ролға сүйеніп әрең тұр еді.

	Бұл кезде Тиршенройт ханым Кетенің Прагадағы бөлмесінде отырған. Ол Пауль қалдырған қолжазбаларды қарап отыр - оны Кетеге Альберт құпия жолдармен жеткізген. Мұнда "Сақтандырудың үлгісі бола білген Рихард Вагнер" деген мақаласы, мұнда тіл тануға байланысты мақалалары және неміс тарихы мен Германияның саяси өмірін жаңаша түсіндіру туралы өткір очерктері бар еді. Оскар Лаутензактың есімі бірнеше рет аталыпты.

	- Оскар туралы бірнеше жол мынау, - деді Анна Тиршенройт және қолжазбаны Кетеге ұсынды. - Пауль ержүрек әрі ақылды бопты, - деді ол, - бірақ кемшіліксіз болмаған. Адамнан бәрін талап етуге болмайды ғой.

	Кете қолжазбаны қолына алды, бірақ оқыған жоқ. Бет әлпетінен тұйықтық, тіпті ашу-ыза білінеді.

	Берлиннен кеткеннен кейінгі алғашқы кезде ол керемет жалғызсырап жүрді. Оскарды еске алғанда ол біртүрлі сезімге бөленіп жүрді. Бейне мұның жанында алғашқыда жүн -жұрқаға толы, кейін босап, қаңырап қалған бөлме болған тәрізді. Торезі, қолы немесе аяғы кесілген әрі кесілген жері әлі де ауыратын адам өзін осылай сезінетін шығар. Бірақ оның бәрі өтті, кетті. Енді оның Оскарға деген махаббаты да, жеккөрушілігі де қалған жоқ, оны ойлап жатуға Кетенің уақыты да жоқ еді. Ол өмірге келетін сәбиінен басқа ешкімді де ойлауды қойды. Ол енді іштегі шаранасынан құтылу туралы ойға қалай келгенін де түсіне алмайды.

	Анна Тиршенройт Кетенің қолжазбаны ұстап тұрғанын, бірақ оқымағанын көріп тұр. Бейшара қыз Оскарды ойлаудан қорғанады, деп ойлады Анна, басқаша болуы да мүмкін емес. Онысы Оскарға әділдігі емес. Оған бәрі де әділ емес. Кете баланың болатынына қуанады, бірақ Оскар оның әкесі деген ойдан безе қашады. Алайда оның да жақсы жақтары болды ғой, оның бәрі қолдан құйылған бет - бейнесінен анық көрінеді. Ол тағдыр туралы ылғи терең толғаныспен айтатын, өзін оның ерке ұланы санайтын, ал шындығында, оның өгей ұлы болатын. Кейде ол бойына дарыған қасиетті ұстап калуга жақындап жүрді және бұдан гөрі жолы болғанда, меңгеріп кетуі мүмкін еді.

	Кете қолжазбаны үстел үстіне қойды.

	- Сіз, әрине, түсінетін шығарсыз, Анна ханым, - деді од - осының бәрін ұмытқым келеді. Мен тек баламды ойлауға тырысамын. - Ол өзінің алдына тура қарап тұрып, сенімді шешіммен әрі қуана мәлімдеді.

	Келесі күні Оскар келімсектерге лық толған, ішіп-жемі мол бай мейрамханада отырды. Кенет оның көзі екі еркекке түсті де, бірден түсіне қойды: солар. Оларды кеше де, бүгін күндіз де көргені ойына түсті. Ол вестибюльге шықты. Екеуінің бірі мұның соңынан ілесті. Оскар бүл мейрамханадан шығып, басқасына барды, бірақ олар да сонда екен.

	Оскар үйге қайтуға батпады. Гансйорг шығарып салған - бауырынан көмек жоқ. Бірақ оны тағы да бір рет көруі қажет. Жендеттер келгенде, біреудің етегінен ұстағысы келді. Ол Гансйоргқа тартты.

	Мемлекеттік кеңесші мырза үйінде жоқ екен. Оскар бауырының қайда екенін сұрап қоймаған соң, мемлекеттік кеңесші мырза фон Третнов ханымға кеткендігін сенімсіздеу баяндады ондағылар.

	Оскар баронессаға тартты. Түн ортасы болатын. Есікті ұйқылы-ояу швейцар ашты. Оны таныған швейцар әрі таңданды, әрі ұялды. Оскар інісінің осында екенін және дереу кездесуі керектігін мәлімдеді. Әлі де ұялып тұрған швейцар күте тұруын сұрап, өзі жоғалып кетті. Бірқауым уақыттан кейін қайта оралған ол, мемлекеттік кеңесші мырза осында болғандығын, бірақ кетіп қалғандығын баяндады.

	Гансйорг бауырынан бас тартты, Оскар өмірінде бірінші рет қатты састы. Олар, әрине, мұны көшеде күтіп түр. Машинадан шыға бере ол жақында тұрған басқа бір машинаны көрген. Мұнда, баронессаның үйінде, ол қауіпсіз. Оскардың кеткісі келмеді. Не болса да бүгін болады, бірақ әзірге оны әлгі адамдардан мына есік бөліп тұр, әлі де тыныстай тұруына болады. Гансйоргтың кетіп қалғаны ғана өтірік. Ол осында, ажалды сағатта мұны тастап кеткен інісі осы шаңырақтың астында.

	Ыңғайсызданған әрі ренішті швейцар жұмбақ жүрісті адамның кетуін күтіп қипақтап түр. Ауыр денелі, фрак киген Оскар да осында түр және кету ойында жоқ.

	- Мен ауырып тұрмын, - деді ол ақырында, - маған арақ әкеп беріңізші. - Ол ақшаны швейцардың қолына ұстата салды.

	Анау кідіріңкіреп барып таңырқай жауап берді:

	- Егер осылай болса, Лаутензак мырза... - деді де кетіп қалды.

	Оскар биік те қымбат креслода отыр, басындағы цилиндрін шешіп, еденге қойды. Швейцар коньяк алып келді.

	- Басқа тәуірлеу ештеңе таба алмадым, Лаутензак мырза, барлық жер жабылып қалған, - деді ол

	- Енді оның ешқандай мәні жоқ, - деді де, Оскар ішіп салды.

	- Кешіріңіз, доктор мырза, - деді кенет швейцар, - мен сіздің құрметті доктор болғаныңызды газеттен оқып едім.

	Мен "Безендірілген газеттен" сіздің портретіңізді және академияңыздың суреттерін көргенмін. Бұл жақсылық қой. Мен сізді құттықтаймын.

	- Рахмет, рахмет, - деді Оскар. - Енді мен жүретін шығармын.

	- Мүмкін қалатын шығарсыз? - деп сұрады швейцар. - Мүмкін осында түнеп шығарсыз? Дәрігер шақырайын ба?

	Оскар ойланып қалды. Егер ауырған болып, дәрігер шақыртса, бүл жерде, баронесса фон Третновтың үйінде, дәрігердің көзінше, олар бұған басып кіре алмайды, ал егер басып кіріп, Гансльдің көзінше өлтіріп кететін болса, ана оңбаған, бауырын өлтірген Иуде оны өмір бойы ұмыта алмайтын болады.

	Бірақ қала тұрғанда қандай мон бар? Бүл үйден бәрібір кетуге тура келеді. Егер қалатын болса, өзін-өзі қолға алып, ауырған боп қиналу керек. Және жүректі езген қорқынышпен тағы бір түн, мүмкін тағы да бір күн артық өмір сүргеннен не мон шығады?

	- Рахмет, - деді Оскар. - Жоқ, мен үйге қайтайын.

	Сонымен, інісін коре алмаған күйі, ол баронесса фон

	Третновтың үйінен ауыр қозғалып шыға берді.

	Әлгілер әлі осында түр ма екен? Иә, тұрған сияқты. Оскар бұған сенімді емес еді. Ол машинасына отырды. Бірақ қайда бармақ? Тағы да бір түнгі мейрамханаға ма? Жарқыраған шамдар, даңғырлаған музыка, у-шу, күлкісін тыймайтын, етек-жеңін жимайтын көңілді жастар оның титығына тиіп болды. Біраз уақыт Оскар ешбір мақсатсыз көшелерді бойлап жүре берді. Сонан соң "Табарин" мейрамханасына тартты.

	Онда таныс жұрағаттарын, көңілдес әйелдерін кездестірді, ішті, жеді.

	Ол мейрамханадан шыққан кезде, швейцар оның машинасының есігін ашып тұрған болатын, - әлгі екеу бұған жақындай берді.

	- Менің ойымша, Лаутензак мырза, - деді екеудің біреуі, - енді сіздің біздің машинамызға мінгеніңіз жөн.

	Екіншісі сәл ғана байқалатын ишарамен таяуда тұрған бірнеше жендеттерді көрсетті. Қараңғы түн болатын, бірақ таң да қылаң беріп келе жатқан. Оскар жан-жағына қарады. Көшеде тірі жан жоқ. Бір пәлені сезген швейцар білдірмей кетіп қалыпты: зым-зия. Оскар өзінің еш кеткен өмірін жоқтап айқайлағысы келді. Бірақ, онда әлгілер мұның шаруасын табанда бітіре салады, ал егер өзін дұрыс ұстай білсе, әлі де бірнеше минут өмір сүреді.

	- Мархабат, - деді біреуі, оның үнінде кекесіннің де, қорқытудың да, бұйырудың да табы бар еді, - бүл сөздерді Оскардың өзі де бұдан артық келістіріп айта алмас еді. Ол көрсеткен машинаға барып отырды. Бүл бір жайлы машина еді. Өзінен басқа торт адам отыр екен.

	- Қайда барамыз? - деп сұрады Оскар.

	Оған жауап болған жоқ.

	Машина елсіз көшемен заулай жөнелді. Оскар бұл көшелерді жақсы білетін, ол осындай таң алдында бұл көшелермен талай рет жүріп өткен; мұнда көрнекті жерлер көп, бұл кәдімгі өзі жаулап алған Берлин еді. Мұнда талай - талай еске алатын хикаялар бар, ал қорқыныш - одан да коп, жын қаққандай жүйткіген ойлар - одан да көп. Құтылу мүмкін бе? Жалпы, сондай мүмкіндік бар ма? Бірақ осы естеліктерден, қорқыныштан зымыраған ойлардан бір ғана сұрақ басым болып тұр: ағарып атқан таңды, күннің алғашқы шұғыласын көре алам ба?

	Машина батысты бетке алып, Зофиенбург ауданына қарай ұзап барады.

	Бұл ауданнан да өте шықты. Орманға бет алып, жіңішке жолға түсті. Оскар бүл жерлерді біледі. Ал одан да тар жолға түскенде, машина әрең жылжыды. Міне, тоқтады.

	- Шық, - деп бұйырды ереуілдердің біреуі.

	Оскар отыра берді. Таң әлі атқан жоқ. Ол қатты шаршағанын сезді, дәрмені жоқ, қалтырай бастады.

	- Шық деймін, - деп қайталады зілді дауыс.

	- Қалпағым мен пальтомды алайын ба? - деп, балаша сауал қойды Оскар. "Уақыт ұтуым керек, уақыт, уақыт, уақыт", - деп ойлады ол. Машинада отырған төртеудің бәрі миықтарынан күлді.

	- Қалпағың мен пальтоңды ала шықсаң да болады, - деді әлгілердің біреуі.

	Оскар машинадан сүйретіліп әрең шықты. Сирек өскен тоғайдың ортасында ол фракпен түр. Жол осы жерден бітеді екен, айнала - тоғай, орман; аспандағы қияқтай жіңішке ай батуға таяпты - ағаштардың арасынан әрең көрінеді. Оскарда дәрмен жоқ, күн жылы болса да қалтырап барады.

	- Жүр, - деді штурмовик.

	- Таң атқанша күте тұруға болмай ма? - деген жалынышты сөздерді кекештене зорға айтты Оскар және қалтыраған қолымен әмиянын алды.

	- Жүр дедім ғой, - деп қайталады айдауыл жауап орнына. Оскарды қоршап алды, жүруге мәжбүр етті. Орманға тереңдете алып барады. Бұталарға, ағаш тамырларына сүрініп, жүріп келеді. Тоқтады.

	- Енді қаш, - деген бұйрықты естіді ол, - былай қарай қаш. - Оған қалың орман жакты көрсетті.

	Оскар өзінің жендеттеріне жалынышты әрі сағынышты жүзбен кезек-кезек қарады. Олардың міз бақпаған жүздерінен бұйрықты орындауға байланысты салқындықтан басқа сезім белгісін көре алмады. Таң әлі атқан жоқ еді, бірақ үміт те қалған жоқ. Ол барлық ерік-жігерін таңға дейін жетуге бағыттап еді, бірақ, мына адамдардың суық жүзін көргенде бәрін түсінді: оның соңғы тілегі, соңғы өтініші - үмітсіз, тағы да қателесіпті.

	Олардан амалсыз көзін тайдырып әкетті. Жан-жағына тағы да бір рет қарады. Ағаштарды, бозарып келе жатқан аспанды, қияқтай жіңішке айды көрді. Басына цилиндрін киді де, бетін орманға бақилыққа қарай бұрды.

	Ол ішінен әлдеқандай бір музыка, салтанатты әнұран шырқалса екен деп тіледі. Бірақ бүл тілегі де орындалмады. Бірақ өзінің ақырғы сапарына аттанып бара жатқанда, ешқандай музыка ойналмады.

	Ол лакталған бәтеңке киген аяғын көтере берді. Кетті. Фрагын, пальтосын және цилиндрін киіп алған күйі шоқ ағаштарға, мәңгілік қараңғылыққа қарғи, тарс еткен мылтық даусы әне естіледі, міне естіледі деп күтумен адымдап бара жатты.

	Оккульттік ғылымдар академиясының ашылуына бір күн қалғанда газеттердің бәрі бірінші бетіне үлкен қаріптермен Оскар Лаутензактың айуандықпен өлтірілгені туралы хабарды басты. Оның бойынан көрсетіліміне қатысқан мыңдаған адамдардың бәрі білетін үлкен жүзік, қымбат заттар мен ақша табылды, бірақ ешкім тонамапты. Қастандықтың саяси себептермен жасалғаны анық. Оскар Лаутензак "қызылдар" үшін, ұлттық -социалдық идеологияның өкілі болды: олар оны тасадан атып өлтірді.

	Фюрер өзінің көріпкеліне мемлекет есебінен салтанатты жерлеу ұйымдастыруды бұйырды. Табытты орасан көп адам алып жүрді, көптеген тулар мен штандарттар көтерілді, оркестр азалы музыка ойнап тұрды.

	Оскар Лаутензактың моласының басында Гитлердің өзі сөз сөйледі.

	- Бұл мен құрып жатқан жаңа Германияның аяғынан тұруы туралы жан-жүрегінің музыкасы - қоңыраулы үнімен жалпақ елге жар салған адамдардың бірі еді, - деп толғанды ол, толқып тұрып.



	Оглавление

	БІРІНШІ БӨЛІМ

	ЕКІНШІ БӨЛІМ

	ҮШІНШІ БӨЛІМ





