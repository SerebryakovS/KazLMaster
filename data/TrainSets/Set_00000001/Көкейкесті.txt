	Қабдеш Жұмаділов

	Көкейкесті



	Роман





Бірінші бөлім





Айығу




	Өңі ме, түсі ме, белісіз...



	Ол заңғар шыны ұшар басына шығыпты. Қалай, қашан жеткені де есінде жоқ. Қара терге түсіп, жүрегі аузына тығылып, алқынып тұр. О, ғажап! Бұл не деген керемет биік тау? Бүкіл ғалам төменде, аяғы нық астында қалды. Пәлі, мына күнді қарай көр, шымырлата тепкен футбол добында, қол созым жерде қиыс өтіп барады. Аспан күмбезі көк торғын шымылдықтай желбіреп, төбесі тиердей жап-жақын төніп тұр. Жігіт жүрегі шаттықтан жарылардай болып:

	— Ау-у-у! — деп айқайлап еді, көкшіл жартас іле қайталап, дүние күйсандықтай күмбірлеп кетті.

	— Ау-у-у...



	Сонау ұшпа жартастық бетінде қьш-қызыл шынық гүлдер жайқалып тұр екен. Солай қарай тырмысып келеді. Қандай әдемі гүлдер өзі?! Қауашағы кішігірім қол шатырдай. Тас бедерін шымшып басып, ортадағы алкүрең шынықты үзбекке ұмтыла берен. Кенет жүрегі зу ете қалды... Аяғы тайып кетіп, шалқалап құлап бара жатты да, жан дәрмен кәрі аршаның жарбиған бұтағынан ұстай алды. Сол бұтаққа жармасып жатып төмен қарап еді, астынғы жағы үқірейғен терең құз екен. Тоқырау, тұрағы жоқ, түпсіз қараңғы зындандай. «Өлем-ау» деген қорқыныш жіғіттіқ тұла бойын нажағайдай соғып өтті. «Апырай, осынын бәрі түсім болса екен!» деп тіледі ішінен. Шынында қызық, жанағы арша бұтағы дегені кенет адамның қолына айналып кетті. Көк тамыры адырайған, сіңірлі кәрі қол — қу аршаның бұтағындай. Арғы жағынан Дулат қарияның күқғірт бейнесі шалынады.



	Байғұс шал бар пәрменімен ышқына тартса да, еркін күш алып, еңсеріп кете алмайды. Жіғіттіқ қолы талып, қарттық қолынан айрылып қалуға шақ тұр. Қап! Аршаны бұтағы омырылып сынып кетті. Жүрегі зу-зу етіп, құзға қарай құлдырап барады. «Ата, ұстаңыз, жібермеңіз» деді жан ұшыра айқайлап.

	Жәнібек өз даусынан шошып оянды. Түсі екен, соны сезіп қатты қуанды. Көзін ашып алса, қасында иығынан тербетіп бейтаныс қыз тұр. Бұған қарап жымиғандай болды. Екі иінінен дем алып алқынған жігіт жастықтан басын көтерді де: «Осы мен қайда жатырмын» дегендей айналасына ақтарыла қарады. Тұла бойын сұп-суық тер басып кеткен.

	— Сіз бір жаман түс көрдіңіз білем, қиналдыңыз ғой,— деді әлгі қыз орнына отырып жатып,— дауысыңыз да шығып кетті.

	Ол өзінің поезд үстінде, купелі вағоннық жоғарғы сөресінде жатқанын аңғарды. Қасындағы бұрынғы бір адамдар кетіп, олардың орнын жаңа жолаушылар басқан. Мына қыз да таяуда мінген секілді. Ышқыр поезд ежелгі жүрісінен танбай, өндірте зулап келеді екен. «Тақ-тұқ, тақ-тұқ». Сол баяғы сарын. Бірде жел көтеріп әкетіп, сәл сақауланып, көмескі тартқандай болады да, енді бірде мата жыртып жатқандай дар-дар айрылып, қатқыл естілді.

	— Етпетінен түсіп, жайсыз ұйықтаған екенсің, жүрегің қысылған ғой,— деп қойды тақыр бас, мұртты қазақ.

	Жәнібек тіл қатқан жоқ. Орнынан сүйретіле тұрып, есік тұтқасына аяғын қойып жерге түсті де, орамалын алып жуынуға бет алды. Манадан тұяқ серіппей, серейіп жатып-жатып, енді аяқ астынан шошып оянған алпамсадай жұмбақ жігітке купедегілер үдірейісе қарап, көз қиықтарымен шығарып салды. Ол туалетке кіріп салқын сумен ұзақ жуынды. Орамалмен сүртініп жатып айнаға үңіліп еді, көзі қызарып кеткен екен. Аққұба жүзі баржиып күреңіте түскен. Әлі қайыруға келмейтін кысқа шашы жан-жаққа тәртіпсіз шашырап, кірпідей тікірейіп тұр.

	Тамбурға шығып, гулеген жел өтінде біраз тұрды. Қалтасынан мыжылып қалған «Беломор» алып тартты. Ұйқысы ашылып, бойы сәл сергиін деді. Жаңағы көрген түсін есіне алып еді, жүрегі тағы да дір ете түсті. Осындай үрейлі түстерді кейінгі кезде жиі көретін болып жүр. Неден екен? Әрнеге алақ боп, жүйкесі шаршағандықтан солай ма? Әйтеуір, түс көрмей қатып ұйықтайтын кезі сирек. Кілең бір құздан құлап немесе суға ағып бара жатқаны. Кейде біреулер шешіндіріп, пышақ салғалы ұмтылады. Мұндай қорқынышты халдердің көп қайталанғаны соншалық, тіпті соның түсі екенін де сезіп жатады. «Тағы да түсім болса екен» деп тілейтіні бар.

	Жәнібек қайта оралғанда, купедегілер карта ойнауға кіріскен екен. Ол ойыншылардың ортасын қақ жарып өтіп, терезе түбіндегі бос орынға барып жайғасты.

	Көңілі бейжай. Жаңағы бір жайсыз түстің әсерінен арылу үшін, терезенің тұсынан сырғып қалып жатқан бағандарды санай бастаған. Әр жеті рет санағанда елбең етіп бір телеграф ағашы өте шығады. Арқан тартып бара жатқан атылардай, кілең бір аққұлақ бағандар таусылар емес. Санаудан жалықты. Көзі бұлдырай бастаған соқ, сонау алысқа, көкжиекпен астасқан қиырға қараған. Жусанды боз дала, қадау-қадау жыңғыл өскен құм төбелер, көк майсалы жасыл ала қайрал артартынан сырғып қалып жатыр. Тіпті бір мезет Жәнібекке поезд орнынан жылжымай тұрған тәрізді де, тек мына кең жазира дала ғана жел айдаған күзгі бұлттай әлде қайда жөңкіле кешіп жатқан сияқтанды.

	Дала! Шетсіз-шексіз ұшан дала! Таусылар емес. Жүйрік болсақ жетіп көр дейтіндей. Құс қанатын талдырып, тұлпардың тұяғын тоздырған байтақ өлке жылдамдық атаулымен егеске түскендей паңдана керіліп жатыр. «Мен осындай кеңмін, байтақпын. Тапшылық, таршылық дегендерің маған жат. Мен осындай молшылық үшін, қысылмай-қымтырылмай өмір сүру үшін жаралғанмын»,— дейтін тәрізді.

	Жәнібек көкірегін көріктей керіп, терең бір тыныс алды. Туған даланың кеңдігіне, ұлылығына көзі бүгін жеткендей балаша таңданып отыр. «Дүние қандай кең, қандай әсем!» деп таңданады. Көгі енді жетіліп келе жатқан жап-жасыл өлкеден көзін алмайды. Осынау далаға, мәңгілік Жер-анаға қарағанда, адам өмірі қандай болымсыз, қандай қысқа? Соны ойлайды. Әсіресе, мына бір көктем шағы, жер-дүниенің қайта жасарып, күн екеш күннің де бар мейір-шапағатын аямай төгіп тұрған шағы неткен ғажап? Осы жарық күннің астында бір мезет болса да өмір кешудің өзі неге тұрады.

	Жәнібектің ойына ана жылы оқыған бір ақынның өлеңі оралды. Кезінде бұған қатты ұнаған. Космонавтар туралы сол өлеңді қазір есіне алғанда, мүлде кері әсер туғызды. Тереңде жатқан бір қастерлі, нәзік сезім қорланғандай, тапталғандай болды. Әлдекім кеудесін ұрғылап өз анасына тепсіне тіл қатқандай, бір түрлі жайсыз тиді... «Осы белсенділік қой — түбімізге жететін» деп ойлады ішінен. Шынында да мына жер, мынау дала — адамзаттық анасы, асыраушысы емес пе? Миллиондар жер емшегіне жармасып күн кешеді. Оның алдында ешкім де дандайсуға, «сен маған табын» деп даңғаза дауыс көтеруге тиіс емес. Тіпті сол космосқа ұшқандар да мұндай асылық етпеген шығар-ау. Қайта, қара жерге табаны тигенше тағаты қалмай асыққан болар...

	Терезенің тұсынан жасыл алаңқай қалып барады. Көк күр еңсе бетегенің арасынан шоқтай қызарып, мөлтілдей қалған қызғалдақтарды ап-анық көріп келеді. «Шіркін-ай, мына бір жасыл майсаға арқа төсеп, аунап жатар ма еді»,— деп ынтығады. Бірақ қарыс жерде тұрған сол ыстық мекенге қол жетпейтінін ойлап жабырқай түседі. Осындай бір жасыл алқаптардың көз сағындыра бір бүйір қалып қоятыны бар-ау. Алыстан ғана көріп, аулақтан ғана тамашалап, көз құмарын, көңіл шерін тарқата алмай өтіп кете беретінің- ақ жаман...

	Терезеге телміріп ойға шомып отырған жігіт, кенет әлдебір күштің әсерімен селт етіп артына бұрылды. Жұрт карта ойнауды доғарыпты. Мұны иығынан қағып қалғандай өзіне жалт қаратқан күш — қарсы полк ада отырған манағы қыздық қос жанары екенін сезді. «Осы әйел затының көзінде де бір керемет бар-ау» деп ойлады ішінен. Қыз мұның шошыған адамдай оқыс бұрылғанын мысқылдап, сәл езу тартқандай болды. Ақша бетінің ұшына қан ойнап шыға келді. Өзі әдемі екен. Әсіресе, екі көзі мойылдай мөлдіреп тұр. Дөқгелентіп қидырған толқынды қара шаштық фонында ақ жүзі айрықша нұрлы көрінеді. Ұш жағы көтеріңкі біткен пісте мұрны да бір еркелік сипат береді өзіне. Жіғіттіқ сұқтана қалғанын сезіп, қою кірпіктерін төмен түсіре қойды. Сонан соқ іле-шала ары бұрылып, қасындағы семіз сары әйелмен жорта сөйлесіп кетті. Жаңағы бір отты жанар мен ерке жымиысты тағы бір көруге ынтығып, қанша тосқанмен, қыз жуық арада бұл жаққа қарамай қойды.

	Адамдардың бір-біріне тіке қарамай, тайқақтай беретіні несі екен? Әлде адам көзінде тура қаратпайтын бірдеңе бар ма? «Көз — көңілдің терезесі» деуші еді, сірә, өз терезесінен үңілуді ұнатпайтын болғаны ғой.

	Жәнібек осы ойын анықтай түскісі келгендей, қасында отырған мұртты кісіге тесіліп қарай қалған. Ол бұған бір ежірейді де, мұртын бүлк еткізіп, теріс айналып кетті. Бұдан көпе-көрнеу сезіктеніп, жанында жатқан қоржынын жамбасына баса ары таман сырғып отырды. Жігіт күлкісін жасыру үшін терезеге бұрылды.



	Шалқар түс. Купенің іші қапырық. Жәнібектің іші пысып, тұншыға жаздап отыр. Қызбен танысып, әңгімелесуге ниеті ауған, бірақ бірден жалпылдай кетуді лайық көрмеді. Сонан соқ жоғарғы сөреде жатқан гитарын алды да, «жас екенің рас болса, өзіңақ соңынан келерсің»,— деген тәуекелмен сыртқа шығып кетті.

	Купелі вағоннық дәлізінде ешкім жоқ. Терезе алдындағы жималы орындыққа барып жайғасты да, гитарын баяу ойнай бастады. Сабаудай әлді саусақтары сым пернені мүлт жібермей дөп басады. Даңғарадай үлкен шанақты қолтығына қымтай қысып алып, іліп-тартып, термелей жөнелгенде, шек бойында серіппедей секіріп ойнап кетеді. Сым шектер шыбын қанатындай дірілдеп, кейде бебеу, кейде сыңқыл үн шығарады.

	Жәнібек гитар ойнағанда қашанда өз көңіл күйімен астасқан бір дыбыстар аулайтын. Тереңнен шымырлай тамылжыған майда қоқыр, мұңлы әуен төгіле жаздап, өз жүрегінің бір құпия пернелерін басып жатқандай болатыны бар.

	Міне, перне бойына сағыныш сарындай уілдеген сиқырлы сарын үйірілді. Шекті іліп тартқан сайын жүрегінің басына балдай тәтті бірдеңе тамып-тамып кеткендей болады. Кейде өршеленген өжет үндер астарында жабырқаған жан толқынысы қабаттасады. Қаймығу, жүрексіну ме, алдан тосатын белгісіз күндердің буалдыр үміт-арманы ма, әйтеуір лықсып төгілғен жүрек жарды бір ыстық ағыс бар.

	Поезд зулап келеді, доңғалақтар тынымсыз тарсылдап, уақыт пен кеңістік жырын толғайды. Күні-түні толас таппайтын, ұзақ-сонар баяғы жыр. Кейде өршелене екпіндеп, гитар үнін басып, тұншықтырып та кетеді. Бірақ оған құлақ қойған Жәнібек жоқ, бар ықылас-ынтасымен өзінің көкейкесті күйіне ұмсына ұйып қалған.



	Ертең Алматыға жетеді. Туып-өскен қаланы, ес білгеннен таныс, етене жақын дүниені қайтадан көремін-ау деген ой жігіт жанын толқытып жіберді. Жақсылықтық да, жамандықтың да қыл мойынға тақалған шағы ауыр тиеді адамға. «Сол бір ыстық сәт қашан соғар екен» деп тағатсыз күткен көңіл жеме-жемге келгенде тайсақтап, бата тори алмай келеді.

	Осы кезде жіғіттіқ желке жағынан жеп-жеңіл аяқ дыбысы естілді... әйел жүрісі. Кім екенін жауырыны-мен ақ сезіп отыр. Әлгі жүріс қасына таянғанда, бір жағымды иіс аңқып қоя берді. Бұл — көптен сезінбеген, бірақ ұмыта алмай ақсап жүрген жұпар иіс. Еркіндікте, бейбіт тоқшылық тұрмыста ғана болатын әсемдік, нәзіктік нышанындай.

	Жәнібек жайлап артына бұрылды. Көрші қыз бұған үйірсек шыраймен жымиып күлді де, қатарына келіп тұрды. Топ-толық кеудесін көлденең темірге басып, терезеге асылды. Маңдайдағы бір шоқ кекілін желбірете, аппақ, жұмыр білегін жартылай ашық терезеден сыртқа шығарды да:

	Туу, қандай рахат! Бар жақсылықты сіз жәке көріп отыр екенсіз ғой,— деді сыңғырай күліп.

	Келіңіз, көңіл сыйысса орын жеткілікті,— деді жігіт, қалай ұшып тұрғанын өзі де байқамай.

	Гитарды жақсы ойнайды екенсіз.



	Жай, әшейін даңғырлақ қой,— деді Жәнібек төмен қарап. Сосын қызға қолын ұсынды.— «Ештен кеш жақсы», танысып қоялық... Жәнібек.

	Қарлығаш.



	Есіміңіз жақсы екен.— Жәнібек қыздық балғын саусақтарын аялай ұстады.



	Атта тұрған не бар? Қазақта Қарлығаш деген ат толып жатыр. Көптік етпейді. Және бұл есім сізге жарасып тұр.

	Рақмет! Меніңше, сіздің атыңыз да құлаққа жаман естілмейді.



	Білетін бе едіңіз, осыдан бес жүз жылдай бұрын халықтық басын құрап, тұңғыш қазақ мемлекетін құрған Жәнібек деген хан өтіпті. Соған орай қоя салған болар.

	Алғашқы таныстықтан кейін бірден сөзге кірісіп кете алмай үнсіз тұрып қалысты. Қыз назары терезеде. Сағымға бөккен сары дала сусып қалып жатыр. Оқта-текте шағын разъездер бұлақ етеді. Жәнібек темекісін сора тұрып, Қарлығашқа көлденеңнен көз жіберді. Өзі шынында да ажарлы қыз екен. Аққұбаша балғын жүзі мен жұмыр мойнында бір сызық жоқ. Жағасы кең жазғы көйлектен мол көрініп тұрған иығы да әдемі.

	Қаз омырау, қыпша бел дейтіннің өзі. Қасықтай сүйкімді аяғына іле салған сандалына дейін әсем жарастық танытады. Ұзақ жолда сұлу қыздық серік болғанына Жәнібек қуанып қалды. «Бетіне қарап отырсақ да зерікпейсің ғой» деп ойлады ішінен.

	—Қайда кетіп барасыз, қарындас? — деді әлден уақытта, үнсіз тұра беруді лайықсыз көріп.

	Алматыға.



	Сонда тұрасыз ба?



	Жоқ, Москвада оқимын.



	—О-о, астаналық екенсіз ғой, ал бұл жолы қайдан келе жатырсыз? Қыз жүзінде мұңды көлеңке пайда болды.



	Әжем қайтыс болып, ауылға барып келе жатырмын.



	Қайғыңызға ортақпын...— деді жігіт сәл басын иіп.— Ауылымыз қай жақта еді?

	—Тарбағатайда.



	О-о, онда маған жерлес боп шықтыңыз ғой,— деді сөз бағдарын басқа жаққа аударғысы келіп,— сол жақта нағашы апам турады... Москвада қайда оқисыз?

	Плеханов атындағы халық шаруашылығы институтында.



	—О-о, негіздердің негізін зерттейді екенсіз ғой.



	—Гитар ойнаңызшы! — деп өтінді Қарлығаш бұған балаша монтия қарап.— Қазақ әуендерінен ойнаңыз.

	Жәнібек «Елім-айдан» тартып, бірнеше қазақ әндерінен жасап алған вариациясы бар еді, соны орындады. Гитарға Абай әндері де жақсы келеді екен, Қарлығаш разы болып:

	—Тамаша, тіпті тамаша! — деп қол шапалақтап жіберді.— Рақмет! Жақсы ойнайды екенсіз. Домбыра да білесіз бе?

	Білем, бірақ онша мәз емес. Сонан соқ гитарды өңгереміз де баяғы.



	Гитар да жақсы нәрсе ғой. Тек кейбіреулер көрінген жерде даңғырлатып қадірін кетіреді.

	—Мәселен, поезд үстінде деңіз...



	Жо-жоқ, сіз туралы тіпті де олай емес,— деді Қарлығаш ұялып қалып, сонан соқ дереу сөзге жұбатты.— Айтпақшы, сіз өзіңіз туралы ешқандай мәлімет бермедіңіз ғой.



	Қандай мәліметтер керек сізге? — Жәнібек күлді. Кімсіз? Қайда оқисыз? Қайда бара жатырсыз?

	Өзіңіз қалай шамалар едіңіз?



	Кім білсін... түріңізге қарасам, спортшы сияқтысыз. Шынымды айтсам, менен үркіп жүрмейсіз бе?

	Түсінбедім...



	—Ең жақсысы, соны сұрамай-ақ қойғаныңыз дұрыс болар. Еркіңіз білсін. Егер құпия болса...

	Құпия ештеңесі жоқ. Ендеше неге жасырасыз?

	—Жарайды, қоймадыңыз ғой, онда тыңдаңыз,— деп күлді Жәнібек.— Мен енбекпен түзету колониясынан босап келе жатырмын.

	Осыны айтты да, өз сезім әсерін байқағысы келгендей қыз жүзіне тігіліп қарай қалды.

	Алғашқы сәтте Қарлығаштық көз шарасы үлкейіп, сыр бүгуге дағдыланбаған ақша жүзіне үрейге ұқсаған үркек көлеңке шыға келген. Бірақ онысын білдірмеуге тырысып, лезде бұрынғы жайдары қалпына көше қойды.

	«Жаны нәзік, сыпайы қыз екен,— деп ойлады оның өңіндегі құбылысты қалт жібермей бағып тұрған Жәнібек,— менен үріккенін, шошынғанын сездіргісі кел-мегенін көрдің бе, сонысының өзі қаншалық?»

	Сіз бе колониядан шығып келе жатқан?.. Осы менің қасымда тұрған, Жәнібек өзіңіз бе? — деді Қарлығаш дауысы қалтырап.



	— Сенбеймін, сіз ондай адамға ұқсамайсыз.



	Оған сенбейтін не бар? — Жәнібек ащы жымиды,— мақтанған адам ғана өтірік айтады. Ал мен мақтанып тұрған жоқпын ғой.

	Мүмкін, солай да болар,— деді қыз мұқай ып,— әйтеуір, сізді жамандыққа қиғым келмейді.

	Әлі де кеш емес. Осыдан былай да бойыңызды аулақ салуыңызға болады.



	Жо-жоқ, о не дегеніңіз? — деді Қарлығаш пәруана боп.— Адамның басында не болмайды. Біле білсеңіз, мен сізді сыйлауға тиістімін. Өйткені маған сеніп, сырыңызды айттыңыз ғой.

	Тағы да бірдеңелер айтқысы келетін секілді. Бірақ қапияда аузына сөз түсер емес, Жанарынан жігітті есіркегендей бір жұмсақ нұр төгіліп тұр. Қыздық мына қалпын көріп, Жәнібектің өзі аяп кетті.

	Сізді шошытып алдыма, Қарлығаш... Оған алақ болмақпыз, әшейін бастан кешкен тарих қой... Әлдеқашан ада болған, құтылған іс қой,— деді күліп.

	Қарлығаштық көз шарасында шыпылдаған жас көрінді. Соны көрсеткісі келмей теріс айнала берген. Біраздан соқ қайта бұрылды да:

	Сіз мені түсініңіз. Әжем өлгеннен бері сәл нәрсеге жылағым келіп тұрады. Көңілім сондай бос,— деді зорлана күлімсіреп.

	Жігіт көңілінде: «сырымды білген жұрт маған қалай қарар екен» деген бір күдік бар-ды. Жәнібек Қарлығаштық бұл мінезін ұнатып қалды. Сірә, бір дегдар семьяда, таза ұяда ескен балапан болар. Нұрлы жүзіне әлсін-әлі лып етіп шыға қалатын жұқалтақ қызыл арай да — шыншылдық, пәктік нышанындай. Кісімен сөйлесіп тұрғанда, сол бір сыр бүкпес шыншыл жүзімен, әр алуан ерке, ұяң жымиысарымен, жалт ете қалатын кейде тұнжыр, кейде мүләйім көзқарастарымен айтар сезіне астар беріп, мән-мағынасын асыра түскендей болады. Әр сөзін қинала толқып, бір балалық таза аңқаулықпен қиылып тұрып айтады екен.

	Жәнібек бір қызды жолықтырса, өзінің Жаннасымен салыстыратын. Сол әдетімен қазіргі Қарлығаш бейнесін Жаннамен ойша қатар қойып, таразылап көрді. Жаннада сұлулықпен бірге тәкаппарлық, алған бетінен қайтпайтын қатігез қайсарлық, кейде жіп тағуға болмайтын әсіре еркелік басым еді. Мына Қарлығаш бойындағы жібектей есілген мақпал мінез, тірі жан иесіне жанашырлықпен қарайтын мейір-шапағат, адамның іші-бауырыңа енетін үйірсек жұғымдылық қала сұлулық бойынан табыла бермейтіндей.

	Жәбірленген, жылы алақан ақсаған, жетім баладай кінәмшіл жігіт қазіргі қалпында Қарлығашты жатырқамай, жан тартып, бірден үйірлесіп кеткендей еді.

	Жәнібек сағатына қарап еді, түстік ішетін мезгіл әлдеқашан болған екен. Даяшы әйелдер вагон-рестораннан түрлі тағамдар әкеліп, купедегілерге үлестіріп жүр.

	Ыстық манты, ыстық борщ, ыстық шай кімге керек?— деп дамылсыз дауыстайды. Жер бетіндегі ыстық тамақ тек осылардың қолында тұрған секілді.

	Біз былай істейік,— деді Жәнібек Қарлығашқа бұрылып.— Жүріңіз, ресторанға барып асықпай тамақтанайық!

	Қыз қарсы болған жоқ. Гитарды купеге енгізіп қойды да, екеуі вагон- ресторанға қарай бет алды. Мұнда адам аз екен. Бұрыштағы оңаша столға келіп жайғасқан соқ, Жәнібек дастарқан мәзірін қолына алып:



	Астаналық адамсыз ғой, талап-талғам сізден болсын,— деп Қарлығашқа ұсынды.

	Жол үстінде тәтті-дәмді іздей қою артық шығар. Бұйыра беріңіз.



	Жоқ, шын айтам. Мен біраз дөрекіленіп, сый-сияпат салттарынан қарайып қалған адаммын. Рес¬торандар мен кафелер кезден бұлбұл ұшқалы қашан.

	Қарама-қарсы жайғасқан Қарлығаш жігіт жүзіне жиі көз тоқтатып, барлай қарап отырған. Жәнібек соны сезіп: «Зоопарктегі африкалық пілге ұсап отырмын-ау мына қыздық көзіне,— деді іштей мысқылдап.

	— Иә, бұларға бәрі таңсық».



	Ал, әңгіме айтыңыз!— деді Қарлығаш жігітке қиыла қарап. Не айтайын?

	Өзіңіз туралып-ақ айта беріңіз.



	Өзім туралы не айтсам екен?— Жәнібек аз ойланды.— Бір-ақ тұтам өмірбаяным бар. Анкета тілімен айтсам: Алматыда зиялылар семьясында тудым. Әкем — профессор. Мектеп бітірген жылы кездейсоқ шырғалаңға іліктім де, үш жылға сотталып кете бардым. Оның себебін әзірше сіз сұрамаңыз да, мен айтпайын. Содан босап келе жатқан сапарымда сіз кездестіңіз. Міне, көрдіңіз бе, менің өмірімде кісі қызығатын ештеңе де жоқ.

	«Осы шын айтып отыр ма» дегендей, Қарлығаш екі алақанын жағына тіреп, ақырып отырып қалыпты.

	Қалай, анда ауыр ма адамға?— деді иегімен алыс бір жақты нұсқап.



	Әрине ауыр,— деді Жәнібек салқын сыраның бір стаканын жұтып алып,— бірақ басқа түссе бәріне де көнесің. Кеңшілікте ми айналған шытырман дүниені бірталайын таршылықта оп-оңай түсінесің. Тіршілікте ең қадірлі нәрсе не? Сіз білесіз бе? Білмейсіз. Ең қадірлі нәрсе — еркіндік. — Жігіт соны айтып терезеге үңілді,—қараңызшы, мынау кең байтақ өлке, анау аспандағы алтын күн— табиғаттық адамға тартқан керемет сыйы емес пе? Бір сәт кез салыңызшы.

	Дегенмен, сіз бақытты екенсіз,— деді Қарлығаш Жәнібектен көзін алмай. Қалайша?

	Жап-жас басыңызбен осынын бәрін қалай біліп алғансыз? Жәнібек күлді:

	—Бірақ менің білетіндерімнің көбі, өкінішке қарай, оқулықтарда жазылмаған,— деді қыздық стаканына сыра құйып жатып.— Алыңыз. Күн ыстық қой, шөлдеген шығарсыз... Ал, бақыт жөніне келсек, өмірде кілең жақсылық пен рақатқа заказ беріп қойған ешкім де жоқ. Тіршіліктің өз ағысы, өз заңы бар. Ол сенін қалағанынша пайдаланатын кассадағы ақшаң емес. Рақаттық дәмін алған екенсің, бейнеттің де зарын татып көр. Рас, өмірде алмаса да болатын тәжірибелер болады. Бірақ осы сапар өз еркімнен тыс соның бірталайын жинап қайтқан секілдімін,— Жәнібек өзін кекетіп отырғандай жымиып қойды.

	Кім білсін, жайшылықта түкке мән бермейміз. Біреу сотталып, еркінен айрылды десе, аза бойым қаза болады.

	Бала кезімде мен де солай ойлайтынмын,— деп күлді Жәнібек,— сөйтсек, жазалау адамзатпен бірге жасасып келе жатқан салт көрінеді ғой. Жұқпалы ауруға шалдыққан малды да изоляторға алып бөлек бақпай ма? Осындай бір тыйым-тәртіп болмаса, тіршілік не болар еді? Рас айтам. Қазірі адамдар дінге сенбейді. Құдайдан қорықпайды. Сонда қалай деп ойлайсыз, жұрт бірдеңеден айбыну керек қой.



	Қарлығаш басын шайқап күлді.



	—Күлмеңіз,— деді Жәнібек. — Білем, осындай халде келе жатып, белсенді болып кеткеніме күліп отырсыз ғой. Бірақ әділі осы. Жалпы шындықты жеке бастық болымсыз өкпе-назына сату күнә болар еді.

	Екеуі біразға дейін тағы да үнсіз қалды. Қарлығаш терезенің әйнегінен алыс көкжиекке қарап, бүрісіп қана отыр. Бұрын түсіне де кірмеген өзгеше өмір, мүлде оқшау ойлар сезіміне бір түрлі ауыр тиген секілді. Өскен ортасы, еститін әңгімесі де басқа еді. Кілең бір күлдіргі жеңіл әңгімелерді айтып, шегін қатыратын көңілді жігіттерді ғана білетін. Ал мына бейтаныс жан мұның нәзік қиялын талдырып, алыс қиянға бастағандай. Бәрі де ауыр, көнілсіз жайлар.

	Бір заматта әлдене есіне түскендей бетін оқыс бұрып алды. Өзінде тығырыққа тіреліп, торыққандық білінеді.

	—Сізден бір нәрсе сұрайын,— деді өтініп,— мына жалпақ далада бұрын бірде-бір абақты, не жазалау орны болмаған деседі ғой. Сол кезде жұрт қалай күн керіп, тіршілік еткен? Соны айтыңызшы.

	Жәнібек ойланып қалды.



	—Бұл бір еске келмеген жай екен,— деді ол да терезе әйнегінен сыртқа көз жіберіп.— Бұл туралы табанда пікір айта салу қиын, әрине. Мүмкін, ол замандағы адамдар өзінің кегі мен қарымтасын серілік салтпен, қолма-қол найза-қылыш ұшында шешіп отырған болар. Яки болмаса олардың жиі қақтығыспай, қылмыс атаулы өршімей, тыныш тұйық өмір кешуіне осы кең даланың өзі көмектесті ме? Кесіп айту қиын. Бірақ тәртіп-ереже болмады деп ешкім де айта алмайды. Аталарымыздың ер құнын екі-ақ ауыз сөзбен шешетін тамаша қағидалары болған...



	Осы кезде даяшы әйел бұлардың алдына ыстық тамақ әкеліп қойды.



	Кәне, әңгіме ас болмайды. Тамақ ішейік,—деді Жәнібек.— Сізге қай-қайдағы көңілсіз жайларды айтып басыңызды әбден қатырдым-ау деймін.

	Жо-жоқ, айта беріңіз,— Қарлығаш бәйек болды,— сіз менің көз алдыма мүлде тық дүниені ашып отырсыз. Жайшылықта кісі осынын бәрін ойлай бере ме? Тіршіліктің бәрі кілең сейіл-серуеннен құрылғандай көрінетіні де бар. Мен тіпті әжем қайтыс болғанға дейін, адамның түбінде өлетінін де ойлап көрмеппін.

	Тамақ ішіп болған соң Қарлығаш тағы мынадай сұрақ қойды.



	Айтыңызшы, осы күнгі адамның бәрі сауатты ғой, өлерін біледі. Сөйте тұра неге қылмыс жасайды?

	Мәселен, мен езім қылмыс істедім деп ойламаймын,— деп күлді Жәнібек.



	Жоқ, сізді айтпаймын.— Қарлығаш қызарып кетті.— Басқа шын қылмыстылар бар ғой. Соларды айтам...

	Бұл сұрақ мені де бірталай қинаған,— деді жігіт темекінің шиыршықталған түтініне қарап отырып,— еткен үш жылда мен көп адаммен кездестім. Баскесерден тартып оқымысты ғалымға дейін табақтас болдым. Сонда «осыларды қылмысқа итерген себеп не?» деген сауалды мен де қоятынмын. Иә, соның жауабын таптыңыз ба?

	Дұрыс-бұрысын қайдам. Меніңше, адамды қылмысқа бастайтын дүниеқорлық пен жүректе беріш боп қатқан мейірімсіздік. Өзін де, өзгені де шыбын құрлы көрмейтін, шектен шыққан өзімшіл қатыгездік. Қойшы, құрысын, осы әңгімені доғарайықшы. Басқа көңілді бірдеңелерді айтайық. Ойыңызды аяқтаңыз, Жәнібек. Маған осының өзі қызық,— деді Қарлығаш.



	Ендеше, өзімшіл мейірімсіздік рак ауруынан да қатерлі. Күллі бақытсыздық, тіпті дүниелік апат та сол пәледен туындайды. Қалайда адам жүрегіндегі сол берішті жұмсату керек. Бүйректегі тасты жібітетіндей дәрі керек. Баяғыда діндар адамдар ез көңіліндегі түйіншекті шіркеуге немесе мешітке барып шешетін болған ғой. Олар да құдайына жалбарынып, күнәдан арылуға, тазалыққа, пәктікке ұмтылған. Ал, мына «құдайсыз» заманда соның орнын бірдеңемен толтыру керек қой. Басқа елді қайдам, бұл жөнінде біздің түзету орындарында бірталай игілікті шаралар қолданылады.

	Қарлығаштың миығына күлкі үйіріліп, көзінен көңілді ұшқын шашырады. Неге күлесіз?— деді Жәнібек қызарып.

	Сіз — шектен шыққан патриотсыз, қыл аяғы...



	Сізге солай көрінді ме?— Жігіт рақаттана қарқылдап күлді,— мен «Су ішкен құдығыңа түкірме» деген сөзді құрметтеймін.

	Адамды сондай қызықтырып, төндіріп сөйлейсіз,— деді Қарлығаш дауысын сыңғырлатып,— тіпті сіз шыққан жерге менің барғым келіп отыр.

	Қойыңыз. Бетін ары қылсын,— деді Жәнібек жап-жалпақ алақанын столдың үстіне қойып,— сіздің іздегеніңіз романтика ғой. Ол оның жері емес.

	Поезд жүрісін бәсеңдетіп, шағын разъезде кеп тоқтады. Қарлығаш Жөнібектің жүзіне жасқана қарап отырды да:

	Есіңізде бар ма? Сіз бағана шошып оянған кезіңізде, «ата» деп айқайладыңыз ғой. Түсіңізге біреу енді ме?— деп сұрады.

	Иә, иә... Әлде ойлағандікі ме, мен үшін аса бір қымбат адам түсіме кіріп жүр.



	Онда дұрыс... Аса қымбат адамыңыз болса, оның кім екенін сұрап жату артық болар.



	Жо-жоқ... Ол сіз ойлағандай емес. Бір қарт адам,— деді Жәнібек асығыс. — Егер зерікпесеңіз, сізге ол туралы айтып беруіме болады.

	Айтыңыз. Мені бүгін тәубеге бір келтіріңізші,-деп күлді Қарлығаш. Жәнібек салқын сырадан жұта отырып, әңгіме бастады...

	Еркіндіктен қол үзу қанша ауыр болғанмен, адам баласы бірте-бірте бәріне де көндігеді екен. Обалы нешік, онда да өмір өз заңын жүргізіп жатады. Мен колонияда құрылыс бригадасында жұмыс істедім. Мақтағаным емес, еңбекке білек сыбанып, қалтқысыз араластым. Ақша табу, атақ-абыройға жету ойда жоқ, өз қасіретімді ұмыту үшін, кешке қалжырап келіп, ештемені ойламай, қатып ұйықтап қалу үшін жан аямай қимылдадым. Рухани дағдарысқа ұшыраған шағыңда, ауыр еңбектен артық дәріні өз басым білмеймін.

	Күндіз қалада жұмыс істеп жүргенде өзімді оншалық жеңіл сезінемін. Тек кешке жақын қоршаудың ішіне енісімен, қапырық мұң иектеп алады. Жүрегі құрғыр шымырлап, сыздайды да тұрады. Жұмыстан соң айналысатын ермек те жоқ емес. Кино, кітапхана, спорт — бәрі бар. Бірақ ештемеге тәбетің тартпайды. Ай-күніңді санап, сарылып жүргенің.

	Иә, ол жерде кімдер жоқ дейсіз. Барлық ұлттың, барша нәсілдің өкілі бар. Шұбар аттың жүніндей қиынды-жиынды өңшең. Кейбір бұзақылар басында өз тобына қосып алғысы келіп байқады да, менің ырыққа енбейтінімді сезген соң, қолдарын сермеп жайларына кетті. Осылайша жалғыз қалып, жанымды қоярға жер таппай, аласұрып жүргенде, тағдыр маған бір тамаша адамды тап қылды. Кешкі мезгілдерде жатақхана ауласынан таяққа сүйенген ақ бас шалды көзім шалған. «Зауал шағында бұл жаққа қалай келіп жүр екен?» деп қоя салғанын. Өзінің киімі ретті, мұнтаздай. Қолындағы имек таяғы, көзілдірігі, сақал-мұрт қойысы бүгінгі адамдардан көрі Чехов заманындағы интеллигенттерге көбірек ұқсайды. Еңкіш тартқан кәрі тұлғасында бір тартымдылық бар. Көзілдіріктің ма?— деп қарттың өзі сөз бастады.

	Бір жылдай болып қалды.



	Енді қанша жылың бар? -— Екі жыл...



	Аз қапты ғой. Әне-міне дегенше өте шығады. Сол күні екеуіміз бірталай сөйлесіп отырдық. Қарт өзі туралы әңгіме айтты.

	Дулат—қазақ зиялыларының жиырмасыншы жылдары Ленинградта оқып білім алған түлектерінің бірі екен. Сонан кейін көп жыл облыстық, республикалық заң мекемелерінде жауапты жұмыстар атқарады. Кейін жиырма жылдай өмірін елден жырақ, солтүстік жақта өткізген. Жастығынан, денсаулығынан айрылып, қаусап қартайған кезінде қайтып оралады да, төрт- бес жыл адвокат болып қызмет істейді. Сонан соң пенсияға шығады. Азаматтық абырой-атағын қайтарьш алған. Ана жылы алпыс жасқа толуын облыс көлемінде атап өткен көрінеді. Өзі жоқта кемпірі өліпті. Қазір үлкен ұлының қолында. Үріп ауызға салғандай немерелері бар. Ендігі алданышы — солар.

	—Бірақ адам қол қусырып отыра алмайды екен,— деді қарт маған сырын айтып.— Өмір бойы еңбек етіп, түзде жүрген кісіге тамақ аңдып үйде отырудан өткен азап бар ма? Бір уақ кітап оқисың. Оған да қанша қадала берерсің — кәрі көзін талады. Әңгімелесетін қатар-құрбы ілуде бір кездеседі. Жастарға не жорық, заман салты басқа. Біреуі құрметтеп сәлем берсе, енді біреуі кеудесімен соғып, құлатып кете жаздайды. Қартайғанда аузыңның дуасы кетіп, сөзіңнің де қадірі қалмайды екен. Біреу тыңдаса, біреу тыңдамайды. Дәуірлеп, тасың өрге домалап тұрған кезде екен— айтқаныңның бәрі алтын боп, көкейге қона кететіні.



	Дулат осыны айтып, бір кәрілік уайыммен үнсіз тынып қалды да, сәлден соң өзінің осында келген мәнісін түсіндірді.

	—Адам шар тартқанда алдағысынан көрі арттағыға көбірек үңіледі. Табанын жалап апанда жатқан аюдай, естеліктермен күн кешетін кезің — осы. Жақа айттым ғой, мен өмірімді тек заң айналасында өткізген адаммын. Сот та, прокурор да болдым. Талайдың тағдыры қолымнан өтті. Әлде, солардың бірінің көз жасына қалдым ба, кейін айыпкердің столына барып өзім жайғастым. Енді заңның қитұрқысын сахналық екінші жағынан бақылауға тура келді.

	Қысқасы, бар білетінім заң айналасы екен. Сонда не істеуім керек? Кәрі қойдың жасындай жасым қалғанда, енді менің қолымнан не келеді. Әйтеуір шама-шарқым жететін бір пайдалы іспен айналысуым керек қой.

	Кейбіреулер жанкештілікке барып жүр,— деп қарт кеңкілдеп күліп алды,— менің бір құрдасым қазір жә деген жазушы боп кетті. Сорлы, алпысында қолына қалам ұстапты. Күн көрістің қамы да баяғы. Оны-мұны жасып, өліп кеткен адамдардың қасынан келгендей жастарға әулиесіп, жан бағып жүрген жайы бар. Ондай шатпақ менің басымда да толып жатыр. Бірақ ұят деген болу керек қой.

	Сонымен, отырып-отырып, осыдан он шақты күн бұрын мынадай ой келді.

	«Ашаршылықта жеген құйқаның дәмі кетпес» деген. Аракідік осында соғып, жазасын өтеп жүрген жандармен іштесіп сөйлескім кәлді. Тәжірибем бар. Бұл өмірдің жақсысын да, жаманын да бір кісідей көріп бақтым. Мұнда жүргендердің көңілінде ми қайнатқан сансыз сұрақ болатыны белгілі ғой. Мүмкін, солардың бір кәдесіне жарармын деп ойладым. Біреудің қателігін көрсетіп бетіне басайын. Біреудің үзілген үмітін жалғап, талған өзегіне талғажау болайын дедім. Осы ойымды мұндағы басшыларға айтып ақылдасып ем, олар қуанып қарсы алды.

	Бір қолымызды екі ете алмай жүргенде, мынауыңыз тамаша идея екен. Тіпті қаласаңыз, штатқа алайық,— десті.

	Міне, Жәнібек шырағым, араларыңа келген ақ бас шалдың дәмесі осындай зор. Мұны өзімсініп, саған ғана айтып отырмын. Басқаларға пәлен демей-ақ қой. Кім не ойлайды, қайдан білесің?— деп Дулат сөзін аяқтады. Ұзақ сөйлеуді денсаулығы көтермейді екен. Соның өзіне кеудесі сырылдап, ентігіп қалды.

	Мен қартпен тез достасып кеттім. Онымен әңгімелесудің өзі бір ғанибет. Көкірегің кеңейіп, тыныстап қаласың. Оқығаны да, тоқығаны да мол, заң- право, философия ғылымдарын терең зерттеген кісі. Ол күн аралатып келіп тұрды. Кейде ескі сырқаты қозғалып, бірнеше күн жатып та қалады. Мұндайда қартты қатты жоқтап сағынатын болдым. Ол менің рухани әкем сияқтанып кетті. Шынында да, Дулат менің көзіме кейде жай адамнан көрі, әлдекімді күнәдан арылтып, аузына иман салғалы келе жатқан ғұлама тәрізденіп көрінер еді.

	Ол адамнан үмітін үзбейтін еді. Екі сөзінің бірінде:



	Бақыттан дәметпейтін, жақсылыққа ұмтылмайтын, немесе жақсы боп көрінгісі келмейтін басы жұмыр пенде жоқ. Шектен шыққан қаныпезер қарақшының өзі жаманмын деп ойламайды. Адам табиғаты солай. Кімде-кім өз бойынан жылтыраған ештеңе таппаса, өмір сүруден қалар еді ғой,— дейтін.

	Жетекшілердің өтініші бойынша, қарт әркіммен кезек танысып, жеке сөйлесіп жүрді. Жұмысының нәтижесіне қарай, кейде жайдары, кейде қабағынан қар жауып түйіліп шығады. Біреулердің үйіне хат жолдап, шақырып, сүйген қыздарымен, әйелімен, балансымен жолықтырады. Кешікпей біздің арамыздан оның достары көбейе түсті. Әсілі, айыпкерлер арасында адвокатты сыйламайтындары кездеспейді. Соның өзінде Дулаттың тауы шағылып, беті қайтқан шақтары да болып тұрады.

	Адам деген қандай қорқынышты— деді ол бір күні екеуіміз оңаша сөйлесіп отырғанда,— бүгін анау жоғарғы барақтағы бір жігітпен танысып едім, бәтшағар, нағыз оңбағанның өзі екен. Ойпырай, неткен зор-шөп?! Солар жап-жас басынан өшпенділік уын жүрегіне қалай жинап алады? Түсінбеймін... Арықтаған көтерем малдың да жілігі мен жүрегінің басында жылтыраған май болады. Сол май үзілгенде барып өледі. Мына сойқанның жүрегінен сондай жылтыраған ештеңе таппадым-ау, түп-түгел қарайып кеткен. Мұндайларды босатпау керек. Босаттың болды, бүлдіреді.

	Бұл сөздерді қарт қатты жүдеп, күйініп отырып айтты. Онсыз да арық, қатпа денесі бүрісіп, апшып қалды. Еріні сөзге келмей дірілдеп, қолының қалтылдап еткеніне қарап, мен шалдық терісіне сыймай ашуланып отырғанын аңғардым. Қарттың бұл гөй-гөйі менің жанымды да жабырқатып жіберді. Жүрегім сыздап, ауырып кетті. Салым суға кетіп, сыммен қоршалған биік дуалға қарадым. Туған жердің денесіне шыққан бөрткендей бүкіл қоршау сыздап ауырып тырғандай көрінді маған. Дуалдың іргесінен кең жазиралы жасыл дала басталады. Жанарымды жасқа толтырып, сол далаға ұзақ қарап отырдым.

	Осы күннен бастап, қарт тұлғасы мен үшін бұрынғыдан әрі биіктей түсті. Келесі күні жолыққанда басымнан кешкен жайларды түгел баяндап бердім. Тіпті тергеу кезінде аузымнан шықпаған ащы шындықты бір түйірін қалдырмай айтып шықтым. Тар кеудеме тас бекітіп тастаған қоймамды аштым. Шіркін, біреуге сеніп сыр айтқан қандай жақсы! Бойымнан бір батпан жүкті алып тастағандай, өзімді жеп-жеңіл сезініп, адам боп қалдым.



	Сенікі бір ұшықтан қалмайтын жай тұмау ғой,— деп күлді адвокат,— не де болса ақырына дейін шыда. Намыс отқа түсірген екен, шырқыраудан сүйреп алып шығатын да сол болады әлі...

	Соңғы жарты жылда Дулат біз келуді мүлде сиретті. Денсаулығы күрт төмендеп, кейін төсек тартып жатып қалды. Менің уақытым толып, босап шыққан кезімде, қарт ауруханада екен. Әдейі барып көңілін сұрадым. Байғұс шал мені көргенде керемет қуанды. Әлсіз алақанымен қолымды қайта-қайта қысып, мәз-мәйрам болып, бір жасап қалды.

	Апырай, қандай жақсы болды!— дей берді әлсін-әлі,—жарық дүниеде бір күн де болса қала тұрайын демесек, біздің шаруа әлдеқашан біткен ғой... Жастар, сендер аман болыңдар. Бостандықтың не екенін, саңылауын болса, түсінген шығарсың. Енді уысыңнан шығарма,— деді.

	Тық-тық еткен бір көк жөтел булықтырып әкетті де, өзіне-өзі келе алмай біраз жатты. Басын көтеріп, қасындағы столдан дәрі алып ішті. Тынышталған соқ:

	Енді үйіңе қайтасың ғой?—деді маған бұрылып. Иә, ертең жолға шығайын деп отырмын.

	Дұрыс-ақ. Айналмай жүріп кет, балам. Алдымен Алматыға барып, әкеңе сәлем бер. Ол сенін адамшылық парызың. Біреуден өш алып, кек қайтаруды ойламай-ақ қой. Оның бәрі бес күндік пендешілік қана. Есіңде болсын, өмір ешкімнің ақысын жемейді. Бір жамандықтың бір жақсылығы бар. Қыс артынан жаз келеді қашанда. Соны күт. Өзіңді дарқан ұста. Жүрегіңнен мейірім нұры төгіліп тұрсын. Адам үшін ең асыл қасиет сол. Бұл күнде өнер- біліммен де, байлықпен де ешкімді таңдандыра алмайсың, Зауал шағыңда көңіліңе талшық етер бір ғана медеу — сол адастырмас адамшылық шырағы. Жалғанда оңай бақытқа, әсіре қызыл тәттіге үйір болма... Бақыт дегеннің өзі де салыстырмалы нәрсе. Табиғат пендесіне болымсыз өмір, тойымсыз көңіл берген. Екі аяғы бірдей жоқ адамнан көрі, бір аяғы бар кісі бақыттырақ... Ал сау бол, айналайын. Мұршаң болса, есіңе ала жүрерсің... Айтпақшы, ақ бас Алатау мен Алматының төбесі көрінгенде мен үшін иіліп тәжім ет! Енді қайтып оларды көре алмаспын сірә да. Шіркін, Алматы! Қалаға жарымай өткен халқымыздық маңдайына біткен бір ару ғой!

	Жөтел қайта қысты. Кезекші дәрігер келіп, менің палатадан шығуымды өтінді. Дулат зорлана күлімсіреп, «бара ғой» дегендей қолын сермеді. Мен ең ыстық туысымдай боп кеткен қадірлі қартты қия алмай, артыма қарай- қарай кете бардым... Бүгін сол адам түсіме кіріп жүр. Байғұс мен туралы ойлап жатыр ма, кім білсін.

	Бағанадан жаудыраған көзін айырмай табынып тыңдап қалған Қарлығаш «уһ» деп демін бір-ақ алды. Жәнібек:



	Зеріккен жоқсыз ба?— деп сұрап еді, қыз сүйкімін арттырып монтия бір қарады да:

	Сіз әңгімені айта білесіз,— деп қасын керіп қойды.



	Күн еңкейіп барады екен, терезеден қиыс түскен сәуле вағоннық ішін шақырайтып жіберді. Өздерінің ұзақ отырып қалғанын бұлар енді байқады. Жәнібек есеп айырысу үшін даяшы келіншекті шақырған. Қыз бұдан бұрынырақ қимылдап, сумкасына қолын апара беріп еді, Жәнібек бөгеп қалды.

	Қойыңыз, мұныңыз не? — деді Қарлығаш жалынғандай болып,— мен ауылдан келе жатырмын ғой. Ал сіз...



	Оқасы жоқ,— Жәнібек даяшының қолына ақшасын ұстата берді, сонан соқ Қарлығашқа қарап,— сіз мені мүсіркей бермеңіз,— деді күліп.— Қайдан білесіз, мүмкін мен дүкен тонайтын ұры шығармын.

	Қойыңызшы... Енді мені ештеңемен де қорқыта алмайсыз,— деп Қарлығаш сыңғырлай күлді.

	Екеуі купелеріне көптен сырлас, жақын адамдарша, өздерін еркін ұстап қайтты.

	Тақ рауандап келеді. Жәнібек әлдеқалай оянып терезеге үңіліп еді, поезд Алматы маңына таяп қалған екен. Жүрегі дүрсілдеп, сібірлеп атқан таңға қарады. Шәйі шымылдық ішінен жарқ еткен сұлу тәніндей, аспанның шығыс жартысы аппақ нұрға малына бастапты. Дала бозғылт мұнарға оранып, бір көгілдір сәуле ұйыған қатықтай дірілдеп тұр. Сонау түстік жақта көк пен жерді тұтастырған жасыл перде тартылғандай болды да, бірте-бірте ақ бас шыңдары айқындалып, арса-арса қарт Алатау мен мұндалап көсіле берді.

	Енді бір қарағанда, шығыс көкжиек қызыл арайланып, Алатау үстінде алтын садақ иіліп тұр екен. Әсіресе, Талғар биігінің оң жақ бүйірі өрттей қызарып кеткен. Сол-ақ екен, әлдекім бір шеңгел шоқты уыстап шашып жібергендей сансыз от найзалар самсап қоя берді. Көзін жұма қалып, қайта ашқанда, қып- қызыл күннің балқыған темірдей қиық шеті шалынды.

	Ойпырай, мына таңның атуы қандай ғажап еді! Алматы тақы осылай атады екен ғой. Сұлу суретті Қарлығашқа көрсеткісі келіп, қасына барып еді, ол әлі тәтті ұйқының құшағында екен. Қыздың жүзі тақ нұрымен бірге балқып, тіпті әдемі көрінеді. Түс көріп жатыр ма, сәбидей шалықтап күлімсірейді.

	Ұйқысын қимай сәл отырды да, иығынан тербеп оятып жіберді.



	Қайырлы таң!— деді қыз көзін ашқанда.—Алатау үстінен күннің қалай шығатынын көрсетейін деп едім, оятуға батпадым.

	Неге, неге оятпадың?—деді Қарлығаш басын көтеріп.



	Ұйықтаған кезіңде сондай әдемісің! — Қалай «сенге» көшкенін өздері байқаған жоқ.

	Ояу кезімде ше? Жаманмын ба?



	Жоқ, ояу отырғанда тіпті тамашасың. Бірақ қыздардың ұйықтаған кезін көрудің өзі ғанибет қой.

	Немене, ұйықтаған қызды көрмеп пе едің?— Қарлығаш наздана езу тартты. Тірі түлкіні көрмегенім секілді, ұйықтаған қызды да көрген емен...

	Қарлығаш одеялын сиырып, орнынан тұра беріп еді, жанағы бір тақ сәулесін дей болып, аппақ саны жарқ етті. Жәнібек байқамаған тәрізденіп теріс айнала берді.

	Жолаушылар тегіс оянған. Вагонның іші абыр-сабыр. Жәнібек жуынып келіп, чемоданынан ақ көйлек, қара костюмін алып киді. Жуынып, таранып, көйлек ауыстырып Қарлығаш та оралды. Салқын сумен жуынғанға қыз ажары бал- бұл жанып, кірпігі төгіліп, бота көзі мөлдірей қалған.

	О-о, керемет боп кетіпсің ғой,—деді жігіттің сыптай әсем тұлғасына сұқтана қарап.

	Білмеймін... Жараса ма өзі? Жақсы киімді жатырқап қалған секілдімін,— деді Жәнібек ыңғайсызданып.

	Жарасқанда қандай! Осы бетіңмен тойға баруға да болады.



	Кешеден бері Қарлығашпен қаншалық үйірлесіп, ыстық тартып кеткенін Жәнібек айрылар шақ жақындағанда аңғарды. Енді біраздан соқ қоштасамыз-ау дегенде көңілі жабырқап сала берді. Осы беттерімен жұп жазбастан, әсер түбіне дейін кете берсе, кете берсе. Бірақ ол орындалмайтын арман ғой. Неден екен, оған Қарлығаш кеше ғана кезіккен жолаушы емес, өмір бойы бірге жүрген жандай көрініп кетті.

	Сонымен, Алматыға да жеттік-ау,—деді Жәнібек үні бұзылып.— Сен қайсы вокзалдан түсесің?

	Екіншіден.



	Мен де екіншіден түсемін... Ал, Москваға қашан жүресің? Билет табылса, ертең-ақ ұшар едім.

	Мүмкін, адресіңді қалдырарсың,—деді ол батылсыздау тіл қатып. Қарлығаш сөзге келген жоқ. Сумкасынан бір тарақ қағаз алды да, адресін жазып берді.

	Поезд екі вокзалдың аралығындағы қалың орманды қақ жарып, баяу жылысып келе жатты. Вагонның іші мүлгіген тыныштық. Әркім жаңа жерге аяқ басар алдындағы елегізген көңілмен тынып отыр.

	Телеграмма салып па едің? Қарсы алатындар бар ма?— деді Жәнібек іштей бір есеппен.

	Ағайға телеграмма бергем. Қалада болса сөз жоқ келеді... Өзің ше, келе жатқаныңды хабарладың ба?

	Жоқ. Жұртты әуреге салғым келмеді.. Аяқ астынан жетіп барған жақсы ғой,— деді Жәнібек қулана жымиып,— оның үстіне, біліп қалса журналистер ма¬заны алады. «Пәленекең астанасына қайтып оралды» деп... Суретке түсіріп, радиода хабарлап... Қарлығаш сақылдап күліп жіберді:



	Қап! Қасыңа ерген адамдар ретінде біздің де есіміміз аталатын еді.



	Поезд жүрісін бәсеңдетіп, екінші Алматының вокзалына тоқтаған. Жүктерін көтеріп анталаған жолаушылар есікке қарай лап қойды. Перронда иін тірескен халық. Шұрқыраса амандасқан, құшақтасып сүйісіп жатқан жұрт.

	Қарлығаш жерге секіріп түсті де, «көке» деп барып, егделеу еркектің мойнына асыла кетті. Ағасы болар, қыздың шашынан сипап, маңдайынан сүйді. Амандықтан кейін қарындасының жүгін көтеріп, «жүрмейміз бе» дегендей ыңғай танытты. Қарлығаш Жәнібекті тосып тұрған. Ол қастарына жақындағанда, ағасына бұрылды да:

	Көке, танысып қой. Бұл Семейден бірге келе жатқан менің жол серігім, Жәнібек,— деді.

	Көкесі жылы жүзді, кішіпейіл адам екен. Жәнібекке «Кәрім» деп қолын ұсынып:

	Халін жақсы ма, айналайын? Аман-есен жеттіңдер ме?— деп жалпылдап жатыр.

	«Бөсе, бұлардың тұқымдарында бір бекзаттық бар» деп ойлады Жәнібек разы болып. Вокзалдың алдында Кәрімнің «Волгасы» тұр екен. Қарындасын машинаға отырғызып жатып, Жәнібекке бұрылды.

	Қалқам, қайда барушы ең? Апарып тастайын.



	Жоқ, аға, әуре болмаңыз. Мен осы маңда қалам... Жәнібекпен қоштасып, ағасының қасына жайғасқан Қарлығаш бұған қиыла бір қарады да, қолын сермеді. Әйнектің ар жағынан көрінген қыз саусағы торғай қанатындай дірілдеп тұр. Машина орнынан сырғи жөнелгенде, сол діріл Жәнібекке ауысты. Мұның көкірегінде де бір торғай ұшуға талпынғандай бұлқынып қалды. Көзінің алды буланып, тамағына әлде не түйілгендей болды. Өмірінің тағы бір ыстық сәті артта қалып қойғанын сезінген сайын, көңілі бір түрлі құлазып кеткен. Сенделе басып алаңның шетіне шықты да, гүлзардың арасындағы бос орындыққа барып отырды.

	Бәрі де бұл ойлағаннан басқаша. Көрсем-ау деп аңсап келген Алматы мұны біртүрлі жатсынғандай салқын тарта берді. Маңайынан өтіп жатқан адамдарға көз салып еді, тым құрыса біреуін танысашы. Бұл да бір шеттен келген келімсектей. Осы қаланың көшесін таптап, жиырма жыл ғұмыр кешпеген секілді... Бір жаққа аттанарда қош-қош айтып, сермеліп қалатын қолдар, сапардан оралғанда жарқ етіп алдыңнан шығатын сағынышты ыстық дидар, бәрі-бәрі керек екен ғой адамға. Көп кем-кетігі есіне енді түскендей, көңілі жасып, мойып қалды.

	«Қарлығаштың да аужайын түйіп алмадым-ау,— деді артынан өкінетін әдетімен.— Жалпы кет ары емес секілді... Кешеден бері қай-қайдағы пәлсапаны соққанша, қыз сырына неге үңілмедім. Әне, жарқ етті де жоқ болды... Әлде Жаннаға қарайладым ба?.. Солай екен-ау. Жаннаны да көретін кез жақын қалды ғой...»

	Бір заматта чемоданын көтеріп, таксидің аялдамасына қарай бет алған. Адам аяғы сирепті. Кезекте тұрған екі-үш машинаға жақындай бергені сол еді, кенет құлағына «Жәнібек» деген дауыс саңқ етті. Артқы машинаның кабинасынан әлдекімнің домалай түсіп жатқанын байқады. Маңдайына қойған кекіл шашы бар, кішкентай ғана, көк көз сары жігіт бұған қарай жүгіріп келеді.

	Жәнібек!



	Мәди!



	Екеуі құшақтаса кетті. Арқадан қағысып, иықтан жұлқыласып, біраз түйгіштесіп те алды. Қапияда ауыздарына сөз түспей, бірінің бетіне бірі қарап күле береді. Мәз болған Мәдидің қысық көзі мүлде жұмылып, бет-аузы жайылып кеткен. Міне, екі адым кейін шегініп, Жәнібектің тұла бойына таңырқай қарап тұр.

	Ойпырай, не боп кеткенсің, ей? Теректей болған бұл кім деймін... Әрең танығам жоқ па.

	Тұздай боп тұрған таксидің көзі ме десем, сенін көзін екен ғой,— деп Жәнібек те жалпақ алақанымен Мәдиді жауырынынан қағып жатыр.

	Қалай, поездан түскен бетің осы ма? Апырай, құдай айдап кез бола кеткеніңді қарашы,— Мәдидің қуанышы қойнына сияр емес.— Ал отыр, өзім апарып салайын.

	—Ту, шофер болып алғансың ба?



	—Қайтесің, «Волгаға» мінудің ең оңай жолы осы болды ғой,— Мәдидің көзі тағы да жұмылып, орнында қос сызық қалды. Қимылына көз ілеспей чемоданды машинаның артына жайғастырды да, Жәнібекті қолтығынан алып, қошеметтеп отырғызды. Жеңіл машина қайықтай қалқып, Коммунист проспектісін өрлей салды.

	Біржола құтылып келдің ғой, әйтеуір? — деді Мәди қасында отырған Жәнібекке бұрылып.

	Енді қалай, қонаққа келді дейсің бе?



	Тамаша болған екен... Сен кеткелі де үш жыл боп қалды, ә? Уақыт қалай жылдам өтеді. Бәрі кешегідей... Но, нешауа, аман келсең болды. Қалай, жұдырықтың неше атасын үйреніп қайтқан шығарсың?

	Бұрын да жаман ұрмайтын едім ғой,— деп Жәнібек күлді,— машинаңды баяулат. Қаланы көре жүрейік.



	О-ой, Алматы құлпырды ғой,— деді Мәди есіңкіреп,— мұнда «төрт қабаттан артық үй салуға болмайды» деген сез былшыл болып шықты. Қазір жеті-сегіз қабат үйлер саңырауқұлақтай қаптап барады. Мына тұрған он екі қабат Советтер үйі. Опера театрының қарсысынан мынауский,— Мәди бас бармағын көрсетті,— сегіз қабат қонақ үй салынды.

	Жәнібек жан-жағына жіті көз салып келе жатқан. Шынында да, көшенің екі қапталына жаңадан бір өңкей әйнекті биік үйлер түсіпті. Бірақ ол бұған таңдана қойған жоқ, самарқау қарады да қойды. Оның есін алып, баурап әкеткен басқа нәрсе болатын. Машинаның ашық терезесінен танауына бір таныс иіс аңқып қоя берді. Жақа гүлдеген алма бағының сарайыңды ашар саумал исі. Сол жұпар иіс мұның тынысын кенейтіп, көңілін шалқытып жіберді. Жатса-тұрса есінен кетпей қойған туған қаласының осынау жазғы сәнін көргенде,. көкірегін мақтаныш сезім кернеді. «Қалаға жарымай келген халқымыздық маңдайына біткен бір ару ғой» деген Дулат қарияның сөзі түсті есіне.

	Ойын Мәдидің дауысы бөліп кетті.



	Үйің сол баяғы орнында,— деп бір қойды ол.— Әкеңді анда-санда көшеден көремін. Қайдан білсін, мені танымайды ғой... Қысты күні бір рет әйелі екеуін вокзалға апарып салғам. Көп таксистің бірі деген шығар. Нем бар, үндегем жоқ. Өгей шешең ажарлы кісі көрінді.

	Әке туралы әңгіме Жәнібекті елең еткізген. «Хал қалай екен. Қартайып па?» деп сұрағысы келді де, өзін тежеп қалды. «Бұл Жаннаның да қайда екенін білетін шығару» деп ойлады ішінен.

	Иә, бірге бітіргендерден кімдер бар? — деді бір сөздің кезінде.



	Бірталайы осы қалада,— деді Мәди жолдан көзін алмай,— үлкен қала ғой, оқта-текте болмаса кездесе бермейміз... Кейбіреуі институтта оқып жүр.



	Қалиды білетін шығарсың, әлгі өзіміздің қырт ше? Сол қазір жә деген журналист. Биыл өлеңдер жинағы шығыпты.

	— Қыздар ше, қыздардан кімдер бар? Мәди Жәнібектің бетіне ұрлана қарап қойды.

	Қыздар дейсің бе? Жүр ғой олар да. Бірен-сараны оқуға түсіпті. Көбі күйеуге тиіп кетсе керек. Қазір көрсең танымайсың. Өзімізден әлдеқайда үлкен, сары қарын кексе келіншек боп алған... Бірталайы осында, дүкенде сатушы. Тәуір киім-кешек түссе, кезексіз бере қояды, байқүстар. Жанна қайда? Жанна туралы айтсайшы,— деді Жәнібек шыдамы жетпей.

	Мәди қалтасынан орамалын алып, маңдайын сүртті.



	Қазір... Мына көлденеқ көшеғе бұрылайық,— деді, светофордан көзін алмай,— ана қызыл қалпақты ағайды өзің де жақсы білетін шығарсың. Ережені сақта-масақ, ұстап алып әкеңді танытады.— Машина Киров көшесіне бұрылды,— сенің үйіқніқ қасынан үлкен ки-нотеатр салынған. Шіркеудіқ жанында демесеқ, тама-ша-ақ енді...

	Әй, сен тағы да лағып барасық ғой, айтсайшы, Жанна қайда? — деді Жәнібек қатқыл үнмен.

	Ол осында,— деді Мәди жұлып алғандай.— Өт-кен жылы әстрадалық студияны бітірғен. Қазір кино жағында болса керек. Өзін көптен көрғем жоқ. Жұрт өртүрлі хабар айтады.

	— Не айтады?

	— Анығын білмедім... Осы көктемде тұрмысқа шыққан дей ме. Москвада оқитын бір аспирантқа тисе керек. Кейін араласпай кеттік қой. ¥зынқұлақтан есті-ғеніміз осы.— Мәди жай, келді-кеттісі жоқ әқғімедей мүлде самарқау сөйлеп отыр.



	Жәнібек күрсінді. Тағы бір құс ұшып кетті кеудесінен. Жүрегінің тағы бір нәзік қылы үзілгендей болды.

	Таршылық күндерде талқажау еткен, көңіліндегі үлкен сүйеніші Жанна еді. Күте алмаған екен. Мұның биыл қайтатынын біле тұра кеткені ме, сонда? Солай болғаны ғой... Күтетіндей бұл кім еді, шынында? Далбаса көңіл де — көктегі айға қол созатын...

	— Міне, үйіңе де келдік,— деді Мәди ештеңе болмағандай жайып-шуып,— ұмытпасам, мына үш қабатты үй сенікі емес пе? Ал түсейік. Мен алдымен барып сүйінші сұрайын. Бүгін ақ түйенің қарны жарылады ғой, амандық болса...

	Мәди машинадан секіріп түсіп, үйге еніп кетті де, кідірмей қайта шықты.



	— Үйде ешкім жоқ, берік тұр,— деді өрекпіген көңілі басылып,— қалай қыламыз? Тосамыз ба? Жоқ, әлде көршілерден кілт сұрап, кіре береміз бе?

	Жәнібек басын шайқады. Ет қызумен келері келіп қалса да, есіктің берік жатуы бір түрлі жайсыз тиді. Соның өзі-ақ салқын ажар танытып, жібімейтін қаталдық белгісіндей жаман әсер етті. Бетімен басып зорға келгенде сылтау оқай табылды. Бұған жаңағы Жанна қайғысы қабаттасып, жүйкесі құрыса қалды да:

	Машинаны кейін бұр,— деді Мәдиге. Қайда барамыз?

	Қонақ үйге, бағана өзің айтқан жақсы қонақ үйге тарт!



	Есің дұрыс па? — Мәди шыр ете қалды,— өз қалаңа келіп, қонақ үйге түскен не масқара? Жүр, онан да менің үйіме барайық. Құрметті қонағым боласың. Үй тар болғанмен, көңіл дариядай, сиямыз.



	Жоқ, Мәке, түсінем ғой сені. Үйіңе міндетті түрде әдейілеп барамын. Бүгін тынығайыншы. Ренжімей апарып таста,— деді Жәнібек жалынғандай болып.

	Өзің байсың-ау деймін... Министрше қонақ үйге түсетініңді айтам....



	Дәл қазір сенен көрі байырақпын,—деп Жәнібек күлді.— Осал деп ойлама. Үш жылдық еңбекақымды бір-ақ алып шыққан адаммын.

	Мәди иығын бір көтерді де машинасына отырды. Бұртиып өкпелеп қалды. Екі езуі жиылмай, көңілді жүретін жігіттің томсырайған түрі өзіне жараспайды екен. Досын жұбатқысы келіп, Жәнібек:

	— Сен тіпті үйленіп те алғансың ба, ей? Мықтысың ғой өзің,— деп иығына қолын салды.—Қатының сұлу ма? Балаң нешеу?

	Мәдидің түсі жылып, көзі күлімдей бастады. Өкпе-назын алыстан келген досына кешіп-ақ жіберген секілді.

	Ондай қатынды Парижден де таппайсың,— деді езуі жайылып.— Мақтағаным емес, тұрған бойы алтын. Биыл өзімнен айнымайтын ұл тауып берді.

	Онысы бір ғажап екен,— Жәнібек қарқылдап күліп жіберді.— Қашан үйленіп жүрсің өзің?

	Екі жыл болды. Сен кеткен жылы институтқа тапсырып едім, алғашқы сынауда ұшып түстім. Ғылымға қырсыз екенімді өзің де білесің ғой. Сонан

	алты айлық шоферлік курсқа кіріп, право алып шықтым. Бір жылдай грузовой айдағам. Таксиге ауысқаным биыл. Әйтеуір таза жұмыс қой деп Ептеген

	тиын-тебені де бар. Ал үйлену мәселесін сол курсты бітіре салысымен-ақ шешкем. Жалғыз адам тозып кетеді екен тіпті. Ғашық боп жатуға мұрша қайда, ұйғырдың бір қарақас қызын үйіме кіргізіп алдым. Ұйғыр әйелі еркекке ілтипатты болады деп естігенім бар-тын. Соған қызықтым.



	Қалай, рас па екен?



	Қателеспеген көрінем... Қазірше часныйде тұрып жатырмыз. Үйдің де құлағы көрініп тұр. Құдай бұйырса, осы күзде қарай, елу жылдықтың қарсаңында жаңа пәтерге көшетін шығармыз.

	Машина Калинин көшесін бойлап, ағызып келді де, қонақ үйдің алдына тоқтады.

	«Алматы қонақ үйі» деген мықтың осы,— деді Мәди түсіп жатып,— астананы сағынып келдің ғой. Ең биігіне шығып алып, бір жатшы.

	Орын бар екен. Екеуі жүктерін алып, жоғары көтерілді. Мұның номері терезесі Алатауға қараған екі кісілік бөлме. Екінші төсек бос тұр. Жәнібек заттарын жайластырып, костюмін шешіп іліп қойды да, терезенің пердесін ысырып, Алатау жаққа көз салды. Аңғал-саңғал тау қойнаулары мына арадан тіпті айқын көрінеді екен. Жәнібектің есіне Дулаттың өтініші түсті де:

	Армысық, айналайын алтын босағам,— деп көкірегін басып тәжім етті.— Мен жоқта өзіңді біреу көтеріп кетердей алағызып жүруші ем, орнында қозғамай тұр екенсің ғой, жарықтығым!

	Е-е, біздің кеудемізде жан жоқ па екен, Алатауды біреуге беріп жіберетін? — деп Мәди тырқылдап күліп алды.,

	Сендерге ғой бәрі бір, күнде көріп жүрген соң қадірі жоқ,— Жәнібек досын бауырына тартып мойныңнан құшақтады,— ал, шетке шығып көрші, көзіңнен бұл-бұл ұшады. Бәрінен бұрын адам жерді сағынады екен. Түсінбейсің ғой, Мәке, мен Алатауымды қатты сағындым.

	Екеуі столдың қасындағы орындыққа кеп отырды. Бірінің бетіне бірі үнсіз қарай береді. Кешегі жұдырықтай, көк көз сары баланың ересек жігіт болғанына қарап, Жәнібек өзін де айнадан көргендей болды. Мектепте екеуі жұп жазбай бірге жүруші еді. Ұзынды-қысқалы бойларына қарап, балалар бұларды «Донкихот пен Сан» деп мазақтайтын. Сол есіне түсіп күліп жіберді.

	Ал, Сан, осылай отырамыз ба? — деді орнынан көтеріліп.— Мен буфеттен бірдеңе әкеле қояйын. Аман көріскеніміз үшін ептеп жүз грамнан...

	Ойбай, болмайды,— деп Мәди ат-тонын ала қашты,— рульде отырғанда грамм татпаймын. Ал, енді жұмыстан кейін, обалы кәнеки, бір кісідей-ақ сілтейміз... Жарайды, сен тынығып ал. Келер демалыста біздің үйде қонақ боласың. Жәшігімен әкеліп қойып ішеміз әлі,— деп кеңірдегін шертті,— ал сау бол. Ертең соғамын.

	Жәнібек душқа түсіп, тамақтанып алған соң, бөлменің ішінде тықыршып көп жүрді. Балконға шығып темекі тартты. Қаланың түстік өңіріне биіктен көз жіберді. Сонау тау етегіне дейін табанның астында сайрап тұр. Тротуарда ерсілі-қарсылы ағылған адамдар қуыршақтай боп, кішірейіп шалынады.

	Мына қалпында байыз тауып отыра алатын емес. Қалайда көңілін бір нәрсемен демдеу керек. Ақыры шешесінің басына барып қайтуға бел байлады. Есікті жауып, кілтті кезекшіге тапсырды да, жүгіріп көшеге шықты. Ағылған адам дариясына бір тамшы судай бұл да барып қосылды.

	Бәрі де таныс көрініс, таныс ырғақ. Сол бәз-баяғы қалпында ағылып жатыр. Мұның бар-жоғымен санаспайтын, өз алдын? теңіздей толқып жатқан жойқын дүние. Қаланың шығысына қарай ұзаған сайын, даңғаза шу азайып, құлағы тынышталғандай болды. Көп қабатты үйлер бірте-бірте сиреп, бір қабатты тыныш мекен-жайларға ауысқан. Әрқайсысының жеке ауласы, алма бағы бар. Аласа дуалдардан алма ағашының ақ гүл жарған бұтақтары асылады. Сол ақ гүлдерді көргенде, бұрымына ақ бантик таққан оқушы қыздар елестеп кетті. Сол-ақ екен, әр теректің түбінде өзінің балалық шағы жасырынбақ ойнап тұрғандай, айналасы езгеріп, жайнап сала берді.



	Ойлап қараса, Жәнібектің ең кеп таптаған көшесі осы Киров көшесі екен. Көшенің бас жағында бұл оқыған мектеп бар. Он жыл ішінде мына тротуарды бойлап, кемінде мың мәртебе жүріп өткен болар-ау. Бәрі де көрген түстей буалдыр. Сол буалдыр тұман арасынан ең алғаш мектепке барған шағы көлеңдеді.

	Мұның ғазиз анасы тірі еді ол кезде. Әдейі жол танысын деп көлікке мінгізбей, осы көшемен жетелеп апарып еді... Жәнібек ана қолының ыстық табын қазір де сезінгендей болды. Хадиша марқұм сұңғақ бойлы, ажарлы, аққұбаның әдемісі болатын. Өз түрінің анасына тартқанын іштей мақтаныш ететін-ді.

	Бақшаға бармай, үйде өскен Жәнібектің бойында еркелік, тағылық мінездер көп еді. Әке-шешеден өзгеге жуымай үркектеп тұратын. Анасы мұны сол күні ерте тұрғызып, жалтыраған шытыралы сумкасын дәптерлер мен неше түрлі бояу қарындашқа толтырып, үйден алып шыққанда, бір жағынан қуанса, екінші жағынан көңіліне әлдеқандай қорқыныш кіріп, үрейленгені есінде. Енді ойласа, сол жолы ана бауырынан бөлініп, бимағлұм, үлкен дүниеге тұңғыш рет қадам басқан екен. Жығылып-сүріну де, қайғырып-қуану да, тіршіліктің машақаты мен қаракеті де сол күні басталыпты. Осынау қаланың шулы өмірі мен толассыз ырғағы мұның көкірегіне дәл осы сәтте құйылған; мына бұлыңғыр қала аспанын да сол күні бірінші рет көргендей болды. Бұрын не қып байқамаған? Көшедегі адамдардың барлығы әлдеқайда асығып бара жатқандай көрінді. Қайшыласқан машиналарды да бірінші рет байқап, қайран қалды. Бір тегеурінді күш мұның да сағағына мықтап ілінді де, байыз таптырмай ез иіріміне қосып әкеткендей болды,

	Бір айға дейін мектепке Хадишаның өзі ертіп апарып жүрді. Алғашында қызық көрінсе де, жеңсік көңіл тез басылып, сабаққа барудан жалыға бастаған. Күнде ерте тұрып мектепке қарай жүгірудің неге керек болғанын түсіне алмай жүрді. Бір күні ұйқысынан тербетіп, оятып жатқан анасына:

	— Апа, сабаққа барғым келмейді... Немене, оған күнде баруым керек пе? — деп сұрағаны бар.

	Бұл оның алғаш рет басына іс түсіп, мынау өмірде жауапкершілік, қиындық барын сезініп, жалпыға бірдей тәртіпке байланбағын асау құлындай мойынсұнған кезі еді...

	Жәнібек төртінші класты бітірерде шешесі дүние салды. Немен ауырғаны есінде жоқ, әйтеуір, ауруханада бір ай жатты да, қайтыс болды. Анасының табытын қала сыртындағы зиратқа апарарда қаралы топ тағы да осы көшемен жүріп еді. Марқұм бір кезде ұлын жетелеп, мектепке апарған жолмен енді өзі ақырғы сапарға аттанып бара жатты.

	Жәнібек әкесімен бірге, кілем жабылған машинаның үстінде, шүберектей қуарып табытта жатқан анасының жүзіне қарап, бүрісіп қана отырған. Ажал дегеннің не екенін білмейтін сәби жүрегі шешесінің өлгеніне, енді қайтып мұнымен бірге болмайтынына сенгісі келмей, осынын бәрі уақыттық ойын тәрізденіп, сол ойын аяқталған соқ анасын ертіп үйге қайтатындай сезінген.

	Қабір басына жеткен соң әлдекімдер табытты жерге түсіріп, жан-жағынан қаумаласып, қазылған ордық ішіне апара жатты. Селт етпейтін мейірімсіз қолдар мұның шешесін қараңғы қуысқа кіргізіп, бер жағын кірпішпен жымдастырып қалады. Сонан соң жалғандар бір-бір күрек ұстады да, үюлі жатқан топырақты ордың үстіне бұрқыратып лақтыра бастады...

	Бағанадан қабірдің жиегінде елеусіз бақылап тұрған Жәнібек тек осы сәтте ғана «апа» деп жан даусы мен шырқырап қоя берген-ді. Кішкентай жүрегі езіліп, «бермеймін апатайымды, бермеймін!» деп, әлдекімнің қолындағы күрекке таласқаны есінде. Бала зарына көңілі босамаған, еңіремеген ешкім қалмады. Бірақ сұмысты тоқтатқан жоқ. Біреулер мұны бұлқынғанына қарамай аулаққа көтеріп алын кетті. Енді бір айналып қарағанда, ана қабірінің үстіне қоян жон жас топырақтың үйіліп қалғанын бір-ақ көрді...

	Ойға шомып келе жатқан Жәнібек селт етіп басын көтеріп алды. Мектепке жақындап қалған екен. Айналасы дуалмен қоршалған екі қабатты үлкен ғимарат көзіне оттай басылды. Қарсы алдынан бір майда леп соғып өткендей, құлағына дуылдаған таныс шу естілгендей болды.

	Аяғын санап басып, қақпаның алдына келді де, босағаға сүйеніп тұрып қалды. «Ішіне кірсем, мұғалімдермен сәлемдесіп шықсам қайтеді?» деп бір оқталды да, өзінің аңғырттығына күлкісі келді. Амандасатын кезді тапқан екен. Мүмкін, мектептен шыққан брак ретінде мұның фамилиясын қара бояумен қоршап та қойған болар.

	Жәнібек қақпаның аузында сілейіп әлі түр. Кілең бір көңілге ыстық мекен- жайлар. Ана тұрған спорт алаңында доп қуалап, бәтіқкенің ұлтанын талай түсіріп қайтқан. Турникте де жаман айналмаушы еді. Бірақ ең сүйікті спорты волейбол мен бокс болатын. Бокстан бірінші разряды бар-тын. Ал волейбол ойнағанда серіппедей секіріп, серейген бойымен екі бүктеліп, тордың үстіне шығып кетер еді. Ұрған добы жерді тесіп жіберердей қадалып түсетін. Кейде ұлы-қызы аралас ойнап жүрген кездерінде, жындылық қой,— Жәнібек басын шайқап күлімсіреді,— қыздардың тып-тығыз боп тепсініп тұратын омырау тұсына допты әдейі көздеп ұрушы еді.

	Ой, Жәнібек, біз ендеше ойнамаймыз,— десіп, құрғырлар жорта бұртиып өкпелей қалушы еді...

	Сол базарлы, дулы шақ есіне түскенде көңілі қобалжып, қаз-қатар самсап тұрған терезелерге қызыға қарады. Анау бір ортадағы үлкен терезелер — мәжіліс залы. Бұлардың мектеп бітіру салтанаты сол залда өткен еді-ау.



	Шамырқана тасқындап, залды басына көтерген көңілді музыка, желді күнгі нар қамыстай толқыған әсем вальстер, ара-тұра айтылған жалынды сөздер — бәрі-бәрі есінде. Бұларға шампан ішуге сол күні рұқсат етілген. Онсыз да мас көңілдер аққайнар шараппен демделіп, жер мен көктің арасында қалқығандай болып еді.

	Директордан бастап, мұғалімдер түгел сейлеген. Көлі бостар көздерін сығымдап та алған. Бәрінен де сол жылы алпысқа толып, орден алған қарт ұстаздың сөзі тіпті әсерлі шығып еді.

	Балаларым, менің қадірлі шәкірттерім,— деген ол кезіне жас алып. Жәнібектің құлағында оның дауысы әлі самбырлап тұр, мен педагогтің жұмыс атқарғалы отыз жыл болды. Алдымнан отыз рет түлек ұшырып, отыз рет жыладым. Қимаймын бәрінді, сендердің қу шұнақ тентек қылықтарың есімнен кетер ме?.. Сендер бақытты заманның бақытты балаларысыңдар. Алдарыңда даңғыраған тақтақ жол жатыр... Баяғы біз ұсап, қайда барам, не істеймін демейсіңдер. Ертең біреулерің ғалым, біреулерің жазушы, біреулерің инженер болып шыға келесіңдер әлі...

	«Қайда сол даңғыраған тақтақ жол? — деді Жәнібек қақпаға сүйеніп тұрып.— Алпысқа келген кәрі тарлан қалайша мүлт кетті екен? «Алдарыңда бәрі дайын тұр. Әзірге-мәзір болып отыра қаласыңдар. Қиыншылық атаулы бізбен кетті, сендерге қалғаны рақат тұрмыс, сейіл-серуен» дегенді айтуға неге құштар екен сол үлкендер? Онан да анау бастарындағы шаштық қалай ағарғанын айтып берсе нетті? Әлде аяды ма, күні бұрын қорқытпайық, өздері де біле жатар деді ме?»

	Жәнібек қасына таяп қалған аяқ дыбысына жалт қарады. Екі адам мектептен шығып, осылай беттеп келеді екен. Біреуін таниды — баяғыда өзін оқытқан әдебиет мұғалімі — Меңдібай. Ептеген ақындығы да бар. Ертеректе бір кітабы шығыпты деп еститін. «Мынау әлі осында екен-ау,— деп ойлады Жәнібек,— езі тіпті қартаймаған». Қасындағы ұзын бойлы жас жігітті танымайды. Сірә, кейін келген біреу болар.

	Жәнібек жүріп кетуге үлгермей, аналар тұсынан өте бергенде иіліп сәлем берді. Меңдібай одырая бір қарады да, шырамытқандай болып, бұрылып қолын ұсынды. Түсі жылы, жайраң-жайраң етеді.

	—О-оу, балақай, халің жақсы ма? Өзің зіңгіттей азамат боп кетіпсің ғой. Қалай, біржола бітіріп қайттың ба?

	Иә, бітті ғой,— деді Жәнібек не дерін білмей сасып.



	Міне, көрдің бе,— деді анау қасындағы жігітке бұрылып,— кеше ғана осылар танауын сүрте алмай жүрген бала еді. Бүгін оқу бітіріп, кісі боп шыға келген... Әй, өтіп бара жатқан заман-ай... Айтпақшы сен осы Москвада оқыдың емес пе?

	Иә,— деді Жәнібек аузына басқа сөз түспей.



	Молодец! — деп Меңдібай арқасынан қақты.— Бүгін мына мектебіңе, ұстаздарыңа сәлем бергелі келдің ғой. Көрдің бе, ұшқан ұясын ұмытпаған... Ал бара ғой, айналайын. Қысылма. Мұғалімдердің көбі осында. Біз бір асығыс жұмыспен...

	Меңдібай жүре сөйлеп ұзай берді. Екі мұғалім бұрыш айналып кеткен соқ, Жәнібек те қозғалды. Жынды кісіше өзінен-өзі күліп, басын шайқап қояды. Меңдібайдың жыға танымағанына қуанды. Өзінің беті бүлк етпей өтірік айтқанына қайран қалды. «Өтірікті де айтайын деп айтпайды екен-ау адамдар,— деп күлді. Осылайша ыңғайы келіп қалады ғой. Сонда ептеген өтіріктің де қажеті болғаны ма?»



	Ойынан жанағы Меңдібай кетер емес. Бұрын да қожанәсірлеу кісі еді, түк өзгерсеші. Талай-талай қызықтары бар мұның да. Табиғатынан мақтаншақ кісі болатын. Қазақ әдебиетінен сабақ өткенде, ақын жазушылардың бәрі оның жора-жолдасы болып шығатын. Ақындар творчествосын сұрағанда, тізімнің ішіне өзін кіргізбесең бәлеге қалғаның... Кейде сабақ өтіп болған соқ, әлде бір газетті партаның үстіне «ұмытып» тастап кетер еді. Газеттің қызыл қарындашпен сызылған тұсына қарасаңыз, Меңдібайдың мерекеге арналған өлеңі тұратын-ды.

	Осы Меңдібайдың мемлекеттік емтихан кезінде Жәнібекті шоңқитып кеткені бар. Барлық сабақты беске тапсырып келе жатқанда, әдебиеттен сүрінді. Өзі де кінәлі, оқулық көлемінен шығып, өзінше пікір айтам деп бүлдірген. Қайсы роман екені есінде жоқ, әйтеуір оқулықта мақталған бір романды бұл сынай бастаған. Біреуден естігені ме, әлде көп білетінін танытқысы келді ме:

	—Жазушы өмірді боямалап көрсеткен. Соғыстан соңғы қиыншылықты бүркемелеп, колхозды бейішке айналдырып жіберген,— деп соқты.

	Емтихан комиссиясы біріне-бірі қарағанда, Меңдібайдың көзі шарасынан шығып кете жаздады.

	Сен мұны қайдан тауып айтып отырсың? — деген кекештеніп, — мен сабақты бұлай еткем жоқ. Мұндай пікір оқулықта да жазылмаған.

	Бұл менің өз көзқарасым,— деді Жәнібек қасарысып.



	Бізге сенін «көзқарасың» керек емес, оқулықта жазылған сез керек. Ұқтың ба?

	Жәнібектің бағасы «төртке» төмендетілді. Меңдібай «үш» қоямын деп отырып алып еді, қалалық оқу бәлі-мінен келген кісі болмай төрт қойғызыпты. Сөйтіп, мұның күміс медальға қолы әрең жеткенді...



	Ол жедел жүріп отырып қаланың шетіне шықты. Осы арадан таудың етегі басталады. Жалғыз аяқ жолмен төбенің басына қарай жүріп келеді. Екі қаптал барқытпен көмкергендей бетегеге бітіп тұр. Жасыл шалғын арасында шоқтай жанып қызғалдақтар көрінеді. Тау жақтан үп еткен жел тұрса, бастарын шайқап баяу ырғалады. Бір екей билеп тұрған сылқым гүлдер. Сол гүл түстес көбелектер ұшып-қонады.

	Тау беткейі құлаққа ұрған танадай тып-тыныш. Қаланың шуы бұл арадан естілмейді. Лүпілдей соққан даланың ез тынысы ғана бар. Жәнібек жол жиегінен көңіліне ұнаған гүлдерді тере жүріп, төбенің басына көтерілген. Артына бұрылып, үстіне бозғылт мұнар шөгіп жатқан Алматыға қарады. Қаба сақалды біреу бұрқыратып, шылым тартып отырған секілді. Сабалақ тал- теректер арасында іртік-іртік боп ұйып қалған көк тұман сарғайыңқы сақал- мұрттық ішінен жаңа сейіліп бара жатқан темекі түтініне шынында да ұқсас еді.

	Енді ол оқ жақтағы екінші қырқаға көз салды. Онда ығы-жығы боп, жыпырлаған тағы бір қалашық түр. Шалқар түс мезетінде сағым көтеріп, биіктеп, мұнаралары күнге шағылып, тіпті сәулетті көрінеді. Жәнібек таңырқап қалды да, іле-шала жүрегі дір етті. Бұл жасыл белдің үстіне жайласқан қалық зират болатын. Жұрт «Мұсылмандар моласы» деп атайды. Ай орнатылған биік күмбездерге қарап, мұнда кімдердің жатқанын былайша да түсінуге болатындай.

	Жәнібек ылдиға түсіп, солай қарай аяңдады. Аяғын еппен басып, зираттық шетіне ілінді. Мойнын созып әрқайсысына бір көз салды. Көзімен де, көңілімен де шамалап, ана қабірін іздейді. Бұл көрмегелі моланың көлемі ұлғайып, молыға түсіпті. Мұның шешесі зираттың шетінде сияқты еді, қазір ортада қалған. Уақыт мұнда да өз міндетін бұлжытпай атқарғаны көрініп тұр.



	Бір ғажабы, бейіттер де әр түрлі. Әркім өз шама-шарқынша, аруаққа деген сый құрметіне қарай орнатқан секілді. Төрт бұрышты темір қоршаулар, қобдиша жиналған кірпіштер, күмбезді шошақ бейіттер, граниттен ойылған тас тақталар, басына ештеме қойылып үлгірмеген жас топырақтар... Адам тірі кезінде қандай әр алуан, ала-құла өмір кешсе, көз жұмылғаннан кейін де, түрліше сән-салтанатпен барып тыным алған тәрізді.

	Алайда, Жәнібек көңілінде өшпестей боп жатталып қалған ана қабірін көп қиналмай-ақ тауып алды. Көк мәрмәрдан қиып жасалған құлпы тас анадайдан көзіне жылы ұшырай кетті. Тақта тастық бір бетінде Хадишаның ойылған бейнесі бар еді. Өзін қаншалық ұстайын десе де, шешесінің ыстық жүзін көргенде, тамағына өксік тығылып, көзінен жас парлап қоя берді. Жүйе-жүйесі босап, тас бауыр жетім жүрегі езіліп барады. Екі иіні селкілдеп, иіліп барып, тізерлеп отыра кетті де, қабірдің басына теріп алған гүлін қойды.

	Жаралы жүрек шырқырап, арманда кеткен ғазиз анасын жоқтайды. Қайталап оқитын қасиетті дұға сындай, өз анасына деп сақтап келген жан мүнажатын жолдайды. Ол жоқта тартқан зар-мұңын, жәбір-жапасын айтып шағынады.

	«Неге асықтық? Жалғыз ұлыңды жеткізбей, қатарға қосып оң-солын танытпай, неге тастап кеттің» деп балалық базынасын білдіреді.

	— Кешір, апа! — деді көк гранитты аялай сипап отырып,— көптен басыңа да келе алмадым, кешір. Келуге мұршам болмады... Есіңде ме, тентектік жасаған кезімде, шапалақпен бір тартып, бұрышқа тұрғызып қоятын едің ғой. Өмір сенен де зейіл екен... «Шапалақ» жеп, бұрышқа тұрып қайттым, апа... Кешір! — деді күбірлей жасын жұтып.

	Бір заматта орнынан түрекелген. Көгілдір аспанға, табақтай үлкен күнге қарады. Ауа тұп-тұнық. Медеу шатқалын қуалай соққан қоңыр самал жігіттің жасқа шыланған кірпіктерін сұп-суық боп сипап өтеді.



	Оған бүгінгі күн ерекше жарық, нұрлы сияқты кө¬рінді. Күн сәулесі денесіне шараптай жайылып, түл бойын шымырлатқан бір ыстық ағын жүгіріп өткендей болды. Төңірек тып-тыныш, елең еткен тіршілік белгісі байқалмайды. «Қабірде жатқандар мына жарық дүниені сезіне алады-ау,— деп ойлады ығы-жығы үймелеген молаларға қарап тұрып,— күн шұғыласы да өсер етпейді оларға. Күн мен түннің, қыс пен жаздың ешқандай айырмасы жоқ. Бұл өмірдің ешбір қызығы селт еткізбейді. Жер бетіндегі тәртіп-ережеге де бағынбайды енді олар. Тіршілік дүниесімен дипломатиялық қатынасын үзген, аса бір қатал, жау мемлекеттің қара уында қалған сияқты. Хат-хабар алдырмайды. Тіпті шпион ауысып, разведка да жібере алмайсың».

	Жәнібек кішірек кезінде моладан қатты қорқушы еді. Зираттық маңынан өткенде жүрегі аузына тығылып, зәресі қалмайтын. Анасы қайтыс болғаннан кейін молаға еті үйрене бастады. Қабір басына әкесін ертпей-ақ, өзі жалғыз келе беретін. Өліктер арасында өз анасының жатуы бір түрлі сенім тудырып, жат, тылсым дүниені бір табан жақындата түскендей болып еді. Мына белгісіз бейіттер енді бөтен емес, анасының танысы, көршісі сияқты сезілетін. Кімде-кім белгілі жасқа келіп, ата-анасынан, туыстарынан айрылып, қатар- құрбылары сиреген кезде өлімнен үрейленуді, сірә, қоятын шығар.

	Ол өз бойының жеңілейіп қалғанын сезді. Адам өлімді ойлағанда ғана дүниенің кірінен тазарып, пәктікке ұмтылатынын аңғарды. Ойлап тұрса, тіршіліктің қызығы, қиыншылығы дегендердің бәрі түк емес, жай алдамшы бірдеңе екен. Тірісінде дүниеге кезі тоймай, бәрін түбімен жалмап, обып қойғандай боп жүретін жандардың қылығы неткен бишаралық?..

	Жәнібек анасымен үнсіз қоштасып, енді қайтуға бет алып бұрыла бергенде, қасынан шыққан сыбдырға елең етті. Қабірлердің ара-арасын біреу осылай қарай келе жатыр. Таяғына сүйенген өлмелі кемпір. Киімі жүдеу, бет-аузы бір-ақ уыс, жаулығының астынан аппақ шашы қобырап шалынады. Аңдаусызда бейіттердің бірінен шыға келген аруақ секілді.

	Жәнібекке ернін жыбырлатып амандасты да, көзін сығырайтып тастағы жазуды оқыды.

	— Анаңыз ба?—деді құлпы тастан көзін айырмай. Иә.

	Бике аз жасаған екен. Не бары отыз жасында қайтыпты... Біреуге иртә, біреуге кеш бәріміздің барар жеріміз осы ғой,— деді татар акцентімен қазақша сөйлеп. Мен де бүгін жұма болған соқ шалымның басына келіп едім. Анау бір ай орнатылған бейіт сол,— деп таяғымен нұсқады.

	Екеуі сөйлесіп сойдай қарай аяңдаған. Кемпірдің жүрісі шабан болғанымен, сөзі пысық екен. Әңгімені біріне-бірін туғызып, әлі сөйлеп келеді.

	Бұл дүниенің түбіне жететіндей, зыр жүгіріп жүресің-жүресің де, дәмің таусылған күні өлесің де қаласың,— дейді таяғын жерге нұқыңқырап қойып.

	— Менің шалым алпыс бес жасында қайтты. Сол ғұмырының ішінде шарламаған жері жоқ. Сонау Қазаннан жігіт кезінде шыққан екен, бүкіл Еділ бойын кезіп, Сібірге соғып, содан Қазақстанның бірталай қаласын аралады. Ақыры Алматыға жеткен едік. Мұнда, иманды бұлғыр, екі-ақ жыл өмір сүрді. Сонша жерді шарланғанда байқұсқа бұйырғаны — мына шарбақтық ішіндегі тоқымдай ғана жер,— деді екеуі төрт бұрышты темір қоршаудың қасына келгенде,— өмір бойы осы бір Көктөбені іздеп жүрген секілді. Өзі де жақсы жер ғой. Көрнекті, қаланың шуынан да аулақ,— кемпір темір шарбаққа сүйеніп біраз демалды да, сөзін қайта жалғады. Сенің анаңның арманы жоқ, балам. Ұрпақ деген осы. Әне, сен келгенде ол байғұс, сөз жоқ, бір аунап түсті... Мына біз өлсек, артымыздан келетін тірі пенде жоқ. Екі ұлымыз болған еді, екеуі де соғыстан қайтпады. Құдайым, о дүниеде кездесуге жазға... Көп жыл сояудай болып, шалымыз екеуіміз ғана тұрдық. Көзім жұмыла қалса, менің басыма кім тас орнатады? Сондықтан шалым өлггенде, екі кісілік жер алып, қоршауын бір-ақ жас аттырдым.

	Жәнібек қоршаудың ішіндегі жердің, шынында, екі кісілік екенін байқады. Бір шетте тұрған тасқа шалдық аты-жөні, туған-өлген жылдары жазылған. Оның аяқ жағына кемпірдің аты-жөні, туған жылы жазылыпты. Өлетін жылының орны бос қалдырылған. Осы бос орынды көргенде, Жәнібектің жүрегі дір ете түсті. Кемпірдің қалған өмірі сол цифрдың жазылуына қарап тұрған тәрізді.

	—Мен бағана ертерек келгенім,— деді кемпір Жәнібекке бұрылып,— шалымның қасында біраз отырдым. Сенің келе жатқаныңды, анаңның басына барып жылағаныңды түгел көрдім. Сонан соң мұсылман барласы екен, тілдесейін, халін білейін деп, әдейі барғаным ғой... Азамат болыпсың. Өлген адам үшін қайғыру жарамайды. Жазмыштан озмыш жоқ. Ажалдан кім қашып құтылған! Тек заман тыныш болсын. Өз ажалыңмен, тыныш өлудің езі бір ғанибет. Кейде опыр-топыр бірдеңе боп кетсе, осы шалымның қасына жете алмай, кез жазып қалам ба деп зәрем ұшады... Ал қайтпаймыз ба, балам? Қастарында қанша тұрғанмен, бұлар біз тіл қатпайды. Онан да үйімізге барайық. Ал, әт иісі, қош бол, келесі жаға дейін.

	Екеуі келген іздерімен кейін қайтты. Бағанадан дамылсыз елегенге шаршап қалды ма, кемпір енді сөзді қойып, салмағын таяққа сала әрең қыбырлап келеді. Қиялау жерден сүрініп кетіп еді, Жәнібек ұстап қалды. «Мына кісі де көп күттіре қоймас» деді ішінен.

	Бұлар қалың зираттың шетіне шыққанда, анадай жерде қылтыңдаған екі-үш адамның төбесі көрінді. Қабір қазып жатқан секілді. Анда-санда шұңқырдың ішінен бұрқ-бұрқ етіп, жас топырақ ытқып шығады да, күректің күнге шағылып жарқ еткен қалағы шалынады. Бұл көріністі кемпір де байқап қалса керек.

	О, жасаған ием, өзің жар бола гөр! Тағы біреу шетінеген екен,— деп, әлденені күбірлеп бетін сипады.





Бетпе-бет




	Ресторанның іші араның ұясындай гу-гу етеді. Әр столдың басынан көтерілген күбір-сыбыр бір-біріне ұласып, алыстан жеткен өзен сарынында, кейде үдей түсіп, бірде бәсеңдегендей болады. Ара-арасында стакан сыңғыры, шанышқы, пышақ сылдыры естіледі. Стол үстінде самсап, тізіліп тұрған графиндердің тасасында бейтаныс адам бастары қылтияды. Ыстық күнде қақырығы түтеген жұрт салқын сыраны өзенге түскен жылқыдай сыздықтата сіміреді. Әр тұстан оқта-текте сыңғырлай шыққан әйел күлкілері күмістей шашылып, оған қосыла оқыранған еркек үндері күмбір қағады.

	Жәнібек күні бойы қаланы аралап, шөлдеген соң жаңа осында кірген. Алдында тұрған сырадан екі-үш стаканды едел-жедел жұтып жіберді де, еті үйренбеген тіршілікке тосырқай қарап отырды. «Осылар неменеге жетісіп күледі екен,— деп ойлады, көрші отырған бір көңілді топқа көз жіберіп,— екі езулері құлағында. Бұларда ешқандай қам-қайғы жоқ па, әлде соны бір сәт болса да ұмытқысы кеп отырған түрлері ме?»

	Мұнымен бір столда мосқалдау еркек пен жастау әйел отыр. Қайсы ұлт екені белгісіз, бұл түсінбейтін тілде сөйлеседі. Ана қу бір қызық анекдот бастады ма қалай, әйелдің шек-сілесі қатып, «ар жағын айтпа» дегендей еркектің аузын алақанымен жауып әлек. Әйел қызып қалған секілді. Сигаретті үсті- үстіне сорып, кіреукеленген көзбен айналасына тұманта қарайды.

	Жәнібек бұларға қарамауға тырысты. Бір-екі рет әйелдің өзіне-өзі түсіп кетіп еді, тіксініп қалды, жанарын тайдырмайды екен. Әлде мұны баласынып басына ма, қымсынбай тесіле телміреді. Себепсіз езу тартып та қояды.

	Бір уақытта қасындағы еркек далаға шығып кеткен еді, столдың астындағы Жәнібектің аяғын біреу түрткендей болды.



	Ей, бері қара,— деді әйел қарлыққан дауыспен орысшалап. Жәнібек жалт қарап еді, көзінен мұны аймалаған көгілдір сәуле шашырап тұр екен,— милый мальчик... қандай сүйкімдісің өзің. Спортшы емессің бе?

	Жоқ,— деді жігіт сасып қалып.



	Өтірік айтпа. Мұндай дене спортшыларда ғана болады. Қысылма, қызарып кеттің ғой өзің... Жүр, әлгі саспақ теке келгенше бір жаққа кетіп қалайық... қорқасың ба, неге үндемейсің?

	Жо-жоқ, кешіріңіз, рақмет... тығыз шаруам бар,—деді Жәнібек аузына басқа сөз түспей. Бір тәуірі, көп кешікпей «Саспақ теке» қайтып оралған. Жәнібек есеп айырысып, кетуге асықты.

	Даяшыны іздеп айналасына қарап еді, есіктен кіріп келе жатқан біреулерге көзі түсті. Жүрегі солқ етіп, тұла бойы дір ете қалды. Ойпырай, мынау Сапар ғой... Бұл қайдан шыға келді? Төрт-бес адамның ортасында теңселе басып келеді. Қасындағыларға бірдеңе айтып, маңыздана күледі. Топтың басшысы сол секілді. «Қайда отырамыз» дегендей, ортаға таман келіп, ақырысып тұрып қалды.

	Жәнібек бұғыңқырап, қасындағы адамның иығынан асыра қарап отыр: аз жылдық ішінде не қып толысып кеткен өзі? Бетінде тыртығы бар... Бір жағы кем иектеніп қисық бітіпті. Бүл жаққа бұрылған жоқ, төрдегі бос орындарға қарай өтіп кетті. Жәнібек Сапардың қатпарланған майлы желкесіне жиіркене бір қарады да, даяшы қыздың ақшасын беріп, жылыстап шығып кетті.

	Ол өз төсегінде екі қолын басына жастап, шалқасынан түсіп жатыр. Қабырғада Айвазовскийдің «Тоғызыншы» атты картинасы ілулі тұрған. Екі көзін содан алмайды. Бір өңкей жап-жалаңаш алып адамдар нар толқынның жалына жармасып, дүлей дауылды қақ жарып кетіп барады. «Алы суретшінің осы картинаны салуына не түрткі болды екен» деп ойлады оң жамбасына аунап түсіп.

	Ойынан жанағы Сапар кетпейді. Көз алдында көп сурет, көп елес... «Кез келген адам бақытты болғысы келеді. Бірақ сол бақыт та, сор да аспаннан жаумайды, айналаңдағы адамдардан ауысады. Біреу саған жақсылық, бақыт боп кезігеді. Махаббат, достық дегеніміз — сол адамның адамға беретін бақыты. Ал сенін жолыңа жуа боп бітіп, қызыл көз бәледей қырсыққа ұрындыратын да — сол адам. Оқ екеш оқ та өздігінен атылмайды. Мылтықтың шүріппесінде адамның сұқ саусағы тұрады».

	Бұл сөзді Жәнібекке осыдан бір жыл бұрын Дулат қария айтқан еді. Кезінде бас изеген де қойған. Сол сөздің төркініне бүгін түсініп жатыр. Ойлап қараса, шынында да, дерексіз, иесіз жақсылық та, жамандық та жоқ екен. Басынан кешірген жарқын, ыстық сәттері мен жәбір көріп, жапа шеккен шақтарын есіне алса, алыстан бұлдырап, әр түрлі адам тұлғалары көлең-дейді...

	Анасы қайтыс болғаннан кейін Жәнібек үшін бір қалыпты, қоңырқай тіршілік басталып еді. Бұрынғы еркелік, шолжақтық дегендер адыра қалған. «Жетім қозы тас бауыр, жайылар да отығар» дегендей, ана қайғысы көпке дейін есеңгіретіп келіп, көкіректі қарыс айырған соңғы бір үмітсіз өксікпен тоқтаған-ды. Көздің жасы енді сыртқа емес, ішке құйылып, жүректің басына беріш боп байланып жатқандай.

	Мезгілсіз келген қасірет Жәнібекті тез есейтті. Көп нәрсені үлкендер ше байымдай бастаған. Әкесі Сәрсен Кұрбаевичтың мұнымен айналысуға қолы тие бермейтін. Институтта лекция оқудан, коллекциялар жинап, архив ақтарудан артылған емес. Ауылдан нағашы әжесі келіп, мұның күтімін өз қолына алғанымен, бұл көбінше еркін өсті.



	Барлық бала атаулының басында он екі мен он алтының арасында, балаға да, үлкенге де ұқсамайтын дағдарыс кезең болады. Бұл дәуірде ойын қуып, еркелік етсең, үлкендер оныңды шалдуар ессіздікке балайды. Ал салмақты, байсалды боп жүрсең «кәртемішін қарашы» деп тағы жазғырады... Осындай ешкімге жақпайтын өтпелі кезеңін Жәнібек көзден қағыс, елеусіз өткізіп жіберді...

	Бұл алтыншы класты бітірген жылы жазда әжесі екеуі ауылға барып, оқу басталарда ғана Алматыға оралған. Вокзалдан әкесі шығып қарсы алды. Енесіне ерекше құрмет көрсетіп, қолтығынан сүйемелдеп түсірді де, Жәнібекті бауырына басып, бетінен сүйді.

	— Өзің ауылға барып өсіп кетіпсің ғой... Ел-жұрт аман ба? Шаршап- шалдықпай жеттіңдер ме?— деп жаны қалмай жүр.

	Әке қабағын бағып өскен Жәнібек онда бір өзгеріс барын сезіп еді. Өйткені, ешкімге емірене қоймайтын салқын қанды, сабырлы адам өзіне жараспайтын бір мінездер көрсеткендей болды. Бурыл шашын ұқыптап қидырған. Кезілдірігі жалтылдап, әжім басқан қара бұжырлау бет-әлпеті май жаққандай жылтырап шалынады. Киім орымы да ретті. Бұрын қолына түскен-ді кие салып, жұпыны-жүдеу тарта беруші еді, бұл жолы ине жіптен жаңа шыққан әдемі костюм, ақ көйлек киіп, бозбаладай қылаң ұрып тұр. Қол-аяғы жеп-жеңіл... «Қалай жылдам қозғалады өзі?» деп ойлаған Жәнібек машинаға қарай келе жатып.

	Жәнібекті шофердің жанына жіберіп, өзі арт жақ-та енесінің қасына жайғасты. Қайта-қайта тамағын кенеп отырды да:

	Апа, тыңдаңыз,— деді машина тік көшеге бұрылғанда,— сіздермен ақылдаспай мен бір іс бастадым.,. Хадиша қайтқалы да, міне, екі жылдан асты. Өзім болсам жалғызілікті мін, жұмыстан қолым босамайды. Жәнібек болса жас сіз болсаңыз кәрі дегендей... Бәріміздің бас-аяғымызға қарап күтетін бір кісі керек-ақ. Соны ойлап сіздер жоқта үйге біреуді енгізіп қойдым. Сізге бала, Жәнібекке ана болар. Жүлдызымыз жарасса, тату-тәтті тұрмыс құрып кетерміз...

	Әкесі тағы бірдеңелерді айтты. Бірақ оны Жәнібек естіген жоқ. Төбесіне тас түскендей басы зекқіп, екі құлағы шықылдап кеткен. Тамағына әлдене кептелді де, көзі жасқа толып, мелшиіп үнсіз отырып қалды.

	Әжесі де жуыр маңда тіс жарып, пәлен дей қоймады. Күтпеген хабар ол кісіге де ауыр тиген болар. Әлі нұры таймаған қызыл сары өңі күреңітіп, етті - жеңді толық денесі орындыққа шөгіңкіреп отырды да, бір заманда барып тіл қатты.

	Жарайды, қайырлы болсын!.. Болары болып қойған шаруаға біз не дейміз.

	«Қатын өлді, қамшының сабы сынды». Тірі кісі тіршілігін істейді де... Еркекке бәрібір, төсегі жаңғырады. Тек мынау жұдырықтай балаңа рақымды болсын,— деп терең бір дем тартты.— Мен де осы Жәнібегім үшін жүрмін ғой, тас қамауда тұншығып. Әйтпесе, ауылда жаутаңдап күтіп отырған көген көздерім аз емес...

	Бұдан кейін араларында сөз болған жоқ. Үшеуі машинадан түсіп, ауылдан келген буыншақ-түйіншекті көтеріп, үйге қарай бет алды. Жәнібек бұрын сағынышты көңілмен асып-сасып, үйге алдымен ұмтылушы еді. Бұл жолы әжесімен бірге күйбеңдеп кейіндей берген.

	Әкесі озыңқырап барып, есік қоңырауын өзі басты. Жәнібек тыңдап тұр. Үйден жеңіл қозғалған аяқ дыбысы естілді. Бала көңілін бір сәт «Кім екен, қандай адам екен?» деген әуестік биледі. Кешікпей есіктің тиегі сырт етіп, ар жағынан бейтаныс әйел тұлғасы шалынды. Орта бойлы, толықша келген қызылшырайлы келіншек бұларға жалт етіп бір қарады да, тез ары шегініп кетті. «Тіпті жап-жас қой» деп ойлады Жәнібек таңырқап.



	Күлзипа, қайда кеттің? Бері кел,— деді Сәрсен залға кіріп жайғасқан соң,— мұнда келіп, мына апаңмен, балаңмен амандаспайсың ба?

	«Балақ» деген сөз Жәнібектің құлағына бір түрлі тосын естілді.



	Түпкі бөлмеден жанағы әйел қайта көрінді, қысылып тұрғаны байқалады. Онсыз да қып-қызыл беті онан арман қызара түсіп, таяу келді де, ернін жыбырлатқандай болды.

	Қарт әже орнынан тұрып, оған қарсы жүріп барып, қолынан ұстап өзіне қарай тартты да:

	Қадамың құтты болсын, қарағым! Хадишаның орнын өгейсітпе,— деп маңдайынан сүйді.

	Күлзипа әлі отызға іліне қоймаған, жап-жас, өңді әйел екен. Жүріс-тұрысы кербез, бойын күтетін бапты кісі екені аңғарылады. Бұлардың қасына коп байыр-қаламай, қайықтай қалқып, ас үйге таман жөнеле берді...

	Жәнібектің өгей шешесі Күлзипа бұл семьяға осылай келген еді.

	Ол өте мінезді, тілінен де, қолынан да келетін пысық әйел боп шықты. Алғашында бой тартып қымсынғанымен, бірте-бірте үй шаруасын дөңгелек айналдырып, бәрін билеп-төстеп әкетті. Әйел қолы араласқан соң, үйдің іші де өңіне кіріп, жайнап сала берді. Ешбір затқа қылау қондырмай тазалап, жаңа тәртіппен жайғастырған. Бұрынғы ескі мебельдерді дүкенге өткізіп, орнына су жаңа сәнді бұйымдар сатып алды. Онда да күйеуінің әлдеқашан өлген әйелімен өштесіп, содан қалған бір сабақ жіп болса кезін құртуға тырысатын кейбір ақылы шолақ әйелдер ше емес, соның бәрін көқілге қонымды етіп атқарды. Хадишадан қалған кейбір қадірлі мүліктерге қол тигізген жоқ. Бірталайын өз бөлмесінен шығарып, «детскийге» ауыстырды. Хадишаның үлкейтілген портретін Жәнібектің төсегінің тұсына әкеліп ілді.



	Бірақ соған қарамастан қарт әже бір ай жатқан соқ ауылына қайтуға жиналды. Әкесінің де, Күлзипа нық да: «Қалыңыз, бізбен бірге тұра беріңіз» дегеніне иліккен жоқ.

	— «Есің барда елің тап» деген, қарағым. Жер қара, күн жылыда ауылға жетіп алайын,—деп болмады.

	Күлзипа әжеге бір қабат жаңа киімдер кигізіп, екі чемоданды сәлем- сауқатпен толтырды. «Хадишаны кезуіндей көріп жүрейін» деп, алғысы келген заттарды да қолынан қаққан жоқ. Сөйтіп, кәрі әже Жәнібекті құшақтап, ағыл-тегіл бір жылап алды да, артынып-тартынып еліне жүріп кетті.

	Өзіне, әжесіне деген ілтифат Күлзипаны Жәнібекке бір табан жақындата түсіп еді. Өгей шеше мен бала арасында болатын ұрыс-керіс, шырық бұзатын шымшыма сөздер бұлардың арасында болған жоқ. Аңдысқан қатулы қабақ та, жалған жарамсақтану да емес, қалыпты ғана сыпайы сыйласымды лық орнады. Өгей шешесін бұл ешқандай мәймөңкесіз «Күлзипа Ғалиева» деп атайтын болды.

	Бала жіғіттіқ жас шамасына жараспайтын кекселік, байсалдылық ерте орын тепкен. Ой-санасында неге, қалайша?—деген сұрақтар туындап, үнемі соларға жауап іздеумен уақыт еткізді, кітапты көп оқыды. Алғашында кілең батырлар, жиһанкездер жайындағы кітаптардан бастап, әкесінің кітапханасындағы әдеби кітаптарды түгелге жуық ақтарып шықты. Сондықтан мектеп программасындағы сабақтар оған өте жеңілге түскен. Мұғалімдерге неше алуан сұрақтар жаудырып, састырып, ықтатып алатын да, класта мерейі тасып, үстем отыратын.

	Жәнібектің бойында үнемі жігерін ұштап, рухтандырып отыратын бір жебеуші күш бар-ды. Ол — намыс болатын. Жас жігіт кереметтей намыскер болып өсті. Қиын есептерді шығарғанда, немесе спорт жарысы кездерінде әлдекім алдына түсіп кетер болса, жылап жібере жаздайтын. Тіпті екі-үш күндей ұйқысы бұзылып, өзінен-өзі қорланып жүрер еді...

	Шамасы, тоғызыншы класта болар, ол өзінің бір осал жерін байқады. Мұнымен «бақкүндес» боп жүретін бір оқушының «Пионерлер» газетіне елеңі басылыпты. Меңдібай оны сабақ үстінде жер-көкке сыйғызбай мақтамасын ба. Сол-ақ екен, Жәнібектің иығы салбырап, бір аптаға дейін өзіне-өзі келе алмай жүрді.

	Шіркін, балалық шақ та қызықтау! Сол күннен бастап Жәнібек поэзиямен «айналысқан». Қолы қалт етсе-ақ отыра қалып өлең жазады. «Алматы», «Көктем», «Тазыма» деген өлеңдер жазып, онысын ұнатпай жыртып тастады. Ақыры қиналып отырып, «Анама» деген өлең жазды. Мұнда жетім баланың шынайы сезімі бар еді. Онысын дереу жастар газетіне апарып берген. Өзін де, басқаны да қайран қалдырып, әлгі өлең газеттің сегізінші март санына басылып шықты. Сол күні жаны терезе тауып, тұяқ серіппей ұйықтағаны есінде.

	Әке балаға сыншы болғаны сияқты, бала әкеге де сыншы. Әр бала өз ата- анасының ешкімнен кем болмағанын ұнатады. Бірақ мұны кеп үлкендер түсікке бермейді. Олар баладан бәрін талап ету хақы біз ғана берілген деп ойлайды да, өздерінен баласының не күтетінін естеріне де алмайды.

	Жәнібектің әкесі де сондайлардың санатына қосылатын. Сәрсен ез ұлына пәлендей назар аудармағанымен, жас жігіт әкесінің әр қадамын қадағалап отырды. Тіпті бертін келе әке тірлігіне көңілі толмайтын мінез тапты. Әкесі әжептәуір ғалым, оқымысты саналғанымен, мұның кезіне барған сайын күйкі керіне берген. «Биология ғылымының кандидаты» деген атақ алғанына он бес жылдай уақыт етіпті. «Сыр бойындағы ақ тышқандардың өніп-өсуі» деген тақырыпқа докторлық диссертация жазып жүргеніне де он жылдан асып барады екен. Не қорғамайды онысын, не тастамайды. «Ашқа тартқан кешке тартады» дегең дей, осынын өзі соңғы жылдары бүкіл семьяның уайымына айналып бара жатқанды. Ауызды аққа тигізетін жалғыз сиырдың бетіне қарағандай, Күлзипа Ғалиеваны да тағаты таусылып біткен...

	Әрине, Сәрсен Нұрбаевич те ойнап жүрген жоқ. Диссертациясының ғылыми- теориялық дәрежесі төмен бе, әлде жинаған фактілері аз ба, әйтеуір бірдеңесі жетіспейді. Жыл сайын Сыр бойына барып, айлап жүріп қайтады. Үйге келсе, кабинетінің есігін тарс жауып алып, абажадай емен столдың ар жағында қағаздан бойы әрең көрініп отырғаны. Институттағы қоғамдық жұмыстары да бастан асып жатыр. Сондағы профсоюз ұйымынан тартып, хайуанаттар паркі, тәжірибе алаңдары да соның мойнында. Жаз айларында студенттерді жұмысқа ертіп апаратын да сол. Нағыз «атқа женіл телпек байдың» өзі. Шаршадым, қажыдым дейтін кісің ол емес, тапсырылған істі бас шайқамай атқара береді.

	Бұлардың үйі елден ерек қонақ шақырғыш-ақ. Мереке сайын опыр-топыр кісі. Әкесінің әріптестері, ғалым достары келеді. Кейде лауазымды адамдар, академик-ғұламалар да дәм татады. Сәрсен жаны қамай, аяғының ұшымен жүріп күтеді. Қонақтар мол дастарқан басында жайланып отырып әңгіме соғады, карта ойнайды.

	Осындай отырыстарда Жәнібектің байқағаны — әріптестері арасында әкесінің салмағы онша сезіле қоймайды. Барлығы да мұны қонақжай үй иесі ретінде ғана сыйлайтындай. Бүл туралы тост көтеріле қалса:

	— Ерінбейтін еңбекқор, ғылымның қарапайым қайраткері, көзге түсе бермейтін кішіпейіл жолдас Сәкеңнің денсаулығы үшін алып қоялық,— деседі.



	Осы сезді айтқан адамның жүзінде бір жымысқы күлкі, астарлы ажуа жатқанын да байқайды Жәнібек. Байқайды да, намыстан жарылып кете жаздайды. Қонақтардың алдында әкесінен гөрі Күлзипа Ғалиеваны мерейі үстем ірек екенін тағы сезеді, шынайы жылы сөздер, ілтипатты ыстық назар сол кісіге көбірек арналады. Үлкендер жағы «кербез келін» деп, жастар жағы «Күлеке» деп қошамет көрсетеді. Бәденді жас әйел сылақ жүріс, сыпайы мінезімен майысып, онсыз да қызыңқырап отырған еркектердің есін кетіреді. Ал Сәрсен Нүрбаевич болса, сұлу әйелдің салымды күйеулерін ше өзін тым биязы ұстауға тырысады.

	Сапар Сержановты Жәнібек осындай отырыстарда керіп жүретін. Кейін бұл үйге жиі қатынап тұрды. Сәрсен Нұрбаевтың қолынан оқыған шәкірт, аспирант кезінде де байланысын үзбей, әрнені ақылдасып, кеңес алып тұратын. Өзі де жүзіктің көзінен өткендей пысық жігіт. Тауы шағылмаған, өмір жолында тұяғын тас қағып көрмеген, үнемі өрлеп, өсіп келе жатқан жас. Түр-тұлғасы да әдемі, оңқай асықтай, кіммен де болсын тез тіл табысып, шүйіркелесіп кетеді. Қауым арасында жарқ етіп жұрт көзіне түсетін қасиеттері де мол. Жап-жақсы ән айтады. Биллиард, преферанс сияқты ойындардың дуы. Үлкен атақты адамдармен осы ойындар кезінде жақсы танысып кетеді. Карта ойындарында қолы тартқыш, үнемі ұтып жүреді. Осынын өзі-ақ беделді қауым арасында Сапарды ызаға іліндіріп, атағын шығарып жіберген. «Өзі біт болайын деп тұрған, жақсы жігіт» деген сез о баста бір дуалы ауыздан шығыпты да, кейін жалпақ елге жайылып кетсе керек.

	Не үшін екен, Сапарды Күлзипа ғана ұнатпайтын-ды. Көзінше сыпайылық сақтап, ізет көрсеткенімен, ол жоқта ернін шығарып, тыжырынып отыратын.



	Осыдан ғалым шықса, мұрнымды кесіп берейін,— дейтін ол күйеуіне қарап өршелене,— сырты жылтыраған тыраш біреу ғой... Осындайларды қайдан тауып аласыңдар?

	Қой, олай деме, сен қателесіп отырсың,— деп Сәрсен араға түсер еді,— Сапар талантты жігіт. Оның зерттеп жүрген тақырыбы биологияда елеулі жаңалық болып саналады.

	Мейлі, академик боп кетсін. Әйтеуір сол жігітті суқаным сүймейді,— деп қайсар әйел райынан қайтпайды.

	Бірақ Күлзипа, шынында, қателессе керек, келесі жылы-ақ Сапар кандидаттық диссертациясын мүлтіксіз қорғап шыққан. Оның журналдарда басылған мақалалары шу көтеріп, ғалымдар арасында әжептәуір сөз болып жүрді.

	Сол бір соңғы жаз Нұрбаевтар семьясы үшін аласапыран алқын жазы болып еді. Бір үйдегі үш адамның үшеуін де маңызды оқиғалар күтіп тұрған. Сәрсен Нұрбаевич диссертациясын жазып бітіріп, енді күзге қарай қорғамақшы болатын. Бүкіл үй-іші, ағайын-туған болып, сарыла күткен сәт те жақындап қалғандай. Бірақ соған қарамастан көңілі күпті. Әлде бір қапы кеткен жері бар ма, жоқтан өзгеден секем алып, мазасыздана береді. Қорғауға дейін бәрібір тыныш отыра алмайтын болған соң, кеп жылдық еңбегін тық деректермен толықтыра түсу үшін, Сыр бойына тағы жүріп кетті.

	Ал, Күлзипа Ғалиева болса талайдан қолы жетпей жүрген арманына буыл жетіп еді. Қардың шеті жылт етісімен соңына түсіп жүріп, Қара теңіз жағасына бір кісілік жолдаманы әрең қолға түсірген. Бұрыннан қыңқыл- сыңқылы кеп адам кейінгі кезде, әлде өзінің бала көтермегенін уайымдай ма, бір түрлі қамкөңіл еді. Жолдама қолға тиісімен, июньнің аяғында ол кісі де Қырымға асығыс аттанды.



	Үйде қалған Жәнібектің де шаруасы бастан асып жатқан. Жақында ғана мектеп бітіріп, мемлекеттік емтиханнан шаршап шыққан ол, іле-шала екінші сынға дайындалды. Москва университетінің Шығыс факультетіне документін өткізіп қойған-ды. Емтиханның жақындап қалғанын айтып, әкесіне хат жазып еді. Одан: «Бұрылуға мұршам жоқ. Бара алмаспын. Орталық ВУЗ-дарға оқушы қабылдайтын комиссияның жауапты секретары — өзіміздің Сапар екен. Соған хат жолдадым. Бірер қиыншылық туса, барып жолығарсың», деген жауап келді. Бірақ ол Сапардың алдына мөлтеңдеп барып, жәрдем сұрағысы келмеді. Намысқа тыртысып, не де болса өз күшіне сенуге бел байлаған.

	Емтихан тапсыруға бір апта қалғанда Қырымнан Күлзипа да оралды. Бұл күндері отыздан енді асқан ажарлы әйел теңіз жағасынан қатты оңалып, түрленіп қайтты. Аппақ еті күнге күйіп, қоқырайып, бір балғын жастық ажар тауыпты. Екі бетінің ұшында қан ойнайды. Ұялы қара кездерінде ұшқын шашқан ерекше жарқыл бар. Тұла бойынан жастық, тоқшылық, еркіндік лебі еседі. Көлі де көтеріңкі екен. Жәнібекпен жарқылдай амандасып, еркелетіп майдайынан сүйді. Бұған арнап жылтыр қара портфель, балон плащ әкеліпті. Жәнібек қуанып, разы боп қалды.

	—Көкең қайтқан жоқ па? Хат жаза ма? Жұмысы қалай екен?— деп Күлзипа күйеуін де жылы көңілмен еске алды. Көрші-қолаң, дос-жарларын сағына қарсы алып, сарқыт-сәлемдемелерін үлестірді. Теңіз бойында көрген- білгендерін жыр қып айтты.

	Амандаса келгендер тарап, үй оңашаланған кез болатын. Түстен кейін ойда жоқта салақ етіп Сапар жетіп келді.



	—О-оу, Күлеке-ау, келіп қалғансың ба? Сағындырып жатып алдың ғой мүлде,— деді, келесап Күлзипа Ғалиевнаны құшақтап.— Па-па, тотыдай торға қамап,қор етіп жүріппіз-ау өзіңді... Не боп кеткенсің, япыр-ау!

	—Немене, бұрын жаман ба едім, сондай-ақ?— Күлзнпа сылқ-сылқ күлді.— Сол жақта әлі де жата түскендей едім, мына ұлымның емтиханына асығып келдім,— деді Жәнібекті нұсқап.

	Сапар Күлзипаны жетелеп келіп диванға отырғызды да, оң тізесін баса өзі де жайғасты. Күлзипа алғашқы сөзін жалғай түсті.

	—Шын айтам, мына баламыз Мәскеуге барам деп жұлқынып жүр. Әкесі болса анау — не бітпейтін, не қоймайтын әлектің соңында тентіреп жүрген. Ол болмаса, ағайын-туған бар, өзің барсың, көптеп-көмектеп оқуға түсіріп жіберіңдер.

	Дауыс ырғағында өтініш-тілектен кері өктем бұйрық, «қайтсең де орындайсың» деген базыналы батылдық бар. Сапар ыржалақтап күле береді. Қарсыласуға шамасы келмей бірден кене кетті.

	Ойбай, жарайды, Күлеке! Сенің айтқаның біз заң ғой. Қолдан келсе...



	Қолдан келгені несі? Дырдай еркектің, еще ғалымның айтып отырған сезін қара. Басқасы қолыңнан келгенде, жұдырықтай баланы оқуға түсіру қолыңнан келмей ме?

	Жарайды енді... Ойпырай, жеңешетай-ау, жарайды дедім ғой. Шыдамсызың- ай, осы!— деп Сапар Күлзипаның жұп-жұмыр тізесінен ұстай алды.

	Жынданбай тыныш отырсайшы, баланың көзінше,— Күлзипа оның қолын қаға берді. Бірақ дауысынан пәлендей зіл сезілмеді.

	Бағанадан өзінің қолайсыз әңгімеге киліккеніне іштей қатты өкініп, ыңғайсызданып тұрған Жәнібек бірдемені іздеген боп тергі бөлмеге беттеді.



	—Біздің Жәнібек ешкімнің көмегінсіз-ақ түсіп кетеді,— деді Сапар жайып-шу ып,— медалисттер бір сабақтан бес алса жетеді.

	Сонан кейін тым-тырыс бола қалған. Жәнібек төргі бөлмеде отырып, бір уақытта «шөп» еткен сүйісті ап-анық естіді...

	Есікті тарс жауып, атылып кешеге шыққанын біледі. Басқасы есінде жоқ. Ызаға булығып, тырсылдап жарылардай боп келеді. Көз алдына қайта-қайта Сапардың жанағы бір жымысқы күлкісі мен Күлзипа Ғалиеваны тізесіне әлсін-әлі барып қалып отырған сумақай қолы елестейді. Құлағынан жанағы бір сүйіс кетпейді. «Сапарды жек көрем дейтіні қайда? Бәрі алдамшы жалған екен ғой,— дейді тісін шықырлатып. Неткен басынғандық? Қастарында кісі барда істеп отырғандары анау, оңашада неден тайынады?» Кенет басына бір сұмдық ой келіп, жүрегі дір ете қалған. Дереу үйге қайтадан барғысы келіп бір оқталды да, батылы жетпеді.

	Көшеде сандалып, мақсат-бағдарсыз жүре берді. Есіне алыста жүрген әкесі түсіп еді, өне бойын тағы да ашу кернеді. «Тәңірім-ай, неткен сорлы адам еді,— деді әлдекімге кіжінгендей жұдырығын түйіп,— сол ақ тышқандарда әкесінің басы қалды ма екен?» Тамағына тығылған түйіншек жасты қылғынып зорға жұтты. Көңілінде бір ғана тілек оянды. «Тезірек бітсе екен осынын бәрі де. Кетсем екен көз кермес, құлақ естімес аулаққа».

	Сіркесі су көтермей, шекесі тарылып, ызың еткен артық дыбысты жаратпай келеді. Бұрын болып көрмеген, түсініксіз жат сезім баурап алған. Көшедегі әрбір зат, ерсілі-қарсылы шұбырған адамдар аяқ астынан сұрқай тартып, қапаландыра түседі. Өткен-кеткеннің бәрі сырын ішіне түйіп, бір қулық ойлап бара жатқандай. «Осылар неменеге асығып елпілдейді,— деді өтіп бара жатқан бейтаныс біреулерге қарап,— бірдемеден құр қалғандай ентелеуін қарашы. Пружинасын қатты бұрап қоя берген қуыршақтар секілді». Желке жағынан бір әйел шарылдап күліп еді, оны да ұнатпай қалды. «Неменеге жетісіп күледі екен?» деді күңк етіп. Таяғына сүйеніп, ілбіп бара жатқан кемпірге де жыны түсті. «Өліп тыныш таппай, мына қалық топырдың арасында не іздеп жүр екен, қақбас».

	Күн батып қас қарайып кеткен екен. Екі табанынық зырылдап ауырғанын сезді. Шекесі солқылдап, көзінің түбі суырғандай болады. Көлденең кешеге бұрылып, үйге қарай бет алды. Сыртқы есікке ене бергенде, қараңғыда біреумен соқтығысып қалған. Қараса — Сапар. «Бағанағыдан жаңа шығып келе ме, сонда?» Сапар сасқалақтап мұның білегінен ұстай алды.

	— Жәнібек... Сенбісің? Бала сияқты қайда жоғалып кеттің? Сені күте-күте шаршап ақыры қайтып барам... Сонымен, ана мәселе жөнінде өзім хабарлап...

	Сіздің хабарыңыздың керегі жоқ,— Жәнібек оның қолын сілкіп жіберді.— Жоғалыңыз тезірек! Әйтпесе бар ғой...— Тепсініп, оң қолын ыңғайлана берген.

	Ой-ой, мынау қайтеді, ей?— деп Сапар алақанын жайып, шегінген күйі есіктен шықты да, қараңғылыққа еніп жоқ болды.

	Жәнібек өзіндегі кілтпен есікті ашып үйге кірді. Шам жанып тұр. Ауыз бөлмеде түкті орамалын иығына салып, жуынуға келе жатқан Күлзипа қарсы жолықты. Қалт тұра қалған ол өгей шешесінің бетіне бірінші рет тіке қарады. Күлзипаның тамағының астында көгеріп қалған күрек тістің табын ап-анық көрді. Жүрегі тоқтап қалғандай, сенделіп бір кетті де, ләм деместен өз бөлмесіне ене берді.

	Сол бетімен киімін де шешпестен төсекке барып құлаған. Екі иіні селкілдеп етпеттеп жатыр. Жастығы көз жасына шыланып қалды. Іші-бауыры езіліп бара жатқан тәрізді. Бір заматта шалқасынан аударылып түсіп еді, көзі қабырғада тұрған анасының суретіне тоқтады. Сол-ақ мұң екен, тағы да өксік қысып, булықтырып әкетті. Бүгінгі тартқан зәбір-жапасын сол жансыз бейнеге шаққандай, үнсіз егіліп, тоқтамай көп жылады... Тек көз жасы сарқылып, басы зеңкіп, әбден қалжырап барып, таң алдында ұйықтап кеткен.

	Өткен өміріне саяхат жасап, қалың ойдың қамауында жатқан Жәнібек, біреу есікті ашып кіріп келгенде, ұйқыдан оянғандай төсектен басын жұлып алды. Мәди тұр босағада. Езуі жайылып, қысық көзі жұмылып күліп түр, қолтығында газетке ораулы бірдеңесі бар.

	Оу, жігітім-ау, қойған жерде қозғалмай жатырсың ғой,— деді ораулы затын столдың үстіне қойып жатып,— тіпті ешқайда шықпағансың ба?

	Неге? Бүгін қаланы араладым,— деді Жәнібек орнынан түрегеліп — кеше апамның зиратына барып қайтқам. Отыр. Зерігіп өлгелі жатыр едім, жақсы келдің ғой.

	Е-е, біз деген ертегінің самұрық құсы сияқтымыз ғой — бір тал қауырсынын тұтатсақ жетіп келе¬тін. Машинаны серігіме өткіздім де, саған қарай ұштым.

	Мәди орындыққа жайғасты да, газеттің орауын аша бастады. Ішінен бір жарты «столичный», колбаса, піскен ет алып, столдың үстіне қойды.

	Кел, отыра қал,— деді арақтың аузын ашып жатып.— Кеше жұмыс уақытында құр ауыз кетіп едік. Кәне, әкесіне танытып ішейікші бір.

	Екі стаканға арақ құйып, тауықтық етін бұтарлап Жәнібектің алдына таман сырғытты. Сонан соқ ыдысын қолына алып, тамағын кенеді.

	Кәне, бірдеме айтпасақ кеңірдектен өтпейді бүл бәле... Ал Жәкеш, бір кезде қашан жігіт боламыз деп жұлынушы ек. Міне, оған да жеттік. Бірақ қырып тастағанымыз шамалы. Не жыны бар екен, енді балалық шақты сағынуды шығардық. Өзің білесің, мен де бір жалғызбын ғой. Көлгірсігенім емес, сен итті жиі еске алып, қатты сағынып жүрдім. Келші, аман-есен көріскеніміз үшін алып қоялық. «Аһ»,— жұтып жіберіп, бір кесек колбасаны аузына бір-ақ тоғытты.

	Мәдидің сөзіне Жәнібектің көңілі босады. Жылы сөз екен ғой — адамды майдай ерітетін. Көңілін демдеу үшін арақты ол да қағып салды.

	Сендерді мен де сағындым,— деді жадырай түсіп.— Дұрыс байқағансың. Сол бір кінәсіз балалық шақ алыстан қол бұлғап шақырады да тұрады... Кеше зират басына бара жатып, мектептің қасынан өтіп едім, ойыма қай-қайдағы оралып, айналсоқтап кете алсамшы.

	Сен тіпті мектепке де барып үлгірген екенсің ғой. Мұғалімдермен жолықтық ба?

	Жоқ, қақпаның аузынан ғана қайттым. Бірақ ойда жоқта кіммен кездесіп қалғанымды білесің бе? Әлгі Меңдібай ше... Әдебиеттен беретін. Соны көрдім.

	Иә-иә, білем ғой. Алаңғасарлау кісі еді, таныды ма?



	Тануын таныды. Бірақ менің қайда жүргенімді білмейтін көрінеді. Қайдан білсін. Жылына жүздеген бала алдынан өтеді.

	Екеуі әрнені еске алып, бірталай әңгімелесіп отырды. Арақты тауысып ішкен соқ «аз боп қалған жоқпа» деп Мәди қопақтай бастап еді, Жәнібек басып отырғызып қойды.

	—Ал, қамалып отырамыз ба? Сыртқа шығайық,— деді Мәди бір кезде орнынан тұрып.— Күн кешкіріп қалыпты.

	—Шықсақ шығайық, қайда барамыз?



	Футболды сағынған шығарсың. Стадионға барайық. Бүгін «Қайрат» «Пахтакормен» ойнайды.



	Жоқ, футболды қоялық,— деп Жәнібек бас тартты,— одан да кешкі салқында қыдырайық.

	Еркің білсін. Дегенмен дүниеден тосырқап қалғансың-ау деймін. Бір кезде футболдан жалықпайтын қызыл көздің өзі емес пе едің?

	Оның рас,— деп күлді Жәнібек,—«Біліп-ақ ұғып қоюшы ек, енді ішіме қонбайды» деп Абай айтқандай, бір түрлі суынып қалыппын.

	—Уақыттық нәрсе ғой. Әлі-ақ өте шығады. Екеуі көшеге шықты. Күн еңкейіп барып, тас үйлердің тасасына жасырынған. Биік шынарлардың ұшар басындағы жапырақтар алтын теңгедей жарқырайды. Күндізгі аптап қайтып, лүпілдеген майда самал желпінеді. Арықтағы суларға енді ғана тіл бітіп, жас баладай былдырлап, құлдырайды. Көше тыптыныш. Адам аяғы сиреп, у-шу азайған тәрізді.

	Айнала не қып саябыр тарта қалған?— деді Жәнібек таңырқап.



	Оның себебі түсінікті,— деді Мәди күліп,— қаладағы қырық мың желөкпе стадионда отыр. Дүние тынышталмай қайтсын.

	Солай-ау, ә...



	Екеуі біразға дейін үнсіз келе жатты.



	Сонымен не білген ойық бар?— деді Мәди жастар театрының алдына келгенде. Оқисың ба, әлде жұмысқа тұрасың ба?

	Шынымды айтсам, соны езім де білмеймін,— деп күлді Жәнібек.— Әлі сөйлескем жоқ. Егер жіберсе Москваға кетер ем. Ана жылы орта жолдан қалдым ғой. Ерегіскенде бағымды тағы бір сынап көргім келеді.



	Ол жөн ғой. Ал түсе алмай қалсақ ше? Онда екі қолға бір жұмыс табылар.

	Сен өзің ана жақта немен шұғылданып едің? Құрылысшымын.

	—Онда жақсы екен. Бұл салада менің таныстарым бар, қаласақ ертең-ақ орналасуға болады.

	—Ойланайын. Алдымен оқу бір жайлы болсын. Бұлар әңгімелесе ілбіп отырып, Ленин алаңына таман келді де, «Аққу» кафесіне бұрылды.

	Керіп пе ең? Жақсы кафе,— деді Мәди иегімен нұсқап,— қайда барамыз? Осында бірдеңе ішіп отырмаймыз ба?

	Мейлі, тек жеңілдеу біреуін ішейік. Шампанға қалайсың?

	Қарсы емеспін.



	Бұлар жаздық кафенің шеткері бір столына барып отырды. Айналасы гүлзармен оралған келісті жер екен. Дәл түбінде қолдан жасалған тостағандай көл бар. Келде қос-қостан төрт аққу жүзіп жүр. Бала жетектеген бірталай қауым соларға тамашалап қарайды.

	Жәнібек аққуларға қарап, бір сәт үнсіз отырып қалған. Көкірегінен шым- шымдап аяныш сезімі оянды. Осы бір аспан аруы, табиғаттық тамаша үнпазы адамдарға үркек көңілмен мұңдана қарайтындай көрінді оған. Сала құлаш ұзын мойнын иіп, үнсіз күрсінген сияқтанады. Тостағандай көл тоят болар дейсің бе бұларға? Сонау алыстағы балдырлы, бағаналы көлін ақсайтын болар. Оз әнін өзі ести алмай кетсе, құстар да құсаланады, әрине. Шіркін-ай, мыналардың аспанды үнге толтырып, күміс қанаты күнге шағылып, көк мұхитын тіліп бара жатқанын керер ме еді! Жәнібек күрсінді.

	—Бұл да бір жақсы құс-ау!— деп қойды Мәди. Көл түбінен электр шамдары самсап көрінеді. Жағадан төнген алып үйеңкінің жапырағы діріл қағады. Аққулар қанатымен су сызып, сол алдамшы елеске ұмтылады.

	Бұлар ыстық кәуап жеп, салқын шампан ішіп отырған. Бір уақытта Мәди Жәнібектің бүйірінен түртті.

	Тоқта, бері қарашы. Әнеу бір қарындастар сенен көзін алмайды. Біреуі сені нұсқап көрсетіп отыр...

	Қайсысы?



	Сонау арғы бұрыштағы. Өздері есеп айырысып кеткелі жатыр.



	Жәнібек мойнын созып қарады да, орнынан ұшып түрегелді. Балаша мәз болып, солай қарай жүгіріп барады. Ана столдан әлгі қыз да түрегеліп бұған қарсы жүрді. Екеуі күлісіп амандасып жатыр. Қыздың қасында серігі бар екен, Жәнібек қолтықтарынан алып, осылай қарай беттеді.

	Танысып қой, менің мектептес досым,— деді Мәдидің қасына келгенде қызға қарап.

	Мәди!— Бұл қолын алдымен ала жүгірді.



	Қарлығаш!— деді қыз күлімсіреп.— Ал мынау менің жақын сіңлім болады.



	Қарлығаштың қасындағы жапон қыздарына ұқсайтын, шашын дөңгелете шорт кескен талдырмаш қара қыз Жәнібек пен Мәдиге майысып қол берді.

	Лира!



	Өте жақсы. Ал отырыңдар. Бізбен дәмдес болыңдар.— Жәнібек қыздарды отырғызып, тағы екі бокалға шампан толтырды,— ой, Қарлығаш, кезіккенің қандай жақсы болды.

	Қайдам, қарайтын түрің жоқ. Мына кісі болмаса, тіпті елеусіз қалатын едік,— деп Қарлығаш сыңғырлай күлді.

	Оның рас, екі көзім аспанның аққуында болатын. Сөйтсем екінші жағымда адамның аққуы отыр екен ғой,— деп Жәнібек те күліп жатыр.— Айтпақшы, билет алдың ба? Қашан ұшатын болдың?

	Ертең сағат онда.



	Олай болса мына шампанды сенін Москваға аман-есен жетуің үшін ішеміз. Рақмет!

	Ал, алып қойыңдар.



	Алдарындағы шампанды ішкеннен кейін қыздар сипақтап тұруға айналды. Неге асықтыңдар... отырмайсыңдар ма?— деді Жәнібек.

	Иә, қарындас, Алматыдағы ақырғы кешіңіз екен. Бізбен бірге демалып біраз қыдырыңыз!— деп сөзге Мәди де араласқан.

	Жо-жоқ, көп рақмет!— деп Қарлығаш Жәнібекке қиыла қарады.— Ертең жүретін адамбыз. Жол жабдығы бар. Оның үстіне бір үйге кіріп шығуымыз керек еді...

	Апырай, ә...— деді Жәнібек кірбең тартып.— Жүр, Мәди, шығарып салайық.



	Әуре болмаңыздар. Біз жақын жерге барамыз,— Қарлығаш ақсия күліп қолын ұсынды.— Сау болыңыздар.



	Рұқсат етсең, біз ертең аэропортқа барып аттандырып салайық,— деді Жәнібек батылсыздау тіл қатып.

	Шығарып салатындар бар ғой,—деп Қарлығаш төмен қарады.—Ал уақытыңыз болса келіңіз, күтемін!

	Ертеңге дейін...



	Екі қыз тық-тық басып ұзай берген. Мәди олардың қарасы үзілгенше қарап отырды да, Жәнібекке бұрылды.

	Өзі бір сүйкімді қыз екен. Қашан танысып жүрсің?



	Жолда поезд үстінде танысқамыз,— деді Жәнібек самарқау үнмен.— Жақсы қыздар көп қой дүниеде... Ал ертең аэропортқа қалай барамыз?

	Сол да сөз болып па?— Мәди иығын көтерді,— сағат тоғызда қонақ үйдің алдында әзір тұр. Мен машинаммен келе қояйын.

	Олар әр нені еске алысып, тағы бірталай отырды. Сағат он кезінде Мәди Жәнібекті номеріне дейін әкеп салды да, көп кідірмей:

	Қой, үйге қайтайын, қатын байғұс та тықыршып отырған болар!— деп қоштаса бастады.

	Ертеңінде Жәнібек пен Мәди сағат тура тоғыз жарымда аэродромға жеткен. Екеуі жұрттық арасынан өтіп, жолаушыларды қабылдайтын қақпаның алдына келді.

	Бір топ адамның ортасында тұрған Қарлығашты Жәнібектің көзі сонадайдан шалды. Бірақ бірден ентелеп жетіп бармай кідіріп қалған. Бір-екі рет тасада тұрып, көз қиығын салып еді, Қарлығаштық жан-жағына жалтақтап, әлденеге алақ боп тұрғанын байқады. Топ ішінен біреуді іздейтін сияқты. Күткені кім екен? Соны тез анықтау үшін, кенет, жұрттың арасынан шыға келді.



	— Жәнібек!—деді қыз мұны көргенде қуанғанын жасырмай.— Кел, біз мұнда тұрмыз.

	Жәнібек иіліп кеп, алдымен қызды қоршап тұрғандарға амандасты. Қарлығаштың ағасы мұны таныды, бажайлап бір қарады да, түсін жылытып:

	Е-е, әне күні вокзалда көрген бала екенсің ғой,— деп қолын ұсынды,— Қарлығашты шығарып салуға келдің бе? Жақсы-жақсы... Тек ертерек келмей, жолаяқтан құр қалдың, бауырым.

	Оқасы жоқ. Дәм ғанибеті болмаса, дидар ғанибеті бар ғой,— Жәнібек енді Қарлығашқа бұрылды,— қалай, алыс жолдық алдында көңіл күй жақсы ма?

	Жақсы ғой... Тек осы тұрған баршаңыздың Алматыда қалып қоятындарыңыз ғана жаман,— деп қыз қобалжи күлді.

	Қарлығаштық ағасы қарындасымен әзілдесе береді екен. Жәнібекке қарап көзін қысты да:

	—Қой, олай деп көңілімізді бұзба. Әйтпесе дереу билет алып Москваға тартып кетіп жүрерміз,— деп қарқылдай күлді.

	Самолеттің ұшуына санаулы минуттар ғана қалған. Диктор Алматы — Москва маршруты бойынша жолаушылардың отыра бастағанын хабарлады. Сол-ақ екен, бір шеттен қол алысу, құшақтасу, сүйісу басталды. Қарлығаш алдымен қасында тұрған қыздармен қоштасты. Сірә, жеңгесі болар, ажарлы толық әйел қайын сіңлісін құшағына қысып, екі бетінен алма-кезек сүйіп жатыр.

	—Қойыңдар, біз де бірдеме қалсын,— деп ағасы қорбаңдап барып қарындасының маңдайынан иіскеді.— Аман бол, айналайын. Жақсы оқы.

	Кезек Жәнібекке келгенде, қыз кеудесі сәл дір еткендей болды. Артық сөздің орны жоқ. Айрықша ыстық назармен жәудірей қарады. Нәзік алақанымен жігіт қолын аялай ұстады да:



	—Сау бол, Жәнібек. Москваға жолық түссе, біз міндетті түрде кел, хат жаз,— деді жымиып. Дауысы қалтырап естілді. Сонан соң қаз-қатар тұрған дос- туыстарына қимас жүзбен қиылып бір қарады да, қолын сермеген күйі есіктің ар жағына жүгіріп өтіп кетті. Аяғын жеңіл басып барып, жолаушыларды самолетке дейін апаратын тіркемелі вагонға отырды.

	Дәл осы кезде біреу Жәнібектің жеңінен тартқандай болды. Жалт қараса, манадан көрінбей кеткен Мәди «ананы көрдің бе?» дегендей иегін көтеріп, оқшау тұрған топты нұсқайды. Жәнібек солай қараған.

	Кенет көзі күнге шағылғандай, кірпігі жыпылықтап кетті. Бұлардан он шақты қадам жерде, бір топ адамның ішінде Жанна тұр екен. Сол, кәдімгі бір көруге зар боп жүрген Жаннасы. Қыз әкесі, ақбас академикті де Жәнібек тани кетті. Қара мұрты қиылған, өзбек өңдес, сындардай сұлу жігітті бірнеше адам орталарына алып қауқылдасып тұр. Міне, олар да қоштаса бастады. Жаннаның әкесі әлгі жігітті бауырына тартып маңдайынан сүйді. Жаннаның өзі еркелей қымсынып, қолын ұсынып жатыр. Маржандай тістерін көрсетіп күліп қояды.

	— Күйеуі осы. Москваға кетіп барады,— деп сыбырлады Мәди.— Сонда аспирантурада оқиды. Осындағы бір дөкей министрдің баласы көрінеді.

	Мұртты жігіт өз тобынан бөлініп, әдемі сары сақтиян портфелін бұлғаңдата қақпадан жүгіріп өтті де, Қарлығаштың қасына барып отырды. Енді екі топтың да назары соларға ауған. Жабыла қол сермесіп жатыр. Қарлығаш та бұл жақта тұрғандарға дамылсыз қол бұлғайды. Жәнібек оның торғай қанатындай дір-дір еткен сүйрік саусақтарынан көз алмайды. Міне, тіркемелі вагондар орнынан қозғалып, анадай жерде теңкиіп тұрған «ИЛ—18» самолетіне қарай бет алды.



	Жәнібек мойнын бұрып, көз қиығын енді бір бүйірде тұрған Жаннаға аударды. Қандай қияпатта тұрғанын білгісі келіп, біреудің иығынан асыра ұрланып қараған. Жанна жолаушылар ұзаған сайын, туфлиінің өкшесін көтеріп, әдемі аққу мойнын соза, елбірей толқып, ұмсына қарап қалған екен. Ақ жібек орамалын желбірете бұлғайды. Қаздай бойлап керіле қалған кезінде талдырмаш денесі сымдай тартылып, сүліктей сұлу көрінеді.

	Жәнібек көзін тайдырып әкетті. Енді сасқалақтап самолет жаққа қарады. Жолаушылар басқышпен шұбап, жоғары көтеріліп барады екен. Кіре берісте әрқайсысы кілт тұра қалып, қолын бұлғайды. Міне, Қарлығаш та көтерілді. Соңынан Жаннаның күйеуі кетіп бара жатыр. Екеуі сатының ең үстіне шыққанда, қатар тұра қалып, мұндағыларға соңғы рет қол серместі. Жәнібек кірпік қақпай қарап тұр. Өне бойын шымырлатқан бір сезім бас көтеріп, қабындап келеді. Оған жер бетіндегі ең бақытты адам ана мұртты жігіт боп керінді. Сол бақытты жан Қарлығашқа «кіріңіз» деп ізет көрсеткендей болды да, екеуі самолетке еніп көрінбей кетті.

	«Ал енді біздікі не тұрыс» дегендей, шығарып салушылар кейін қозғалған. Жәнібек те артқа бұрылып еді, Жанна әкесін қолтықтап баяу басып, кетіп барады екен.

	Бізді көрген жоқ,— деді Мәди сыбыр етіп,— жүр, аяғыңды бас, тілдесіп қалайық.

	Жо-жоқ... Асықпа. Кейін,— Жәнібек Мәдидің қолынан ұстап кідіре берді. Қалтасынан темекі алып тартқан боп, Жанналар бұрыш айналып кеткенше кез алмай қарап тұрды.

	Иттің өзі де сұмдық сұлу боп кеткен екен!—деді Мәди машинасын от алдырып жатып.— Деген толысқан кезі ғой... Мүмкін, ол бізді көрсе де, қасындағы әкесі мен енесінен жасқанған шығар... Уайымдама, кездескің келсе өзі-ақ жалғастырып жіберем.

	Жәнібек тіл қатпады. Ойда жоқ кездесудің әсерінен арыла алмай, әлі есеңгіреп отыр. Ой-қиялы біресе Қарлығашқа, біресе Жаннаға төңкеріліп, шарық жіптей шатасқан өз сезіміне белгі таға алмай дел-сал. Бір басында тоғыз тарау жол түйіліс кендей, оқиғалардың тақ бір кітаптағыдай шиыршық атып кеткеніне қайран қалды. Әсіресе, Жаннамен дәл бұлайша кездесе кетем дәп ойлаған емес. Оның өзі бір аспан аударылып түсердей аса елеулі жағдайда өтетін болар деп шамалайтын. Енді қараса бәрі де қарапайым, үйреншікті істей өте шықты. Адамның ойына сыймаған нәрсе кең дүниеге сия береді екен-ау... Жәнібектің ой желісін Мәди үзіп жіберді.

	Шіркін, Қарлығаш та тамаша қыз ғой,— деген күрсініп.— Екеуі бірінен бірі өтеді. Түбі Қарлығашпен қатынасыңды үзбегенің жөн шығар. Өзі әлгі аспирантпен бірге отырып кетті, ә? Қызық... айырбас жасаған секілді.

	Нені айтасың? — деді Жәнібек ұйқыдан оянғандай.— Ә-ә, ана қызды айтасың ба? Кетті ғой құс боп ұшып... Қанаты барлар кетті де, қанаты жоқ біз қалдық қой, бауырым!

	Әй, қайдам? Әйел шіркіннің көңілі бір құламасын де. Бір құласа атақ- абыройыңа, бақ-дәулетіңе қайрамайтын көрінеді ғой... Мәселен, біздің директордың әйелі жақында бір шофермен қашып кетті. Өзі де құй¬қыласып тұратын құрғыр еді. Не істейсің? Бір жалқаяқтық етегінен ұстады да, бүкіл байлығын, үй-мүкәмалын тастап, тартып отырды. Ол жағы солай, жігітім. Ал менің байқауымша, Қарлығаш сені сүйеді екен. Байқадық ба, қоштасар кезде көзінен жас ыршып кете жаздады ғой... Өзің білесің, әрине. Қатын алатын — сен. Біздікі — жай қысыр кеңес те, баяғы.



	— Көрерміз... Өмір көрсетер,— деді Жәнібек түнеріп. Бір кезде ойлаған жоспарымның күл-талқаны шыққан. Енді жоспар жасамаймын. Тәуекелдің қайығына отырамын да, көзді жұмып дарияға түсемін. Өзі бір жерден шығарар, әйтеуір.

	Екі дос бұдан кейін қалаға жеткенше тіл қатыскан жоқ.





Шырғалаң




	Кинотеатрдан шыққан бетінде, екі қолын қалтасына салып, ала көлеңке тротуармен ілбіп аяңдай берді. Оңаша қалып өзімен-өзі сырласатын шақтарында әмәнда осылай. Соның өзі рахат. Жүрегіңнің шымыр-шымыр етіп, сыздап ауырғанының өзінде бір тәттілік бар. Қиял дүниесінде бір сәт болса да жеке-дара патшалық құрасың. Шындықтың жүзіне тіке қарайтын ең ақылды, салауатты кезің де осы. Сол бір рахатты, тәтті минуттерін қызғыштай қорып, Жәнібек иен көшемен жалғыз тартты.

	Аспанда ай бар екен. Бірақ оның жарығы электр шамдары самсаған қалада тым елеусіз, күлгін тартқан көк жүзінде қаңылтыр табадай бозарып қана шалынады. Алатау үстіндегі екі-үш сары жұлдыздан өзге аспан шырақтары да көзге түсе қоймады. Күллі әсемдік жерде ғана тұрған тәрізді. Мәуелеп иіліп тұрған үйеңкі мен қайық жапырағы, шамның жарығын күргейлеп, тас тротуарға жолбарыс терісіндей шұп-шұбар көлеңке түсіреді.

	Жәнібектің ойы жаңа көріп шыққан фильмге қайтадан ойысты. Өзін алдарқатып, кездейсоқ кірген боп көрінгенмен, сол фильмде ойнайтын Жаннаны көру үшін барған. Қаншалық сын көзімен қараса да Жаннаның актерлік талантына шек келтіре алған жоқ. Экранда бұл білетін Жанна емес, майданға кеткен жігітін зарыға күткен адал жар, қорғансыз қалыңдық боп көрініс берді. Әсіресе, күйеуінің үйде қалған көне көйле-гін құүшып, тер сіңген жағасынан құшырлана иіскеп, сыңсып жылап отырған кезі өте әсерлі шыққан. Өмірдегі Жанна бұл үшін келмеске кетіп, кейіпкерге айналған секілді. Сол мрамор мүсіндей салқын сұлудың қолынан, шындаса қайғыру, қасірет шегу, ауыртпашылыққа төзу бәрі келеді екен... Шіркін-ай, сол бір тер сіңген ескі көйлек Жәнібектікі болса нетті?



	«Бірақ артистің аты артист қой,— деп ойлады ішінен.— Бұлар да бір бақытты адамдар... сахнада кім болып ойнамайды артистер? Патша да, батыр да, ғалым да болып жүреді. Енді бірде құштарлық отына шарпылған шын ғашық жандарға айналып, бірер сағат болса да өзгеше, оқшау күй кешеді. Алайда, сол сахнадағы ұлылық, ерлік, батырлық, парасат, мөлдір сезім театр басқышынан түскен соқ қайда ғайып болып кетеді екен? Беттегі кремді сүрткен кезде-ақ, бәрі де жойылып біте ме?»

	Оның көз алдынан Жаннаның әр кезеңдегі бейнесі көлең деп ете берді...



	Тарихтың аты тарих. Сен оны ұнатасың ба, ұнатпайсың ба, бәрібір өшіріп тастай алмайсың. Өмір дегеніңіз жарамсыз жерін қиып тастайтын кинопленка емес қой. Егер бастан кешкен ұнамсыз жайларды өшіріп тастауға мүмкін болса, Жәнібек кейбір жылдарын қуана-қуана қияр еді. Жанна туралы ойламауға, өрнені еске алып, көкіректе жатқан ескі жараны тырнамауға бұл қандай құштар десеңізші. Бірақ өз өмірбаянынан қайда қашып құтыласың?!

	Өзінің жігіт санатына қалай қосылғаны Жәнібектің есінде жоқ. Ал, Жанна мұның көз алдында бой жетіп еді. Екеуі бір класта оқыды. Кекіл шашы маңдайына төгілген, кезі шырағдандай жанған сол бір тентек қызды бұрын не қып байқамады екен? Әлде көрсе де елемеді ме? Көктемгі жаңбырдан кейін жамырай шешек ататын гүлдердің дәл қай сәтте қауашағын жарып, жапырақ жайғанын көру қиын ғой. Тек таңертең бақшаға енсеңіз, кеше ғана кезге түспеген жаңа гүлдердің жайқалып тұрғанын байқайсыз. Мүмкін ол атып келе жатқан тақ шапағымен бірге ашылды ма, әлде құмыр бұлбұл сазына тербеліп, жарық дүниеге талпынды ма, яки болмаса, жарқ етіп шыға келген күн сәулесінің найза кірпіктері түртіп оятты ма, әйтеуір сіздің алдыңызда көзін жаңа ашқан мысық баласындай жас гүл ырғалып тұрар еді. Жәнібектің кез алдында Жанна да сол жаңа ашылған гүл рәуішті жайнап шыға келген. Жетінші класты бітіретін жылы, май айының бір тамаша таңертеңінде Жанна үстіне аспан түстес көгілдір көйлек киіп, шашына алма гүліндей аппақ бантик тағып сәнденіп келді. Бұрын қатарында жүрген қызды Жәнібек бірінші рет көріп, танығандай болды.

	Сол шақтағы қыз өңі қандай шырайлы еді. Балалық парықсыздықтан арылып, айналасына өзгеше сырмен мағына беріп, өзі де дүниеге жаңа келген адамша шөліркеп, таңырқап қарайтындай. Көз жанарына да бұл бұрын байқамаған өзгеше от, тұңғиық сыр ұялаған тәрізді. Мінезі де сап- салмақты. Бұрынғыдай ұлдармен алысып-жұлысу, коридорда тасырлатып жүгіре жөнелу жоқ, аяғын тық-тық еткізіп сәнмен басатын болған. Оңашада, жұрт назарынан таса жерде қалтасынан сиырдық кезуіндей кішкене айнасын алып, соған қарай қоятынды шығарған. Мақайына өзі сияқты бірнеше қыз үйіріліп, бір бұрышта солармен әлденені құпия сыбырласып, сықылықтап күлетін әдет тапқан.

	Қыз бойындағы осындай жаңа мінездерді көре алуы — мұның өз бойында да бір дәннің бүршік жара бастағаны екенін ол кезде қайдан білсін. Он алтыға шығарында бұл да қол-аяғы серейіп есіп кетті. Бұл да бой күтетінді, тыраштанып шалбар үтіктеуді шығарды. Қыздарды киноға шақыратын халге жетті. Бір кезде жұрттан көргеніндей, бұл да жоқтан өзге бірдеңелерді айтып, қыздардың шек-сілесін қатыратын болды.

	Жанна екеуінің арасындағы достық міне, осы кезде басталып еді. Біріне-бірі «қыз» деп, «жігіт» деп қарай бастаған түрлері бар. Екеуі сабаққа бірге дайындалатын. Жаннаны Күлзипа да ұнатып, ол келгенде бәйек боп, асты- үстіне түсуші еді. Қыздық атақты семьядан шыққанына мән беріп, олардың үй-ішімен барыс-келіс жасауға бой ұратын. Соңғы бір жылы көптен еске алынбай кеткен Жәнібектің «туған күнін» жасап, оған Жанна бастатқан бірнеше дос-жарандарын шақырғаны бар...



	Жаннамен бірге серуендеп талай жүріп өткен таныс көшемен келе жатып, Жәнібек екеуінің ең соңғы күндерін есіне алды...

	Бұл Күлзипа мен Сапардан қиянат көріп шыққан күннің ертеңінде болып еді. Таңертең ерте тұрып кеткен бетінде үйіне барған жоқ. Енді қайтып ол босағаны аттамасқа бекіген. Поштаға барып әкесіне «тез қайт» деп телеграмма салды. Ондағы ойы болған жайды бастан-аяқ айтып, біржола кету. «Үйге бір келген қонақ та қоштасып аттанушы еді ғой, жөнімді айтып кетейін» деп түйген.

	Осындай дел-сал күйде Абай театрының гүлзарында отыр еді, арт жағынан біреу келіп мұның көзін баса қалды. Жып-жылы, нәзік алақан. Жәнібек бірден таныды.

	Жанна!



	Қап! Тауып қойдың-ау,— деді қыз сықылықтай күліп. Басқа қызды атай ма деп ем...

	Көлбеңдеп кеп мұның алдына тұра қалды. Тойға баратындай жасанып киінген. Бұрын мектеп форасында балақ көрінетін қыз тұлғасы іріленіп, айқындала түскен. Аққу мойны сәл иіле, иығы дөңгеленіп анадайдан көз тартады. Жас шынардай талдырмаш денесі, түп-түзу аяғы біз өкше туфлиге тік түсіп, өн-бойы ұштаулы қарындаштай лыпып тұр.

	Саған ұнай ма? — Қыз ұша жөнелетін құстай екі қолын елбірете көтеріп бір айналып шықты.— Байқадық ба, бүгін бантигімді алып тастадым ғой.

	Керемет! Айтар жоқ,— деді Жәнібек сүйінгенін жасырмай.— Жақсы келдің ғой, отыршы.

	Жанна орындықтың үстін үрлеп, газет төседі де, етегін көтере майысып барып отырды. Өзі тым көңілді. Екі көзі жауын шайған қарақаттай мөлдіреп тұр.

	Бантигімді алып, ешкім білмейтін жерге тығып қойдым,— деді өзіне сұқтана қараған Жәнібекке бұрылып.— Адам қимайды екен... Жыладым. Маған қосылып мамам да жылады.

	Неге? Соған да жылай ма екен?



	Білмеймін... Жылағым келеді. Тез қартаятын сияқтымын. Жәнібек күлді.

	Қайта соның өзі жақсы емес пе? Мәселен, мен қолына таяқ ұстап бүкірейіп жүрген аппақ қудай шалдарға қызығамын.

	Мүмкін, шал болу жақсы шығар. Ал кемпір болу сондай қорқынышты... Осылай отырамыз ба? Жүр, қыдырайық.

	Қайда барамыз?



	Білесің бе, менің басыма қандай идея келгенін— деп Жанна орнынан ұшып тұрды.— Жүр, он анда көлге барайық. Шомыламыз, жағажайда жатып демаламыз. Емтихан алдында саған нервіңді тыныштандыру керек.

	—Оның дұрыс қой... Бірақ, менің түкке зауқым жоқ. Неге?

	Қарным ашып отыр...



	Бұл сөзге Жанна сақылдап тұрып күлді.



	Жәнібек, сен бала сияқтысын. Уағында тамақ ішпейсің бе? Жүр, мына кулинарияға кірейік.



	Тамақ ішкен соқ екеуі машинаға отырып, аэродром жақтағы пляжға бет алғанда, күн түске тармасып қалып еді. Көл жағасында адам көп екен. Айнала қара-құрым боп, шұбартып шалынады. Мап-майда ыстық құмға бауырларын төсеп, кептірген балықтай қаз-қатар сұлап жатқан ел. Көпшілігі жастар, еті тірі егделер де ұшырасады.

	Не нәрсенің дұрыс-бұрыстығы ортаға қарай бағаланса керек. Көл басында жалаңаштардан көрі бірен-саран киімшең адамдар көзге сөкет көрінеді екен. Әншейінде көйлегінің етегін тартқылап әуреге түсетін әйелдер мына арада аппақ сандарын жарқыратып керіліп жатыр, тіпті қымсынатын емес... Жәнібек жан-жағына жіті қарап келеді. Мәрмәрдан ойып жасалғандай не бір сәнді мүсіндер көз сүріндіреді. Ақ маралдай әйелдердің қасына бұлшық еттері білеу-білеу атпал азаматтар көрші қоныпты. Қоңырқай түкті кеуделер, көкірегіне қыз суретін, садақ пен жүрек бейнесін салдырған еңсегей бойлы еркектер де ұшырасады. Айнала адам денесімен кестеленген гүл алаңы сияқты.

	Жәнібектер бос тұрған будкаға келіп шешіне бастады. Екеуінің өмірі бірге шомылғаны осы.

	Жәнібек, сен қарамашы, ары қарап тұршы,— деді Жанна ыңғайсызданып.



	Шешіне бер. Қазір-ақ етің үйреніп кетеді. Жәнібек көлдің шетіне келіп, жылы суды кешіңкіреп барды да, тереңге күмп беріп қойып кетті. Құлашын керіп, адуындай жүзіп, ұзаңқыраған соң қайта жалт бұрылды да, соңында қалған Жаннаға жақындады.

	Жанна жүзе білмейді екен. Бірталай жерге дейін жалдап барып, белуардан асқасын, жүрексініп тұрып қалған. Жәнібек қасына келгенде, судан басын ғана қылтитып отыра кетті. Су астынан сазандай аппақ денесі сағымданып, дірілдеп шалынады... Бұлардың қасынан машинаның баллонына жармасып, жардай семіз әйел қалқып бара жатты.

	—Мына кісі де мен сияқты жүзуді кеш бастаған екен,— деп Жанна сақылдап күліп жіберді.— Маған да баллон табылмайды-ау.

	Кел, менің иығымнан құшақта, қатар жүземіз. Қойшы, қорқам...

	Жәнібек таяуда жүрген бір баланың балонын сұрап әкелді. Тырсылдатып жел толтырған балонға жабысып, Жанна бірталай жүзіп жүрді. Жәнібекті қуып жетпек болып, құлаштай есіп келе жатыр еді, бір уақытта бау-ырындағы балон бұлт ете түсті де, аударылып кетті.

	—Ах, Жәнібек... Өлдім! — деп шыңғырып жіберген.



	Жәнібек екі-ақ шоршып жетіп келді. Суға бір батып, бір шығып тыпырлап жүрген қызды тік көтеріп алды да, сықар қолмен есіп, жиекке қарай тартты. Жаннаның жүрегі ұшып қатты қорқып қалған екен, құрғаққа шыққан соң да, есін жия алмай біраз сәнделіп тұрды.

	—Құрсын, енді жүзбеймін,— деді қолын сермеп.



	—Жарайды, онда құмға жатып қыздырынайық. Екеуі сырмақ бойындай ашық алаңға келіп жайғасты. Беттеріне газет жауып, қатарынан сұлай кеткен. Ыстық күн, ыстық құм. Асты-үстіңнен бірдей жылу етіп, манауратып барады. Тұла бойың шымыр-шымыр етіп, сүйегің балқығандай болады. Тамыр- тамырың бүлкілдеп, ыстық қанның сарқырай ағып жатқанын сезесің.

	Жәнібек сусылдаған еспе құмды шынтағымен сиыра Жаннаға қарай аунап түсті. Киімшең кезінде талдырмаш, ашаң көрінетін еді, шешінгенде қыз денесі тығыншықтай екен. Құлын мүшесі бұзылмаған сұлу мүсін. Газет жамылған күйі шалқасынан жатқан Жанна езіне қадалған жігіт назарын сезбеді ме, әлде жорта сезбеген болып жатыр ма, әйтеуір қимылдаған жоқ.

	Бірақ мына қалпында киімшең кезінен әсерлі емес. Не нәрсені де бадырайтып ашық қойса қадірі кетеді... Бұдан кері әйел тәнінің оқта-текте, аңдаусызда жарқ ете қалғаны әлдеқайда әдемі.

	Бір заматта Жанна басын көтеріп, Жәнібекке күлімдей қараған.



	—Қандай тамаша! Бұрын не қып келмей жүргеміз мұнда?



	—Бұдан кейін жиі келіп тұрайық.



	—Бүрсігүні сен емтихан өткізген соң, осы жерге келіп «жуамыз»,— деді Жанна.

	Кім біледі, уағында көреміз.



	Мен саған сенемін, бес аласың.



	Сәлден кейін бұлар сусын ішпек болып, көл жағасындағы жаздық кафеге қарай бет алған. Мұнда да құжынаған халық. Екеуі бір графин сыраны зорға алып, шеткері столдардың біріне барып жайғасты.

	Шөл қандырып алған соқ орындарынан тұруға ыңғайлана бергенде, Жәнібектің көзі кафенің екінші жағында отырған жартылай жалаңаш еркек пен әйелді шалып қалды. Басында өз көзіне өзі сенбеген. Жаннаға білдірмей мойнын созып тағы қарады. Анық солар екен: Күлзипа мен Сапар үстерінен су тамшылап, бос орынға отырып жатыр. Сапардың қолында бір бөтелке шампаны бар. Күлзипаға бірдеңелер айтып күліп қояды.

	Жәнібек жалт бұрылды да, Жаннаны жетектеп жүрттың арасымен жылыстап шығып кетті. Жігіттің сұп-сұр боп кеткенін Жанна байқап қалған екен.

	Жәнібек, саған не болды? Түрің тіпті жаман боп кетті ғой? — деді үрейленіп.



	Жоқ, ештеңе емес. Күн өтті ме, басым айналып барады. Онда қайталық. Саған демалу керек.

	Қайтсақ қайталық...



	Олар киімдерін киіп, қалаға қайтатын автобусқа отырғанда күн еңкейіп қалған еді. Жанна мұны мазалағысы келмеген болар, үнсіз томсарып отыр. Жәнібек іштей арпалысып келеді. «Тәңірім-ау, бұл не деген сұмдық,— дей береді қайта-қайта.—Бұлардан аяғы қашып құтыла алмайтын болды-ау...»

	Екеуі Жаннаның үйінің қасына келгенде автобустан түсіп қалды. Үйге кірмей ауладағы беседкаға келіп отырды.

	Күн кешкіріп барады,— деді Жанна биік үйлердің тасасына түсіп бара жатқан күнге қарап.— Қазір дачаға қайтуым керек. Папам да, мамам да сонда ғой, іздеп қалады.

	Өзің біл, қайтам десең қайт,— деді әлі де сабасына түсе алмай отырған Жәнібек салқын раймен.

	Сен қайда барасың? Үйде боласың ба? Білмеймін... Үйге бармаспын.

	Сен сірә, үйіңмен ұрсып шыққан адам сияқтысың ғой,— деді Жанна келемеждей күліп.

	Жәнібек үндемей төмен қарады.



	Онда былай істейік. Сен біздің үйде қал. Кілтті беріп кетейін. Ертең мен келгенше сабақ оқып отырасың. Келістік пе?

	Иесі жоқ үй... Ықғайсыз боп жүрмей ме?



	Мына мен ше? Мен ғой иесі,— деп Жанна орнынан тұрып, Жәнібектің қолынан тартты,— ұялмай-ақ қой. Досының үйіне кіруден кісі ұяла ма екен?

	Екеуі үшінші қабатқа көтерілді. Көп бөлмелі, мол жасаулы үй Жәнібектің көзіне жарқ ете қалды. Күлзипа да бірталай дүниені тірнектеп жинаған еді, бірақ ол мына үйдегі мүлікке астар болмайды екен. Жанна бөлмелерді түгел аралатып, ең соңында асханаға әкелді де:

	Осында саған бір жетіге жетерлік тамақ бар. Шетінен ал да соға бер,— деді.



	Жанна сырт көзге ерке-шолжың көрінгенімен, шаруаға пысық екен. Істеген ісінің бәрі тиянақты. Жәнібекті орналастырып, үлкен адамдарша телефонмен машина шақырып алды да, дачаға жүріп кеткен. Жәнібек бір кітапты қолына алып, диванға жантайды. Бір заматта ұйықтап кетіпті...

	Бір қызық түс көрді. Әкесінің кабинетінде қара былығарымен қапталған ескі диван болушы еді. Сол диванда жатыр екенмін дейді. Терезеден шақырайып күн түсіп тұрған секілді. Кенет есік ашылып, ар жағынан Сәрсен Нұрбаевичтың сұлбасы көрінеді. Әкесі Сыр бойында жүрген-ді. «Қашан келіп қалған» деп таңданады Жәнібек. Дереу орнынан тұрып сәлем беруге тиіс еді. Не үшін екен, бұл басын көтермейді. Өкпелегені ме, әлде еркелегені ме? Әкесі тым жүдеу, сақал-мұрты ұйпала-нып, қолындағы портфелін зорға көтеріп, теңселіп тұр... Жолдан оралғанда Жәнібекке арнап сыйлық әкелетіні болушы еді. Сол дағдысымен бұған жылы ұшырай қарап, портфелін ұсынады.

	Мә, ала ғой... Саған әкелген базарлығым,— дейді әкесі. Жәнібек онша ұмтыла қоймайды. Сәрсен Нұрбаевич портфельді мұның алдына қояды да, аузын ашып жібереді. Сол-ақ мұң екен, әлгінің ішінен кілең бір егеу құйрық ақ тышқандар өріп шығады... Мұндай көп болар ма, бөлменің іші лезде ақ тышқандарға толып кетті. Жәнібектің үстіне өрмелеп, қойны-қоншыңа ене бастайды. Қорқынышты... Әкесін көмекке шақырайын десе, Сәрсен Нұрбаевич әлгі орнында жоқ, жер жұтқандай ғайып болған. Жүрегі аузына тығылып, жаны қысылған жігіт сасқанынан «Көке» деп айқайлап жіберді...

	Жәнібек өз даусынан шошып оянды. Көзін ашса үйдің іші қап-қараңғы. Есіктің қоңырауы безілдеп тұр. Басында өзінің қайда жатқанын білмей абыржып қалған. «Енді не істеймін» дегендей сасқалақтап сәл тұрды да, шамды жағып, не де болса есікті ашуға бел байлады.

	Есікті ашып қалып, қуанғанынан айғайлап жіберді. Жанна! Сенсің бе? Барып қайттық ба?

	Барып қайттым,— деді қыз жайраң қағып.— Есікті неге ашпайсың? Ұйықтап қалғансың ба?

	Иә, көзім ілініп кетіпті. Ал, өзің неге қайтып келдің?



	Сені иен үйде жалғыз қалдыруды ыңғайсыз көрдім. Қонақты өйтуге болмайды ғой, солай емес пе? — деді саңқылдай сөйлеп.— Сондықтан папам мен мамамды алдап рұқсат сұрап келдім. Бірақ мәселе былай: сен жоқсың бұл үйде. Мен өзімнің жолдас қызыммен қонып жатырмын. Түсіндің бе?

	Солай-ақ болсын. Бұл бір де.

	Бір!



	Екінші...



	Иә, екіншіңді айт.



	Екінші, сен маған тиіспейсің...



	Тиіспеймін.



	Қолымның ұшын да тигізбеймін деп ант бересің. Ант беремін.

	—Кәне, антыңды бер!



	Жәнібек оқ қолын көтеріп тұрып, жанағы сөзді қайталап айтып шықты.



	—Тиіспеймін. Қолымның ұшын да тигізбеймін... Бұған екеуі үйді басына көтеріп күлісіп алды. Манағыдай емес Жәнібек те көңілденіп кеткен. Жаннамен қосақталып жүріп шай қайнатып, бір столдың басында отырып тамақтанды.

	Шайық тәтті екен,— деп қойды Жәнібек.— Өзің тіпті пысық екенсің ғой.



	Мамам маған бәрін үйретеді,— деді Жанна разы болып.— Мамам қызық:

	«Ертең сен де біреуге әйел боласың, үй ұстайсың» дейді. Ол рас қой...

	Қыздық жүзін қызыл арай шарпып өтті. «Шынында Жанна жаман әйел болмас,— деп ойлады Жәнібек. Сонан соқ екеуінің болашақта бірге тұратын кезін елестетті.— Қандай ғажап, бірге жүреміз, бірге жатамыз...» Соны ойлағанда қызарып кетті өзі.

	Сен не ойлап отырсың? — деді Жанна жұлып алғандай. Сен не ойласақ, мен де соны ойлап отырмын.

	Қандай бәлесің, ә? — деп қыз бұған қарап саусағын безеп қойды.



	Шайдан кейін бұлар біраз телевизор көрді. Магнитофон ойнатып, биледі. Космос туралы, жақсы фильмдер жайында сөйлесті. Сағат он бір кезінде өткен түні жайсыз ұйықтаған Жәнібек есіней бастаған. Жанна ішкі бөлмеге барып көрпе-жастық алып шықты. Бұған арнап диванға төсек салды. Сонан соң Жәнібекке қарап тілін шығарды да:

	Қайырлы түн! — деп өз бөлмесіне бет алды.



	Жанна, кішкентай тұра тұршы,— деді Жәнібек ұмтыла түсіп. Иә, немене? — Жанна қашатын еліктей секиіп тұра қалды. Рұқсат етсең, бір сүйіп алайын.

	Жарайды... Тек бір-ақ рет,— деді қыз иегін сәл көтере көзін жұмып.— Тезірек, әйтпесе айнып қаламын.

	Жәнібек атылып жетіп барды да, талдырмаш қыз денесін бауырына қысып тұрып, үлбіреген ернінен қадала сүйіп алды.

	—Тү-у, ерінімді ауыртып жібердің ғой,— деді Жанна бұртиып.— Соғыстан қайтқан солдаттар ғана осылай сүйеді...

	Оны қайдан білесің?



	Кинодан көріп жүрміз ғой. Онда жақсылап қайта сүйейін.

	—Жоқ, жетеді. Жаңағы антыңды ұмытып кеттің бе? Ал, жақсы түс көр! — Жанна секектей басып өз бөлмесіне еніп кетті.

	«Бәрібір аздан кейін барамын» деп ойлады диванға келіп жантайған Жәнібек. Өзі жанағы ыстық сүйістің әсерінен арыла алмай, көңілі өрекпіп, өне бойын жалын шарпығандай күйде жатыр. Жаннаға берген серті есіне түсті де, «онда тұрған не бар, ұйықтағаннан кейін қасына барып жатып алайын» деді өз ойына өзі қуанып.



	Бірақ онысы іске асқан жоқ. Қабырғадағы аспалы сағаттық тырсылын тыңдап жатып, бір уақытта мойыны бұралып қалғып кетті. Сол бетімен тұяқ серіппей қатып ұйықтап қалды... Таңертең мұны қыздың өзі оятқан. Біреу танауынан қысқанда шошып оянса, қасында сықылықтай күліп Жанна тұр. Құдайдың ұрғанын сонда бір-ақ білді. Іші өртеніп, өкініштен жылап жібере жаздады.

	«Әй, елім-ай, не деген маубас едім» деді ыза болып. Бірақ қызға сыр бергісі келген жоқ. Уәдеге берік адам болып:

	Қалай, мен сертте тұра алам ба еркемін? — деді мағынасыз ыржиып.



	Жарайсың! Сөзге берік екенсің... Бірақ мен бәрібір қорқып жаттым,— деді Жанна қызарып...

	Осы суреттер кез алдынан ойқастап өткенде, көшеде келе жатқан Жәнібектің іші тағы да өртеніп кетті. Сондағы ашық ауыз аңқаулығы есіне түсіп, жерге бір түкірді.

	Иә, бұл ақырғы кездесу еді. Содан қайтып бірін-бірі кере алған жоқ. Сол күні Жанна дачаға қайтып кетті де, ертеңінде емтихан алатын жерде жолықпақ болып уәде байласты. Бірақ алдарында не күтіп тұрғаны екеуіне де қараңғы еді...

	Адамға пәле жабысайын десе оңай екен ғой. Сол Жаннамен қоштасқан күннің кешінде Жәнібекті қоршаған дүние асты-үстіне келіп аунап түсті.

	Ойында ештеме жоқ. Ең ақырғы консультацияға қатынасып қайтып келе жатқан. Әлдеқашан көз баланған, сағат онның шамасы. Бір бұрыштан айнала бергенде селт етіп басын көтеріп алды. Қарсы алдынан елбең етіп біреу көрінгендей болды. Қасына таянғанда қараса — Сапар, кәдімгі өзінің қас дұшпаны Сапар Сержанов.



	«Осымен қайта-қайта кездесе бердім-ау» деп ойлады Жәнібек алдынан қара мысық өткендей қынжылып. Пәледен ауаша жүргісі келіп бұрыла беріп еді, анау да танып қалған екен, кес-кестеп жібермеді. Сәл ішіңкіреп алса керек. Аузынан арақ иісі мүңк ете қалды.

	Әй, Жәнібексің бе?.. Тоқтай тұр,— деді тілі күрмеліңкіреп.— Әңгіме бар... Жүр, былайырақ шығып сөйлесейік.

	Қолтығынан алып, көшенің күңгірттеу бұрышына қарай алып жүрді. Былайырақ шыққан соң оң қолын Жәнібектің иығына салып, әңгімесін бастады.

	Бүгін азырақ ішіп жүрмін,— дейді ықылық атып.— Өшпеске амал жоқ, ертең емтихан. Абитуриенттердің осындай сый-сияпаты болады... Айтқаным айтқан. Сен туралы сөйлесіп қойдым. Күлзипаның сөзі — маған заң. Көмектесем... Жақсы көрем өзіңді... Аздаған өр көкіректігің болмаса, тамаша жігітсің ғой,— деп бір қойды.— Ал сенін әкең Сәрсен Нұрбаев, көңіліңе келмесін, барып тұрған есектің өзі... Есек болмаса, сол ақ тышқандарда не әкесінің басы бар! Онан да қой шаруашылығы туралы неге зерттемейді. Иә, ұстазым болса да айтайын, ол ғылымның нағыз көк есегі...

	Не үшін екен, Жәнібек әкесінің адресіне айтылған жаманат сөздерге ашуланған да, намыстанған да жоқ. «Тағы не айтар екен?» дегендей үнсіз бағынып, жұп-жуас тұра берді.

	Ғылымға да талант керек, бауырым,— деді Сапар сөзін жалғастырып.— Талантсыз итшілеген құр Сандалбаймен ештеме тындыра алмайсың... Ал сенін әкең шынында өз орнын таппаған адам. Оның ұстаз¬дығы да шамалы. Өзі надан адам тек надандарды ғана тәрбиелеп шығарады. Міне, есіңде болсын, ұқтың ба?.. Ал, анау сенін өгей шешең Күлзипа Ғалиева бар ғой, сұрапыл қатын, антұрған... Тұрған бойы алтын ғой ол байқұстың...



	Жәнібектің жүрегі осы сәтте ғана шымыр ете түсті. Тұла бойын әлдене құрыштап, сірестіре бастады. Сапарды сілкіп тастап, жүріп кеткісі келіп бір тұрды да, белгісіз күш орнынан қозғалтпай ұстап қалды.

	Сапар аузына темекісін тістеп, енді сіріңке іздей бастаған. Қалталарын түгел тінтіп шықты. Мықшыңдап, шалбарының қалтасынан бірдеңені қармағандай болды. Бірақ онысы сіріңке емес, «бұл не болды екен?» дегендей өзі де таңданып жарыққа тосты. Кенет жақұт көзі бар алтын сақина жарқ етті.

	— Ә-ә, Күлзипаның сақинасы ғой,— деді жай бірдеңені сөз еткендей.— Кеше көл басына барғанда менің қалтама салып еді, ұмытып кетіпті. Бірдемесін ұмытпай жүрмейді өзі... Мә, сен апарып бере саласың ба?

	Бағанадан бергі ұстамдылықтың ізі де қалмады. Ештемені ойлап та жатпады. Тұла бойы қалшылдап, сол қолымен Сапардың жағасынан бүркітше бүріп ұстай алды да, оқ қолымен шықшыттан періп кеп жіберді. Қаперсіз тұрған Сапар шалқалап барып, дуалға сүйеніп қалған. Мастық жайына қалып, табанда есін жинап ала қойды. Бойын түзеп, қос жұдырығын алға ұстап, төрт тағандап тұра қалды. Қорғанысқа көшкен түрі. Бірақ Жәнібек онысына қараған жоқ. Қасына оқтай атылып жетіп барды да, Сапардың оң қолын өзіне дарытпай, шап беріп ұстай алды. Бұлт беріп айналып кетіп еді, ананың шынтағы сытыр еткендей болды. Қолын қоя беріп, Сапар өзіне ұмтыла берген мезетте шіреніп тұрып иектің астынан тағы ұрды. Бұл жолғы соққы тіпті қатты тиген еді. Сапар ыңыранып кетті де, екі бүктеліп барып, арықтың тас ернеуін сүзе күрс етіп құлап түсті.

	Осынын бәрі айналасы бір-екі минуттың ішінде болып еді. Ашу үстінде не істеп қойғанын Жәнібек аңғарған да жоқ. Тек түн тыныштығын бұза, дәл қасынан аттан сап қоя берген ысқырықтың дауысын естіді. Басында жалт еткен үрейдің әсерімен қаша жөнелгісі келіп бір тұрды да, қашпай тұрып қалды. Бұдан арғысы бұлдыр. Дереу милиционерлер қаптап, ессіз жатқан Сапарды ауруханаға жөнелтті де, Жәнібектің қолын қайырып жабық машинаның ішіне сүңгітті...

	Жәнібек бүгін кешке қарай не де болса әкесіне барып жолығуға бел байлады. Алматыға келгелі бір жұмадай болып қалса да, сол жаққа беттей алмай қойып еді. Бірақ қанша қиын болғанмен тағдырыңнан қашып қайда барасың? Құс екеш құс та ұшқан ұясына бір соғып кетеді деген сөз бар. Бұл адам ғой. Тымқұрыса туған үйіне кіріп, сәлемдесіп шыққаны жөн емес пе?

	Күтіп тұрған көңілсіз минуттарды алдын ала сезгендей, аяғын құлықсыздау басып келеді. Ауа салқын тартып қалған екен. Бірақ үп еткен жел жоқ. Көше бойындағы ақ қайың, алып үйеңкі, шырша-шынарлар сілкіне алмай, ез денесін ауырлаған тәрізді ырғалып майысады. Шаң жұтқан жапырақтардың ерні кезеріп, өңі қашып, бозарып шалынады. Бір дауылдата сабалайтын ақ нөсер жауынды тілеп тұрғандай.

	Сол жапырақтарға қарауы мұң екен, Жәнібек өзінің де шөліркеп, әлденені ақсайтынын сезді, тереңде жасырынып жатқан сағыныш күйіндей. Қалай да әкесін тезірек көргісі келіп кетті. Сол бір танауынан арғыны көрмейтін бақытсыз жанға деген аяныш сезімі меңдеді. Әкесін ең соңғы рет көрген кезін есіне алған. Көз алдына сот жиналысы көлбеңдеп тұра қалды...

	Жәнібек сол күнге дейін басына түскен істің байыбына бара қоймаған. Бәрі де әлі-ақ өте шығатын тәрізді, бұл бір спектакльге қатысып жүргендей, ойын тараған соқ бәрі де қалпына келетіндей көрініп еді. Мәселенің бұл ойлағандай оңай-оспақ емес екендігін сот кезінде айқын ұғынды. Бүйірдегі есіктен мұны залға енгізерде, өртке айдаған малдай жан-дүниесі шырқырап, қатты қиналғаны есінде. Есікті ашып қалғанда, бетін бір ыстық жалын шарпып өтті. Жүздеген кез бұған қадалып, жанарын еріксіз тайдырып жіберген.

	Тұла бойы бір ысып, бір суып, есеңгіреген халде айыпкердің столына барып отырды. Біраздан кейін ғана есін жиды. Басын зорға көтеріп, залда отырған¬дарға кез қиығын салды. Әкесі ең алдыңғы қатарда, көзілдірігінің астынан тесіле қарап қалған екен. Бет-әлпеті ерт сендіргендей түтігіп, қап- қара боп шалынды. Қасында Күлзипа Ғалиева бар... Ол бұған қарамай, бар назарын төрдегі сот мүшелеріне аударып, тымырайып отыр.

	Жәнібектің көзі «жәбірленуші» Сапарға түсті. Мынау анық сол ма? деп барып, зорға таныды. Әншейінде кеудесі есіктей болып, қыры сынбай жүретін жігіттің топаны азайып, шөгіп қалған екен. Бір қолын мойнына асып алған, жағы таңулы. Мына қалпында одан өткен мүсәпір, қорғансыз жан жоқ дерлік... Жәнібек ауық-ауық залға көз тастап, Жаннаны іздеген. Келмепті. Соған «уһ» деп арқасы кеңіп қалды. Мына бишара түрінде қыз көзіне түскісі келмеп еді.

	Сот процесі онша ұзаққа созылған жоқ. Алдымен мінбеге айыптаушы көтеріліп, қылмыстың өткінші тарихын баяндады.

	«Айыпкер Жәнібек Нұрбаев: Алматыда туған. Жасы он сегізде, жынысы ер, орта мектепті биыл бітірген. Интеллигент семьясынан шыққан. Бірінші разряд боксер... Июль айының отыз бірі күні кешкі сағат онда айыпкер Нұрбаев азамат Сапар Сержановты қараңғы жерде тонамақшы болады... Сержанов оңайлықпен жан беріспей, қарсылық көрсеткен соң, оң қолын бұрап буынын тайдырған. Басынан қатты соққы тиіп тасқа жығылғанда, Сержановтың жақ сүйегі сынып кеткен. Бірақ айыпкер арам ойын орындай алмай, қылмыс үстінде қолға түсті. Жәбірленушіні соққыға жыққанын Нұрбаевтың өзі мойындайды. Алайда, айыпкер басқа қылмыстарын, өзі қатысқан шайканың мүшелерін қасарысып айтпай отыр... Азаматтардың өміріне қауіп төндірген бұзақыға қатаң жаза берілуі керек».

	Бұдан кейін тергеу басталды. Бет құбылысынан селт еткен сезім нышаны білінбейтін ақ шашты арық судьяның келекеле сұрақтары балғамен ұрғандай зілді шығады.

	Айыпкер Нұрбаев, менің сұрақтарыма жауап беріңіз! Азамат Сержановты көшеде тосып тұрып ұрғаныңыз рас қой?

	Рас,— залда қозғалыс байқалды.



	Сержановты соққыға жыққанда, тонау мақсатында болғаныңызды мойындайсыз ғой?

	Ұрып жыққаным рас. Бірақ тонау дегенді ойлаған емеспін.



	«Логикасының түрін көрдің бе» дегендей кәрі судья мырс етіп күліп жіберді. Онда азамат Сержановты қандай мақсатпен ұрдыңыз?

	Мен оны иттің етіндей жек көрем,— деді Жәнібек қалшылдап. Залға көзі түсіп кетіп еді, Күлзипа қып-қызыл боп, төмен қарап отыр екен. Ал әкесі бедірейген қалпынан қозғалмапты.

	Жек көруіңізге қандай негіз бар? Сізді жәбірлеген, яки қорлаған жері болды ма?

	Жоқ...— деді Жәнібек дауысы қарлыққандай боп.



	Ендеше жазықсыз адамға неге өшіктіңіз? Жәнібек үндемей төмен қарады. Сөйлеңіз, неге үндемейсіз?

	«Ұсталған жерің осы шығар» дегендей, әр тұстан орындық сықырлады.



	Несін соза бересіз? Ар жағы түсінікті болды ғой,— деді айыптаушы орнынан тұрып. Төраға оған «отыр» дегендей ишарат білдірді де, Жәнібекке қарап:

	Сонда, сіз жек көрген адамыңызды өлтіру ниетінде болдыңыз ғой? — деп сұрады.

	Нақты олай ойлағам жоқ,— деді Жәнібек.— Бірақ өле қалса өкінбес едім.



	Енді сіз мынаған жауап беріңізші,— деді судья әбден қажыған, торыққан үнмен,— сіздің бұдан бұрын қылмысты істерге қатысқан жеріңіз болды ма?

	Жоқ! Ешқашанда.



	Тергеу осымен аяқталғандай болып еді. Жәй ресми үшін болмаса, мұның тағдыры әлдеқашан шешіліп қойған тәрізді. Жәнібекті арашалап ешкім сөйлеген жоқ. Ол өзіне адвокат алуға үзілді-кесілді қарсы болған. Кезек-кезек заңға жүгініп, пікір таластыратын адам болмаған соқ, қарсы жақ та өршелене қоймады. Сапардың адвокаты шығып сөйлеп еді, ол жоғарыдағы деректерді қайталады да, осы күнгі жастар тәрбиесіне қынжыла тоқталды. Баяғы сол әуен. «Жастар бұзылып барады. Сондықтан оларды жас екен деп аямай, жазалау керек».



	Жәнібектің ойын бір ғана тілек баурап алған. «Не¬мен тынса да бітсе екен осы комедия». Сот үкімін тағатсыздана күтті.

	Кенет залдағы дабыр-дұбыр су сепкендей басыла қалды. Жәнібек жалт қарап еді, әкесі қолын көтеріп, мінбеге қарай кетіп барады екен. Бұлай болар деп күтпеп еді. Қысылғаннан жүрегі аузына тығылып, маң-дайынан бүршік- бүршік тер шықты. «Ойпырай, не дер екен!»



	Сөз айыпкердің әкесі Сәрсен Нұрбаевқа беріледі,— деп жариялады төраға. Соған ілесе әкесінің қоңыр даусы естілді.

	Мен де басқалар сияқты баламның жақсы болуын тіледім,— деді залға көз жіберіп,— шамам келгенше оқыттым, тәрбиеледім. Ішер ас, киер киімге тарыққан жері жоқ. Амал не, ол менің үмітімді ақтамады. Семьямыздың намысын аяққа басып, бетімізге шіркеу, абыройымызға дақ түсірді. Бұл да бір шіріген жұмыртқа болды, халайық. Сондықтан оған жеңілдік сұрап жатпаймын. Заң не бұйырса, солай жазалаңыздар,— деп сот мүшелеріне бір қарады да, залда отырған Сапарға бұрылды,— менің қадірлі шәкіртім, әріптесім, жазықсыз жапа шеккен Сапаржан, өзіңнен шын жүректен кешірім сұраймын,— деді үні қалтырап.

	Бұл кезде Жәнібекті мүлде жат сезім баурап алғанды. Жанарынан ұшқын шашырап, миығына ащы кекесін үйірілді. Қарқылдап күліп жібере жаздап, өзін әзер ұстап қалды. Он минут үзіліс жарияланып сот мүшелері оңаша кеңесуге кеткен. Мұны уақытша жеке бөлмеге апарып енгізді. Күзетші солдат өзі қатарлы орыс жігіті екен. Жәнібекке темекі ұсынып, қалбалақтап жатыр.

	Жігіт, сенде бір айтылмаған сыр бар ғой... Қасарыспай шыныңды айтып, жеңілдік алуың керек еді,— деді қабырғасы қайысып.

	Жәнібек тіл қатқан жоқ. Темекіні қомағайлана сорып, бұрыштағы орындықта түнеріп отыр. Тек біраздан кейін ғана.

	Маған қанша береді деп ойлайсыз?— деді сақшы жігітке бұрылып.



	Кім білсін? Адвокатың да жоқ екен... меніңше, үш жылдан кем бере қоймас.



	Соның айтқаны дәл келді. Жәнібек үш жылға кесілді. Ай жарымға созылған тергеу-тексерудің біткеніне қуанып, «уһ» деп демін бір-ақ алды. Орнынан тұра беріп, залдан шығып бара жатқан әкесіне қараған. Екеуінің көзі түй ілісті де, Сәрсен жанарын тайдырып әкетті. Күлзипа оны қолтығынан алып, алды- артына қаратпай сүйреп бара жатқан секілденді.

	Сонан бері әкесін көрген жоқ. Іздеп келіп жолығар деп күтіп еді, еш хабар болмады. Үш жыл бойы тырс еткен хат та жоқ... Енді міне, сол екені, өзі іздеп келе жатыр...

	Басқышпен көтеріліп, өз үйінің қоңырауын басқанда жүрегі дүрсілдеп қатты соғып кетті. Қара былғары шегеленген таныс есік көзіне оттай басылған. Ар жағынан дүрсілдеген аяқ дыбысы естілді. Алқын-жұлқын жас адамның жүрісі. «Бұл кім болды екен» дегенше есік сырт етіп ашылды да, бұрымы жалбыраған он бес, он алтылар шамасындағы қыз бұған таңырқай қарады.

	Жәнібек қызға ернін жыбырлатып, залға қарай өтті. Үй іші салтанатты жағдайда екен. Кең залдың ортасында ұзын стол жасаулы тұр. Әр түрлі жеміске, тәтті-дәмді тағамдарға толы. Есікке арқасын бере Күлзипа Ғалиева стол жайғастырып жатыр. Аяқ дыбысын естіп жалт бұрылды. Босағада тұрған Жәнібекті көргенде, өңі қу шүберектей ағарып кетті де, қолындағы қасықтар салдыр етіп жерге түсті. Көзі шарасынан шығып, сілейіп тұр. Жердегі қасықты еңкейіп алуға да мұршасы келмеді.

	—Сәлеметсіз бе, Күлзипа Ғалиева?— деді Жәнібек салқын жымиып.



	Күлзипа әйелге тән жітілікпен дереу есін жиып, ғаярлана күліп жіберді.



	—Ойбай-ау... «қорыққан мен қуанған бірдей» деген осынау... Бетім-ау, тіпті есім шығып кетіпті ғой. Ойламаған жерден... Кел, жоғары шық, айналайын. Өзің аман-есен оралдың ба? Жаман шешеңнің түрі осы ғой, міне...— деп Жәнібекті құшақтай алып маңдайынан сүйді.



	Құрақ ұшып орындық қойып жатыр. Өзі жалпайыңқырап, толып кетіпті. Ана қаздай майпаңдап басатын болған. Тек қып-қызыл бетінің ғана шырайы таймапты. Бір тал әжім жоқ, май жаққандай жылтырап тұр.

	Мұның қалай, не хат, не телеграмма жоқ, хабар-ошарсыз аяқ астынан келгенің? Сонша жыл аңсап сағынғанда алдыңнан шығып күтіп те ала алмадық,— деп орамалын көзіне апарып, сықсыңдап жылаған болды.

	Әзірліктеріңіз жаман көрінбейді ғой,— деді Жәнібек орындыққа барып жайғасқан соң,— тіпті тойдың үстіне келген сияқтымын.

	Қағытпа сөздің төркінін түсіне қойған Күлзипа қызарып кетті.



	—Сенің келгеніңді естігеніміз жоқ. Өтірік айтып керегі не? «Жылы толды, енді қайтатын шығар» деп өне күні бір еске алғамыз... Әлгі сенін әкең қонақ шақырмай жүре ме? Соның әлегі де баяғы.

	«Иә, осылар-ақ қонақ шақырғыш,— деп ойлады Жәнібек.— Шынында, түк өзгерсеші. Сол баяғы үйі, сол баяғы мүлік. Дүниенің бәрі әз қалпында. Бұл тек ұзақ түс көріп оянған секілді».

	Осы кезде аяғын апыл-тапыл басып, шашы жалбыраған кішкентай сары қыз ішкі үйден шыға келді. Дәтке қуат еткендей Күлзипа енді соған ұмтылды.

	—Ой, құлыным, ағасының келгенін періштесі білдірген ғой... Жаңа ғана ұйықтап еді,— қызды құшақтап бетінен сүйді де, көтеріп Жәнібекке әкелді,— міне, өзің жоқтағы олжамыз, Гүлнаш деген қарындасың осы... Әкесі «қартайғанда кектеген гүлім» деп қолынан тастамайды.



	Кішкентай Гүлнаш далаңдап, Жәнібекке қарап күліп қояды. Кейіп-кеспірі әкесіне де, шешесіне де тартпаған. Дөңгелек сары жүзі, тақырлау қабағы, бауырсақтай тәмпіш мұрны, күліп тұратын қысықтау көзі бұлардың әулетіне келіңкіремейді. Бүкіл болмыс-бітімін: «Мен сәбимін ғой, сыр жасырмаймын» деп тұрғандай... Жәнібектің көз алдына ыржалақтап тұрған Сапар елестеді.

	Іші мұздап кетсе де, езіне қарай талпынған сәбидің меселін қайтаруға дәті шыдамады. Қолына алып, бетінен сүйген. «Жақсы екен, жақсы бала екен» деп шешесіне қоя берді.

	—Мынау Баян деген қыз,— деді Күлзипа жанағы есік ашқан қызды таныстырып.—Бүл да бөтенің емес, қарындасың... Қазір ез қолымызда.

	Бұл сөздің мәніне Жәнібек түсінбесе де, «қайдағы қарындасым» деп сұрауға ерінді. Күлзипаның бұрынғы күйеуінен қызы бар деуші еді, сол шығар дәу де болса...

	Көкем қайда кеткен?— деді ол жан-жағына қарап.



	Дастарқан жабдығымен көшеге шығып кетіп еді. Қазір келеді ғой.



	Күлзипа ас үй жаққа кетті де, залда Жәнібек жалғыз отырып қалды. Қонақпен бірге қабаттаспай кетейін, ертең келіп жолығармын деп ойлаған. Сол-ақ екен, қоңырау сылдырап қоя берді. Жәнібектің жүрегі тулап кетті. Есік ашылып, әкесінің қоңқақ танауы көрінгенде, орнынан ұшып түрегелді.

	Ойламаған жерден қарсы алдынан ұлы шыға келгенде, Сәрсен Нұрбаев теңселіп кетті де, қолындағы зілдей екі сумканы жерге тастап жіберді. Сонан соң түрі бұзылып, иегі кемсеңдеп, оқыранып тұра ұмтылды.

	—Құлыным менің... Жалғызым!— деп өзінен әлдеқайда биік Жәнібекті құшақтап, бір сәт үнсіз қалды.—Қуатым, келдің бе?.. Біржола босап келдің бе? — деді ұлының жүзіне тоймай қарап,— кеше ғана түсіме еніп жүр едің... Бір хабар болар деп ойлап ем... Жүрші, менің кабинетіме барайық.

	Жәнібектен айырылып қалатындай қолынан жетелеп, ішкі бөлмеге алып кірді.



	Ал, қалық қалай, балам, денсаулығың жақсы ма?— деді екеуі былғары диванға қатар жайғасқан соң.

	Көріп отырсыз ғой... аман-есенмін,— деді Жәнібек әкесіне күле қарап,— өз денсаулығыңыз қалай? Жұмысыңыз жақсы ма?

	Жаман емес. Сол өзің көрген тіршілік,— деп Сәрсен Нұрбаев төмен қарап күрсінді.

	Өзі жүдеп, қартайып кеткен екен. Сақал-шашы түгелге жуық ағарып, денесі шөгіп, жұдырықтай қаңбақ шал болған да қалған. Қоңырқай жүзін әжім айғыздаған. Бүкіл тұла бойында умаждалған қағаздай қыры сынып, мұқалған, пұшайман болған адамның қалпы бар.

	Жұмыс жүріп жатыр,— деді сөзін жалғап,— сол баяғы институтта сабақ беремін. Пенсияға дейін кім қуады дейсің ол жерден? Былтыр «профессор» деген атақ берді... Тек әлгі диссертациясы құрғырдың сәті әлі түспей жүр.

	Әлі қорғаған жоқсыз ба?—деді Жәнібек таңырқап.



	Өзің кеткен жылы қорғамақ едім, біреулер сені көлденең тартты. Қайсыбірін айтайын, балам? Сенің шоқпарың да аз тиіп жатқан жоқ... Содан өліп-талып өткен қыста әрең қорғадым...

	Ақыры қорғасаңыз болды ғой, өкініші жоқ,— деп Жәнібек жұбатпақ болып еді, әкесі басын шайқады.

	Соның тағы кеп шатағы болып тұр... Ғылыми Советте дауыс берген кезде біраз адам қарсы болып еді. Сұмдығын соңына сақтапты. Солар «Диссертацияның ғылыми негізі әлсіз, шаруашылыққа тигізер пайдасы да шамалы. Әлдеқандай ақ тышқандардың жайы докторлық енбекке объекті бола алмайды» деп, жоғарғы аттестациялық комиссияға арыз жөнелтіпті.



	Арызға бес бірдей адам қол қойған. Әбден шаршап, «уһ» деп отырған кезімде, осындай шырғалаңға ұшырадым, балам...

	Сонан кейін не болды?—деді Жәнібек әкесіне жаны ашып.



	Сонымен, оңайшылықпен жан берейін бе? Осындағы беделді деген біраз ғалымның басын құрап, аяғына он шақты адамның қолын қойғызып,

	«диссертация — докторлық атаққа татиды» деген қағазды мен де айдадым. Не керек, кімнің сөзіне сенерін білмей, комиссияның басы қатты. Ақыры таяуда осындғы бір үлкен ғалымға рецензияға жіберіпті. Ендігі тағдыр соның қолында. Арыз жазушылар аузын алып қоя ма деп қорқам. Жақында не бүк, не шік болады.

	Жәнібек әкесінің айтқандарын бар ынтасымен тыңдаса да, ештеме түсінген жоқ. «Не деген шытырман дүние?—деп ойлады ішінен,— осыншалық кергіге түсетіндей не басына зор келді екен? Қолынан келген жұмысын атқарып, неге тыныш жүрмейді осылар? Әлде «не қылсақ да доктор бол» деп зорлап отырған біреу бар ма? Ғылымнан керемет бір жаңалық ашып, сол нәрсе жанын жай таптырмай жүрсе екен-ау?! Ендеше жалған атақтың не керегі бар? Әрине, халыққа келер пайда жоқ бұдан. Тек ғалымсымақтарды қалтасын қампитады».

	Көке-ау, басыңызды дауға салып, неге әуре боласыз? Қоймайсыз ба соны,— деді шыдай алмай.

	Қарағым баламау, бұл еңбек қой. Біле білсең, бұған менің бүкіл өмірім кетті. Жиырма жыл бойы азабын тартқан дүниені қалай тастап кетпекпін?

	Осыны айтып Сәрсен сағатына қарады. Әкесінің асығып отырғанын сезіп, Жәнібек түрегелді.

	Ал, көке, мен қайтайын. Қонақтар келетін сияқты...



	Қайда барасың?.. Айтпақшы, сен өзің қалаға қашан келдің? Бүгін түстің бе? — деді ол қипақтап.

	Екі-үш күн болды. Қонақ үйде жатырмын. Әкесі «неге өйттің» дей алмады.



	Апырай, ә... Келетін қонағы түскірдің де кілтипаны боп тұр-ау. Не істесек екен?— Сәрсен Нұрбаевичтің көнтектеу ерні дірілдеп, бет-әлпеті аса аянышты түрге енді.

	Жәнібек шошып кетті. Әкесінің көзіне қарап еді, көзілдіріктің тасасында тұрған жанары жасқа толып кеткен екен. Тастай қатып бедірейген жүзінде тіршілік белгісі білінбейді. Өліктің түсіндей қуарып, күлеттеніп сөніп барады.

	—Жәнібек... қарғам,— деді бір заматта кемсеңдеп,— кешір сорлы әкеңді... Қонақ үйде жатсаң, бүгінше сол орныңа бара тұр, қуатым. Итшілеген қу тірліктің қамы да баяғы... Қазір осында бірталай қонақ келеді,— әкесі тағы сағатына қарады,— ішінде Сапар да болмақ. Қазір ректордың орынбасарлығына көте-рілген. Ол бар жерде сенін де болуың ықғайсыз ғой. Ескі жараны еске түсіріп қайтесің?.. Бүгінше сөйт, қонақ үйіңе бара тұр. Ертең өзім хабарласам.

	Жәнібектің жүрегін әлдене шаншып өткендей болды да, бүкіл жан-жүйесі қан-қақсап ауырып кетті. Бірақ сыр бермеуге тырысты.

	—Жарайды, оқасы жоқ... Жәй, өзіңді көріп қайтайын деп келгем. Сау бол,— деді де есіктен шыға жөнелді.

	Біреу қуғандай аяғын жүгіре басып келеді. Көз алдынан сұмдық бейне кетер емес. Кеудесінде шыбын жаны жүр демесе әке рухы әлдеқашан өлген секілді. Осындай өз ажалынан бұрын, тірі аруақтай құр сүлдесін ғана сүйретіп жүретін бір адамдарды Жәні¬бек білетін. Бірақ өз әкесін сондай халде көрем деген ой кәперіне де келген емес-ті... Бар сырды білген екен,— деп ойлады жаны түршігіп.— Білмей, сезбей-ақ өткені жақсы еді. Енді бәрі бітті. Тіршілік моторы тоқтаған, тек инерция ғана қалған...»

	Ол бір-екі көше өткен соң барып есін жиды.



	Бірнеше күннен бері әуре боп соңына түскен ісі ақыры сәтсіз аяқталды. Москвадағы жоғары оқу орындарына оқушы алатын комиссия Жәнібектің документін қабылдамай тастаған. Москваны қойып, осы Алматыдағы институттардың біріне түсу үшін де бұған өндірісте бір жыл жұмыс істеп, ұнамды мінездеме әкелу керек екен. Сонымен оқысам деген арман қара үзіңкіреп, тағы бір қырқаның астына түсіп кетті.

	Терісіне сыймай ширығып көшеде кеп жүрді. «Қарнымның ашқанына емес, қадірімнің кеткеніне жылаймын» депті ғой бір жетім бала. Сол сияқты бұл да оқудың бір жыл шегінгеніне емес, езіне сенімсіздікпен қарағанына ыза болды. «Бәсе, мені жәй жібермей, құйрығыма шала байлап жіберген екен ғой,— деді тістеніп,— иә, оны ешкім де ұмытпайды. Аттап басқан сайын еске салып отырады...» Сонда Дулат шалдың айтқан сөзі қайда қалды? «Өмір ешкімнің де ақысын жемейді. Бір жамандықтың бір жақсылығы бар. Қыс артынан әрқашан жаз келеді» демеп пе еді? Қайда сол келетін жазы? Әлде бұл асатпай жатып құлдық деп, асығып жүр ме? Мүмкін солай шығар.

	«Жоқтан өзгеге шырылдап отқа түспе. Өзіңді кең, дарқан ұста» деп еді-ау диуана шал. Жарайды. Сол сөзіне де бір бақсын...

	Ашуды ақыл тұқыртып, өзін-өзі қанша жұбатқанмен, Жәнібек қонақ үйге көңілсіз оралды. Сіркесі су көтермей түнеріп номеріне кірсе, қасындағы екінші төсекке бүгін жаңа адам келіпті. Жирен шашын бұзау жалағандай жылмита тараған жас жігіт мұның түрін көріп орнынан ұшып түрегелді.

	—Альберт!— деп құрақ ұшып қолын ұсынды. Жәнібек атын атап, оның қолын самарқау алды да, төсегіне барып қисая кетті.



	—Иә, жігітім, қайдан келдің?



	Павлодардан. Осында сырттай оқушы едім... Сессияға келдім.— Жігіт әлі түрекеп тұр.

	Ұлтың не? Неміссің бе?



	Жоқ, орыспын,— деді анау жұлып алғандай.



	«Альберт» деген орысты естісем құлағым керең болсын. Таза орыссың ба? Таза болғанда қандай,— деді жігіт күмілжіп.

	Олай болса нағыз қырт екенсің,— деді Жәнібек әлгіге ешбір себепсіз тиіскісі келіп,— Альберт-Сәлберт дегеннен өзіміздің Иван немесе Петр болғаның мың артық емес пе?

	Қайтеміз енді... Әке-шешеміз солай қоя салыпты,— деп жас жігіт кінәлі адамдай төмен қарады.

	Онда тұрған ештеме жоқ. Егер ұнамаса атыңды өзгерт те жібер,— бірдемесі күйіп кеткендей Жәнібек орнынан ұшып тұрды,— он сом айып төлесең кез келген есімді қойып алуыңа болады... Өзгертесің ғой?

	Жарайды, өзгертсем өзгертейін,— деді Альберт бейтаныс жігіттің мінезінен қаймығып.

	Онда әкел қолыңды!— екеуі қол алысты,—енді міне қазірден бастап Петр... Петясың, келістік пе?

	Келістік.



	Енді боссың. Бара бер...



	«Мен, сірә, жынданатын шығармын,— деп ойлады Жәнібек, Петя далаға шығып кеткен соң.— Албасты біреудің атында не жұмысым бар, бәтір-ау?



	Мен не айтсам соған келісе бергені қызық әлгі Петяның. Өзі бір иі жұмсақ жақсы жігіт екен».

	Жападан-жалғыз отырып басын шайқап күлді. Жаңа киоскіден сатып алған газеттерін қарай бастаған. Бір заматта төртінші беттің соңына ала жазылған некрологқа көзі түсті. Қарамен қоршалған фамилияға бір қарады да, орнынан ұшып түрекелді. Жүрегі дір ете қалып, іштегі бір нәзік қыл үзіліп кеткендей болды... Дулат қарт дүние салыпты. Алақандай жерге кәрі адвокаттың қысқаша өмір баяны жазылып, аяғы-на: «Ақ пейіл, адал дос біздің жүрегімізде мәңгі сақталады» деп бір топ жолдастары қол қойыпты.

	Жәнібектің көз алдына осыдан бір ай бұрын көңілін сұрап барған кездегі қарттық жүдеу бейнесі келіп тұра қалды. Иә, ауру жүрек ақыры соғуын тоқтатқан екен. Қайран қарт қазір жарық дүниеде жоқ. Сол бір бала мінезді, дана жүзді, алдағы күнге үлкен үмітпен қарайтын адам енді жер басып жүрмейді. Жәнібектің көзінен екі тамшы жас үзіліп барып, газеттің бетіне тамды.

	Осы кезде бөлмеге қайта оралған Петя ештеңеге түсінбей, газеттегі некрологқа бір, Жәнібекке бір қарай берді.

	Бұл кім? Жақыныңыз ба?— деді ақырын ғана.



	Әкем еді... Әкемнен де артық еді,— деді Жәнібек даусы дірілдеп.— Ех, Петя, Петя тағы бір абзал адам өтті ғой дүниеден.

	Соны айтып төсекке етпетінен түсті де, жастықты бауырына басып, үнсіз жатып алды. Онсыз да сынық көңіл мына қайғыны қатты елеп, еңсесі түсіп кетті. Бір уақытта ойына әлдене түскендей басын кетерді де, қалтасынан он сомдық алып Петяға ұсынды.



	Петя, айналайын, жасың кіші ғой... Мынаны ал да, дүкенге жүгіріп барып, арақ пен жүрек жалғайтын бірдеңелер әкеле қойшы. Марқұмның рухына арнап ішейік, еске алайық. Сөйт, Петя, мені де бір жұмсарсың...

	Петя сөзге келген жоқ, ақшаны алды да, лып етіп шығып кетті. Кеткені қандай тез болса, келгені одан да тез. Қас пен көздің арасында газетке ораған бірталай нәрсе әкеліп, столдың үстін жайнатып жіберді. Қимылына көз ілеспейді. Дереу екі стаканға арақ құйып, Жәнібекті столға шақырды.

	Рахмет! Жігіт екенсің,— деді Жәнібек разы болып.— Өзің маған ренжіп қалған жоқсың ба? Бағанағы атыңды өзгерткенді айтам...

	Жо-жоқ, сізді мен түсіндім...



	Жарайды, ренжімесең тіпті жақсы... Онда дүниедегі тамаша адамдар үшін ішейік. Өзі басқаға тек ізгілік, жақсылық қана жасайтын, бірақ сол еңбегінің есесі қайта бермейтін, қай-қашан әлдекімдерге ақысы кетіп жүретін, өмірдің рахаты мен ләззатын мүлде аз көретін адамдар үшін, өзі өлсе де рухы өлмейтін Дулат қарт үшін алып қоялық, кәне?—деп, қолындағы арақты ашырқанбай тартып жіберді.— Ту, рақат екен ғой...

	Петя мұның сөзін аса бір ыждиһатпен тыңдап отырды да, қолы қалтырап, кәусер суын ішкендей сыздықтата жұтты.

	Сөйле, Петя!— деп қойды Жәнібек жадырай түсіп.— Павлодардан келдім дедің бе?

	Иә.



	Онда не жұмыс істейсің?



	Алюминий заводында механикпін.



	Заводтарың жақсы ма? Мен барсам жұмысқа алар ма екен?



	Петя ыржиып күлді:



	Алмағанда... сіз түгіл сонау Владивостоктан келіп мен де істеп жүрмін.



	Солай-ау, ә? Әке-шешең сол Владивостокта ғой. Қалай, туған жеріңді сағынасың ба?

	Әрине. Кейде еске түседі. Бірақ бәрібір ғой, Отанның қай түкпірінде жүрсек те.

	Дұрыс-ақ. Саған біртүрлі қызығып отырмын. Біз ғой, не жынымыз бар екен, туған жерді айналсоқтап шыға алмаймыз. Кешпенді елдің ұрпағы деп бізді кім айтады.

	Көшу жөнінен жүлдені маған бересіз,— деп Петя тырқылдап күліп алды,— мен тіпті поезд үстінде туыппын, сыған сияқты...

	Жәнібек үндеген жоқ. Стаканға тағы да арақ құйып, екеуі достық үшін көтеріп қойды. Петя көңілденіп, «кешке қыздарға барайық, қыдырайық» деп қолқалай бастады.

	Дәл осы кезде біреу есікті тықылдатты.



	—Кіріңіз!



	Есік баяу ашылып, аржағынан Сәрсен Нұрбаевичтың қоңқақ танауы көрінді. Әкесінің ойда жоқта кіріп келгеніне таңырқап, Жәнібек орнынан атып тұрды.

	—Келіңіз, көке... төрге шығыңыз!



	Сәрсен екі иіннен дем алып босағада тұрып қалды. Жаутаңдап Жәнібекке бір, Петяға бір қарай береді.



	Уһ, таптым-ау ақыры,— деді ентіккен күйі, ұсынған орындыққа жайғасып жатып,— жүрегі құрғыр да жүргізбейді. Сәл өрге шықсам-ақ алқынып қаламын. Қалай, хал-жағдайларың жақсы ма?

	Көріп отырсыз ғой, онша жаман тұрып жатқамыз жоқ,— деп жымиды Жәнібек стол үстіндеғі заттарды мегзеп,— келіңіз, дастарқанға жақындаңыз. Мақтап жүреді екенсіз...— Ептеп ішкеннің әсері ме, әкесінен қаймықпай еркін сөйлеп отыр.

	Сәрсен Нұрбаевич қысылып, ықғайсызданып қалды. Столға тосырқап, үрке қарап отырды да:

	Бұл өзі ненің құрметі?— деді жаратпай.— Сені арып-ашып, жүдеп келді деп жүрсек, өзің тіпті молшылықта тұратын көрінесің ғой... Қаражатты қайдан тауып жүрсің?

	Үрейленбей-ақ қойыңыз,— деп Жәнібек күлді.— Үш жылдан бері ойнап жүрді дейсіз бе? Тас қаладық, үй салдық. Ал біздің елде еңбек еткен адамның ішіп-жейтінін өзіңіз жақсы білесіз.

	— Столдағы ол-пұл тамақты әкесінің алдына сырыңқырап, стаканға арақ құя бастады.

	Петя жағдайды тез барлайтын пайымды жігіт екен, әкелі-балалы екеуінің сөздеріне түсінбей біраз қарап отырды да, «асығыс жұмысым бар еді» деп шығып кетті.

	Сен немене, ішуді де үйреніп алғанбысың?—-деді оңаша қалған соң әкесі. Үйренетін жерге барып қайттық қой... Оның үстіне бүгін себебі болып тұр.

	- Жәнібек төсектің үстінде жатқан газетті әкесіне ұсынды.



	—Естіп пе едіңіз, атақты юрист Дулат Шалғынбаев қайтыс болыпты.



	Сәрсен газетті қолына алып, некрологқа бажайлап көз салды да, «мұның саған қандай қатысы бар?» дегендей ұлының бетіне аңырая қарады.

	Таршылықта, торығып жүрген кезімде ақылшы болған аса аяулы адам еді... Келіңіз, көке, сол кісінің аруағы үшін алып қоялық.

	Бұл итті көптен қойып кетіп ем... Жарайды, өлген адамды аузыңа алдың. Кішкене татайын,— деп стаканға ернін тигізді де қайта орнына қойды.— Біз өлсек, осылай еске алады екенсіңдер ғой?

	Басқа қолдан келер не бар.



	— Жәнібек әке сөзіндегі кекесінді аңғармаған болды.



	— Айтпақшы, әлгі үйде жүрген қыз кім?



	Қайсы? Баянды айтасың ба?— Сәрсен Нұрбаевич күмілжіп қалды.



	— Ол Күлзипаның бұрынғы күйеуінен қалған қыз. Екі-үш жыл болды, біздің қолда тұрады.

	Ә-ә... Солай деңіз.



	Ал жиналмайсың ба? Сені алып кетейін деп келдім,— деді бір уақытта Сәрсен Нұрбаевич жасқана тіл қатып, Жәнібек үндемей төмен қарады. Байламы әзір болатын, оны айтуға асықпады.

	—Сөзді қой да, үйге жүр,— деді тағы да әкесі өзімсінген үнмен.



	— Өз қағыңнан жерімейсің. Сен түгіл, әне қаны бөтен, туысы басқа бөгде біреудің баласын да бағып отырмыз... Ал сенің өз ұяң емес пе? Өтер іс өтті... Енді алдағы тірлігімізді ойлайық.

	Жәнібек басын көтеріп алды. Көзі жасаурап, өңі сұрланыңқырап аз отырды да:



	—Өнбейтін шаруаны айтып қайтесіз,— деді дауысынан ашу сызы аңғарылып, жамап-жасқағанмен бұрынғыдай үйлесіп кете алмайтынымызды өзіңіз де біліп тұрсыз ғой. Соны біле тұра, көлгірсудің керегі не? «Менде қарызы жоқ, алдынан өттім» демексіз ғой кейін. Басыңызды арашалау үшін қажет болғаны ғой осының бәрі... Жоқ, зорламаңыз. Үйде тумақ болғанмен, үйде өлмек жоқ. Мен өз күнімді өзім көрейін.

	Сәрсен Нұрбаевичтың екі иіні салбырап түсіп кетті.



	—«Әкенің көңілі балада, баланың көңілі далада» деген осы екен ғой,— деді көкірегі қарс айрылып.— Сонда құдайдан бала тілеп, ыстығына күйіп, суығына тоңып несіне шыжық боп шырылдадық екен?! Ержеткенде ұшпаққа шығарады, қызығын көреміз дедік-ау. Бәрі де есек дәме, құр далбаса екен ғой. Бұдан көрі бір «шыр еткенге» зар болып, тағдырды қарғап өткеннің өзі артық еді,— деп көзәйнегін алып, орамалын апарды.

	Жәнібек мына сөзді жақтырмай, тыжырынып қалған. Көңіліндегі әкесіне деген аяныш жұрнағы сәтте жойылып, бір белгісіз қысас, өшпенділік билеп алды. Қарсы алдында міскін халде отырған адам ұмытылып, сонау бір сот залында бұған қарғыс оқып тұрған әке елестеді.

	—Тектен-текке несіне күңіренесіз? — деді ренішін жасырмай,— әкем екеніңізді еске салмасағыз да білем ғой... Оны неге қайталай бересіз... Әлде сол үшін бұлданасыз ба? Құмырсқа екеш құмырсқа да артына ұрпақ қалдырмаушы ма еді. Сонша неге өкіндіңіз?— қысқа шашы тікірейіп, жүйкесі құрыса қалғандағы әдетімен қалшылдап қоя берді.— Мен туғанда «ұлым бар» деп жүрегіңіз жарылардай қуанбап па едіңіз? Бұл аз ба сізге? Сәби шағымда мені иіскедіңіз, сүйдіңіз, мауқыңызды бастыңыз. Оны да ұмыттыңыз ба? Сізге бала тек осы үшін керек болған. Кейін бәрін де естен шығарып, ақ тышқандарға айырбастап жібергенсіз. Сотта сөйлеген сөзіңіз есіңізде ме? Сонда мен кім үшін, кімнің намысы үшін күйіп едім...

	Сәрсен араша тілегендей қолын көтерді.



	Жә-жә... Таусылма... Кінәлап отырғам жоқ қой. Осы сендер іштен нервни болып туасыңдар ғой деймін. Мына біздің жанымыз қалай шыдап жүр? Тіпті сөз сырағысын да айтқызбаймысың? — деп ұлына аянышты бір кескінмен қарады.

	Өзінің тым қатты кеткенін Жәнібек те сезіп еді. Онсыз да ұнжырғасы түсіп, мұқалып отырған адамды аямас жаулықпен рахымсыз табалағанын енді аңғарғандай. Бірақ айтылған сөз — атылған оқ. Қайтарып ала алмайсың. Көкіректе қамалып жатқан дүлей иірімнің жиегін әкесінің өзі ағытып жіберді де, ала топан асау ағысты бұл тоқтата алмай қалды.

	Кешір, көке! — деді кінәлі адамдай басын төмен салып,— кейде осылай өзімді ұстай алмай қалатыным бар. Жүйкенің әлсіреуінен деседі... Әйтпесе соншалық не көрініпті.

	Баласының райдан қайтпасын Сәрсен де түсінген. «Үйге жүр» дегені де жәй мезіреті сияқты. Іштей екі ұдай болып, толқып отырған адам. Ұлының дәлелді жауабына дау айта алмады. Өңі сұрғылт тартып, көзінің оты - өшіп, тағы да тірі өліктей қимылсыз қалды. Тек бір заматта ғана:

	Жә, ендеше сенің айтқаның-ақ болсын,— деді даусы жер астынан шыққандай көмескі естіліп,— көнбейді екенсің, зорлық жоқ... Тек мына бір тиінтебенді керегіңе жарата тұр,— қалтасына қолын салып бір уыс ақша алып шықты.— Екі жүз сом... Күлзипаның көзіне түсірмей іркіп едім. Мә, ала ғой...

	Әуре болмаңыз, көке. Қаражаттан қысылып тұрғам жоқ,— Жәнібек алдына қойған ақшаны кейін сырды.



	— Бір басымды асырайтын халге жеттім ғой. Қиналып бара жатсам вокзалға барып жүк түсірсем де...

	Ала ғой, құлыным... Жәкештай, ала қойшы енді,— деп әкесі қалтыраған қолын қайта созды.

	— Алмасаң ренжимін. Бишара болған әкеңнің қолын қақпашы, дауысы дірілдеп, кемсеңдеп келіп, ақшаны баласының қолына ұстатты.

	Сәрсен Нұрбаевичтың өңінен тағы да тіршілік нышаны өше қалған екен. Бет- әлпетіне өлім таңбасындай көкшіл көлеңке шыға келді. Жәнібек сасқанынан ақшаны алып, жастығының астына тыға салды.

	Еңсесін езген ауыр жүкті алып тастағандай, әкесі терең тыныс тартып, орнынан түрегелді. Жәнібекті құшағына қысып маңдайынан сүйді. Енді қайтып керіспейтін алыс сапарға аттанып бара жатқан тәрізді.

	Ақылың бар еді ғой, құлыным. Әкеңе кешірімді бол! — деді зорлана күлімсіреп,— қарманғанда қолыма ілінер жалғыз сүйенішім өзіңсің. Қартайғанда азынатып айдалаға тастап кетпей, қараңды көрсетіп жүр, балам.

	Жәнібек әкесінің қолтығынан алып, қонақ үйдің алдына дейін шығарып салды.

	Оқудың жайы әлгіндей болды. Енді не істейтін ойың бар? — деді әкесі қоштасып тұрып.

	Әлі ойланғам жоқ. Сірә, бір жылдай жұмыс істеуім керек шығар. Осындағы заводтардың біріне орналассаң қайтеді?

	Оны ақылдасып көрерміз.



	Екеуі қол алысып қоштасты. Бар салмағын таяғына түсіре, сол аяғын сылти басқан қарт адам тротуарға түсіп, қалың нөпірдің арасына сіңіп көрінбей кеткенше, Жәнібек көз алмай қарап тұрды.





Елегізу




	Бесін ауып қалған кез еді. Жәнібек көшенің көлеңке жақ қапталында асықпай аяңдап келе жатқан. Сыптығыр киінген қала жұртының арасында өзгеше өңді, бөгде бояулы бір топ көзге шалынады. Бір өңкей қоңырқай өңді, қара шаш, қара көзді өрімдей қыз, жігіттер қаптап кеткен. Бірінен-бірі адасып қалатындай, қол ұстаса топталып, айналаға үркек көңілмен таңырқай қарайды. «Абитуриенттер екен ғой,— деп ойлады Жәнібек елеңдеп,— келе салып, аланы бояуын қалай өзгертіп жіберген?! Қайсысының маңдайы жарылып тұр екен байқұстардың?»

	Көшенің бұрышында мұны басына аппақ шылауыш тартқан, үстінде жасыл Қатипа камзолы бар егде әйел тоқтатты. Қасында беті піскен тоқаштай қызара бөртіп тұрған ұлы бар. Енді олардың жанына бір қызды қолынан жетектеген шал келіп қосылды. Шілденің шіліңгір ыстығында түлкі бөрік, қаптал шапан, кебіс-мәсі киіп алған.

	Шырағым, қаз-қудың оқытатын жері қай жақта? — деді әлгі шал Жәнібекке күн сала қарап,— қазақ баласы көрінесің, айтып жіберші, айналайын!

	Жәнібек оларды университеттің алдына дейін ертіп кеп, есігінен кіргізіп жіберді.

	—Көп жаса, айналайын! Өзің бір иман жүзді бала екенсің,— деп жаңағы бәйбіше де алқап жатыр.— Мендей шешең бар шығар. Қош бол, қарағым.

	Сол-ақ мұң екен, Жәнібектің санасында бір сәуле жарқ ете түскендей болды. Сонау тереңнен қозданған сезім шымырлап көтерілді де, лап еткен жалынға айналды. Тура жаңағы әйелден айнымайтын әжесі келіп тұра қалды көз алдына. Құлағына әжесінің қоңыр үні шалынып, майдайынан бір жылы алақан сипағандай болды. «Апырай, әкемнен сұрамаппын-ау. Әжем байқұс тірі ме екен?! Тірі болса қартайып-ақ қалған шығар». Әжесін сағына еске алып, осы қазір көргісі келіп кетті. Көкірек түкпірінде күн шалған өңірдей бір жайлы орын бар секілді еді. Сол әжесі екен ғой. Бұрын не қып ойына келмеген? Алдымен сонда барып, өзінің тірі екенін сол кісіге не қып мәлім етпеген? Барады енді әжесіне, бойында жаны болса жетеді кешікпей.

	Бірден еңсесі көтеріліп, көшеде көңілді келе жатыр еді, біреу «Жәнібек» деп шақырғандай болды. Бұрылып қарағанда, арғы қапталда тұрған Мәдиді көрді.

	Машиналардың арасынан кимелеп, бұған қарай жүгіріп келеді.



	Уһ, таптымау ақыры,—деді тәмпіш танауы желп-желп етіп,— мейманханада артық-кем жоқ бір сағат күттім. Енді үмітті үзіп, кетіп бара жатқам.

	Иә, не боп қалды. Неге іздедің сонша?



	Ойбай, сұрама. Одан да қолды қысып құттықтай бер! Немен?

	Үй алдым!



	Рас па? Мынауың тамаша болған екен. Қай жерден алдың?



	Микроауданнан да, баяғы. «Мен бай таңдап отырғам жоқ, кімге берсең оған бер» депті ғой әкесіне бір саңырау қыз. Сол айтқандай...

	Жарайды, тәмсіліңді қоя тұршы... Ал қашан көшіреміз?



	О-ой, Жәнібек, сен де қызықсың,— Мәдидің шек-сілесі қатты.—«Көш» дейтін менің қай мүкәмалым сыймай барады? Ұсақ-түйегімді ордер алған күні-ақ жеткізіп алғам. Несін айтасың, қатын-балам тыраңдап жырғап қалды. Қазір қалада пәтер мәселесі шешілді ғой...



	Шешілгеніне екі-үш-ақ күн болған шығар? — деп Жәнібек те күлді.



	Сонымен, қысқартып айтқанда, бүгін менің құрметті қонағым боласың. Сол үйді «жуамыз».

	Басқа кімдер болады? — деді Жәнібек елеңдеп.



	Өзімізбен бірге оқыған қыз-жігіттер. Кешке көресің ғой өзің.



	Жарайды, барамын,— деді Жәнібек досының көңіліне қаяу түсіргісі келмей,— сағат нешеде?

	Сағат-пағатты қайтесің? — Мәди өзі билеп кетті.— Менімен бірге жүр, қазір гастрономға кіріп, өзіңе бір есектің жүгін артам.

	Екеуі сәлден соң сумкаларын майыстыра көтеріп, микроауданға қарай бет алды.

	Жігіттер менің келгенімді біле ме? — деді Жәнібек автобуста келе жатып.



	Ешкім білмейді, қызығының өзі сонда,— Мәди өз тапқырлығына масаттанғандай қоразданып қойды.— Олар үшін бүгін сенсация болады.

	Мәдидің үйі бірінші қабатта екен. Есіктен кірер-кірместен:



	—Қатын, о, қатын, қадасы? — деп даңғырлап әйелін шақырды.— Мархабат етіп біздің сұлумен танысып қойыңыз,— деді орта бойлы, қара торы келіншек қастарына келгенде,— естуің бар шығар, Қайырниса ханым деген осы кісі. Лағман созғанда, шүйкелеп ақ наныңнан арқан еседі. Өзі озат жұмысшы...

	—Қойыңызшы, Мәди әке, сізге не болған? — деп Қайырниса жаулығының шетімен бетін қалқалай берді.



	Өзі сүп-сүйкімді екен. Қасы-көзі қап-қара, қиылып тұр. Жалғыз өрім шашы тірсегін соғады. Адамға тіктеп қарамайды, қою кірпіктерін түсіріп, жаутаңдап қана көз салады.

	—Ал мынау — құлағықның етін жеп көп айта беретін Жәнібек баяғы. Өзі бірінші разряд боксер және сүр бойдақ.

	Жәнібек төрге бет алды. Тап-тұйнақтай екі бөлме саңғырап тұр. Үй ішінде пәлендей жасау-жабдық байқалмады. Залдың ортасында ұзын стол, диван, бірнеше орындық тұр. Оның өзін кешелі-бүгін алған секілді. «Спальный» деп атаған бөлмеде екі кісілік арбиған жалғыз төсек қана бар.

	Бірақ Жәнібек соның өзінен-ақ бір тазалық ағарғандай болды. Мәдидің өз көңіліндей кіршіксіз, қарапайым. Терезесінен күн сәулесі құйылған жас отау көңілге жылы леп әкеледі. Дабыр-дұбырдан Мәдидің ұлы оянып кетті. Әкесінің аузынан түсіп қалғандай сары үркіп бала орнынан күле түрегелді. Иі жұмсақ, жайдары екен.

	Біржан деген азамат осы,— деді Мәди баласын бауырына басып,— әнші атасына тарта ма деймін. Жылағанда домбырамен уатамыз.

	Мәди, Біржан! Атақты әншінің бәрі сенің үйіңнен тарайтын болды ғой.



	Оның рас... Ал, сен осында демала тұр. Мән қатынға барып көмектесейін,— деп Мәди ас үйге кіріп кетті.

	«Осыдан артық бақыттың керегі қанша,— деп ойлады Жәнібек бөлмеде жалғыз қалғасын,— қарапайым, тыныш баспана. Ең бастысы өз өмірлеріне дән риза... Бақыт деген осы ғой. Бір түкпірде осындай шағын шаңырақ көтеріп, қам-қайғысыз өмір кешер ме еді, шіркін!»



	Бұлар шай ішіп, өйтіп-бүйткенше, күн кешкіріп, қонақтардың алды келе бастады. Ең алдымен құшағына бір буда гүлі бар Қали деген жігіт кірді. Төрде отырған Жәнібекті көргенде, анадайдан айқайлап тура ұмтылған.

	Беу, кімді керіп тұмын, ей? Жәнібек, бұл сенбісің, шынымен! — Еле құшақтасып, тес қағысып жатыр.— Қалың қалай, аман келдің бе?

	Керіп тұрсың ғой... Жер басып жүрміз.— Жәнібек те қуанып қалды.— Иә, оқуың, творчествоң қалай? Сені ақын боп кетті деп естідік.

	Жаман емес. Биыл жинақ шығардым,— деді



	Қали бөсіңкіреп,— үшінші курстан соң, радиоға қызметке тұрып кеткем. Бітірмей кеткенің қалай?

	Негізгі курс аяқталды ғой. Қарасам оқытушылардың да сөзі сұйылып барады. Баяғы әриайдай... Қалғанын сырттай оқығым келді, Ақын адамға көз оқудың қажеті қанша?

	Ә, солай екен-ау,— деді Жәнібек күліп.



	Осы кезде қоңырау сылдырап, есіктен бір топ қыз бен жігіт сауылдап бір-ақ кірді. Бірге оқыған сабақтастар. Жәнібекті көргенде қыздар шегін тартып, жігіттер айқайлай қол созып, шұрқырасып қалды. Ашық күні жәй түскендей болған түрлеріне қарап, Жәнібек бұлардың есінен өзінің әлдеқашан шығып кеткенін аңғарды. «Тіршілік қой. Ұмыттырмай қоя ма?»

	Жәнібек, қандай дәу болып кеткенсің? — дейді Шолпан дейтін қыз таңданып.

	Жоқ, тіпті байсалды боп кеткен екен,— деді екіншісі. Жәнібек бұл қыздың атын ойлап есіне түсіре алмады.

	Қартайдық қой,— деп күлді қыздарға қарап.



	Қартейгені несі? Құрдас қыздардың да жағдайын ойлай отыр! — сөзге Мәди араласты.

	Жиналғандар күлісіп жатыр. Жә, енді келетін ешкім жоқ шығар деген мезгілде қоңырау тағы сылдырды. Мәдидің күткен адамы бар секілді, есікке өзі ұмтылды. «Бұл кім екен?» дегенше болған жоқ, кенет босағадан ай туғандай біреудің ақ маңдайы жарқ етті. Құшағында шоқ гүлі бар, өңі бал бұл жанған Жанна тұр есік алдында.

	Жәнібек жүрегі атқақтай соғып, екі бетінің ып-ыстық боп кеткенін сезді. Қыздар қаздай шуласып енді Жаннаны қоршап алған. Құшақтасып, сүйісіп жатыр. Жанна қолындағы гүлін Мәдиге ұсынып, үйіне қайырлы болсын айтты да, көпшіліктің ортасын қақ жарып, Жәнібекке қарай аяқтады. Өңінде таңдану, қысылу жоқ. Жәнібектің осында екенін әбден біліп келген адам секілді. Қасыңа жақындап барды да:

	Сәлеметсің бе, Жәнібек? — деп қолын ұсынды.— Ортамызға аман-есен оралғаныңа бәріміз де қуаныштымыз! — дем алысы жиілеп, көкірегі деміге көтерілді де, дауысы да ыстық толқынмен қалтырай шықты.

	Рахмет! Өзіңді көргеніме мен де қуанышты¬мын! — деп, Жәнібек тағзым еткендей басын сәл төмен иді. «Бұлар қайтер екен» деп қарап қалған жұрт жігіттің жүзінен ештеңе аңғара алмады.

	Бұл кезде дастарқан жасалып, қонақтар отыра бастаған. Кездейсоқ па, жоқ басқалар солай ыңғайлады ма, Жәнібек пен Жаннаға орын бір жерден тиді. Жаннаны жүзінде әлі басылмай тұрған толқыныс бар. Сұлу нұрлы жүзі балбұл жанып, әлденеге қуыстанғандай қасындағы қызбен ауыз жаппай сөйлесіп отыр. Қысқа қидырған қара шашы өзін тым жас, балаға ұсатып көрсетеді.

	Мәди әйелімен жарыса жүгіріп, қасық, тәрелке тасып жүр. Бүгінгі кеште одан бақытты адам жоқ секілді. Өзі өз болғалы төрі толы қонақ келгеніне мәз.



	Жалт етіп бір-екі рет қарағанынан Жәнібек оның «қулығымды асырдым ба, бәлем. Ақыры екеуіңді жолықтырдым ғой. Осының бәрі бір сен үшін» дегенін анық аңғарды.

	Дастарқан басы лезде гулеп, көңілденіп кетті. «Өзіміздің меншікті ақынымыз» деп бір ауыздан Қалиды тамада сайлады. Алғашқы тосты Мәдидің өзі көтеріп еді, оған ілесе тағы бірнеше адам сөз сөйлеп тост алдырды. Қали Маяковскийге еліктеп: «Таксист Мәди Абылғазинның жаңа пәтерге көшуі туралы жыр» деген әзіл өлең жазып келген екен, онысы жұртқа қатты ұнады. Ду-ду күлісіп, қошаметтеп қол соғып жатыр.

	Тамада кезекті сөзді Жаннаға берген. «Арамызда кино жұлдызы отыр» деп біраз мақтап алды. Жанна тағы да толқи түрегеліп, көмейінен күміс сыңғыр үн шығарды. Мәдиді құттықтады. «Сол үшін алып қоялық» деді де, өзі аппақ тамағы бүлкілдеп, қолындағы шампанды сарқып ішіп қойды.

	Сонан кейін бір қыз ән бастады. Оған басқалар да қосылып, көп дауыспен даурыға көтеріп әкетті.

	Достар-достар, жүрсің қайда? Бірге еді ғой жанымыз.

	Еске алысып осындайда, Бір шырқайық бәріміз.

	Ырғақ әуені жұпынылау болса да, әнде бір нәзік сағыныш бар екен. Кінәсіз балалық шақты ақсау, тіршілік қамымен жан-жаққа бытырап кеткен достарды сағына еске алу адамды бір жеңіл мұңға батырады.

	Жәнібек басында ыңқылдап отырды да, қайырмасына келгенде қосылып кетті.



	Әннен кейін тағы да ішуге кезек тиді. Тамада Жәнібекке сөз берген. Ол орнынан созалаңдай көтеріліп, кішкентай рюмканы жалпақ алақанына қысып ұстап тұрды да:

	Бағана мен «қартайдық» дегенде, бәрлерің күлдіңдер,— деді отырғандарға айнала қарап,— кейін ойласам, сөзімде жан бар секілді. Шынында да біздер балалықпен қош айтысқалы қай заман. Тіпті албырт жастықтың өзі артта қалған секілді. Илан мейлі, күл мейлі, біз бүгін ержеттік. Ержеткен емей немене, біздің соңымыздан төл ұрпақ туып келеді. Енді бала емес, әке болыппыз. Анау аяғын апыл-тапыл басқан Біржан бізді осыған мойындатады. Мынау жалаңтөс Мәдидің құтты шаңырағында отырып, кәне, достар, сол әке болғанымыз үшін ішелік!

	Ой, мынау соныға тартты ғой. Дегенмен дұрыс айтты.

	Сонда қартайдық деп ішеміз бе? Қыздар ойлансын, әрине.

	Дастарқан басы гулесіп барып тынды да, стакандардың сыңғырына ұласты.



	—Сенің сөзің жалпы дұрыс, Жәнібек,— деді Мәди бір кесек қиярды асап жатып.— «Әке болдық» дегеніңе қосыламын. Бірақ бұл теориялық жақтан ғана солай. Іс жүзінде оның да бірталай бейнет-машахаты бар. Қыран бүркіт түлкі алып жатса, «сіз боп, біз боп алдық қой» деп аяқ жағында бір қарға отыр дейді. Сол айтқандай еңбексіз-толғақсыз, әзірге мәзір бола кетпеңдер. Солай емес пе, бәйбіше,— деп қасында тұрған Қайырнисаға қарады.

	Барлығы ду күліп жіберді. Жәнібек те шалқая түсіп, рахаттана күлген. Көптен көкірегін кере қатты күлгені осы. Бойы да сергіп кетті. Әр тұстан әзіл сөздер ұшқын атады.



	Мәди қорқа бастады.



	Мал-басым ортаға түсіп кетеді дейтін шығар.



	Шынында да әке болу жөнінде бізде істелген жұмыс мәз емес. Оған қыздар кінәлі.

	Ішімізде Мәди мен Жаннадан басқа үй болған ешкім жоқ екен!



	Соңғы сөз айтылғанда Жанна құлағына дейін қызарып кетті де, өз еркінен тыс Жәнібекке жалт қарады. Сол ыңғайсыздықты сезе қойған қыздардың бірі орнынан тұрып пластинка ойнатқан. Жұрт жапырыла биге көтерілді.

	Босаға жақта темекі тартып тұрған Жәнібек жастардың киім сәнінде біраз өзгеріс барын байқады. Шалбардың қалтасы тарыла түсіпті де, балағы кеңіпті, үшкіл қара туфли мен ақ нейлон көйлек, капрон галстук жалпыласқан. Шашты бұрынғыдай жылмита тарамай, маңдайға түсіре қобыратып қоя салатын болған. Осы бір жаңа сән кімге де болса қонымды, сұлу көрінеді.

	Қыздардың шаш түйісі де өзгеше. Аласа қыздар шашын төбесіне шөмеледей қып үйіп, қара шілтермен орап тастапты. Сұңғақ, ұзын қыздар бұрымдарын құлынның құйрығындай күлтелендіріп бос жіберген. Әркімнің сән-сәулетіне үйлесетін мұндай реалистік форма Жәнібекке ұнады да, тек ана көйлек киістерін жаратпай қалды. Көйлектің етегі тізеден төрт елідей жоғары шығып кеткен екен. Бұл сән екінің біріне жарасып тұрған жоқ. Тоқ балтырлы, жұмыр тізелі сүмбідей түзу аяқтарға болмаса, кейбір қыздардың тізесі шодырайып, бота тірсектеніп, көзге ыңғайсыз шалынады.

	Жәнібектің қасына келген Қали мұның ойын оқып қойғандай, билеп жүргендерге тесіле қарап тұрды да:



	Бәрі жақсы-ау. Тек поэзиядан жұрдай,— деді күрсініп,— жүрекке жылы леп әкеліп, қозғалғанда майда толқынмен желпініп сусыл қағатын әйел көйлегінің етегі келмеске кетті ғой. Сол етекпен бірге поэзия да кетті...

	Не үшін екен, үзіліс кезінде Жәнібек Жаннамен ұшыраспауға тырысты. Жанна бір қызбен осылай таман беттеп келеді екен, Жәнібек көре салды да, қасында тұрған Қайырнисаны биге шақырды. Келіншектің қол-аяғы жеңіл, ұршықтай үйіріліп әсем билейді. Вальске айналғанда сала құлаш тоқ бұрымы бірге көлеңдеп еркелеп ойнайды. Жас әйелді көркейтіп, арқасынан қағып, мадақтап жүргендей.

	Мектепті қашан бітірдіңіз? — деді Жәнібек келіншектің дауысын естігісі келіп.



	Сегіз жылдықтан соң қолөнер училищесінде оқыдым. Қазір фабрикада жұмыс істеймін,— даусы назды, сүйкімді екен.

	Қазақша жақсы сөйлейді екенсіз,— деді Жәнібек сүйсінгенін жасырмай.— Өз тіліңізде сөйлей аласыз ба, ұмытқан жоқсыз ба?

	Ана тілді ұмытуға бола ма екен? — деді Қайырниса таңданғандай.— Біз аз халықпыз ғой. Сондықтан бір-бірімізбен жолыққанда міндетті түрде ұйғырша сөйлесеміз...

	Біреу вальс аяқталмай пластинканы алып тастады. Жәнібек жалт бұрылып, радиоланың қасында тұрған Жаннаны көрді. «Қап мынаның қырсығын-ай» деді жаратпай. Іле-шала құтырынған ойнақы музыка шалқыды. Жанна Ержан деген жігітті жетелеп ортаға шықты.

	Бірнеше пар твист билеуге кіріскен. Әсіресе Жанна «маған қарап қалыңдар» дегендей, ақ сазандай шоршып, құтырына билеп жүр. Анда-санда бұл жаққа қарап қояды. Өзі білмесе де мына би Жәнібекке жат сезілген жоқ. Қайта әсем қозғалысқа бай, сан ырғақты, салтанатты көрінді. Жас адамның қайнап тұрған ыстық қанын, мұқалмас жігерін танытқандай. Көкірекке сыймай дөңбекшіп тасыған асау сезімнің селдей қаптаған тентек толқынындай. Лапылдап жанған ыстық құштарлық, буырқанған жастық еркелік бар өзінде. Осының бәрі мына Жанна қимылынан әсіресе айқын танылады. Талдырмаш денесі көк шыбықтай солқылдап, қыпша белі мың бұралып, дөңгеленген жұмыр бөксесі тобықтай ойнайды. Найзадай шаншылған омырауы дір-дір қағып, буырқана тепсінген жас қайратты паш етеді. Жаннаның мәрмәрдан қашалғандай сұлу тұлғасына қарап тұрып, өз жүрегінің қаттырақ соғып кеткенін байқады Жәнібек. Көзін тайдырып әкетті.

	Би аяқталған соқ Жанна қисынын тауып Жәнібектің қасына келді. Маңдайы тершіп, қызара балқып тұр.

	Неге билемейсің? — деді ұялы жанарын төңкеріп.



	Жаңа би ғой... Біліңкіремеймін...— Жәнібек шынын айтты.— Ал өзің тамаша билейді екенсің. Саған қарап тұрып би білмегеніме өкіндім.

	Солай ма... Қолдан келмес қиын нәрсе емес деді де, даусын кілт бәсеңдетіп сыбырға кеш келгеніңді Мәдиден естідім. Өзі іздеп барып айтты байғұс. Сол қамқорлығы үшін мәңгі қарыздармын!

	Ал мен сені сыртыңнан екі рет көрдім,— деді.



	Жәнібек ашық жарқын болуға тырысып,— бір рет аэродромнан, екінші рет экраннан... құттықтаймын. Фильмде жақсы ойнайды екенсің.

	Солай ма?.. Рахмет! — Жанна толқып кетті. Осы бір ауыз сөзі Жаннаға қаншалық қымбатқа түскенін Жәнібек сезген жоқ...

	Бұдан кейін әркім жеке-жеке өнер көрсетті. Ән айтты, биледі. Кезек Жәнібекке келгенде, сасқалақтап Мәдиге қарап еді. Ол:

	Әлгі даңғараңды даңғырлатып көрсеңші,— деп ішкі үйден гитар әкеліп берді.



	Жәнібек гитардың құлақ күйін келтірді де, бұл отырғандарға бейтаныс мұңды бір әуенді баппен шерте бастады. Сым шекте әлді саусақтары еркін жүйткиді. Бұл «керуен» деп аталатын күй. О баста кім шығарғаны бимағлұм. Мейлі кім шығарса да зар шеккен, бейнет кешкен жан екені анық. Көз алдыңда тірі сурет оянады. Сусыған сұрғылт құм төбелердің арасында ырғала басып, шалдыққан түйелі керуен келе жатқандай. Бір тамшы су көзінен быр-быр ұшқан жолаушы ернін жалап, тамсанғандай болады. Елбең қаққан үміт нышанындай болып, сахарада сары сағым ойнайды. Өшер үміт, үзілер тірлік белгісіндей жалғыз мыс қоңырау талмаусырап, тұншыға шылдырайды. Өшіп жанған сол үн көмескі тартып, алыстай береді, алыстай береді. Қу медиен құм арасында сағымға бегіп, шағын керуен кетіп барады бұлдырап...

	Жұрт жабыла қол соқты.



	—Әй, сорлы-ай, ыңырантасың-ау! — деп Мәди оның мойнынан құшақтай алды. Елбірей толқып келіп Жанна да қолын қысты.

	Осылай думандатып отырғанда сағат оннан асып кетті... Қайырниса әзірлеген сары палау столға келгенде жігіттердің біразы масайып қалған еді. Ендігі сөздің басы бірікпей, бытырай берген. Әсіресе, Ержан қам-көңіл, бостау жігіт екен. Шырықты сол бұзды. Әлсін-әлсін келіп Жәнібекті құшақтайды, бетінен сүйеді.

	—Мен сені түсінемін,— дейді,— жаңағы мұңды сазыңмен іші-бауырымды елжіреттің ғой,— дейді.

	—Біз бәріміз де әр кәсіптің басын шалып оқыған боп жүрміз. Бірақ, көрерсің, бізден түк те шықпайды,— деп жылайды.

	—Біздікі жәй күн көрістің қамы,— дейді.

	—Оқымай қалсаң да, бізден сен артықсың... Сен самғап ұшатын қанатты құссың ғой. Ал біз ұша алмайтын үй құстарымыз. Тауықпыз... Сенің тырнағыңа да татымаймыз,— дейді.

	Жігіттер қасына барып, басу айтпақ болып еді, бәрін сыпыра боқтап, маңайына жолатпады. Жәнібек отырыстың берекесі қашқанына қатты ықғайсызданып тұрған. Мәди келіп құлағына сыбыр етті.

	—Мына пері сені ғана тыңдайды... Баршы,—деген. Не ғажап, Жәнібек қасына барып, арқасынан қағып, қолынан жетелеп еді, Ержан бұйдалаған тайлақтай ырқына көніп жүріп кетті.

	—Жат дейсің бе... демал дейсің бе? Жарайды, жатайын, демалайын. Сен ренжіме,— деп жұп-жуас болып диванға барып қисайды.

	Бірақ шырқы бір бұзылған соң, кештің сәні кетті. Сағат он бірде жұрт қоштасып тарай бастаған. Жанна елдің соңын ала жырылып қалып қойды да бір оңашада:

	—Мені өзің шығарып сал! — деді Жәнібекке. Екеуі қол үстасып далаға шыққан. Жәнібек өзінің едәуір қызу екенін аңғарды. Екі шекесі солқылдап, көзінің алды бұлдырап шалынады. Жаннаның алақаны ып-ыстық екен. Сыла бойын жұғыстырып, тым тақау жүріп келеді. Әр нені басын шалып, көп сөйлеген де сол. Жәнібек тыңдаушы. Былайырақ шыққан соң бұлар такси ұстап мінді де, орталыққа қарай тартты.

	Сол бұрынғы үйде тұрасың ба? — деді Жәнібек артқы орындыққа қатар жайғасқан соң.

	Жоқ, ол босағадан шығып кеттік қой. Қазір өзіміздің отауымыз бар... отауымыз...— Жанна сықылықтай күліп, машина сәл теңселген кезде, өзін ұстай алмай Жәнібектің құшағына құлады.



	Жаннаның үйі екінші қабатта екен. Кең залға кіріп, люстраны жағып жібергенде, алдан жасаулы, сәнді бөлме жарқ етті. Бір өңкей қылауы түспеген асыл жиһаздар электр нұрына шағылып көз ұялтады. Жәнібек тура қарай алмай тұқырып кетті. Жез тұтқалы қара қоңыр жаңа мебельдер мен қызылды-жасылды бұхары кілемдер сезіміне бір түрлі салмақ түсіріп, тіксініп қалған.

	—Міне, біздің отауымыз осы,— деді Жанна өзі де сол асыл бұйымдардың бір бөлшегіндей құлпыра жымиып.— Сен отырып демал. Мен шай қояйын.

	Соны айтып, төргі үйден гүлді жібек халат киіп шықты да, қонағына еркелі жанарын бір төңкеріп, сылақ жүріспен ас үй жаққа бет алды.

	—Жанна, сәл тұра тұршы,— деді Жәнібек көзін жыпылықтатып.



	—Иә, немене?



	—Күңгірттеу лампа бар ма? Тіпті жарықтан қарай алатын емеспін.



	Жанна лып етіп төргі үйге қайта кірді де, люстраны сөндіріп, бір бұрышқа көгілдір түсті лампа әкеліп жақты. Үйдің ішін таң кеугіміндей кіреукеленген бозғылт сәуле кернеді.

	Жаны енді ғана жәй тапқан Жәнібек үлпілдеген қызыл манат диванға барып шалқалай кетті.

	«Үйге кіргенім бекер болды,— деді іштей қынжылып,— шынында мен не іздеп келдім осында?» Есік алдында қоштасып, қайтып кетпек еді, Жаннаның сөзін жерге басып тағы кете алмады. «Үйде өзімнен басқа жан жоқ. Тымқұрса, тізеңді бүгіп, бір шыны шай ішіп қайт» деп қолқалап жібермеген.

	Жанна қуанышты секілді. Ас үй жақта әлде бір әуенді ыңылдап айтып жүр... Мейлі, сол қуанса болды да.



	Аспанда торғай Ұшады зорғай-ай...

	деген қайырмасы ап-анық шалынады. Өрекпіген көңілдің құпиясын жасырмай паш етіп тұрған нағыз ойнақы, жеңіл әуен. Күміс қоңыраудай сылдыр қағып бір қалады да, іле жібек талдай бұралып әсем созылады.

	«Айтса екен, айта түссе екен» деп ойлады Жәнібек. Сонан соң өз басында айнымай қайталанған ұқсас көрініске қайран қалды. Осыдан үш жыл бұрын, пәлеге ұшырардың алдында, екеуі қыз үйінде дәл осылай оңаша отырып еді. Жанна осы бүгінгідей әндетіп жүріп шай қайнатқан... Неткен ұқсастық?! Тек уақыт шеңберін бір айналып сол нүктеге қайта келген секілді.

	Көгілдір бейіш сәулесіне бөккен тыныш бөлмеде манаурап жата берді. Енді бірде бұл бейне өз үйінде отырған тәрізденді. Алыс бір сапардан шаршап келіп тынығып жатқан секілді. Екі көзі төрт болып сағына күткен ыстық жар алақанында жаңа ғана рахат тыным алғандай. Осы бетінде қозғалмай мәңгі жата берсем деп тілейді. Ой қиялы шабандап, бір түрлі марғау тартады.

	Жанна келіп ас үйге шайға шақырды. Стол үсті әр алуан тағамға толы. Ортасында екі хрусталь рюмка мен аузы ашылған армян коньягі тұр. Жанна бәйек болып, Жәнібектің алдына әр тәрелкені бір сырғытады. Бір уақытта коньяк толтырылған рюмкасын жоғары көтерді де:

	Кәне, не үшін ішеміз? — деді жүзі жайнап. Үй иесісің ғой, сен айт.

	Мен не десем екен? — деп Жанна сәл бөгелді, сосын тамағын кенеп, Жәнібекке қарады да,— біз кішкентай кезімізден бірге өскен доспыз... Солай емес пе? Бұдан кейін де дос боп қалу үшін ішейік,— деді.



	Гениальный тост! — Жәнібек жорта көңілденіп, рюмкасын көтеріп қойды.

	«Осы бір сөзді қанша әйел қаншама рет қайталап айтты екен» деді ішінен. Екеуі бір үйдің адамындай шүйіркелесіп отыр.

	Түк өзгермегенсің,— дейді Жанна көз айырмай қарап отырып,— тек бойың биіктеп, толыса түскенсің... Әйтпесе бет-әлпетің, қасы-көзің бәрі бұрынғыдай, бала сияқтысың.

	Ал сен мүлде өзгешесің,— дейді Жәнібек кесесін ұсынып жатып.— Бұрынғыдан әлдеқайда сұлуланып кеткенсің.

	Солай ма... Шыныңды айтшы. Мені бұрынғыдай жақсы көресің бе?



	Әрине... Жек көруғе қақым бар ма? «Сұлуды сүймектік — пайғамбар сүннеті...»

	«Осыған сенейін бе, сенбейін бе» дегендей, Жанна көзі жасқа толып, жәудірей қарады.

	Әй, қайдам... бәрін де жорта айтып отырсың ғой. Сен мені жек көресің. Ешқашан кешірмейсің де.

	Жәнібек қарқылдап күлді.



	Кешірмейтін қандай күнәң бар? Қыз деген пісіп тұрған қызыл алма. Сәті түскен аузының салымы бар біреу келді де үзіп алды. Маған бұйырмадың деп алманы кінәлауға бола ма?..

	«Рас, солай-ау» дегендей Жанна қайта көңілденді. Екеуі тағы да коньяк құйып ішті. Бойларына шымырлап қызу тарап, елтіген сайын сөздері молайып, әңгімелесіп кетті. Анда-санда күлісіп те қояды.

	«Тәңірім-ау, мен неменеге жетісіп отырмын,— деп ойлады Жәнібек бір уақытта.— Түк болмағандай жайымыз жараса қалғанын қарашы. Не деген сыпайы, салқын қанды жандармыз? Әлде мәдениеттілік, саналылық дегеніміз осы ма? Ішіңде ит өліп жатса да сездірмейтін ізеттілік, ұстамдылық шарты сол ма? Әйтпесе осы отырысымның аты не? Намысым қайда?.. Романдарда суреттелетін қайғыру, қасірет шегу, ашыну, кек қайтару, көз жасын көл етіп жалбарына кешірім сұрау дегендер қайда кеткен?.. Әлде соның бәрі өтірік жазылған бірдеңе ме? Сірә, ол да ескірген болар».

	Айтпақшы, әлгі мұртты қашан келеді? — деді Жәнібек аяқ астынан ойына бірдеңе түскендей.

	Қайдағы мұртты айтасың? — Жанна қасын керіп таңырқай қарады. Күйеуің ше? Ұмытып қалғансың ба?

	Бір айдан кейін... Оны неге сұрадың?



	—Дуэльге шақырмаймын ба? Сені сол жаманға тегін беріп қоя береді деп пе едің?

	Келіншектің жүзіне үрей таңбасы шыға келді. Жанары жасқа шыланып, сұрланып барады. «Қанша дегенмен күйеуін қимайды» деп ойлады Жәнібек.

	—Оның жазығы жоқ қой... Тіпті ол сені танымайды да...— деді Жанна үні қалтырап.

	—Сен оған мен туралы айтқан жоқсың ба?



	—Оның алдында есеп бергендей не қылмыс істеппін...



	— Екеулерің қашан танысып жүрсіңдер?



	—Біздің папаларымыз дос қой. Араларында келісім болыпты.



	—Онда, сүймеген адамыңа қалай қосылғансың?



	—Сүю дегеніміз тым шартты ұғым ғой, қазір,— деді Жанна езу тартып.



	Жәнібек күлді.



	—Жарайды, шошымай-ақ қой. Онда қолды былғаудың қажеті жоқ екен. Ойнап айтам... Қазір құдайға шүкір, дуэльдің заманы өтті ғой. Жаныңды шүперекке түйіп, мылтықтың үңірейген аузына қарап тұрғаннан көрі, отыра қап арыз жазған жеңіл емес пе бұл күнде?

	Екеуі залға шығып, диванға барып жайғасты. Жанна қазір баладай қорғансыз, момақан күйде отыр. Мықыны үзіліп, аппақ, түзу аяқтарын айқастырған қалпында жігітке сүзіліп мұңдана қарайды. Жәнібек бұл үйден бәрібір кете алмайтынын сезді.

	—Пластинкаң болса ойнатшы,— деді Жаннаға өтініп. Қандайын ұнатасың?

	Би музыкасын қой!



	Жанна пластинка қойды. Үздіге тұншығып, бебөулеген музыка сәлдей қаптап, әкетіп барады.

	—Енді биле! — деді Жәнібек диванда шалқайып жатқан күйі.— Твисті биле!



	Үйдің іші көгілдір сәулеғе бөгіп тұр. Құйқылжыған албырт әуен Жәнібектің делебесін қоздырып, елтіп әкетті. Қаны басына теуіп, көзі бұлдырап, билеп жүрген Жаннаға сүзіле қарайды. Қарсы алдында шар болаттай солқылдаған сұлу дене мың бұралып, шақырғандай болады. Сол сәт бұл өз бойынан асыр салған қызу қайратты сезінеді. Жанна билеп жүр, құйындай ұйтқып барып, оқыс шалқайған кезде, жібек халаттың етегі көтеріліп, сазандай аппақ саны жарқ ете қалады.

	«Мен маспын» деп ойлады Жәнібек. Сөйтті де орнынан ұшып түрегелді.

	Жаннаның қасына жетіп барып, оны балаша көлденең көтеріп алды. Қолына бір мысқал да салмағы білінсеші! Мамық ұстап тұрғандай. Талықсып кеткен адамдай екі көзін жұмып Жанна жатыр алақанында. Дем алысы жиілеп, найзадай шаншылған кеудесі дір-дір қағады. Жігіт бұдан әрі шыдап тұра алмады, үлбіреген ыстық еріннен қадала сүйіп алды да, тоқтыны алып қашқан арландай төргі бөлмеге ала жөнелді.. Онан ары буалдыр, ессіз минуттер... «Жаным! Өлтірдің ғой...» деген тойымсыз сөздер үздігіп жетеді құлағына. Тар төсекте шортандай бұлқынған жас әйел жігіттің екі иығын шиедей қып шайнап тастады...

	Жәнібек, тыңдашы,— деді Жанна түннің бір мезгілінде мұны аймалап жатып,— баяғыда біздің үйде қонғаның есіңде ме?

	—Есімде...



	—Сонда «маған соқтықпа» деп ант алғаным есіңде ме?



	—Есімде... Бірақ мен қасыңа баруды ойлап жатып, ұйықтап қалғанмын! Жанна сықылықтап күлді.

	—Ал, басқа жігіттер ондайда ұйықтап қалмайтын көрінеді... Енді өкпең тарқады ма?

	Жәнібектің беті ду ете түсті.



	Бұл оның әйел құшағында алғаш рет балқуы еді. Қомағай жастық сезім есін жиғызбай иіріміне батырып алып кеткен. Өз көкірегінен бір бейтаныс күйді сезіп, соны ғана иманындай қадыр тұтады. Айналасы шыпылдап толған көгілдір сәуле, көзін жұмса да сол сәуле сағымдай толқып тұрып алады. Қуаныш-ләззат толқынында ескексіз қайықтай тербеліп Жәнібек екі күннің қалай өткенін сезбей де қалды. Олар үшін күн мен түннің айырмасы жоқтай. Терезенің пердесін түсіріп қойып, екеуі оңаша бөлмеде емін-еркін дәурен сүрді. Есік қоңырауына да, телефонға да жауап жоқ. Сыртқы дүниемен қатынас үзілген. Тек Жанна ғана бір-екі рет гастрономға барып қайтты. Басқа уақытта Жәнібек оны қасынан қия бастырған жоқ. Өң мен түстің арасындай буалдыр сағымды екеуі кешті де жүрді. Жәнібек тек үшінші күн дегенде ғана мастығы айығып, есін жинады.

	Бір заматта көзін ашып алған. Шаңқай түс кезі болса керек, терезеден мол шұғыла құйылып, үйдің ішін самаладай жарқыратып жіберіпті. Қабырғадағы түкті кілемде дірілдеп ойнаған сағым көз қуантады. Ол өзінің қатты ұрынып, шаршап қалғанын сезді. Бірақ соны өзі рахат, тұла бойына шарап қызуы тарағандай, шымырлап манаурайды.

	Оң жақ қары салдырап ұйып қалған екен. Жинап алғысы келіп еді, мұның білегін жастанып, құшағында Жанна ұйықтап жатыр. Аққұба нұрлы жүзіне ерке наз қонақтаған. Сәл езу тартып жымиған қалпында қалғып кеткендей. Сүйкімді жұп-жұқа желбезегі нәзік дірілдеп, қаннен-қаперсіз тыныс алады.

	Жәнібек басын көтерместен үйдің ішіне бажайлап көз жіберді. Назары қыдырып барып, қабырғада ілулі тұрған суретке түсті. Бұған қарап қалың қасты, мұрты қиылған әдемі жігіт күлімсіреп түр. Үш күннен бері мұны не қып байқамаған. Анада аэродромда көрген жігіт — Жаннаның күйеуі. Не ғажап, бұдан көзін алмайды. «Әй, ағайындар-ай, көзің тайып кетсе істейтіндерің осы-ау» деп тұрғандай... Жәнібектің жүрегі дір етіп, тереңнен қозданған бір естияр сезім белең ала бастады. «Тәңірім-ай, бұл сұмдық қой,— деп ойлады шіміркеніп.— Мына сорлы «әйелім зарығып күтіп отыр» деп мәз болып жүр- ау... Ал мұнда салулы төсек, салқын үй, сұлу әйелдің қасында мен жатырмын... Осы бәлені о баста ойлап тапқан кім екен?»

	Жаннаның ұйқысын бұзбай, білегін еппен сусытып шығарып алды. Төсектен сырғып түсті де, қалай болса солай ашық жатқан Жаннаны одеялмен жаба салды. Жаңа ғана көзін тартып, көңілін қуантқан сұлу мүсінге қарағысы да келмей, асығыс киіне бастады. Ойы — Жанна оянбай тұрғанда ұрланып кетіп қалу. Киініп болып, енді тумбочканың үстіндегі темекісін ала берем дегенде, айнаны қағып кетіп салдыр еткізді. Жанна оянып көзін ашып алды. Ұйқылы- ояу талмаураған қалпында Жәнібекке күлімдеп қарайды.

	Сен тіпті киініп те алғансың ба?— деді аппақ жұмыр білегін басынан асыра керіліп,— сондай шаршап қалыппын... Қайда барасың? Жатып демалсаңшы...

	Мен шаршағам жоқ,— деді Жәнібек теріс қараған күйі. Еркек деген сол ғой... Шаршамайды.

	Жанна соны айтып, керемет бір жұмбақ сыр ұялаған сиқырлы назбен күлімдеп қарады. Кімді де болсын тереңіне тартып әкететін тойымсыз тұнжыр көз. Сұлу әйелдің өз күйеуіне мәңгі мәлімсіз, тек ашынасына ғана бұйырған отты жанар...

	Ал, барша сый-сияпатыңа рахмет.., Мен кетейін,— деді Жәнібек темекісін тұтатып.

	Қайда барасың? Бірнеше күн осында болмайсың ба? Ақыр қонақ үйде жатырсың...

	Жоқ, рахмет... Мен асығыспын,— деді Жәнібек өз еркіне сенбегендей жеделдетіп,— менің бұл қаладан кетуім керек...

	Қайда, қайда барасың?— Жанна төсектен басын көтеріп алды. Әзір белгісіз. Сірә, елге кететін шығармын.

	Елге барам дейсің бе? Қашан жүресің?— Жанна орнынан тұрып, киінбестен Жәнібектің жанына келді.

	Билет табылса, ертең-ақ кетемін.



	Бір жарқ етіп жоқ боларың бар, несіне көріндің көзіме? Неге әуреге салдың?— Жанна жылап жіберердей дауысы қалтырап келіп Жәнібектің мойнына асылды.—Білесің бе, осының бәрін бір сен үшін, сенің көңілің үшін істедім ғой. Соған айтқан рахметің осы ма?

	Жәнібек мырс етіп күліп жіберді.



	«Жақсылық» жасаған екенсің, оны еске салушы болма... Бәрі шайылып кетеді.

	Мақсаттарыңа жеткен соң бәріңнің де айтатындарың осы. Ақылды боп кетесіңдер... Міне, енді мені көргің де келмейді.— Жанна солқылдап жылап қоя берді.

	Жылама, мұның не?—Жәнібек оның шашынан сипап жұбата бастады.— Жарайды, жақсы көрейін-ақ, сонда не істеуім керек? Сен біреудің некелі әйелісің ғой... Ал, маған бақыт келсе бүтін келсін. Жартікеш, ұрлық бақыттың керегі жоқ. Егер шынымен көңілің баяғыдай болса, өткенге салауат,— ер соңымнан! Байды да, байлықты да таста... Сонда мәңгі бірге боламыз.

	Ол мүмкін емес қой, Жәнібек... мүмкін емес қой,— деді Жанна есі шыға ақырып.— Осылай да жүре берсек болмас па еді. Сол аз ба саған?

	Жәнібектің жаны түршікті. Не ғажап, алдында тұрған Жанна кенет Күлзипа Ғалиевнаға ұқсап кетті. Ол да бір шашын жайып долырған шағында осындай күйге түсуші еді. Соны еске алуы мұң екен, жүйкесі құрыса қалды.

	—Ал, сау бол, ренжіме!— деді Жаннаның құшағынан сыпырылып шыға беріп.—«Аш бала тоқ баламен ойнамайды» деген мәтелді естуің бар шығар.

	Оны бұдан үш күн бұрын ойлауың керек еді,— деді Жанна орнынан қозғалмай сілейген қалпында.— Ойлан! Мүмкін, қайта ораларсың...



	Айттым ғой, маған жарты бақыттың керегі жоқ,— деді Жәнібек, жан дүниесі алай-дүлей болып. Сосын жалт бұрылды да жеңіл басып үйден шығып кетті.

	«Бұл қаладан тезірек кетуім керек» деп түйді ол қонақ үйге қайтып келген соң. Дереу заттарын жинастырып чемоданына қаттап салып қойды. «Тым жеңілтек боп барамын... Құтырған жақпаушы еді, бір пәлеге ұшырамай тұрғанда қарамды батырайын».

	Сол оймен вокзалга барды да, ертеңгі поезға билет сатып алды. Көңілі орнығып, өзін бір түрлі жеңіл сезінді. Жанарында уытты жарқыл пайда болды. Тегінде адамның ойын әрлендіріп, өміріне мағына беретін — ізгі идея, жарқын мақсат болса керек-ті. Елге кетем деген тілек қиялын қанаттандырып, шашырап жатқан сана-сезімі етек-жеңін тез жинап ала қойды. Қараңғы көкірегіне шым-шымдап жарық сәуле кіргендей, жүрегі атқақтап, тұла бойын бір ғажайып құштарлық кернеді. Тіршілікке талпынған бір гүлдің бүршік ата бастағаны хақ. Вокзал үйінен ол неге де болса әзір, белін байлап, білегін түрген тас-түйін халде шықты.

	Енді бұған бәрі де айқын секілді. Басына жаңа пікірлер орала бастады. Алыстан бұлдырап, күңгірт көрінген кейбір жайларға ой-санасы қуатты прожектордай шоғырланып түсті де, бет алдын үңгіп жап-жарық қып жіберді.

	«Осы нәрсе бұрын не қып кәперіме келмеген?»— деп таң қалды өзіне өзі.



	Ол қош айту үшін Мәдидің үйіне баруға бет алған. Автобустың іші қапырық, ыстық екен. Бензин иісіне шулыққан тер иісі қосылып дем алдырмай қолқаны атады. Иінтірескен жұрт. Бір өқкей былқылдаған семіз әйелдер жан- жағынан қысып әкетіп барады. «Не деген көп халық!— деді ішінен таң қалып,— демек осылардың ішінде біреулердің артық болғаны ғой. Мүмкін, артық адам мен шығармын. Мен үшін біреу автобусқа сыймай қалды ғой, қалайда?»— сонан кей¬ін өзі кенет қуанып кетті. Ауылға, кең далаға барамын-ау деп, соған қуанған.

	Мәди есік алдында, баласын ойнатып жүр екен. Жәнібекті көріп анадайдан айқай салды.

	Ау, жігітім-ау, бүл дүниеде аман-есен барсың ба? Көптен қараңды көрсетпей кеттің ғой. Өңің кіріп, адам боп қалыпсың, ясайық жарасқан-ау деймін?

	Келуге уақыт болмады... Тағы сол оқудың соңына түсіп... Бәрібір түк шықпады,— деді Жәнібек қызарақтап.

	Жарайды қызармай-ақ қой...



	Қалжыңды қайтесің, одан да сөз тыңда... Мен сенімен қоштасқалы келдім... Иә, қайда кеткелі жатырсың?—Мәдидің қысық көзі үлкейіп кетті.

	Ауылға, ата-бабаның көне жұртына кетемін. Біреу шақырып тұр ма онда?

	Шақырғанда қандай!— деді Жәнібек жүзі жайнап.— Ел шақырады... Ата- мекен шақырады. Солардың бәрінің атынан нағашы әжем қол бұлғағандай болады.

	Мәди «түсінбедім» дегендей иығын көтерді.



	Сені монтажшы етіп орналастыруға үй құрылысындағы бір жігіттермен келісіп те қойып едім.

	Оныңа рахмет! Бірақ бір тәуліктен кейін бұл қаладан бізді итпен іздесең де таппайсың.

	Екеуі есік алдындағы арқалы орындыққа келіп жайғасты.



	Қатын жұмыста. Бүгін демалысым еді, бала бағып үйде отырмын,—деді Мәди анадай жерде ойнап жүрген Біржанды меңзеп. Дауысынан наразылық білінеді.

	Сен бақыттысың ғой, достым,— Жәнібек Мәдиді жауырынынан құшақтады.— Үйің бар, қызметің бар, бала-шағаң бар. Табыстарың молынан жетеді. Дүниеден түңіліп қайтсақ да, төрт дуалдың ішіне кірген соң, бәрі естен шығады. Қара судай жылып аққан осындай тыныш тіршілік ұнайды маған. Мына бізді айтсайшы, не ол емес, не бұл емес...

	Жарайды, мені өйтіп шелитпей-ақ қой,— деп анау сөзін бөліп жіберді.— Қызықсаң екеуміз орнымызды айырбастайық. Дайын үй, бала-шағаның бәрі сенде қалсын. Маған тек бойдақтығыңды қисаң болды.— Мәди қарқылдап тұрып күлді,— маған сен бақыттырақ көрінесің. Құстай еркін сияқтысың.

	Құстай еркіндік қайда-а?— деп Жәнібек керіліп алды.— Егер менің қанатым болса, осы қазір Африкаға ма, бір жерге ұшып кетер едім. Бірақ оған шама жоқ қой... Мәди, сенде кейде мынадай сезім бола ма?—Жәнібек ойланып қалды.— Мәселен, кейде үйді, жұмысты, туысты — бәрін тастап, алыс бір шығанға, көз көріп, құлақ естімеген жерге қашып кеткің келеді... Осындай есуастық сенің басыңа келе ме?

	Ей, рас айтасың. Кейде мен де дүниенің төрт бұрышын шарлап кеткім келеді,— деп мойындады Мәди. Жәнібек алақанымен маңдайын сүйеп біраз отырды да:

	Не ғажап екен, мені кейінгі кезде осындай бір сезімдер иектеп жүр. Құрсын, бір жанды қайда барсаң да бағасың ғой. Бірақ сол көңілі құрғыр тыншымайды. Жынды адам тәріздісің. Мүмкін, өмір сүру дегеніміздің өзі — сол көңілді тыншықтыру жолындағы күрес шығар. Әйтеуір бір күш қиян алысқа тартады да тұрады. Қия жерге қойған су сияқтымын. Еңіске қарай ағуым керек секілді. Қалайда өз орнымда тұрмағаным анық. Кейде өзімді табаным жерге тимей, салбырап тұрғандай сезінемін. Айтшы, осының бәрі неліктен деп ойлайсың?

	Үйлен!— деді Мәди көзін сығырайтып.— Семьяның қамытын кисең, қиялдауға мұршаң да болмайды. Жынын алдырған бақсыдай мәңгіресің де қаласың.

	Мәселе онда да тұрған жоқ-ау, достым,— Жәнібек басын шайқады.—Соның бәрі біздің өмірді білмейтіндігімізден болуы керек. Біз не білеміз? Алматының бес-алты көшесін таптағаннан өзге не көрдік! Жатақта туып өссек те, қалалық боп кете алғамыз жоқ. Ал даланы білмейміз. Сонда кім болғанымыз?

	Ни рыба, ни мясо!— деп Мәди күлді.



	Рас айтасың,—Жәнібек те қосыла күлді.—Осы өмірдің мәнін білмей тұрып, қалай тіршілік етуге болады? Ауылға бару деген идея маған осылай туды. Су басынан тұнады. Осы ағып жатқан өмір өзенінің басына барып көргім келеді. Қайдан шықтың, қайда кетіп барамыз? Соған көзім жетсе, көңілім де тыншығар. Сен не айтасың?

	Мәди мұзға айдаған түйедей шеңіншектеп сәл отырды да:



	Қазандай қайнап жатқан қалада тыншымаған көңіл, алақандай ауылға барғанда тыныш тапса жарайды ғой,— деп жымиып қойды,— бірақ мынауың мен малтайтын жер емес, сен тым тереңге тартып барасың... Тісің шыққан баласың ғой. Не дейміз? Өзің біл. Жүр, үйге барайық. Кететін болсаң, біздің үйден дәм тат! Бұл да бір қасиетті шаңырақ.

	Екеуі кішкентай Біржанды көтеріп, ішке кірді.



	Түстен кейін үйіне телефон соғып, әкесін сұрап еді, ол кісі институтта емтихан алып жатыр екен. Сол жерге іздеп барған. Сәрсен есіктен сығалаған Жәнібекті көріп, далаға жүгіріп шықты.

	Иә, мұнда неге келдің?— деді дегбірі қашып.



	Жәй... Сізбен қоштасайын деп,— Жәнібек жайбарақат сөйлеп тұр.



	Қайда бармақ едің?— Сәрсен Нұрбаевич онан әрі тынышсыздана түсті.— Бол айтсайшы, біздің жүрегімізді ұшырып, зәремізді алу үшін туғансыңдар ғой сендер.

	Ауылға барам. Тарбағатай жаққа... Ауылдан не іздейсің?

	Әжем бар емес пе? Сол кісіні көргім келеді.



	Ә-ә, әжеме дейсің бе?— Әкесі сабырлы қалпына қайта түсті.— Оны жөн екен... Бізді де барып қайтатын ретіміз бар еді, қолы құрғыр босамайды. Сонда қашан жүргелі тұрсың?

	Ертең түскі поезбен. Ал қайтыс қашан!

	Ол жағы белгісіз,— деді Жәнібек әкесінің аппақ самайына қарап тұрып.— Бір ай ма, бір жыл ма, тіпті мәңгі-бақи қалып қоям ба? Қазір айта алмаймын.

	Сәрсен кеңкілдеп күлді.



	Дұрыс-дұрыс. Саған белгісіз, әрине. Ал бір айдан кейін қайта қашатыны маған беп-белгілі.

	Қаладан қашып бара жатырмын. Ауылдан қашсам, қайда барамын?— деп Жәнібек те күлген болды.



	—Сен тіпті бұл сапарыңа, әжептәуір мән беретін көрінесің ғой,— деді әкесі қабағын шытып,— біз көрмеген ауыл деп отырсың ба? «Барар жерің балқан тау, ол да біздің көрген тау» дегендейін, бәріміз де ауылдан келгенбіз. Осында жүрген барша қазақ интеллигенциясының түп-төркіні — ауыл. Көкірегінде оты бар ауыл жасы қалаға қарай ағылады. Осыдан отыз жыл бұрын мына тұрған әкең ауылдың белсендісі болатын. Қала бізді оқытты, білім берді, профессор етті. Көрген зиянымыз қайсы? Енді сен келіп аяқ астынан Америка ашқандай, ауылға кетем деп шіренесің. Сонда мұны атын не дейміз? Шегініс дейміз бе?

	Жәнібек сасып қалды. «Бүгін еңсесі биік, үскінді ғой өзі» деді ішінен әкесінің асқақтап, нығыз сөйлегеніне қайран болып. Тіпті бет қаратар емес.

	Шегіністің бәрі жеңіліс емес қой, көке,— деді бұл да жан бермей.



	Қой, шырағым, мені өйтіп шатыстырма... Жас ұрпақ біздің басқан ізімізді қайта таптауға тиіс емес. Біз жеткен жерден әрі қарай жалғастыруға міндетті,— деді Сәрсен дір-дір етіп.

	Ал, мен өмір жолын о бастан қайта бастағым келеді. Мүмкін ол сіздікінен кері басқаша болар.

	Атап айтқанда?



	Сіздер ауылдан асығыс аттанған кездеріңізде көп дүние сол жақта қалып қойған сияқты көрінеді маған. Кемулі жатқан қойма бар тәрізді. Сіздің қолға ілікпеген сол қазына, мүмкін менің қолыма ілігер. Бағымды сынап көрейін де.

	Бір кезде біз де осылай үлкен сөйлейтінбіз. Кейін неге кішірейдіңіздер?

	Өмір үйретеді... Танауы тесілген тайлақтай елпектейсің әлі.— Әке жүзіне мысқыл үйірілді.— Ал, қойма жағына келсек, оны ауылдан емес, цивилизациядан, өнер-білімнен іздейді есі бар кісі.

	Мен үйімнің іргесін туған жердің көкшұбар қойтастарынан қалап, керегесі мен төбесін осы заманғы архитектурамен өрнектегім келеді,— деп Жәнібек қиялап керіп еді.

	Мұның бәрі бос, жылтыр сез ғой,— деп Сәрсен Нұрбаевич тіпті қыжырта сөйледі. Бүгін жан баласын менсінетін түрі жоқ. Жәнібек соған қайран.—Бар, бар, жолың болсын,— деді әкесі сөзін жалғап,— тек олжаңды өзің ғана пайдаланбай, мына бізге де қарас.

	«Бұл кісі де кекетуді біледі екен-ау!— деп ойлады Жәнібек.— Осы, менің әкем бе, шынымен? Мұншалық сес қайдан бітті бұған? Жә, дәуде болса диссертацияның беті бері қараған екен ғой... Ой, тоба, адам деген қалай тез өзгереді?»

	—Бірақ сен мынаны ойладың ба?— деді әкесі тағы да айқұлақтана түсіп,— не оқуың, не қызметің жоқ, не деп барасың ауылға? Ел-жұрт не дейді? «Сәрсен жалғыз ұлын тентіретіп жіберіпті» демей ме?

	«Апырай, мына кісінің бүгін асқан намыскер бола қалғанын-ай» деп ойлады Жәнібек жыны келіп. Әкесінің аруағы аса түскен сайын, бұл не үшін екен, төмендеп, жасыңқырап қалды.

	Алаң болмаңыз, көке. Сіздің абыройыңызға титтей де нұқсан келмейді,— деді ызадан жарылардай болып.

	Онда сен былай істесең қайтеді?— Сәрсен Нұрбаевич тағы бір қырға салды.— Егер ауылда ұзағырақ тұратын ойың болса, осындағы Орталық комсомол комитетінен неге жолдама ала кетпейсің? Озіңе де абырой болар еді.



	Жәнібек күліп басын шайқады.



	Өз жүрегімнің жолдамасымен кетіп барамын. Сол жетпей ме?



	Жарайды, кермалдаспай-ақ қоялық. Бірақ есіңде болсын. Өзіңді жақсы ұста. Бірдемеге ұрынып, пәлеге ұшырап жүрме. Егер пәлеге ұрынсаң қол ұшын береді екен деп тағы ойлама,— деді Сәрсен зейіл әкелерше зікінеп.

	Тежірибеміз бар ғой...



	Үйге соғып, әжеңе сәлем-сауқат ала кет! Рахмет! Әжеме жететін базарлығым бар.

	Ендеше осы арадан қоштасамыз,— деп әкесі қолын ұсынды. Алақаны нығыз, әлуетті көрінді.— Ертең тағы емтиханым бар. Оның үстіне жақында факультеттің деканы етіп сайлап қойды. Вокзалға баруға мұршам бола қоймас. Аман бол. Ал, ауылдан таяуда қайтар болсаң, мен бұған күмәнданбаймын, басқа жаққа қаңғырмай, осында кел. Ұғып тұрсың ба?

	Келістік! — деді Жәнібек, құтылғанша асығып. Әке мен бала қол алысып, екі айырық жолға түсті.

	Ертеңінде Жәнібекті Мәди өз машинасымен шығарып салды. Осыдан бір айдай бұрын жүрген жолдарымен екеуі вокзалға қарай келе жатты. Арада ештеме болмаған секілді. Аспан дәл сондағыдай ашық. Мөлдіреп тұр. Сенің келген-кеткеніңді кәперіне де алмай, паңдана керіліп Алматы қалып барады. Тау жақтан соққан майда самал танауға бір жағымды иіс әкеледі. Көк шөп пен көк алманың исі. Қоқырсыған бензин мен смола исінің арасынан Жәнібек өзіне таныс жұпарды ап-анық айырды.

	Мәди көңілсіз. Вокзалға таяғанда ғана үн қатты.



	Сен келгенде, құдай біледі, әкем тіріліп келгендей қуанып ем. Бірге болармыз деп ем. Міне, тағы кетіп барасың...

	Көрісеміз ғой әлі. Бірге де боламыз.



	Ит-ай, дінің қандай қатты еді?— деді бір уақытта күле қарап,— мені қойшы, мына Алматыны қалай қиып кетіп барасың? Қарашы, тұрған бойы бейіш емес пе?

	Тастап барады деп кім айтты саған?— Жәнібек сол қолын Мәдидің иығына салды,— менің Алматыдан кетуім уақытша ғана... Кутузовтың Москваны қалдырып кеткені секілді. Сақ болыңдар, жігітім, мен өлі қайта ораламын!— деп досының желкесінен қысып қойды.

	Бұлар келгенде, поезд жүруге санаулы ғана минуттер қалыпты. Екеуі перронда тұрып асығыс қоштаса бастады. Мәди аласа бойымен Жәнібектің мойнына асылып, біраз тұрды да:

	Сені бір түрлі қимаймын!— деп теріс айналып кетті.



	Ей, көк көз, тұра тұршы,— деді Жәнібек білегінен тартып,— ұмытып барады екем, мына хатты почта жәшігіне сала салшы...

	Жаннаға жазылған хат екенін Мәди адресіне қарамай-ақ сезді.



	Поезд қозғала берген. Жәнібек тамбурға секіріп шықты. Мәди домаланып, талайға дейін жарыса жүгіріп келді де қалып қойды. Бірдеңелерді айтып айқайлап, кепкасын бұлғайды.





Екінші бөлім


	Ата-мекен




	Темір жол бойынан күн шыға қозғалған түлкі тұмсық, шағын автобус шығысқа қарай ұзақ жол шекті. Қалбаның қалың бұйратын армансыз аралап, сонан Тарбағатай сілеміне ілінген соң, тауды кенерлеп тағы көп жортты. Ақыры күн екінтіге еңкейгенде, шаңнан көзі жылтырап, «Көктерек» совхозының орталығына зорға жетті.

	Ерні кезеріп шөлдеген жолаушылар буыншақ-түйіншектерін көтеріп автобустан түсе бастаған. Қарттар жағы сіресіп қалған сегізкөздерін ұстап, тәлтіректеп әрең жүріп барады. Алдарынан бала-шаға жамыраса шығып, базаршыларын қаумаласып, қарсы алып жатыр. Жәнібек жұрттың ең соңынан шыққан. Өнебойы сал-сал болып, қатты шаршағанын сезді. Бірақ «уһ» деп жығыла кетуге ерте — межелі жеріне әлі жеткен жоқ. Тұс-тұсқа бытырап бара жатқан жұртқа қарап, көшенің ортасында тұрып қалды.

	Жол бойы мұнымен қатар отырып, жөн-жосығын жездей қақтап сұрап алған бір шал бар еді. Мұны тосып тұр екен. Соның қасына жақындады.

	Шырағым, сен Аршалыдағы бөлімшеге барасың ғой,— деді әлгі қарт жылы үн қатып,— оған әлі жиырма шақырымдай бар. Ел шетіне іліндің ғой, енді асықпа. Бір шәугім шайы мен бір табақ етінің еншісі бөлінбеген қазақпыз. Бүгін біздің үйге барып, шешеңнің қолынан дәм тат. Ертең көлік кездесер, кездеспесе биемді жеге салып, өзім апарып тастармын.

	Қарттың сөзі көкейіне қонып тұрса да, Жәнібек орта жолда қалғысы келмеді. Не де болса көздеген жеріне жетіп жығылуды ойлаған.

	Рахмет, ақсақал, асығыс едім. Егер мүмкіндік болса бүгін-ақ жүріп кетейін. Көлік табылатын шығар.



	Өзің біл. Бірақ екі кештің арасында кім кездесе қояр дейсің?— Қарт күн салып төңірекке көз жіберді.— Ендеше анау жақтағы кіражға барып байқа. Көлік тапсаң кетерсің. Әғәркім кете алмай қалсаң, мына бір төбесіне шөп үйілген қораға кел. Біздің үй осы,— деді.

	Жәнібек ілби аяңдап, маңайында темір-терсек үйіліп жатқан гаражға қарай бет алды. Қара чемодан тас толтырып қойғандай ауырлап кеткен. Екі қолына кезек алмастырып, ораңдап зорға жүріп келеді. Бұл маңда да қара-құра байқалмайды. Тек қақпаның алдында, моржасынан түтіні будақтап бір «Беларусь» тұр. Трактордың қалқасында екі-үш жігіт темекі тартып отыр. Жаңа ғана ішіп тауысса керек, орталарында атып алған қара құстай теңкиіп, вермуттың жуан қара бөтелкесі жатыр.

	—Сәлем бердік, жігіттер!— деді Жәнібек қастарына таяп.

	—Әликсәлам. Иә, жол болсын.



	Барыс қай жақ?— десті орындарынан тұра беріп.



	Мына Аршалыға бара жатыр едім. Сіздерде ол жаққа жүретін көлік табылмас па екен?

	Үш жігіт біріне-бірі қарап жымиды. Ересектеу біреуі Жәнібекке бұрылды да:



	Жолың болады екен, бауырым. Мына трактор как раз сол Аршалыға жүргелі тұр. Соған мына інішектің жолын жуып жатқанымыз ғой,— деп, қасындағы төртпақ қараны нұсқап күліп қойды.

	Бәсе, менің де бір «көріпкелім» болушы еді,— деп Жәнібек те жадырай күлді.

	Қай жақтан келесің? Алматыдан.



	—О-о, алыстан келеді екенсің ғой. Жәй, жегжатшылап жүрсің бе? Е-е, онда дұрыс. Ал, Құрмаш, қозғал. Мына бауырды жеткізіп сал,— деп жаңағы жігіт қасындағы жолдасын асықтыра бастады.

	Ойда жоқта серік табылғанға Құрмаш та қуанып қалды. Екеуі тракторға отырып, селоның шетіне шыққанда, күн қоңыр белге иегін артып, батуға айналған еді.

	—Әне, сонау бір күн шалған биікті көріп келесің бе?—деді Құрмаш тау жақты нұсқап,— ол тұрған Саршоқы. Аршалымыз соның түбінде ғана.

	Мөлшермен неше сағатта жетеміз? Сағат жарымда сипалап қалармыз.

	Күн қоңыр белден асып кетті. Сай-сала, ойпат жа¬зықтар лезде қара барқын тартып, айнала бір момақан түске енді. Тым-тырыс бейуақ. Жол жиегінен бозша торғай быр етіп арқан бойы көтерілді де, батар күнмен қоштасқандай қысқа ғана жыр төгіп, лақтырған тастай қайта құлдырады.

	Аршалыда кімнің үйіне бара жатырсың?— деді Құрмаш, серігін әңгімеге шақырып.

	Құсайындікіне. Білетін шығарсың... Жамал дейтін шешесі бар.



	О-хо, білгенде қандай!—деп Құрмаш қуанып кетті.— Жақсы болды-ау өзі. Құсекең «шөбімді түсіріп бермедің» деп қыртиып жүр еді. Сені ертіп барып жүзімді жылтып алатын болдым.

	Қалай, үй-іштері аман ба? Әжемнің дені сау ма?— деді Жәнібек елеңдеп. Бәрі аман. Шапқылап жүр. Ал өзіңнің қандай жақындығың бар оларға?

	Қалай десем екен? Мен Құсайынның қарындасынан туғанмын.



	Е-е, жиен екенсің ғой. Онда маған да бөтен емессің... Қалайша?

	Мен де сол рудан қыз алып отырмын. Тіпті жақсы.

	—«Сұрастыра берсең қойныңдағы әйелің қарын бөле шығады» деген ғой,— деп Құрмаш күліп қойды.— Нағашыңның әл-ауқаты жаман емес. Тек баласы көп байғұстың... Қазір сол үйде неше бала бар екен? Әй, оннан асып кетті ғой деймін. Әйтеуір құрдастары: «Құсайынды бір жыл көрмесең болды, баласына «бауы берік болсын» айта бер» деп қалжыңдап жүреді.

	Жәнібек мырс етіп күліп жіберді. Нағашысын мұндай көп балалы деп ойламайтын. Ана жылы төрт-бес баласы барын білуші еді. Одан бері де он шақты жыл өтіп кетті ғой.

	—Ал өзіңде неше бала бар?— деді Құрмашқа қызыға қарап. Үшіншісін күтіп отырмыз...

	Жақсы екен.



	—Әй, несі жақсы дейсің?— Құрмаш тыжырынып басын шайқады.— Соларды асырап-сақтаймын деп-ақ, арқа етің арша, борбай етің борша.

	Нешеге келдің?



	Жиырма үшке шығамын.



	Көлеңке қоюланып, кеугім түсе бастаған. Таулы өлкенің маужыраған тағы бір тымық кеші қанатын жайып, баяу жылжып келе жатты. Құрмаш трактордың фонарын жаққан. Абажадай «Беларусь» арқауын жинаған алып өрмекшідей, арбаңдап ұшып келеді. Өрге келгенде көксаудай күркілдеп, моржасынан лақылдатып ұшқын бүркеді.

	Жәнібек оң жақ қапталда үңірейіп, төніп тұрған тау аңғарына көз жіберді. Мынау, даланың бұлшық етіндей білеу-білеу қоңыр бұйраттар, бір бүйірде экскаватордай мойнын созған құз-жартас, алакеуім бейуақ, иреңдей шұбатылған кешкі бұралаң жол осының бәрі жас жігітке кереметтей әсерлі көрініп кетті. Көңілі демделіп, көкірек түкпірінен қуаныш таңы саз бергенін байқады.

	Дүние қандай кең еді. Және соның әр түкпірінің бір-біріне ұқсамайтыны қандай ғажап! Сол кең дүниеде өмір сүру, мына бір жібек шымылдықтай кіреукеленген, бозғылт мұнарлы әсем кешті көрудің өзі қандай жақсы... Осыдан екі-үш күн бұрын Алматыда жүр еді. Кеше осы уақытта поезд үстінде тербетіліп келе жатқан. Өмір көрінісі қалай тез алмасады. Соның бәрі көрген түстей, қас қағым мезгілде қол бұлғап қала беретіні бар-ау, соған таңданады. Кемінде мың шақырым жол басып, осынау өлкеге неге келді? Нені іздейді? Мына қоңыр таумен мұны байланыстырып тұрған құдірет қайсы? Тақ еткізіп айтып бере алмайды. Әйтеуір өз жүрегінен басталған бір жіпті саумалап осында жеткенін біледі.

	Ол басындағы кепкісін алып, тершіген маңдайын қарсы алдынан аңырап қоя берген алтын күрек самалға тосты.

	Немене, бауырым, қалғып кеттің бе?— деді Құрмаш тіл қатып.— Әңгіме айт, ұйқың ашылсын. Иә, Алматыңда не жаңалық бар?

	Бәлендей жаңалық жоқ. Бәрі бұрынғыша ғой.



	Демалыс алып жылда барамын деймін. Бір сәті түспей-ақ қойды. Бірде анау, бірде мынау. Жұмыстан қол босамайды. Өзі үлкен-ақ қала шығар.



	Әрине.



	Мына біздің Семейден қалай?



	Семейден екі-үш еседей үлкен болар.



	О-о, онда тәуір-ақ бар екен. Қазақ көп пе өзінде? Бар ғой... Астана болғасын болады ғой.

	Оқыған дәулер шығар бәрі де. Мына біз барсақ жұмысқа ала ма? Неге алмасын? Алады ғой.

	Кейде жыным ұстағанда, сол жаққа таман тартып кетсем бе деп те лоблып қоям. Қалада жақсы ғой, солай емес пе?

	Әркімге әрқалай,— деді Жәнібек есінеп,—сенің қалаға баргың келеді. Ал мен ауылға келе жатырмын.

	Сендерді қойшы, еріккендік қой,— деді Құрмаш өрге келгенде трактордың жылдамдығын ауыстырып жатып,— анда-санда келесіңдер. Бір-екі апта жатасыңдар. Зерігіп іштерің пысқан күні «ыққит» деп, ініне кірген суырша жып бересіңдер.— Құрмаш өз сөзіне өзі күліп мәз боп қалды.— Қалалықтар қызық,— деді сонан соқ сөзін жалғап.— Алғашында қамаудан шыққандай боп келеді. «Шіркін-ай, мына жердің ауасы-ай» деп, тұмсықтарын желге тосып, аһлап-үһлеп қалысады. Енді қайтып бұл жақтан кетпейтін шығар деп ойлайсың. Бірақ, айттым ғой, соның бәрі уақыттық қана.

	Мүмкін. Солай да шығар,— Жәнібек дауласып жатуға ерінді.



	Жол ирелеңдеп келіп, биік белге көтерілді. Кезеңге шыға келгенде сай табанынан жамырай жанған от көрінді. Әупілдеп ит үрді. Түн қараңғысында алыстан көрінген оттар өшпес үміттей балбұл жанып, көңілге ыстық басылады. Қол бұлғап, қоналқаға шақырғандай болады.



	Міне, біздің ауыл осы,— деді Құрмаш тракторды қыр жалдың үстіне тоқтатып.— Бұрын болып па едің бұл жақта?

	Бала кезімде екі-үш рет келгенмін.



	Бәсе, солай болар. Біздің Аршалының дәмін татқан адам оған бір айналып соқпай кетпейді... Жеңілденіп алмаймыз ба?

	Құрмаш жерге түсіп, қарағанның арасына қарай аяңдады.



	«Әжем мені таныр ма екен кіріп барғанда,— деп ойлады Жәнібек жұмсақ орындыққа шалқая түсіп, әй, тани қоймас. Дәл осы сәтте не істеп отыр екен? Менің ауыл іргесінде тұрғанымды қайдан білсін». Қараңғыдан Құрмаштың тұлғасы шалынды.

	Ана жылы өз алдарыңа жеке колхоз емес пе едіңдер?— деді Жәнібек дауыстап.

	Кім білсін. Совхозға айналдырғанда, бізді жаңағы «Көктерекке» апарып қосақтады ғой.

	Ым-м. Солай де.



	Солай, бауыр. Жүреміз бе? Жүрелік.

	Қара жол ауылды қақ жарып өтеді екен. Ел орынға отырған мезгіл. Көшеде бейсауат жүрген адам көрінбейді. Тек орта тұстағы еңселі үйдің алдында қарақ-құрақ мол. Біреу кіріп, біреу шығып жатыр.

	Клуб осы,— деді Құрмаш әлгі үйді мезгеп.— Қап! Бүгін кино әкелген екен ғой. Немене, сендерде кино күнде болмай ма?

	Қайдағы күнде? Аптасына бір рет мына рудниктен әкеліп қояды.



	Бұлар көпірден өтіп, бұлақтың ар жағына шықты. Бірнеше қораның итін шулатып барып, ауласында шөп машина тұрған үйдің алдына тоқтады.

	Жақсы болды, Құсайын үйінде екен,—деп Құрмаш жерге секіріп түсті,— сен осында қала тұр. Мен барып шүйінші сұрайын... Ей, айтпақшы атың кім еді?

	Жәнібек.



	Ол жүгіре басып үйге еніп кетті. Жәнібек чемоданын жерге түсіріп, төңірегіне көз жіберді. Әрнені шырамытып есіне алып тұр. Танауына іргеде байлаулы жатқан сиырдың демі, ескі қорданың, көңнің исі келеді. Осы кезде үйдегілердің дабырласқан дауысы естілді. Дүбірлете басып есіктен екі-үш бала жүгіріп шықты да, олардың соңынан үлкендер көрінді.

	Рас екен.



	Біреу тұр, әйтеуір.



	Айналайын, Жәкешсің бе?— Бұл Құсайынның дауысы. Сол аяғын сүйрете басып келді де, Жәнібекті бассалып құшақтай алды. Бетінен, маңдайынан сүйіп жатыр.— Өзің дәу жігіт боп кетіпсің ғой. Апа, қайдасың? Жәнібекті қара келіп тұрған.

	Ойбай-ау, апаң жығылып жатыр. Қолтығынан сүйесейші.

	Әй, кәрілік-ай...



	—«Қорыққан мен қуанған бірдей» деген. Жәнібек бір жығылып, бір тұрып өзіне жете алмай келе жатқан әжесін анадайдан таныды. Құсайыннан босана салып, солай қарай ұмтылған, Жамал бәйбіше құшағын жайып жіберіп, аруанадай ақырап келеді екен. Немересін келе-ақ бауырына басты. Қанша жыл бойы көкірегіне шемен боп қатқан шерін босатып, мұңды-сағыныш сөздердің неше түрін ағытып жатыр.

	Құлыным менің! Жалғызымнан қалған тұяғым. Жұртта қалған жұрағатым... Тірі көруге жазған екен ғой жаратқан. Жаман әжесін іздеп келген екен ғой менің ақылдым. Бәсе, жүрегі құрғыр аласұрып, екі-үш күннен бері оң қабағым тартып жүр еді... А, құдай, бүгін алсаң да арманым жоқ. Мойныма бұршақ салып, сол жалғызды бір көрсет деп, талай-талай зарланып ем бейуақта. Көз жасымды көрген екенсің.

	Жә, сабыр етіңіз, әже. Қуанышқа да сабыр керек.



	Қайтсын-ай, көкірегіне жиып жүреді екен-ау бәрін де...



	Немере деген ыстық қой, құрғыр,— дескен әркімнің дабыр-дұбыр сөздері естіледі.

	Жәнібек доғадай иіліп, әжесінің омырауына бетін басып әлі тұр. Тұмсығына бір таныс жұпар — сүт исі аңқып қоя берді. Сол-ақ екен, тамағына өксік тығылып, бір сәт тұншыққандай болды да, көзінен ыстық жас парлап, екі иіні селкілдей, ышқына өксіді. Өзін қаттымын, анау-мынауға жыламаспын деп ойлайтын. Онысы қате екен. Осы минутте өзін соншалық осал, сәбидей қорғансыз сезінді.

	Жұрттың бәрі әжесін қаумалап жүріп, Жәнібектің жылағанын аңғара қоймаған. Оны тек әжесі ғана сезді. «Мен жыласам жылайын. Сен жыламашы» дегендей, арқасынан еркелете қағып қойды.

	Ұбап-шұбап барлығы үйге кірген. Немересін жетектеп әкеліп Жамал өз қасына отырғызды. Дабыр-дұбырға көршілер де жиналып қалған екен. Дөқгелек үстелді айнала, алқа-қотан жайғасып жатыр.



	Жәнібек әжесінің бетіне енді ғана көз тоқтата қарады. Жаулық астынан көрінген самай шашы шам жарығында күмістей жылтырайды. Жылағандікі ме, көз еті қызарып кетіпті. Қолдарының да еті қашқан, көк тамыры білеуленіп айқын көрініп тұр.

	Құдай-ау құлдық, адам болғаныңнан айналдым сенің! Менің көзіме баяғы кішкентай күйіндегідей елестейтін. Қол-аяғы серейіп өсіп кетіпті өзінің,— деп Жәнібекке тоймай қарай береді.

	Иә, азамат болыпты ғой, айналайын. Құдай-ау, ана жылы жұдырықтай бала емес пе еді,— деді бір қартаң әйел.

	Уақыттың өткенін кейінгі жастарға қарап білесің.



	Хадиша марқұм бір келгенде, аяғын апыл-тапыл басып жүрген бала еді.



	Ұмытпасам, осы Жәнібек менің Жақылтайыммен түйдей құрдас. Екеуі де соғыс біткесін бір жылдан кейін туған.

	Сол Жақылдың өзі екі баланың анасы болды емес пе?— десіп жатыр көршілер.

	Ал, не қып отырсың? Жәкештің қойын әкел,— деді әжесі босағада пышақ қайрап отырған Құсайынға бұрылып.

	Ол лып етіп орнынан тұрды. Манадан бері осы сөзді күткен секілді. Ересектеу екі ұлы бірге ере шықты. Үйелмелі-сүйелмелі, ұл-қызы аралас бес-алты бала әжесінің маңында шүпірлеп жүр. «Балалары шынында да көп екен» деп ойлады Жәнібек.

	Неменеге үдірейіп тұрсыңдар, жаман немелер?— деді әже оларға ұрысқан болып. Бірақ жүзінде мол мейірім бар.— Міне, өзімнің балам келді, аулақ жүріңдер. Енді бәрің де қадірсіз боп, сасып қалдыңдар.— Сонан соң

	Жәнібекке бұрылды да,— Құсайынның күшіктері ғой бәрі де. Әжетке жараған бір-екеуі пішен басында жүр. Тырнауышқа мінгізем деп бригадир алып кеткен. Осылардың қаңғыр-құңғырына алданып, өлмеген соң қалқиып отырмын,— деді.

	Осынша көп баланың ортасында отырса да, әжесі өзін бөлекше қадірлейтінін сезіп, Жәнібектің көңілі өсіп қалды. Сонан соң өзінің осы ауылға онша жат емес екендігін аңғарды. Мұны түгел біліп тұр. Бәрі де шетте жүрген өз адамдары келгендей қуанысып жатыр.

	Осы сәтте төргі үйдің есігі шалқасынан ашылып, тиірмендей еркек қойды атша мініп алған Құсайын көрінді.

	Аумин!—деді табалдырықтан аттай бере қо¬лын жайып. Отырғандардың назары Жамал бәйбішеге төңкерілген. Ол кісі асықпай қолын жайды да бата қылды.

	Осыдан үш жыл бағланды атап қойып едім. Сол ақсарбасым биыл дөнен қой болды. Бала-шағаның аузынан жырып әдейі сақтағам. Хайуан болса да ақжолтай екен. Міне, Жәкешім келді. Өшкенім жанып, өлгенім тірілді. Енді жасаған ием осы балаға жар болсын! Кесел-көлденеңнен әмісе аман сақтап, бақытын ашсын! Аллауәкбар!

	Үйде отырғандар «аумин-ай, айтқаныңыз келсін!» деп, көңілдене дабырласып бата қылысты. Жәнібек әжесінің ақ тілеуіне іштей қатты толқып, жан мүнәжатындай қайталап отырған. Сыйына күбірлеп ол да бетін сипады.

	Ауылда бәрі де басқаша. Мұндағы тіршілік қаладағыдай асты-үстіне келіп сапырылысып жатпайды. Уақыт барды-жоғын көз алдыңа тосып, сабырмен баяу жылжиды. Өтіп бара жатқан өмірді тұла бойыңмен сезініп, қылпын көріп отырасың. Қалада көрші подъезде кімдер тұратынын біле бермесең, ауылда әркім өзінен басқа жүз семьяның жай күйіне бес саусақтай қанық. Адамдары сергек те сезімтал. Ештеңені де қағаберіс қалтарыста қалдырмайды. Өздері бірін-бірі көш жерден таниды. Бір үйге жат-жаладан қонақ келсе, ертеңінде-ақ мұңым ауылға жария болады. Оның кім екенін сұрап білгенше көңілдері тағы тыншымайды. Кемпір-шалдар күн салып, түс тоқтата қарап алады да:

	Танымадым ғой, шырағым. Кімнің баласысың?— дейді.



	Білсең жеті атаңа дейін санап шығасың. Білмесең аты-жөніңді, қайдан, не шаруамен келгеніңді айтып қүтыласық. Бүкіл ауыл алақанықда түрғандай, сен де ауылдың алақанындасың.

	Аршалы фермасына тағы да бір жаңа адамның келгені ертеңінде-ақ баршаға аян болды. Қалаша сәнді киінген, ұзын бойлы, әдемі жас жігіт бірден-ақ көзге түскен. «Алматыдан Жамалдың жиені келіпті» деген хабар таңертең табынға мал қосып, бұлаққа су ала барған әйелдер арқылы тарап болған-ды.

	Ұйқысы қанып сәскеде бір-ақ оянған Жәнібек есіктің алдына шығып, төңірекке көз жіберді. Бұлақтың екі қапталына бытырай орналасқан шағын ауыл дөңесте тұрған Құсайынның қорасынан самаладай сайрап көрінеді... Бұл өңірде үйді шифрлап салу енді ғана салтқа айнала бастағандай. Сіріңкенің қорабындай, шатырлы ақ үйлердің арасында жатағандау тоқал тамдар көптеп шалынады. Мына Құсайын да жаңа үйді былтыр салып бітіріпті. Бұрынғы Жәнібек білетін ескі үй қазір қоймаға, кісі келгенде балаларды иіріп тастайтын орынға айналған.

	Ол ауылдан ұзап, бұлақтың бас жағына қарай аяңдады. Қасында орамал, сабын көтеріп жеті-сегіз жасар Жұмабек деген бала келе жатыр. Мұны жаңа әжесі ертіп берген. Осы Жұмабекті шақырам деп, Құсайынның бар баласын түгел атап шықты. Аттары да ұйқас, бәрі де «бекпен» аяқталады. Қанатбек, Санатбек, Болатбек, Дүйсенбек, Сейсенбек... Жұмабек болып кете береді. Оған енді Жәнібек қосылды.



	Ауылдың сырт жағынан жылқы кісінеді. Осыдан жарты шақырымдай жердегі қабақта жалғыз киіз үй көрінеді. Үйдің артындағы көгалда екі құлын байлаулы тұр.

	—Базар атамның үйі,— деді Жұмабек қолын шошайтып.



	Бұлаққа жақындап қалғанда, жарқабақтың астынан сыңғырлаған күлкі естілді. Жәнібек елең етіп солай қарап еді, бір келіншек пен жастау қыз бастаудан су әкеле жатыр екен. Солар өтіп кетсін деп сәл аялдады. Бірақ аналар орнынан қозғалар емес, тосып тұр. Бұл ештемеге түсінбей ақырып беттеріне қараған.

	—Өтіп кет, қайным,— деді келіншек күлімдеп,— Жолыңды кеспейік деп тұрмыз. Білмеуші ме ең... Әйелге жолыңды кестірме.

	Жәнібек күлді. Аяғын жеделірек басып өте берді. «Міне, нағыз ауыл! — деді ішінен,— қалада болса жолыңды күніне мың әйел кесіп өтер еді...» Су жағасы көгал, әдемі екен. Керіліп-созылып алғасын, бір-екі рет моллақатып аунап түсті. Аяғын көкке созып, екі қолымен арқан бойы жүріп келді. Бұған Жұмабек мәз болып, сақылдап күледі. Біраз қан таратты да, мәйкесін сыпырып тастап, жіңішке бұлаққа мініп тұрып белуар-ға дейін жуына бастады. Бұлшық еттері ойнап, денесі ширап шыға келді.

	Қайтып келсе, Құсайын есік алдында, шөп машина мақында күйбеңдеп жүр екен. Үш атты бірдей қамыттап қойыпты. Бір аяғын сүйрете басып үйге кіріп кетті де, киім-кешегін, бишігін алып шықты. Сонан соң аттарды жеге бастады. Қимылына көз ілеспейді, кәнігі боп алған аттар да иесінің ыңғайына көніп, бейімделе береді.

	— Ал, Жәнібек айналайын, бері қара,— деді керек-жарағын түгел сайлап болған соң.— Біздің кәсіпті көріп тұрсың ғой. Осыдан он шақырымдай жерде пішен шауып жатырмыз. Кеше бір әредікте киім ауыстыруға келген едім, енді қайтып барам. Әжеңнің қасында жақсылап дем ал. Ауыл үйді арала. Мына белдің астында рудник бар, қаладан кем емес, ішің пысса соған барып қайт. Қалт еткенде мен де келіп тұрармын.

	Соны айтты да, кенже ұлы Жұмабектің танауынан бір сүйіп машинаның орындығына жайғасып та алды. Шашақтап өрген ұзын бишікті иығынан асыра тастап, «но» деп делбені қағып қалды. Үш ат бірдей жұлқына жөнелді. Ауладан шығып қара жолға түсті де, көк машинаның шалғысы күнге шағылып, артына қоңыраулаған үн қалдырып, әне-міне дегенше белден асып кетті.

	Жәнібек үйге кірді. Әжесі дастарқан жасап, күтіп отыр екен. Дөңгелек үстелдің үсті тағамға толы. Құрт, май, бауырсақ, тоңазыған ет. Бәрін мұның алдына сырып жақындатып қояды. Әжесінің ұғымында бұл бейне ашаршылықтан келген кісі. Жәнібектің разы болғаны — мұның жайын қазбалап сұраған жоқ. Тек шай ішіліп болып, Құсайынның әйелі Кәмаш дастарқанды жинап әкеткен соң немересіне аса бір сабырлы пішінмен қарап отырды да:

	—Жәкеш қарағым, әлгі бір ісіңнен мүлде айығып келдің ғой. Арты үзілді ме, әйтеуір? — деді.

	—Иә, апа, біржолата арылып келдім.



	—Е-е, жарығым, оның жақсы болған екен. «Пәледен машайың қашыпты» дейді. Ұстараның жүзімен жүретін заман ғой бұл да бір. Кесел-көлденеңнен аулақ болған абзал. Қайдан білейік, ана жылы «ойбай, сотталып кетіпті» деп біреулер даурықтырған соң, өкпемді сүйретіп жеткенмін Алматыға. Барсам, сені алып кетіпті. Жер соғып қалдым. «Жарқындарым-ау, не болды, айтсаңдаршы» десем, әке-шешең жарытып ештеңе айтпады. Райларын ұнатпадым өздерінің. «Сендерден бір пәле болды ғой. Әйтпесе менің



	Жәкешімнен ондай мінез шықпайды» деп біраз қуырып та алдым. Амалым қайсы, ел көшкен ескі жұртқа барғандай болдым да, жылап-жылап ауылға қайттым. Енді міне, бір күндей болған жоқ, өте шықты. Ер жігіттің басына не келіп, не кетпейді, балам. Адам баласы бір терінің ішінде неше солады. Құдай ақырын қайырлы қылсын,— деп терең бір күрсініп үнсіз отырып қалды. Бұл жайлы енді қайтып сөз қозғаған жоқ.

	Бұл күнде алпыстың ішін мол аралап кеткен әжесі шүйкедей боп шөгіп, қартайып-ақ қалған екен. Баяғы өзі білетін, бес биенің сабасындай, нұр жүзді, толық бәйбіше қазір жоқ. Еті қайтып, бетіне терең әжімдер енген. Жағы босап, тістері де аршыла бастағандай. Бірақ соған қарамастан үйдегі көп шаруадан әлі қалмаған. Сиыр сауу, азғана малдың тезегін жаймалау, балаларды киіндіріп, бағып-қағу осы кісінің мойнында. Ертеден қара кешке дейін тыным таппай күйбеңдеп жүргені.

	Жәнібек күні бойы әжесінің қасынан екі елі ажырамай, өр қимылын бақылап қараумен болды. Өмірден бірте-бірте сыртбуын тартқан кәрі адамның елеусіз, енжар тіршілігі аңғарылады. Ана бойындағы дүниеге деген тегеуірінді құштарлық салқындаған. Неге де болса кешіріммен қарап, кішірейіп, шеттеп қалғандай. Пендешілік кірінен тазарып, сәбидей кінәсіз, қорғансыз күйге түскен. Өзін ұмытып, тек басқалар үшін ғұмыр кешіп жүрген тәрізді. Шаруа қамын жинастырып, алыс бір сапарға әзірленген алаңшыл көңілдің қалпы бар.

	Осыны жан-тәнімен сезінген Жәнібек әжесін бір-түрлі аяп кетті. Қолынан келсе қарт ананы бақытқа бөлегісі, керемет жақсылықтар жасағысы келеді. Сонда не істемек? Оны айқын ажырата алмайды. Әйтеуір ендігі өмірінде әжесін кезден таса қылмауға, бір соны аялап, сыйлап етуге іштей бекінеді.



	— Үйде қамалып отыра берме, далаға шық. Төңіректі тамашалап жүріп қайт, балам,— деді әжесі кешке таман.

	Жәнібек киініп тысқа шықты. Айнала тып-тыныш. Жұрттың бәрі жұмыста. Үй маңдарында бала-шаға, әйелдерден өзге бейсауат ешкім көрінбейді. Сырт жақтағы көгалға қарай аяңдады. Өзімен-өзі қалып, ойланбақ болып еді, басына ештеңе келмеді. Көңілі бей-жай. Қуаң тартқан сарғыш жоталар жаз ортасының ауып бара жатқанын еске салады. Екі қолын артына ұстаған күйі ауыл іргесіндегі төбеге көтерілді. Көше тәртібіне бағына бермейтін шашыраңқы үйлер биіктен сайрап көрінеді. Жәнібек санай бастап еді, елуден асқасын шатастырып алды.

	Таулы жерде күн ерте батады. Оның есесіне майда қоңыр кеші ұзақ. Күн биік жотаны айналып кетті де, ауыл үстін көлеңке жапты. Саршоқы жақтан сап- салқын самал есіп қоя берді.

	Жәнібек төңкерілген қазандай көкшұбар тастың үстіне жайғасып, ауылдың кешкі тірлігіне көз жіберді. Үйлердің алдына «темекісін бұрқыратып» самауырлар орнап қалған. Сол маңда ақ жаулықты әйелдер, қызғылт көйлекті қыздар көрінеді. Аяқ жақтағы тұмсықтан шұбатылған ұлпа шақ көтерілді. Өрістен сиырлар қайтыпты, арасында шұбартқан қой, ешкісі де бар. Әр үйдің алдынан екі-үш бала шығып, топ құрады да, ауыл шетіне ілінген табынға қарай бет алды. Екі топ түйісіп бірге қозғалды, көшенің ортасына келгенде жан-жаққа бытырай бастады. Сынық мүйіз қасқа сиыр мен он шақты ұсағын бөліп ап, үйге қарай қуа жөнелген Бейсенбек пен Жұмабекті Жәнібек сонадайдан таныды.

	Киіз үй жақтан жылқы кісінеді. Екі бие құлындарын ертіп желі басынан ұзап барады екен. Жәнібек елден алабөтен оқшау тұрған қоңырқау киіз үйге, есік алдындағы жерошақта лапылдап жанған сары жалынға қарады. Киіз үй оның көзіне әрі ыстық, өзі аянышты көрініп кетті. Баяғы заманда осы өлкені оңды- солды шарлаған көшпенділерден адасып қалып қойған секілді. Жападан- жалғыз мұнда не қып тұр екен? Бар назары сол жаққа ауды. Қолына таяқ ұстаған қарт адам осылай қарай беттеп келеді. Жәнібек түнде ет жерде келіп басқа бата қылған қартты шырамытты. «Базар деген кісі осы болар». Еңсегей бойлы, иін қара шал қасына таяғанда:

	Ассалаумұғалайкум! — деп орнынан ұшып түрегелді.



	Уағалайкүмуссалам! Жақсы жатып, жай тұрдың ба, балам? — қарт салмағын таяққа сала қабағын кіржитті.— уһ, белі құрғыр үзіліп... Тақ бір сынықтан бетер сырқырайтынын қайтерсің?.. Неге тұрып кеттің? Отыр,— қарт екі қолымен жер тіреп, көк шөптің үстіне келіп жайғасты.— Жер таянған жетпіс деген осы, балам,— деді кәрі көзінен ұшқын шашырап.— Ауру кетсе де әдет кетпейді. Күн батарда тебе басында біраз отырып қайтпасақ, көңілі қүрғыр тағы көншімейді.

	Жәнібек қарттың жүзіне таңырқай қарады. Заманында аса ірі, сүйекті адам болғаны байқалады. Денеден ет арыла бастағанмен, қаралдысы әлі де шөккен нардай. Бойынан кірпияз, серіліктің де жұқанасы арылмаған. Үстінде шолақ жең барқыт, бешпет, барқыт шалбар. Аяғындағы мәсі мен галошы да жып-жылтыр. Қолдан сырылған қара пүліш тақиясын алып желпініп еді, кере қарыс маңдайы бусанып тұр екен. Молынан пішілген бет-әлпетіне дөңестеу үлкен мұрны мен етекті келген сақал-мұрты айрықша жарасып, оқшау туыс белгісіндей ажарландыра түседі. «Ойпырай, жас кезінде мына кісі қандай алып болды екен? — деп ойлады Жәнібек, оның бап-бақал сіңірлі саусақтарына қарап отырып,— келіскен шал екен өзі».



	Базар қалтасынан ұзындығы бір қарыс қара шақшасын суырып алды да, бұп- бұйра күрең насыбайды екі танауына кезек-кезек тартты. Сонан соң кешкі тымық ауаны қақ айырып қатты түшкіріп салды.

	—Жасы ұлғайған сайын, қатарың да сирей береді екен,— деді бурыл қас жауып кеткен қалың қабағын көтере, сайдағы ауылды шола отырып.— Сирегенді қойып, сорайып жалғыз қалады екенсің... Ана жылдары осы ауылда шалдардың басы бірталай еді. Кешке жақын төбе басында әңгіме соғып алқа-қотан отыратынбыз. Ол да бір заман екен. Аяғы төбе басына келетін де ешкім қалмай барады. Нұрғали деген құрдасым бар-ды. Осы өңірге аты шыққан ақын еді байқұс. «Сен заржақ, мені жұтпай өлмессің» деуші едім. Көктемде оны да аттандырып салдық. Енді міне жұртта қалған қу томардай мен отырмын.

	Шалдар неге азаяды, ата? Жұрт кәртаймай ма? — деп күлді Жәнібек.



	Біздің қатарымыз таусылды. Бізден кейінгі бір буынды соғыс жалмап кетті, қалғандары жастар...

	Базар қарт оқыс бұрылып, Жәнібекке түс тоқтата қарап алды да:



	—Түнде байқамаған екем. Сен өзің арғы үлкен атаңа тартыпсың-ау! — деді разы болған пішінмен,— қол-аяғың серейген, топаның молдау көрінеді. Көзіңнің оты бар. Қас-қабағың да сол Нұрекеңе келіңкірейді. «Жаман да болса ұлың зор тусын» деп қазақ бекер айтқан ба? Ал, әкең Сәрсенді білем. Жатырына тартып кетті ме, сүйегі шарға, ынжық, жасықтау неме болатын. Оқыған соң адам болды ғой, әйтеуір. Сен оған тартпаған екенсің... Тірі бол, айналайын!

	Мына сөз Жәнібектің жүрегіне жылы тиді. Әсіресе өзін «арғы үлкен атаңа тартыпсың» дегенін бір түрлі ұнатып қалды.



	—Жаман шірік ана жылы келгенде бір белдің астында отырған маған келіп сәлем беруге де жарамады,— деді қарт күңірене тіл қатып,—«өстім, жетілдім» дейтін болар. Пыштыру! Өскен кісі олай болмайды. Біле білсе мен кешегі Нұрбайдың сарқытын ішкен жолдасы емес пе едім? Осы сөзімді ұмытпай айта бар әкеңе. «Базар деген шал осылай деді» десең өзі біледі.

	«Мынау шынында ғажап болды-ау! — деп ойлады Жәнібек қатты толқып,— үлкен атаңмен дәмдес боп, бірге жүрғен адамды көрудің өзі қандай керемет! Ата-баба деген осы ғой. Тірі отыр ғой қасымда. Уақытында келгенім, көргенім қандай жақсы болған. Сәл кешіксем, бүкіл бір ұрпақты, өткен ғасыр перзентін көре алмай қалуым да мүмкін екен-ау...»

	Базеке, сіз шынында менің үлкен атамды көрген бе едіңіз? — деді екі көзі шоқтай жайнап.

	Көргенде қандай... Нұрекеңдердің атын ерттеп беріп, жанына талай ергенбіз. Қиыр жайлап, шет қонып жүргендерің болмаса, өніп-өскен жерлерің осы ғой. Нұрбайдың бейіті мына Саршоқының ар жақ бауырында ғана. Сүйегін сонау жоннан артып әкеліп қыстауының қасына жерлегеміз. Асықпа, бір қалт еткенде атаңның зиратын да, қыстауының орнын да көрсетем. Өзің атқа міне аласың ба?

	Мінем ғой... Талай мінгем,— деді Жәнібек қызарып.



	Нұрбайлар жігіттің төресі еді ғой,— қарт сөзін қайта жалғады.— Асқан қамшігер, мерген, батыр адам болатын. Қазір айтса сендерге ертегі сияқты. Біздің жас кезімізде жігіттің өнері барымтада, қолма-қол айқаста сыналатын. Сондай жортуылдарда қаптаған жаудан қайтпайтын Нұрбайдай жүректі адамды көрген емеспін... Ондай адамның ажалы түбінде кісіден болмақ қой. Ақыры солай тынды.

	Сонда ол кісіні кім өлтірген? — деді Жәнібек шыдамы таусылып.



	Нұрбай кейін дүние асты-үстіне келіп екіге бөлінгенде қызылдар жағына шықты. Бейбіт кезде бес қаруын сайлап жүретін ерің жаугершілік жылдары дауылды күнгі лашындай жарқылдаған. Қызыл әскерлермен бірге ақтардың өкше ізіне түсіп қуып бара жатқанда, шекарада оққа ұшты қайран сабаз. Бұл өңірде Нұрбайдай мерген болған емес. Оғы таусылмаса алдырмайды да екен. Қапылыста қоршауда қалып, мерт болыпты...

	Апырай, ә! — деді Жәнібек орнынан қозғалақтап,— осының бәрін әкем менен қалайша жасырып келген?

	Сәрсенді айтасың ба? Ол әкесін ұмытса кейін ұмытқан шығар... Әйтпесе отызыншы жылдары «Қызыл партизанның баласымын» деп, бұл маңайды қырып кете жаздаған.

	Солай деңіз...



	Солай, балам. Бәрі де өтіп кеткен хикая ғой. Тек сен біле жүрсін деп айтып жатырмын. Қазір заман басқа, заң басқа. Бір кезде осында отырған азғана Тоғас пен Тәуке бірінің желкесін бірі үзуге дайын тұратын. Көрдің бе, сондағы меже әлі бар. Мына бұлақтың аржағында салынған үйлердің дені Тоғастардікі. Бер жағында отырғандар — сенің нағашы жұртың, Тәукелер.

	Сонда қалай? Бұлар бір-бірімен араласпай ма? — деді Жәнібек қайран қалып.

	Араласты ғой. Неге араласпасын? Менің айтып отырғаным — бұрынғы ескі шекара. Қазіргі жастар оныңа қарайтын емес, үйлерін иық сүйестіре салып жатыр... Ал, анау жотадағы екі бөлек зиратты көрдің бе?— деді Базар таяғымен нұсқап. Ия, көріп тұрмын.

	Көрсең, соның батыс жақтағысы Тоғастардікі де, шығыс жақтағысы Тәукелердікі.



	Мынау қызық екен...



	Е-е, шырағым, нендей қызық болмады дейсің бұл өлкеде? Өткен істе белгі жоқ, мына Саршоқының қойнауы талай толып, талай солды ғой. Ендігі заманның беталысы жаман емес, тек тыныштық болсын, балам!

	Ауыл үстін бозғылт мұнар орап алды. Шет жақтағы бір қорадан движок күркілдеп қоя берді де, терезелер жарқ ете түсті. Көшенің өр тұсында қадау- қадау шамдар сығыраяды. Жұмыс басынан қайтқан машиналардың фары кешкі ымыртты сүзгілеп барады. Қызыл жарық бір көрініп, бір сөніп, әр үйдің алдына бытырап сіңіп жатыр.

	«Бейуақта төбе сақтама» деген. Көз байланып барады. Қайталық,— деп қарт орнынан тұруға ықғайланды. Көк күреңсеге мәсісі тайғанап, ауыр денесін ырғап, көтере алмай жатыр еді, Жәнібек ұшып тұрып қолтығынан демеп жіберді.

	Рахмет, ұлым,— деді Базар разы болып,— баяғыда біреу адамның өмірін «Таңертең төрт аяқпен, түсте екі аяқпен, кешке үш аяқпен жүрдім» деп жұмбақтаған екен. Үш аяқтап таяққа сүйенгенде көретін күнің осы ғой.

	Жәнібек қартты киіз үйдің қасына дейін апарып салды да, «үйге кір» дегеніне қарамай, ауыл жаққа қайтып кетті.

	Үй іші көңілді. От басының берекелі, бейбіт тіршілігінен көктем шуағындай жылы леп еседі. Дастарқан жайылып, алдарына буы бұрқыраған ыстық ас келгенде бала-шағаның көңілдері көтеріліп, қабақтары жадырай түсті. Жүздері жайнап, дөңгелек үстелдің айналасында маржандай тізіліп отыр. Жәнібек әжесінің қасында. Одан төменірек: Дүйсенбек, Сейсенбек, Сәрсенбек, Бейсенбек, Жұмабектер жайғасыпты. Жәнібек бұларды бір- бірінен енді ғана айырып түстеп тани бастаған. Әкесіне тартқан өңкей шот маңдай, бақыр бас қаралар танауларын тартып қойып, терлеп-тепшіп, кеспе көжені жөнелтіп жатыр. Үйелмелі-сүйелмелі екі қыз олардан төменірек, шешесінің қасынан орын алған. Үлкен ағаш тегене бірнеше рет еселенді. Екі- үш бөлке нан туралды. Соның бәрін шақ келтірмей, шегірткедей қырып жеп жатыр. Көжеге салған біраз етті әжесі Жәнібектің алдына қойған екен. Ол қолына пышақ алып, бір-бір жапырақтан тең бөліп, «бектерге» үлестірді.

	Әжесі сыртта жүрген немерелерін айтып алаңдап отыр. Құсайынның үлкен қызы ұзатылған. Оған тете бір ұлы әскерде. Одан кейінгісі ауданда шоферлар курсында оқып жүр... Бір-екеуі әкесімен бірге пішен басында көрінеді. Жәнібек іштей есептеп, бала санын он екіге жеткізді. Он үшінші болып бұл қосылған екен. Солардың несібесіне ортақ болғандай өзін ыңғайсыз сезінді.

	Көз қиығымен босаға жақта көже құйып отырған Құсайынның әйелі Кәмашқа қараған. Қырықтың ішін аралаған етті-жеңді жалпақ сары әйел әлі де қайратты көрінді. Жер қозғалса қозғалмайтын кісі екен. Қабақ шыту, тарылу деген жоқ, көп баланың бабын тауып, балбырап терлеп отыр. Бір ұл тапса күйеуінің иығына шығып алатын әйелдерді Жәнібек білетін. Ал, «осы баланың бәрін мен татымау» деген астамшылық ой Кәмаштың кәперіне де келетін емес.

	«Мына әйел нағыз құдырет қой,— деп ойлады Жәнібек сүйсініп,— шын құдай осы шығар. Шіркін, қазақтың әр әйелі өз міндетін осылай түсінсеші. Мұндай әйелге ескерткіш орнатса да артық болмас».

	Тамақтарыңды ішіп болсаңдар, ағаларыңның мазасын алмай, ескі үйге барып жатыңдар,— деп әжесі балаларға әмір түсірді.— Бұл күшіктердің мектепке баратын уақыттары да таяп қалды. Киімдерін бүтіндеп, қағаз- қарындаштарын түгендеу керек еді.

	Дүйсенбек пен Сейсенбекке киім алсаңыз, қалғандары бірінен бірі ауысып киеді ғой. Сыймай қалғаны болмаса, бешпеттері әлі жап-жақа,— деді Кәмаш енесіне қарап. Бір ғажабы, ештеңені де «өзім сүйтемін» демейді, ылғи енесін алға сала сөйлейді.

	Балалар қарындарын сипап орындарынан тұра бастады. Дүйсенбек алда, Жұмабек соңында, үйректің балапанындай тізіліп үйден шығып кетті. Еркелік көрсетіп, қыңқыл-сыңқыл шығарған біреуі жоқ. Олар шығысымен есікті айқара ашып, үйғе Құрмаш кіріп келді.

	Ассалаумұғалайке-өм! Ас тәтті-ақ.



	Жоғары шық. Бірақ жамандап жүреді екенсің,— деді Кәмаш қалжыңдап,



	Сені аздап жамандайтыным рас, жеңеше,— Құрмаш күліп кеп Жәнібектің қолын алды.— Қал қалай, демалып жатырсың ба?

	Жаман емес, қойған жеріңде қозғалмай отырмыз.



	Ендеше, сені өзім қозғайын деп келдім,— деді Құрмаш, мұны ауылға өзі әкелген адам ретінде еркін сөйлеп,— үйде отыра берсең ішің жарылып кетер. Жүр, клубқа барайық. Көрші колхоздың жастары концерт қойғалы жатыр.

	Қазір шөпті қай жерден шауып жатырсыңдар?— деді Кәмаш оның сөзін бөліп,— біздің Болатбек саған тіркеуші болып жүр деп еді, неге ерте келмедің?

	Ойбай-ау, оған бригадир жібере ме,— деді Қүрмаш шыр-шыр етіп,— кесіп тастаған талым бар еді. Соны түсіріп алуға зорға сұранып келдім.

	«Түйенің танығаны жапырақ». Балам, сен де өзіңнен артылмадық-ау,— деді Жамал бәйбіше күрсініп.—«Күйеу атымен күл тасы» дейтіні қайда? Ана Құсайынның шөбін қашан әкеліп бересің?

	Бір «жартылық» біздің үйден де табылады,— деп қойды Кәмаш.



	Ұрыспаңызшы, апа! Әкелем, келесі демалыста сөзсіз әкеліп берем,— деді Құрмаш қызарақтап. Әйелдерден тез құтылғысы келіп,— ал жүрелік, ойын басталып кетеді,— деп Жәнібекті асықтыра бастады.

	Бұлар келіп кіргенде, шағын клубтың іші халыққа лық толған екен. Ересек адамдар алда отыр. Балалар, бұрымы шошаңдаған ұсақ қыздар көрінеді. Бір бұрышта шаштарына ақ бантик тағып, өздерінше бой түзей бастаған бір топ қыз түрегеп тұр. Пыш-пыш әңгіме, күміс-сыңғыр күлкі естіледі сол жақтан. Оларға таяу кепкаларын қисайта киіп, мойындарын купәйкенің жағасына тыққан бірнеше балақ жігіттер орын алыпты. Бір-екеуі жеңінің ішіне жасырып, жылтылдатып темекі тартып тұр екен. Завклуб көріп қойып, залдан айдап шықты.

	Жұрт назары сахнада. Бір заматта шымылдық қоспасы сәл ашылды да, шашын жылмита тараған жас жігіт шықты. Залдың ішін кернеген у-шу тыйылған кезде, концерт басталатынын хабарлады.

	Жетеғабыл бірнеше ән айтылып, күй тартылып жатыр. Жәнібектің ауыл сахнасын көргені осы еді. Жігіттердің тау өзеніндей арқыраған күшті үндері, қыздардың жібектей созылған ерке саздары лезде бойын билеп, еліктіріп әкетті. Сахнаға көздерін төмен салып, қысыла толқып шығатын, беттері күп- күрең тұйық қыздар ән айтқанда бар ықыласымен тебірене шырқайды. Әрқайсысы өз сезімін паш етіп тұрғандай.

	Жайқалған гүлдер далада, Сүйгенім менің қалада,— деп алыстағы беймәлім жігітті аңсап сыр толғайды. Дауыстарында кәнігі әншілердей қитұрқы жасандылық жоқ, даланың ерке самалындай аңқылдаған ынтызар көңілдің шынайы толқынысы бар.

	Сендерде де осындай өнерпаздар бар ма? — деді Жәнібек қасында отырған Құрмашқа сыбырлап.



	Бар ғой. Бірақ ұйымдастыратын кісі жоқ,— деді ол самарқау тіл қатып,— ал мыналар мықты. Пьеса қойып жатады. Жақында «халық театры» деген атақ аламыз деп жүр...

	Концерт аяқталған соң, үлкендер жағы қайтып кетті де, жастар «билейміз» деп қалып қойды. Жәнібек кеткісі келіп еді, Құрмаш жібермеғен.

	Қайда асығасың? Ұйқың қанады. Онан да қыздармен билемейсің бе? Біздің қыздар бар ғой, қаладан келген жігіт десе өледі...

	Орындықтарды шетке сырып, жұрт билей бастады. Бір ғажабы, бұл арадан Жәнібек күтпеген пластинкалар ойналып жатыр. Шағын залдың ішін «Араб тангосы» кернеп кетті. Құрмаш шынтағымен мұның бүйірінен түртіп қояды.

	Тұрасың ба? Билесейші. Анау ортадағы аққұба қызды шақыр. Мектепті биыл бітірген. Жақында Ал¬матыға оқуға түсіп келді. Қалаға барған соң тауъш аласың,— дейді.

	Не болмаса мына құйқылжыған қараторыны іліп түс. Күйеуінен ажырасып кеткен. Сен тұр, мен атайынның өзі. Барсаңшы, жасық екенсің ғой,— дейді.— Әттең үйленіп қойдым. Әйтпесе...

	Бірінші би аяқталған. Қыздар бейтаныс біреуді көргендегі әдеттеріне басып, бірдеңені сөйлескенсіп, себепсіз күлісіп тұр. Әсіресе жасырақ қыздар бірін- бірі итеріп жіберіп, соған ұялып беттерін баса қойып, әуреге түсіп қалады.

	Бұл қозғалмай қойғасын, Құрмаш барды да, екі-үш қызды сүйрегендей қып ертіп келді.

	Танысыңдар,— деді Жәнібектің қасына келген соң,— Алматыдан келген жігіт. Осы ауылға жиен.

	Жәнібек қыздармен қол алысып танысты. Жаңа пластинка қойылғанда, амалсыз аққұба қызды қолтықтап ортаға шықты.



	Біз дөрекілеу билейміз,— деді қыз вальске айналып жүріп,— аяғыңызды басып кетсем, айыпқа бұйырмайсыз.

	Күлкісі жақсы екен. Қасқа тісі жарқ етіп түгел керінді.



	Жоқ, жақсы билейді екенсіз,— деді Жәнібек қалжыңдап,— қолыма бір мысқал да салмағыңыз білінбейді. Қалықтап жүрген мамық сияқтысыз.

	Қыз сықылықтап күліп жіберді.



	Қойыңыз. Әлден-ақ ажуалай бастадыңыз ба? «Жиен ел болмайды» деген осы ғой.

	Жәнібектің бұрын естімеген сөзі. Тақырқап қалды.



	Сонда қалай, жиеннен жамандық көрген біреу болғаны ма шынымен? Солай болған ғой...

	«Ауылда да әдемі қыздар бар екен-ау,— деп ойлады ішінен,—мына қыздың Жаннаға бір жері ұқсайды. Қасы мен көзі ұқсайтын болар. Бірақ ол сұлуырақ қой, әрине».

	Алматыда қай институтқа түстіңіз?— деді Жәнібек үндемей жүре беруді лайықсыз көріп.

	Медициналық институтқа.



	Онда тым ұзақ оқытатын сияқты еді ғой. Ақырына дейін шыдасаңыз жақсы... Қызықсыз ғой өзіңіз! Шыдамағанда...

	Махаббат келіп килікпесе дегенім ғой...



	Қойыңызшы... Қалай-қалай сөйлейсіз өзіңіз?! — Қыз күлімдеп мойнын бұрып әкетті.



	«Қазір Алматының апортындай нағыз піскен кезі ғой,— деп ойлады Жәнібек қыз туралы,— жұрт мұны алты жылға дейін үзіп алмай қояр дейсің бе?»

	Жастардың биі енді қыза бергенде шам сөніп қайта жанды. Ойбай, он екі боп қалды. Өшіреді,— деді біреу.

	Тағы бір сағат жаға тұр деп, Ермекбайға айту керек еді. Бастықтардың біреуі айтпаса тіл ала ма?

	Басқарманың үйіне қонақ келген күні таң атқанша жағар еді. Қой, қайталық, қараңғыда қалып жүрерміз.

	Қараңғы болса, тіпті жақсы.



	Жастар дуылдасып біраз тұрды да тарай бастады. Топ-топ болып жан-жаққа бытырап барады. Дабыр-дұбыр сөздер, көңілді күлкі естіледі.

	Әлгі қызды шығарып салмайсың ба?— деді Құрмаш сыбыр етіп.— Бізге қарайлап тұр.

	Қайталық, Құреке. Алғашқы күні ыңғайсыз болар.



	Өзің біл. Шіркін, сенің орныңда болсам... Клубтың алдындағы жалғыз шам лып етіп сөніп қалды. Ай қорғалаған кез. Кеше қап-қараңғы. Дәл маңдайдан жұлдыз ағып түсті. Оқта-текте бұлақ басынан бақалардың шұрылдағаны естіледі. Басқа елең етер дыбыс жоқ. Ел ұйқыда. Тыныштықтан құлағың шуылдап, көңілің елегізиді. Сағынышқа ұқсаған бір сезім алабұртады.

	—Ертең не істейсің?— деді Құрмаш үйдің қасына келгенде. Өзің ше?

	Бізге демалыс жоқ қой. Шөпке кетем.



	—Мен үйде болатын шығармын... Айтпақшы, сен шөпте не жұмыс істейсің? Балакөш тартамын.

	Ол не тағы да?



	Көпеге түскен шөпті маяға иіремін. Жұмыста жүргендер көп пе?

	—Толып жатыр. Жастардың көбі сонда, Көңілді. Барасың ба? Ертең-ақ ертіп кетейін.

	—Барғанда не істеймін?



	—Жұмыс көп қой. Істегің келмесе, бүлдірген жеп, демалып қайтарсың. Рахмет. Тағы бір келгеніңде барармын.

	Сау бол! Қайыр!

	Құрмаш кеткен соң Жәнібек есік алдындағы жатаған орындыққа келіп отырды. Үйдегілер ұйықтап қалса керек. Еш дыбыс білінбейді. Ауыл шетінен еріне үрген ит дауысы келеді құлаққа. Жоғары қарап еді, қап-қара аспан аласарып кеткендей көрінді. Жұлдыздар мөлт-мөлт етіп, баданадай боп, жерге тамып кеткелі тұрғандай. «Ауылда бәрі айқын,— деп ойлады Жәнібек,— жұлдыздар да айқын. Осыншама кеп жұлдызды бұрын не қып аңғармағанмын?»

	Бір уақытта су ішпек болып, ескі үйге кірді. Тастай қараңғы екен. Қалтасынан шырпы алып шақты. Төргі бөлменің есігі ашық тұр. Алакөлеңкеде бырдай болып ұйықтап жатқан балаларды көрді. Бірінің қарнына бірі басын қойып, айқасып жатыр. Баяу деміккен тыныстары білінеді. Жәнібек қызыға қарап қалған. Шырпысы жанып қолын күйдіруге айналды. Дереу екіншісін жақты. Дүниенің қамқайғысымен ісі жоқ, адамның ең бақытты шағы осы-ау! Ертең- ақ осылар соқталдай азамат боп шыға келеді. Бір Құсайынның кіндігінен он шаңырақ тарайды. Өмір осылайша мәңгі еркен жаяды... Бұрышта тұрған шелектен бір шөміш мұздай су алып ішті де, аяғының ұшымен басып, далаға шығып кетті.

	Жәнібек әлденеге қуанғандай, ұйқыдан сергек оянды. Күн көтеріліп қалса керек, терезеден мол шұғыла құйылып тұр. Ауыз үйден ыдыс-аяқтың сылдыры естіледі. Ол төсектен секіріп түсті де, төбедегі жуан бөренеге қолын өткізіп, буындарын сытырлата керіліп-созылып алды. Енді жуынбақшы болып далаға беттеген. Есік алдында әжесі жолықты.

	Ой, үрпиген түріңнен айналайын... Ұйқың қанды ма, құлыным?— деп басынан сипады.— Жаңа азар атаң келіп кетті. «Үйге жүріп қымыз ішсін» дейді. Жуынып келе ғой. Шай ішкен соң өзім ертіп апарамын.

	Аспанда теңгедей бұлт жоқ. Күн бүгін де ыстық болатын түрі бар. Жәнібек әжесі екеуі шайдан кейін Базар қарттың үйіне қарай бет алды. Желідегі екі құлын мен қарала төбеттен басқа үй маңында жан иесі байқалмайды. Екі бие сонау бетте жайылып жүр. Кәрі әженің қыбырлаған жүрісімен бұлар киіз үйге жақындады.

	—Әй, Ырысжан, итің қабады,— деді әжесі дауыстап.



	Үйден бес-алты жасар бала жүгіріп шықты да, бір қолымен ышқырын ұстаған күйі қайта кіріп кетті. Іле-шала басына аппақ кимешек тартқан қартаң әйел көрінді.

	—Жамал, сенбісің иттен қорқып тұрған? Қаппайды, жүре беріңдер,— деді жақындап келіп.— Үй-іштерің аман ба? Қарыс жерде тұрып көрісе де бермейміз. Кәне, ішке кіріңдер.



	Жәнібек әжесінің соңынан үйге кірді. Табалдырықтан аттай бере:



	—Ассалаумұғлайкүм!—деді үнін көтере.

	—Уағалайкүмасалам! Сәлемші болсаң төрге шық,— деген дауыс естілді. Базекең оң жақ босағада керегеге жабысып қамшы еріп отыр.— Жоғары шығып жайғаса беріңдер. Мен мына өрімнің ұшын тоқтатып тастайын. Түфа...

	Жәнібек төрдегі көрпенің үстіне жайғасты... Киіз үйдің сырты жұпыны болғанымен, іші сәнді екен. Шаңырағы, керегесі мен уығы қызыл жосамен сырланған. Басқа да бұл білмейтін қызылды-жасылды терме баулар айқыш- ұйқыш тартылыпты. Керегенің сыртынан оюлы шым ши ұсталған. Әйтеуір үйдің іші толған қошқар мүйіз, әшекей оюлар.

	Балаң келіп, көзайым болып, қуанып жатырсың ба?— деді Базардың бәйбішесі босаға жаққа тізесін бүгіп.— Адам болғаны ғой. Қанына тартып іздеп келіп жүргенін қарашы.

	Е-е, құдайға шүкір. Осылардың арқасы ғой қалқақтап жүргеніміз,— деп Жамал да жадырап қалды.

	Шал-ау, отырасың ба, өкпелеген балаша теріс қарап? — деді Ырысжан шалына бұрыльш,— тұрсайшы, үйдің ішін қоқырсытпай.

	Қазір, қазір,— Базекең таспасына түкіріп қойды,— ұшын түйіп тастайын. Әйтпесе тарқатылып кетеді.

	Ауру кетсе де әдет кетпейді. Енді қартайғанда қамшы не керек осыған?— деп жатыр кемпірі.

	Қамшы неге керек емес, керек!—деді Базар орнынан суырылып зорға тұрып жатып,— ойпырау, белі құрғыр тағы да сіресіп қалыпты-ау... Керегенің басында қамшым тұрмаса көңілім орнықпайды. Көрдің бе, қамшысыз қалғаннан бері сен де тіл алуды қойып барасың.



	Ие болсаң тәуір ғой. Тағы біреу Мұратжанды сылтауратып алып кетпесе...



	Жоқ, мына қамшымды ешкімге бермеймін,— деді қарт дымқыл өрімді созғылай түсіп,— жақсы өрілді. Деген «Алты таспа бұзау, былшылдамай аттан түстің» өзі.

	Мұрат шешесінің етегіне оралып, арт жағында тығылып отыр. Шеткері қонғандікі ме, кісікиік, тағы көрінеді. Жәнібектің көзі оның басындағы айдарына түсті. Кекілге ұқсамайды. Төбесіне түймедей шаш қалдырып, оны өріп қойыпты. Өз баласы емес, немересі болар».



	Иә, балалар аман ба? Не жаңалық бар?— деді Базар, әйтеуір бір ақ терісі жайылған өз орнына отырып жатып,— Құсайын шөптен қайтқан жоқ па?

	Шүкір, аманшылық... Құсайын Жәкеш келген күні бір соғып еді. Содан әлі хабар жоқ.

	Е-е, жөн-жөн... Колхоздың шаршамайтын қара өгізі ғой ол байқұс. Жұмысты тәмам етпей келе қоймас,— деп Базекең біраз күліп алды.— Біз де мынау жұдырықтай немені қуат қылып отырмыз.— Қарт шоршып кеп алдына отырған баланың айдарынан иіскеді.— Бұл езі «аһ» дегенде атасының аузынан түсе қалған жақсы бала. Мына көрші колхозда бір қазақтар бар. Бірақ оларды бұл танымайды,— деді, сезіп отырған шығарсың дегендей Жәнібекке көзін қысып,— ал, кемпір, не қарап отырсың? Шайың қайнағанша жиенге қымыз әкел.

	Әкелеміз ғой. Күн ысып барады, құсыңды үйге енгізіп бір-ақ отырмайсың ба?— Кемпірі босағада тұрған торсықты пісе бастады.



	Ие, айтпақшы ол жігіт әлі сыртта екен ғой,— деп Базар орнынан қайта көтерілді. Керегенің басынан іші киіз, сырты сірі үлкен биялай алып киді де, далаға шығып кетті.

	Жәнібек ештемеге түсінбей әжесіне қараған.



	Бүркіт қой, күнім. Сыртта тұрған бүркітті әкеледі,— деді Жамал күлімсіреп.



	Ол орнынан ұшып тұрып, есіктен қалай жүгіріп шыққанын өзі де байқамай қалды. Жаңа бұлар келгенде үйдің қалқасынан көрінбепті. Көлеңкеде, дөңбектің үстінде томағасыз дәу қара бүркіт отыр екен. Кеудесі бір құшақ, тіпті ірі құс. Алматыда зоопаркте көрген бүркіті мынаның қасында қарғадай- ақ. Иесін көргенде мойнын алға созып, шүңірейе бір қарады да, шомбал аяқтарымен дөңбектің үстінде барбақдап қозғала бастады. Базар қасына барып, жүрелеп отырды да:

	Тәк-тәк, бөпем. Тентек болма!— деп топшысынан еркелете сипады. Сонан соң аяқбауын шешіп, биялай киген оң қолына қондырып алды. Едәуір ауыр болса керек, қарттың қолы қалтылдап кетті.

	Семіріп барасың-ау, сорлы,— деді орнынан тұра беріп.— Сен екеуімізге енді тамақ асырағаннан басқа не қалды?

	Бүркітті үйге енгізіп үш аяқты тұғырдың үстіне қондырды. Жәнібек қосанжарлап қасынан қалмай жүр. Қыранды жақыннан көргені осы. Көзі қандай өткір! Жанжал іздегендей жалт-жұлт етіп шатынай қарағанда, өңменіңнен өтеді. Тұмсығы қалмақы қылыштай, қайқая біткен. Үлпілдеген балаң жүні мен мойнында ғана қызғылт жолақ бар. Басқа жері көмірдей қап- қара. Сары сақтиян саусақтары бұж-бұж боп шорланып біткен. Бұл да Базекеңнің өзіндей кәрі болса керек. Шар болаттай қара көк тегеуріні мұқала бастаған. Жем бере қоймадың деп ызаланды ма қалай, шұрық-тесік тұғырды сықырлата қысып жіберді.



	Тәк-тәк... Бүгін езі сіркесі су көтермей, шәлкестеніп отыр. Бүл кәпір қара көбейсе айқұлақтанып кетеді. Бәлем, тұра тұр, томағаңды кигізіп қояйын.

	Базар күбірлеп сөйлей жүріп, сірә томаға дегені сол болар, бір қуыс былғарыны бүркіттің басына кептеп кигізе салды. Жаңа ғана шамырқанып, шатынап тұрған тентек құс баладай момақан күйге түсті. Айбар шегіп қобыраған денесін де жинап ала қойды.

	—Бол енді, балаға қымыз ішкізбедің ғой,— деді бәйбішесі кейіп.— Бүркіт десең болды, өзге дүниені ұмытады бұл.

	Біріне-бірі кінә арта сөйлеу — кемпір-шалдың ұзақ жыл отасқан өмірлік машығы секілді. Әсіресе, кемпірі шалынан бір мін таппай қоймайды. Үнемі тиісіп, сөзбен қағытып отырады екен. Бірақ оны кәк көріп, көңілдеріне де алып жатпайды.

	—Е-е, қара бүркіт пен қара шалдың қанша өмірі қалды дейсің? Балапан басына, тұрымтай тұсына, бір күні тартып-тартып жөнелеміз ғой,— деді Базар дастарқанға отырып жатып.— Қарашолақ та аз күндік қонақ.— Соны айтып етекті бурыл сақалын сипап бата жасады да, Жәнібекке бұрылды.— Ал, балам, ата-бабаңның асы ғой, қымыз іш.

	Бетіне бүртік-бүртік май түскен сары қымыз бал татиды. Жәнібек демала отырып, алдындағы сырлы аяқты түгел тауысып ішті. Соған іштей масаттанып, Базекеңе ұқсап бұл да малдасын құрып отырды.

	Ырысжан Жамалға қарап, шалының үстінен тағы да шағым айта бастаған:



	—Мына ағаңның не білген ойы бар екенін білмей-ақ қойдым. Қыз-ау, қайсы бірін айтасың? Аяғын әрең басып жүргенде, ит жүгіртіп, құс салуға мұның шамасы келе ме? Әйтеуір, кеуде де баяғы. Әлгі жылқышы Жапар қолқалап сұрағалы қашан Қарашолақты. Мұратжанға көйлек тігіп әйелі де келіп кетті.



	Өзі де жығыла жабысып: «Жаз туатын балықтай құнажыным бар, соны ал. Оның үстіне бір қысқа жетерлік ұн тартқызып берейін» деп өлердегісін айтты. Соған да илікпей қойды ғой мына шал. Құр тұлыпқа мөңірегендей, қарабүркіттің бетіне қарап отыр, сонымен.

	Базар оның сөзін ұнатпай тыжырынып қалды:



	—Алпысқа келгенше ақылың кірмей-ақ қойды-ау, байқұс кемпір,— деді күрсініп.— Қарашолақты Жапарға беріп қор еткенше, мойнына тас байлап суға батырғаным жақсы емес пе? Құс қадірін білетін бе еді сол жаман шірік? Оның байлығы — менің шайлығым. Базар қоңыз теріп кетсе де қыранын саудаға сала алмайды, білдің бе?

	Қарт демігіп біраз отырды да, өзімен-өзі сөйлескендей, ішінде жатқан бір сырдың бетін ашты.

	Мені әлін білмейтін ақымақ деп отырсың ба? Енді қайтып қолыма құс қондырып, жотаға шыға алмасымды жақсы білем. Қара тұяқтан хал кеткенін Қарашолақ та сезеді. Сезгені емей немене, кейде тұғырда отырып адамша күрсінеді жануар. Талайға дейін өз құлағыма сенбей жүруші ем, бір күні жарым түнде ап-анық естідім. Күрсінбей қайтсын? Соңғы екі жылда шер- құмардан бір шыққан жоқ. Қанатынан қайырылып отырып қалды ғой бұл да.

	Алда, айналайын-ай, ішқұса болып отырады екен ғой,— деді Жәнібектің әжесі ернін сылп еткізіп.

	Өзімнің бір ойым бар,— деді Базар ол сезді естімеген адамдай.— Осы күзде Қарашолақтың қарызынан құтыламын. Алдағы қазанның қара дауылын күтіп жүрмін. Биыл соңғы рет қапысыз түлеттім. Енді біраз етін көтеремін де, желді күні Саршоқының жонына алып шығам. Жарықтың тегінде түздің құсы еді. Қапыда қолға түсірген ем. Қайраты қайтпай тұрғанда азаттық берем өзіне. Балақ бауын сыпырып аламын да, көк жүзіне біржолата ұшырамын. Самғау үшін жаралған асыл тектім қалған өмірін кең дүниені шарлап өткізсін. Сонан кейін бәрі бітеді. Бұл өңірде ең соңғы қыран Қарашолақ та, ең соңғы саятшы Базар болады.

	Соңғы сөздерін айтқанда денесін тік ұстап, шалқайып шаңыраққа қарады. Кек мұқитын жарып, қалықтаған Қарашолақты көріп отырғандай елеуреп, дауысы да қаттырақ шығып кетті.

	Қымыз ішілген соң екі кемпір сыртқа, жер ошақ басына қарай бет алды да, Жәнібек қарттың қасында қалды. Оның ойынан Қарашолақтың күрсінгені кетпей отырған. Көкірегін бір аянышты сезім орап алды. Көз алдына қыранымен мәңгі қош айтысып, күбірлеп, кекке қолын жайып тұрған Базар қарт елестеді.

	—Қарашолақтың сіздің қолыңызда тұрғанына кеп болды ма?— деді бір уақытта ентелей түсіп.

	Қарт бірден жауап бере қойған жоқ. Жүкке сүйеулі тұрған қалақтай қоңыр домбырасын алып, тыңқылдатып шертіп отыр. Қос шекке уілдеген бір сарын үйіріле береді. Сіңірлі, әлді саусақтар баяу қозғалса да, пернені тапжылтпай басып, бір тұсқа келгенде қа¬далып тұрып алады да, қоңыр домбыра ыңыранып өксігендей болады. Күрсінеді. «Қарашолақтың күрсінгені болар» деп жорыды Жәнібек.

	Базар домбырасын тізесіне сүйеп қойып, насыбай атты. Астыңғы ернін томпайтып сәл отырды да, сырмақтың шетін көтеріп, ірге жаққа шырт еткізіп түкіріп тастады. Әңгімені ұзаққа созатын қалпы бар.

	— Мен өзім саяқтау ескен адаммын,— деді түрулі есіктен алыс адырларға көз жібере отырып,— бар ғұмырым осы Тарбағатайдың сай-сала, құз-қиясын шарлаумен етті. Былайғы тірлікке, жұрттың айтыс-тартысына араласқан жан емеспін... Колхоз шаруасының бір жағында жүргенім рас. Біраз жыл жылқы бақтым. Сонан кейінгі кәсібім — аңшылық. Қолымнан қыран бүркіт, құмай тазы кеткен жоқ. Кейде әдейі ат өксітіп барып Алтайдың ақ иығын алып қайтып жүрдім. Мақтанғаным емес, олжасыз қайтқан кезім сирек. Кей жылдары түлкінің санын жүзге дейін жеткіздім. Жүрісім саяқ болғанмен, ырысым елмен бірге еді. Олжамды әрдайым ортаға салдым. Көліксіз қалғанда, бүркітті жаяу салған шақтарым болды. Ақ сүйек жұт жылдары мылтығым мен қақпанымды арқалап, бір ауылдың тырнағын жібітіп, талған өзегіне талғажау болдым. Бірақ бұл өзі белекше кәсіп қой. Пенсияға шығарымда, бұғалтерлер менің айлық, жылдық табысымды хисаптап шығара алмай басы қатты... Әйтеуір бар білетінім — жақсылық жерде қалмайды екен. Осы күнде бүкіл ауыл боп төбесіне көтереді. Қауқиған сақалым, ажалға бой бермеген арам жасым үшін емес, сол бір ашаршылықта жеген құйқаның дәмін еске алатын болар,— деп ырғалып біраз отырды.—Иә, айтпақшы, әңгіменің бәрі Қарашолақтан шығып кетті-ау. Ұзақ өмірімде құстың не бір төресін ұстадым. Бірақ кенже балаң секілді мына Қарашолақтың орны бөлек. Әл-қуаттың барында он шақты жыл мұның да қызығын көрдім. Тек былтырдан бері ғой ошақ етіп, қыр басына шығудан қалғаным. Кәрілік құрығын қайтып шықпастай мықтап тұрып тастады мойныма. Мінеки, ақыры қатынмен бірге қатын боп, күлге шеккен кәрі атандай от басында отырған түріміз мынау.

	Домбырасын қолына алып, бір терме күйге түсіп кетті. Буырқанып, селдей қаптап, құйындай ұйытқыған текпе күй емес, екі шектен кезек іліп-тартып қана отыратын жүйкеге тиер шертпе күй. Тал тиекті домбыра емес, жүректің қылын шертіп отырғандай. Өткен өмірге деген кәрі жүректің шерлі өкініші ме, бәрін бастан кешкен кешірімшіл көңілдің байсалды базынасы ма, әлде «өнген-өскен жақсы» деп, осынау жарық дүниені қия алмай тебіренген тіршіліктің мадақ жыры ма, әйтеуір он саусақтан бірде мұңды, бірде ойнақы саз төгіледі.



	Жәнібек халық күйлерінің бірталайын-ақ түстеп айыратын. Кейбіреуін гитарға түсіріп өзінше өңдеп шертетіні бар. Ал мына тыңдап отырғаны — бұрын естімеген тосын, оқшау әуендер.

	Ата, бұл тартқаныңыз қайсы күй?— деп сұрады домбыраның құлағын басқа бұрауға келтіріп отырған қартқа қарап.

	«Аңшынық зары» деген күй, балам,— деді Базар бұған бұрылмастан.— Сен бұл күйдің қалай шыққанын естіген жоқ па едің?

	Жоқ, бірінші рет тыңдап отырмын,—деді Жәнібек елеңдеп.



	Ендеше құлақ сал.— Базекең өткен күндер архивын оймен ақтарғандай сәл бөгеліс жасады,— бұл дүниеден нендей асыл жандар өтпеген, шырағым. Ертеректе осы өлкені мекен еткен ағайынды екі жігіт болады. Құдайым бұларға дәулет бермесе де, әр алуан өнерді аямаған деседі. Ағайынды екеуі де әнші, домбырашы және атқан оғы жерге түспейтін мерген болыпты. Туысынан намысты-отты жігіттер бір жағдайға байланысты ел ортасынан безіп, өр Алтайдың бір шатқалына барып қоныс тепкен екен. Мергендікті түбегейлі кәсіп қып, аңның етін — азық, терісін — киім етеді. Қос бөрі күн бойы жортып келіп, олжасын ортаға салыпты да, кешінде әнін шырқап, күйін шертіп, Алтайдың құз-қиясын күңірентіп жата беріпті.

	Алайда қатыгез тағдыр оларға мұндай еркіндікті қимаған екен. Ақыры ойламаған жерден үлкен бақытсыздыққа тап болады.

	Бір күні олар әдет бойынша аңға шығады. Екеуі түске дейін жұбын жазбай бірге жортады да, төңіректі соқыр тұман тұмшалап, көздеріне ештеңе іліне қоймаған соң, екіге бөлініп, пешенеге жазғанды өз беттерінше көрмек болады.



	Інісі сай-саланы тінтіп, ақыры жолы болмай кейін айтыпты. Жолда жаңбыр құйып кетеді де, бір тастың қуысына келіп паналайды. Күн жауып тұрса да, үміт шіркін үзілмей, айналаға көз жүгіртуін қоймайды. Жаңбыр сәл толастаған мезгілде, сонау қарсы бетте, аршаның арасында тұрған құланды көреді. Бұлт арасынан себездеген күннің кешкі шапағын жамылып тұрып, жас жігіт құланды алыстан көздеп басып салады. Кәнігі көз мүлт кетіре қойсын ба, құлан бір аунап түседі де, орнынан тұрмай қалады. «Ымырт үйірілгенше сойып ала қояйын» деп, өкпесін қолына алып, жүгіріп жетеді ғой, баяғы. Құдай қара бастырғанын қасына келгенде бір-ақ біледі. Құлан дегені қанға батып жатқан өз ағасы екен.

	Сөйтсе, мәселе былай болыпты. Ағасы бұдан бөлінген соң жолы болып бір құланды атып алады. Терісін сыпырып, етін боршалап отырғанда, жаңбыр жауып кетеді де, құланның терісін бір түп аршаға жауып, бас қалқа жасайды. Құлан екен деп, тері жамылып отырған өз ағасын атып алғанын түсінгенде, есіл ер бармағын шайнап, өліктің үстіне өкіре құлаған екен.

	Құланның етін тасқа тығып, түннің бір уағында ағасын арқалап үйіне келмей ме?.. Енді жеңгесіне не деп естіртерін білмей сасады. Ақыры ағасының төрде тұрған домбырасын алып, осы күйді шерткен екен. Күйдегі күңіреністі асыл жеңге қалт жібермей ұғады да:

	— Мына күй не деп тұр, ойпырау?! Жалғыз ағаңды жайратып келген адамсың ғой сен!— деп қайнысын бассалып көріскен екен. Сол күй «Аңшының зары» делініп, дүйім елге таралыпты...



	Жәнібек бұл хикаяны өңі сұрланып, көз шарасы үлкейіп, селт етпей отырып тыңдады. Санасында ап-айқын суреттер оянып, көпке дейін көлбеңдеп кетпей қойды. Ал Базекең күй уытын күймен қайтаратын секілді. Домбыра бұрауын өзгертіп, басқа бір ойнақы әуендерге көшкен. Атын атап отырып, «Сал күрең», «Шақабай шалап», «Саймақтың сары өзені» деген күйлерге басты. Қоңыр домбыра алдарына дастарқан жайылып, майлы қуырдақ пен қызыл күрең шай келгенде барып тыным алды.

	Түс ауа Базардың үйінен шығып, қайтып келе жатқанда, Жәнібек өзін бір түрлі мағыналы, салауатты сезінді. Әйтеуір бұрын өзінде жоқ бірдеңенің орны толған секілді. Бойына ешбір кітаптан оқымаған білім нәрі таралғандай қуанып келеді. «Осылардың бірде-бірін естіп-білмей тұрып та, адамбыз деп, кеуде қағып жүрдік-ау!— деп таңданады,— халықты түсіну керек қой,— дейді күбірлеп.— Қыранның күрсінгенін еститін, көңілдегі қасіретті домбыраның қос шегінен ақғаратын адамдарды түсіну керек».

	Осыдан екі-үш күн өткенде Жәнібек Базар қартқа ілесіп, Саршоқының күнгей жағына барып қайтты. Базекең уәдесінде тұрып, бұған арғы атасының қыстауы мен зиратын көрсетпек болған. Екеуі сауын арасында барып келмеске бекініп, екі биеге ер салды. Баяғыда, бала кезінде бір мініп көргені болмаса, Жәнібектің жылқыға жақындағаны осы. Қарынсау, жалпақ торы биенің үсті тым жайлы екен, жүрісі де жұмсақ. Кәдімгі қазақтарға ұқсап атқа мінгеніне көңілі марқайып, әжептәуір өсіп қалды. Базар анада өрген қамшысын бұған біржола сыйлаған. Соған балаша қуанып, тобылғы сапты, әр жеріне жез сақина салынған сарала қамшыға әлсін-әлі жалтақтап қарай береді. Екі аяғын үзеңгіге шіреніп, бие желіп кеткенде, өбектемей жинақы отыруға тырысады.

	Базар оң бойы алда, жирен қасқаны жайтаң қаққызып жортып барады. Жеткізер емес. Ерге тақымы жабысып, ат-матымен құрыштан құя салғандай нығыз отыр. «Алматыдағы Аманкелдінің ескерткішінен аумайды өзі» деп ойлады Жәнібек. Жаяу жүргендегісінен әлдеқайда ширақ, жас жігіттей қылаң ұрып, аруақтанып кеткен.



	Бұлар екі-үш кезеңді асып түсіп, бір бытқыл сайды өрледі де, айналасын қалақай мен ермен басып кеткен ескі қыстаудың орнына келді. Қыстаудың дәл іргесінде бетін жап-жасыл жалқаяқ балдыр басқан соқыр тұма бар екен. Содан сынық айнадай жылтырап қана су ағып жатыр. Қорыс-қопасы шыққан ескі қорданы көргенде, Жәнібектің тұла бойы шымырлап, жүрегі атқалақтап қатты соғып кетті.

	— Міне, атаң Нұрбайдың қыстауы осы,— деді Базар атының басын үйілген төмпешікке тіреп.— Мұны тіпті Нұрбайдың әкесі Олжабай салдырған деседі. Сенің әкең Сәрсен осы үйде туған... Бертінге дейін төрт тағаны бүтін тұрушы еді. Ана жылы қора саламыз деп тасын бұзып әкетіпті.— Соны айтып қалта¬сынан қара шақшасын суырды.— Талай дәм татқан үйіміз еді... Өтіп бара жатқан қайран заман десейші.

	Жәнібек ескі жұрттан әлде бір тіршілік ізін көргісі келгендей, жан-жағына үңіле қарап біраз тұрды да, аттан қарғып түсті. Еңкейіп барып, алақанымен бір уыс көңді көсіп алды. Бұп-бұйра құнарлы топырақтан көз алмай қарай береді. Бір киелі затты ұстағандай қолы қалтырап танауына жақындатып еді, қалампыр шайдың исіндей бұрқыраған жер иісі түшкіртіп салды.

	«Бұл шынында керемет қой!— деп ойлады уысындағы топырақты жерге қайта сеуіп тұрып.— Бәрінен де біздің әулеттің тіршілігі дәл осы арадан басталғаны ғажап-ау...» Көз алдында өзгеше бір тірі суреттер оянып, төрт түлігі мыңғырып жатқан бақарлы-шақарлы үлкен ауыл елестеп өтті. Қой маңырап, түйе боздап, құлағына дәу маң төбеттердің әупілдеп үргені естілгендей болды.

	Базекең ат үстінде мұның әр қимылын бақылап тұр екен. Көзін сығырайтып, күлімсіреді де:



	Балам, ескі жұртқа келіп, көңілің құлазып тұр-ау, шамасы. Сендер үшін мынаның бәрі үйіліп жатқан күл төбе ғана. Ал, біз үшін бұл өлкенің әрбір тасы шежіре,— деді дауысын көтере түсіп.— Көз көрмеғен соң бәрі өтірік. Осы қапталда, әр бұлақтың бойында бір-бір ауыл отырушы еді. Айт пен тойда аралап тауыса алмайтынбыз. Мал дегенің сай-салада жыртылып айырылатын.

	Кейін сол елдің бәрі қайда кетті?— деді Жәнібек таңданғандай.



	Е-е, шырағым-ай, қайда кетті дерің бар ма? Не бір аумалы-төкпелі заман өтті ғой. Бірталай ел кезінде Қытайға асып кетті... Өлмей-жітпей аман жүрсе жер бетіне халық сыя ма? Көбіне баяғы ақ сүйек жұт болған ашаршылық жылдары осы арадан топырақ бұйырды. Анау қабақта тұрған қалың тас бейітті көрдің ғой. Соның бәрі текке қалқайып тұр дейсің бе?.. Ал атыңа мін, балам. Биелердің сауыны асып барады. Енді Нұрекеңнің басына аят оқылық та қайталық.

	Жәнібек атқа қонды. Екеуі шағылдың арасымен жылып ағып жатқан бұлақты кешіп өтті де, дөңнің үстіндегі зиратқа таман бет алды. Қорым тастан қалай болса солай үйе салған бейіттің мөлшері едәуір екен. Базекең аттың басын соларды бәрінен оқшау, бөлегірек тұрған шошаққа қарай бұрды. Дәл қасына барғанда:

	Марқұм, топырағың торқа болғыр Нұрекең, міне, осында жатыр,— деді қоңыр үн қатып.— Сонау шекара бойынан сүйегін түйеге артып әкеліп, өз қолымызбен жерлеген едік.— Сонан соң іштей әлденені құпия күбірледі де, бата істеді.

	Жәнібек те имандай ұйып бетін сипады. Не үшін екен, оған мына үйіліп жатқан қорым тас бір түрлі сұсты, айбынды көрінді. Арада көп жыл өтсе де, шып-шырғасы шықпаған. Осы жүктей тастың астында өзінің ұлы атасы жатыр дегенге сөнерін де, сөнбесін де білмей, қасындағы қартқа жаутаңдап қарай берді.

	Жарықтық сенің келгеніңді сезіп, орнынан бір аунап түскен шығар-ау,— деп қойды Базекең,— құдайдан ұрпақты сол үшін тілейді ғой адам баласы. Бірақ әлгі Сәрсен ынжықты айтам-ау, оқып жетілдім деп жүр екен. Нұрбайдың басына күмбез орнатпай-ақ қойсын. Тымқұрыса анда-санда келіп, аруағын разы қып кетпей ме?

	Әкесінің атын естігенде Жәнібектің беті ду ете қалды. Онымен кетерде соңғы рет жолыққаны, арада болған жайсыз әңгіме есіне түсті. Сонда не туралы сөйлесіп еді? Иә, туған жердің қойнында жатқан қазына жайында сөз таластырған. «Қазына деген осы емес пе?—деді өз ойына өзі қуанып.— Ата- баба рухынан артық қандай қазына керек?» Сонан соң әкесінің заманы бұған бір табан жақын бола тұра, аралары неге сонша кереғар, алыс жатқанына қайран қалды. Одан көрі мұның жан дүниесіне мына Базар шал әлдеқайда жақын секілді.

	Қайталық, балам,— деді қарт, астындағы биесі тықыршып болмағасын.— Мал төркініне жаман, зарықтырмайық.

	Олар келген ізімен ауылға қарай аяңдады. «Шынында, аруақтар бәрін сезіп- біліп жата ма екен?— деп ойлады Жәнібек жолда келе жатып,— әй, қайдан сезсін-ау. Ал егер менің атам қасына келгенімді сезсе қандай керемет болар еді... Мейлі, сезбей-ақ қойсын. Тек молалары жоғалмай тұрса болғаны. Егер төсінде осы молалар тұрмаса, туған жер дәл осындай қадірлі болмас еді... Денсаулық болып, қолымнан бірдеме келсе, сөз жоқ атама арнап құлпы тас қоярмын-ау!» деді іштей серт етіп.





Ауыл аясында




	Таулы өлкенің ауа-райы тез құбылады. Аяқ астынан аспанды бұлт торлап, бір тәулік бойы сілбілеген ақ жауын бүрікті де тұрды. Күн суытып, батыстан өкпек жел соқты. Жел айдаған қазбауыр бұлттар қара қошқылданып, қоюлана түсті де, жаңбырдың арты бұршаққа айналды.

	Әжесінің елтірі ішігін жамылып, кітап оқып отырған Жәнібек кенет сатырлаған дыбысты естіп терезенің алдына келді. Мұндай құбылысты бұрын көрмеген. Басында қойдың құмалағындай аппақ жылтыр мұздар аспаннан секіріп түсе бастады да, кешікпей жер-дүние жүгері қуырғандай бытырлап кетті. Сәлден соң айнала сабынша көпіріп, жыражылғадан лайсақ боп су ақты.

	Бір тәуірі, бұршақ ұзаққа созылған жоқ. Бұрқ-сарқ етіп біраз төпеп тұрды да, пышақ кескендей тыйыла қалды. Ашуын ақылға жеңдірген ақкөңіл адамдай табиғат қайта жадырап, бұлттардың ала шабыр жыртығынан күннің көзі жарқ етті.

	Жәнібектің жанында жылы шәлісін жамылып, әжесі тұр еді. Бұлардың қасына енді Кәмаш келіп қосылды. Ол бала-шағаны бүрсеңдетіп, үйге қуып тыққан мына жауынмен кешеден бері ұстасып жүрген. Енді ашылғанда да бір мін тақпай қалмады.

	Жас баланың ішіндей қысқа күнде қырық құбылатын болды-ау жарықтық,— деді қабағын шытып. Оның бұл сөзін енесі жаратпай қалды.

	Е-е, күн жаманы кетеді ғой, адамның жаманы болмаса,— деді күрсініп.— Бізді қойшы, үйде отырмыз. Ана далада жүрген малшы, пішеншілер не күйде екен десеңші.



	Жәнібек киініп далаға шыққан. Төңірек кірінен тазарғандай жасаңғырып шалынды. Кешеден бері үйде бұйығып, тарыла түскен тынысы кеңіп сала берді. Көкірегіне салқын қымыздай тұнық ауаның құйылып кеткенін ап-анық сезді. Жаңа ғана ат көпір боп жауған бұршақ еріп кетіпті. Ауладан жеңіл бу ұшып жатыр. Сонау Саршоқының құз-қиясына қонақтаған ақ тұман мақтадай үлпілдеп, баяу жылжып барады. Одан арғы Тарбағатай жотасында аспанға төселген кілем-жолдай кемпір-қосақ иіліп тұр. Сан түрлі бояумен құбылып көздің жауын алады. Алып тау шалқалай түсіп, жеті қат көкке алтын садағын шірене тартып жатқан секілді.

	Осы көрініске ұмсына қарап қалған Жәнібектің құлағына сылдыраған бір үн келгендей болды. Сол сыңғыр бірте-бірте жақындап, үйдің сырт жағынан естілді. Іле-шала қораның қалқасынан үш аттың тұмсығы қатар көрінді де, жап-жасыл шөп машинаның шалғысы жарқ етті. Құсайын орындықтың үстінде құныса түсіп бүкірейіп отыр. Қабағы қатыңқы. Жәнібектің сәлеміне ернін ғана жыбырлатты. Үсті-басы малмандай су. Көнетоз шляпасы көкаязданып, мыжылып қапты. Бөксесін баса алмай қиралаңдап машинадан зорға түсті. Үйден жүгіре шыққан Жамал бәйбіше бәйек боп үстіне түсіп жатыр.

	—Құлыным-ау, тағы суық тигізіп алған екенсің ғой,— деп дауыс қыла жүріп, Кәмаш екеуі екі қолтығынан демеп үйге кіргізіп әкетті.

	Жәнібек аттарды доғаруға кіріскен. А дегенде неден бастарын білмей, машинаны бір айналып шықты. Сонан соң «мөлшері осылай болар» деген долбармен қайыстарды біртіндеп ағыта бастады. Ортадағы серейген жалғыз дертенің шынжырын босатып жіберіп, аңдаусызда аяғын жаншып ала жаздады. Бір тәуірі аттар жуас екен. Қүлақтары салбырап, иелерінің жайсыз халге түскенін сезгендей, кезек ішін тартып, күрсініп қояды.



	Жәнібек енді қамытты шығара алмай көп әуреленді. Қалай күш салып тартса да, аттың желкесіне кептеліп шығар емес. Қиналып қара терге түсті. Осы кезде мұның қасына кішкентай Жұмабек келе қалған. Жаңбырдың суын армансыз кешіп қайтса керек, екі аяғы қып-қызыл боп баржиып тұр.

	—Аға, олай емес,— деді ол Жәнібекке ақыл айтып,— қамытты айналдыру керек. Тамақ бауын желкесіне қаратыңыз.

	Баланың айтқаны пайғамбардың сөзіндей боп шықт¬ы. Қамытты төңкеріп тартып қалып еді, тіпті оңай алынды. Шаруа ыңғайын мына Жұмабек құрлы да білмейтінін ойлап, Жәнібек қызарып кетті.

	Үш атты лапастың астына байлап үйге кірсе, Құсайын қазандықтың қасына көрпе салдырып, үлкен қара тонына оранып отыр екен. Алды-артында бала дегенің шүпірлеп жүр. Жаңағыдай емес, көңілі демделіп, сергіп қалған тәрізді. Жәнібекке түсін жылыта қарап:

	Аттарды доғардың ба, айналайын? — деді.



	Иә, Жұмабек екеуіміз доғардың,— деді жымиып, сәбидің еңбегіне қиянат жасағысы келмей.

	—Е-е, жақсы болған екен. Менің мынау ескі ауруым қозғалып... Кеше жаңбырдың астында қалған едім. Сарт етіп ұстай алғаны сайтанның. Белдемемде құмалақтай қорғасын бар. Сол ит күн бұлттанса-ақ құтырып кетеді. Шаруаның уағында қиын болды енді...

	Шаруа дейді ғой. Денсаулығыңды сұрасайшы құдайдан,— әжесі ренжіп қалды. Сонан соң келініне бұрылды да.— Ал, отырма, жарқыным. Қазаныңды қамда. Күйеуің ыстық ішіп терлесін. Кешеден бері балалар да тоқ сирақ болып, бұрауы қашып жүр,— деді.



	Кәмаш тамақ жасауға шебер. Етін мол турап, бұрыштап, сарымсақтап тұрып бір қазан кеспе істеді. Үлкен қызын дүкенге жүгіртіп жіберіп, бір жарты арақ алдырды. Мұның бәрі Құсайынның өзіне жасайтын емі. Терлесем-ақ жазылып кетем деп ойлайды. Бөтелкенің шетін көрген соқ әжесі ұсақ балаларды ертіп, басқа бөлмеге кетті де, Құсайын Жәнібекті жібермей қалды.

	Отыр, айналайын. Әнеукүні қарбаласта өзңқмен әңгімелесе алмай кеттім. Кел, қатар отырып тамақ іш! — деп болмаған.

	Алдыға ас келген соқ, Құсайын екі стаканға арақ құйды да:



	Ал, Жәкеш, жаман нағашыңмен соғыстырып алып қой,— деді. Рахмет, аға. Ішпеуші едім.

	Түк етпейді. Анда-санда ішкен қайтер дейсің? Тек салынып ішпесең болды. Кел, тартынба!

	Ішпесе өкпелейтін секілді. Стаканды амалсыздан қолына алды:



	-Жарайды, аға. Тек бір-ақ рет, сіздің денсаулығыңыз үшін!



	-Әп бәрекелде! Енді мына еттен асап жібер... Құсайын бұдан кейін зорлаған жоқ. Қалған арақты қырлы стаканға лық толтырып, ішіне бір алақан бұрыш салып араластырды да, ашырқанбастан рахаттана қағып салды. Дегенмен мына емі теріс кетпейтін сияқты. Милығына түсіре басып киіп алған сабалақ қара малақайдың астынан жіпсіген тер байқалады. Жас мөлшерінен өзін әлдеқайда кәрі көрсететін айқыш-ұйқыш әжімдері сәл жазыла түсіп, жадырап, балқып отыр.

	Бұрын үндемейтін тұйық кісі ме деуші еді, шешіліп сөйлей бастады. Өлшесе өзімен кетсін, осы Жәнібектей кезінде соғысқа аттаныпты. Екі жыл соғысып, Балтық бойында жамбасына снарядтың жарқышағы тніпті де, сапқа жарамай ауылға қайтқан. Сол қорғасынның бір түйірі белдемесінде әлі жүр. Дәрігерлер операция жасап, алып тастайық деген екен, бұл өзін пышаққа тосқысы келмепті. «Сынық арба көп кешер» деп жүріп жатқан жайы бар. Бұрын малда екен, бала-шаға молайғасын қол жұмысына ауысқан. Баланың алды ер-жетіп, әжетке жарап қалды. Құдай бұйырса, әлі-ақ қатарға қосылып кетеді.

	Осы ұзақ әңгіменің басын қайырып тастап, енді Жәнібекке ойысты. Өтер іс өтті. Жас жігіттің бұдан былай не істемек ойы бар? Соны білмек керек. Терлеп-тепшіп отырып, ыстық кеспенің екі-үш аяғын ішіп алды да, қалтасынан «Прибойын» шығарды.

	Сонымен не білген ойың бар? Үйленесің бе, оқисың ба? — деді түтінді екі танауынан бірдей дірдектетіп.

	Оқимын ғой, аға,— Жәнібек қысылып қалды.— Келер жылы Москваға оқуға кетем.

	Ым-м. Жөн-жөн. Оқыған да жақсы. Жас кезде оқып қалғанға не жетсін? Ал сәті түссе үйленген де теріс емес.

	Үйленуге үлгереміз ғой,— деді Жәнібек жымиып.



	«Еріншектің ертеңі таусылмайды»,— Құсайынның райдан қайтар түрі жоқ,— үйлену дегеніміз де оңай шаруа емес. Қалаған уақытта орындай салам деу бекер,— деп сәл ойланып қалды.— Мәселен менің әкем, сенің үлкен нағашың қатын алып үй болмаса ғой, онда мына отырған сен де жоқсың. Мен де жоқпын... Солай емес пе? Бәсе солай... Ендеше үйлену мәселесімен ойнауға болмайды.

	Күйеуінің пікірімен Кәмаш та келісетін секілді. Теріс деген жоқ. Ыдыс-аяғын жинай жүріп, Жәнібекке қарады да:



	Жиен үйленем десе, біздің ауылда қыз көп қой,— деп ақсия күліп қойды.



	Жаман нағашыңның әлі де бір шабатын күйі бар. Тойды келістіріп отырып жасаймыз,— деп Құсайын тіпті желпіне түсті. Қазір-ақ біреуді қолынан жетектеп келсең, қой дейтін түрі жоқ.

	Жәнібек үй иелерінің жауап күтіп отырғанын аңғарды да:



	Оған қазірше асықпайық. Бірақ түбінде келінді өз қолыңызға түсірем, жеңеше,— деді Кәмашқа қарап.

	—Әп бәрекелде! Бәсе солай болуға тиіс.

	Мәскеуде үйленсең де әжең шыдап отыра алмас,— десіп ерлі-зайыпты екеуі разы боп қалды.

	Нағашы, сізбен бір жайды ақылдассам деп едім,— деді Жәнібек.



	—Айта қой, айналайын. Құлағым сенде.



	Келер жылы оқуға баратынымды айттым ғой. Соған дейін ауылда жұмыс істегім келеді. Маған лайық нендей жұмыс бар?

	Жұмыс дейсің бе? — Күтпеген сұрауға Құсайын бөгеліп қалды.— Мұндағы шаруаға шыдай алар ма екенсің? Контор маңындағы жазу-сызу бірдеңе болмаса.

	Маған контор емес, қол жұмысы керек,— деді Жәнібек сөзін бөліп.



	Соған әуре боп қайтесің? Жатпайсың ба демалып. Қағаз керек болса уағында алып берерміз.

	Жәнібек ауыл адамдарының бір мінезіне таң қалады. Қай жерден кім келсе де елпілдеп жығыла кетпейді екен. Өздерінде бір өрлік, тәкаппарлық бар. Керек десең қомсына қарайды өзіңе. «Осы не тындырады дейсің?» дегендей болады. Ештемеге таңырқамайды да. Шеттен келген біреуге қарағанда өздерін әлдеқайда іскер, ақылды санайды. Әлдекімнің өздігін, жетесіздігін айтып күліп отырады. Сірә, осының бәрі өз бойларындағы сарқылмас күшке сенгендіктен болуы керек.

	Құсайынның сөзінен осындай кемсіту нышанын аңғарып қалған Жәнібек:



	Жоқ, нағашы, сіз мені түсінбей отырсыз,— деді жәбірленгендей болып.— Мен ауылға жұмыс таба алмай келгенім жоқ. Адамдардың арасында болып, өмір көргім келеді.

	Е-е, онда жөн,— деді Құсайын енді ұғынып,— әзірше асықпа. Бір реті болар.



	Ұйып қалған аяғын көсіліп жастыққа жантайған нағашысы бойы жылынған соң манаурап қалғи бастады. Жәнібек аяғын еппен басып, далаға шығып кетті.

	Ертеңінде Құсайынның жағдайы біраз жақсарғанымен жұмысқа шығуға шамасы келмеді. Тымаудың беті қайтқан. Бірақ белінің сіресіп, сырқырағаны басыла қойған жоқ. Түске таман ферма меңгерушісі Кемел іздеп келген кезде, ол қара тонын қаусырынып, белін төрт елі қайыс белбеумен шарт байлап алып, қисайып жатқан-ды. Бастықтың төбесін көрісімен ыңқылын күшейте түсті.

	Апырай, шаруаның уағында қиын болды-ау,— деді еңгезердей, алакөз қара жігіт амандық сұрасқаннан кейін.— Сенің машинаңа кімді отырғызсаң екен? Ат машинаның алтауы бірдей жүріп кетсе, бір жұмада шөптің тігі жығылып та қалар еді.

	Анау тракторларыңды соғымға соясың ба? Салмайсың ба шөпке? — деді Құсайын қырыстанып.



	Трактордың біреуі сынып тұр. Оның үстіне таулы жерге икемсіз ғой, құрғыр... Орныңа Болатбекті мінгізсек айдай алар ма еді? — деді Кемел амалы таусылғандай.

	Жұдырықтай бала үш атқа қайдан ие болсын. Биыл тырнауышқа зорға мініп жүр.

	Жәнібек манадан бері екеуінің әңгімесін үнсіз тыңдап отырған. Осы тұста сөзге араласты.

	Егер адам табылмаса, сіздің орныңызға мен-ақ барайын,— деді Құсайынға қарап.— Ат машинамен шөп шапқан қызық шығар.

	Өзіңе айтуға батылым бармай отыр еді... Сөйтші, айналайын! — Меңгерушінің өңі жылып сала берді.— Әрі таза ауада дем аласың. Рахат!

	Бірақ оған Құсайын көнер емес:



	Қаланың баласы ауыздықпен алысқан үш атқа ие бола ала ма? Жәй балалықпен айтып отыр да... Және әжесі жібермейді оны.

	Бәле, керіскедей жігіт ат айдай алмайды деген не? Аттар да әбден машықтанып алған. Құсакеңнің дауысына салып «но» деп қойсақ, бітіп жатыр. Өзі бұрылады. Ал, әжеңнен мен-ақ рұқсат алып берейін.

	Әжем жібереді ғой,— деді Жәнібек мыналардың баласынғанына намыстанып.— Тек алғашында жігіттер көмектессе болғаны...

	Көмектеседі... Өзім тапсырып қоям.— Кемел мұның қол-аяғын жерге тигізер емес.— Сонымен келістік қой?

	Мен дайынмын.



	Онда таңертең шабындық басына бірге аттанамыз.



	Таңертең бұл оянғанда, нағашысы қиралаңдап жүріп-ақ үш атты машинаға жегіп әзірлеп қойыпты. Әжесі онан-мұнан құрастырып, Жәнібекке бір қабат жұмыс киімін тауып кигізді. Құсайынның киімдері бұған шақ келмейді екен. Бірі ұзын, бірі қысқа. Әжесі тақ бір ел шетіне аттандыратындай, енді буыншақ-түйіншектерін көбейтті. Бәрі қапқа салынып, машинаның үстіне таңылды. Ақырында Жәнібектің олпы-солпы киіміне қарап, күліп алды да.

	О-о, түріңнен айналайын, адам болған,— деп маңдайынан сүйді.— Абай бол, құлыным. Мына көк темірге түсіп, арандалып қалма. Түнде көрпеңді қымтап жат. Суық тиіп жүрмесін.

	Бір қолымен сегізкөзін басып, кіржиіп тұрған Құсайын да, әрнені қадағалап, ұғындырып жатыр.

	Шалғыңды тасқа соғып, сындырып алма. Қалыңырақ шөпке келгенде, машинаның жүзін қақалдырмай, аттарды қысаңқырап айда. Мына шеткі бөртенің ептеген арамдығы бар. Қамшылап отырмасаң, ана екі атқа аманатын артып, текке жүруден жүзі жанбайды. Қамыттың кигізін уқалап, жұмсатып тұрмасаң аттың мойнын қағып тастайды. Соған уақып бол! — деп ұзын-сонар лекция оқып, Жәнебіктің қолына шығыршықтап, шашақтап өрген ұзын бишікті ұстатты.— Әне Кемел де келе жатыр екен... Ал жолың болсын. Белім иліккен соң, өзім барып, сені үйге қайтарам.

	Жәнібек серіппелі жұмсақ орындыққа жайғасып алды да, делбені қағып қалды. Жеңіл тарантасты сар желдіріп бір бүйірден Кемел кеп қосылды.

	Хал қалай, інішек? — деп айқайлады өтіп бара жатып.— Жолың жақсы екен. Көрдің бе, күннің шайдай ашылып кеткенін.

	Жол киіз үйді жанап өтеді. Жәнібек Базар қартқа сәлем бере кетуді ойлап еді. Кемел тоқтамаған соң, бұл да ат басын ірікпеді. Базекең бүркітінің қасында, көлеңкеде отыр екен. Бұлар тұсынан өте бергенде:



	Әй, мықтылар, тоқтаңдар! — деп айқай салды. Кемел де аттың басын кілт бұра қойды. Ыржия күліп, «ал бір бәлеге қалдық» дегендей, Жәнібекке көзін қысты. Екеуі жаяулап қарттың қасына келген.

	Ассалаумұғалайкө-өм, отағасы!



	Әликсәлам... Иә, жігіттер, қайда тарттыңдар?



	Пішен басына. Мына бір жігітті шөпшілерге апарып салайын деп... Ал сонда неге бұрылмай өтіп барасыңдар?

	Апырай, Базеке-ай, шаруаның уағы.



	Сәлем беруге қанша уақытың кетеді? Сен түгіл кеше ауданның бірінші хатшысы бұрылып кеп сәлем берді...

	Кінәліміз, ақсақал. Ойпырай, енді ұрыспаңызшы.— Кемел үйге қарай бет алды.— Шеше, қалыңыз жақсы ма? Күйлі-қуатты отырсыз ба? Қымызыңыз бар ма? Шешемнің қолынан дәм татпағалы да көп болды.— Кемел қу қармақты екінші жағынан сала бастады.

	Бірақ шалдың өкпесі әлі тарқамаған секілді. Оз орнына келіп жайғасқан соң, төрде отырған жігіттерге қарап:

	Мына біздің көзіміз жұмылса, осы сендер не болар екенсіңдер? — деді қабағын түкситіп.— Әй, қазақ болудан қалатын шағарсыңдар, сірә. «Осында бір үлкеніміз бар еді» деп, ауыл ағасы, сен бұрылмаса кім керек қылады бізді? «Өлмесең өме қап» деп, шаңның астында қалдырып, өтіп барасың. Өзіңді есті жігіт пе деп жүруші ем, құр тұлыпқа мөңіреген екем ғой.

	Ақсақал-ай, енді,— Кемел желкесін қасыды,— айттым ғой. Халық қызметі. Сенсеңіз осы күнде сіңбіруге мұршамыз жоқ.



	Кемел жарым сөзден жай түйетін шалымды жігіт көшнеді Қартқа қарсы келмей, ығына жығылып, жұмсақ мінез танытуы Жәнібекке ұнады. Артық ауыз сөзін көтергеніне Базар да марқайып қалғандай. Иі жұмса-жігіттерге қымызды өзі құйып отыр. - Бізді қойшы, бар қайратымыз тілімізде қалған адамбыз,— деп көмейде жатқан тағы бір сөздің ұшығын шығарды.— Ал сен, Кемел, жас та болсаң бас болдың бір ауылға. Басы қарайып бастық боп жүрген соң халық сыйлайды. Соны түсіну керек. Анау қамбашы боп жүрген өзіміздің Құрышбайды білесің ғой?

	Иә, білмегенде! — деді Кемел лып етіп.



	Білсең, сол Құрышбай да осы ауылды он жыл басқарған. Ол кезде өз алдына колхоз еді ғой. Шала сауатты, ақылы шолақ сорлы кімнің шекесін қыздырып еді? Төрт құбыласы теңеліп, дүрілдеп тұрған колхоз аз жылда борышқа батып, құлдырап кетпеді ме? Осы жұрт кезінде сол Құрышбайды да сыйлаған. Айтқанын екі етпей орындаған. Сонда оны ақыл-парасаты асып тұрғандықтан сыйлаған жоқ. «Иесін сыйласаң итіне сүйек сал» дегендей, оның отырған орнын сыйлады. Соны сезінбей ана сорлы тасып-төгіліп қалмады ма?

	Сонымен не айтқыңыз келеді, ақсақал—деп Кемел сыздаңқырап, қолындағы қымызын жерге қойды.

	Сөзді бөлмей тұра тұр! — Қарттың бурыл қасы төмен салбырап кетті.— Айтпағанда сенен қорқар деймісің? Бұрын қыздай сызылған мұғалім едің. Білімді ғой деп, шалқайып кеткен шаруаны бір түзесе осы түзер деп, өткен жылы бастық қып сайладық. Беталысың жаман демеймін. Бірақ түнеукүнгі бір қылығың ұнамай қалды.

	Тағы неден жаздың, отағасы-ау? — Кемел кеңк-кеңк күлді.



	Күлкіге жұбатпа. Тыңдап ал. Анада жылқышы Жапарды неге жәбірледің? Сыртыңнан көріп тұрдым, әкеңдей адамға әкіреңдеп, боқтап жатырсың. Мұның қалай, жарқыным-ау? Бағынышты екені рас, балаң емес қой... Сайтаным ұстап, қамшымен қақ басқа салайын деп бір тұрдым да, қойшы дедім. Оңашада ескертпек едім, айтқаным осы. Қарапайым халық аштыққа да, ауыртпалыққа да, қанды соғысқа да шыдаған. Бірақ ешқашан қорлауға көнбейді... Есіңде болсын! — деп сақалы дір-дір етіп сәл отырды да, алдында тұрған қымызды бір-ақ сіміріп алды.

	Кемел бағанадан бір қызарып, бір сұрланып мелшиіп отырған. Дастарқан жиылған соң, қалпағын қолына алып:

	—Жарайды, ақсақал, біраз сөз айттыңыз. Сол да жетер,— деп орнынан тұрды.— Сау болыңыздар... Айтпақшы, ана торы биені жылқыға қостырыңыз. Қыстық малын енді тақырға қамауға болмас.

	Базар отырған қалпында қарқылдап тұрып күлді.



	—Әй, түбі көрініп тұрған таяз шірік-ай. Іштеріңе шынтақ айналмайды-ау. Бүгінше сыр бермесең етті? Қорықпа, қостырам жылқыға. Емшек емшекке сеп демесең, бір биенің сүті айлық азық, жылдық үнем болар дейсің бе?

	Кемел қарттың сөзін жүре тыңдап арбасына отырды да, атын бишікпен тартып жіберіп желе жөнелді.

	Қалың жаңбырдың соңынан солтүстік аспаны айнадай жарқырап, ашылып кеткен. Буыны қатып, қуаң тартқан бетеге мен қияң, изен мен жусан жасаңғырап, иілген бастарын тіктеп алды. Күнмен таласа зауза қоңыз көтерілді. Жасыл қанаттарына көз ілеспей әрнеге торс-торс соғылады. Бірнеше күн бойы үні өшіп, тым-тырыс қалған шегірткелер шырылдап, көңілді күйіне қайта басты. Бүкіл төңірек май шыжғырып жатқандай «шыр- шыр, шыж-шыж» етеді. Даланың кішкентай ұнпазы бозша торғайлар көгілдір аспан төсіне ілініп алып, жүрек жарды қуаныш сазын төгетін болды. Жәндік біткен жаз базарын таратқысы келмей, жарық дүниенің мадақ жырын дамылсыз толғайды.

	Жәнібек құлағына мың түрлі үн бірден жеткендей болады. Кейде соның бәрін машинаның мазасыз шарылы басып, тұншықтырып жібереді. Сондықтан бұрылыстарда сәл аялдап, дала дыбысына құлақ тосады. Сол көп үнді оркестрдің бір аккордындай бөгелекпен алысқан аттар пысқырады. Енді бірде бел астында жүрген трактордың гүрілі талып жетеді.

	Алты ат машина кең қолатты кенерелей шауып, қусырып келе жатқан. Жәнебік басқаларды бөгемеу үшін әдейі ең соңында жүр. Жаңа жұмыс өзіне әбден ұнаған. Көңілді. Үш аттың тізгінін тең ұстап, машина тетігін аяғының ұшымен басқарып келеді. Өткір шалғының бітік бетегені теп-тегіс етіп жамсата қиғанына, шабылған шөптің таралған шаштай тақталанып, құлап түсіп жатқанына қызыға қарапды. Қой бүлдірген мен тау бұршағы аралас көк пішеннің иісін құшырлана жұтады. Басында жүргізе алмай масқара болам ба деп жүрексінген еді. Қазіргі беталысы жаман емес. Қандай іске болса да көңіл таразысы жол табатынын ол жақсы білуші еді. Көкірек көзі бар, епті адам нені де болсын тез меңгеретіні анық. Ал оның керісінше, бір шаруаны отыз жыл бойы орнына келтіре алмай өтетіндер де кезігеді. Соның бәрі ішкі бір сәулеге байланысты.

	Араларына арқан бойы жер тастап, шұбап келе жатқан машиналар құйрық тістесе тоқтады. Жәнібек мойын созып қарап еді, серіктері түгел жерге түсіп, ұйып қалған белдерін жазып, шоғырланып тұр екен.

	Балақай, бері кел,— деп айқайлады басына шыт тартып алған қара бұжыр кісі.— Аттар солығын бассын. Азырақ демалайық.



	Бәрі де елуді еңсерген егде адамдар. Көк шөптің үстіне малдас құрып жайғасып жатыр. Бір шеттен Жәнібек те келіп жантая кетті. Біреуі көпененің астында тығулы жатқан торсықты әкеліп, сабына бүлдірге өткізген ағаш тостағанмен ашымал бидай көжені үлестіре бастады.

	Өндіріп-ақ тастадық-ау деймін,— деді Әкбар деген жаңағы қара бұжыр кісі, астыңғы ерніне бір алақан насыбайды тастап жіберіп.— Осы қарқынмен жүріп отырсақ, кешке дейін мына қолаттың жамбасы жерге тиіп қалар.

	Е-е, алты машина тізе қосып жүріп кетсе жанын қоя ма, тәйірі... Менің көсегенім жарылып тұр. Қалай болар екен?

	Менде запасы бар. Бір жартылық қойсақ... Оны көрерміз... Әкелші насыбайыңнан.

	Өмірі жарымайсың-ау сен де...



	Мұның насыбайын Күләш уқалап беретін көрінген. Қазір қайдан болсын. Ха- ха-ха!

	Әтпішу! Нағыз шал жығардың өзі екен ғой.



	Құрдас «шалдар» біраз қажасып алған соң, сөз бағыты басқаға ойысты.



	— Осы шөп неге құрып барады? — деп шоқша сақалды жұдырықтай сары шал тың әңгіме бастады.— Баяғыда, біздің бала кезімізде осы қорықтың шөбінен құлын көрінбейтін. Қазір қарашы, тулақ сүйреткендей.

	Апырау десейші,— деп оны тағы біреу қостай жөнелді.— Баяғыда үш жігіт қол шалғымен қатар тұра қалғанда, күніне бір отау шөпті еркін шауып кете беруші ек.

	Көк темірі құрғыр да шөптің тамырын күйдіріп жіберетін көрінеді ғой...



	Енді қайтеді? Жылда қара қыртысын айналдырып, шақын аспанға шығарамыз.

	Ат машина ештеңе емес-ау, ана шынжыр табан жойыт қой жерді қазып кететін.

	Қойыңдар, бос сөзді қайтесіңдер? — деп Әкбар басу айтты.— Онан да мына баладан жөн сұрайық та.

	Бала жөнін айтты емес пе? Алматыдан демалысқа кеп жатқан Құсайынның жиені екен,— деп сары шал кие жөнеліп еді.

	Ойпырай, енді сөзге қонақ берсеңдерші.— Әкбар тағы тыйып тастады. — Иә, шырағым, сөйлей отыр. Алматыңда не жаңалық бар?

	Жәнібек жаңалық деп нені айту керек екенін білмей сасып қалды. Бәрі орынша. Өздеріңіз көргендей... Сары шал кеңк-кеңк күлді:

	Баламысың деген... Сол Алматыңды біз көрді ғой деп отырсың ба? Жас қой, қайдан білсін.

	— Баяғыда соғыстан қайтып келе жатқанда менің жол-жөнекей көргенім бар,— деді Әкбар, басқаларға қарағанда өзінің көзі ашық екенін аңғартып,— қайда, онан бері өзгеріп кеткен шығар.

	Жарықтық, Алатаудың дәл түбінде депді ғой...



	Таудың үстіндегі бір көл ағытылып кетті деп еді, сол не болды, айтпақшы?



	Ә, Жасыл көлді айтасыз ба?— деді Жәнібек түсіндірмек болып.— Көлдің суы тасып, ортайып қалған. Қазір ернеуін бекітіп, түзетіп жатыр.



	Онысы дұрыс болған екен. Сосын әлгі нені сұрайын деп едім. Иә, айтпақшы, сол Алматыңда біздің Жарас дейтін жәмағайын бар еді. Одан хабар білмейсің бе?

	Сары шалдың сөзше отырғандар ду күлісті.



	Әттең, Құдабай-ай, Қожанасырлығың қалмайды-ау. Алматы сенің Аршалың ғой дейсің бе — кімнің сиыры бұзаулағанға дейін біліп отыратын?

	Құсайынның жиені болғанда, сен әлгі Нұрбайдың Сәрсенінің баласы емессің бе?— деді Әкбар Жәнібекке қарап.

	Иә, дәл солай.



	—Сәрсен үлкен қызметте деп еді. Қайда істейді сонда?



	—Институтта профессор.



	Апырай, мынау жақсы болды-ау,— деп Құдабай тағы сөзге араласты.— Келесі жылы Ақылбегімді сонда жіберейінші.

	Сәрсендер қазір бізді танымайтын шығар,— деді Әкбар оның сөзін бөліп.— Құлын тайдай тебісіп бірге өскен едік. Бозбала кезімізде жайдақ атқа мінгесіп, қызды ауылды торып талай қыдырғанбыз... Кейін Сәрсен оқу іздеп кетті. Сол кеткеннен ауылға ат ізін салмай қойды ғой. Тек соғыстан кейін Хадишаны аларда бір келген. Сонда көрістік. Қалай, әкең әлі жас шығар?

	Қартайып қалды ғой.— Жәнібек күмілжіп төмен қарады. Отырғандар дуылдасып жатыр.

	Қайдан қартайсын? Көлеңкеде отырған кісі... Иә, десейші.

	Жілік майы үзіліп қара жұмыс істемесе, нені көріп қартаяды?



	Өзгені білмеймін. Өз басым қалаға барсам қызы қайсы, қатыны қайсы айыра алмаймын.

	—Сенің көзің қатын жағында жүреді-ау... Осылайша бірінен-бірі туындаған қысыр әңгіме әлі де созыла түскендей еді.

	—Ал, жігіттер, жетер енді,— деп топ басы Әкбар орнынан түрекелді.— Аттардың мойны суып қалған шығар, қозғалайық.

	Иә, сөйтелік. Осы шөпті бітірмей бізге тыныштық жоқ,— десіп басқалар да орнынан тұрып жатты. Осындай дырдумен жүріп, Жәнібек алғашқы екі-үш күннің қалай өткенін байқамай да қалды. Шаруаның ығын танып, едәуір төселе бастаған. Қалқайып, машинаның үстіне бір отырып алса ешкімнен қалысатын түрі жоқ. Тек аттарды жегу мен доғару қиынға түсіп жүр. Бұл бір аттың қамытын сыпырғанша, басқалар үш атты өріске жіберіп, машинаның шалғысын суырып та үлгереді. Қимылдарына көз ілеспейді. Айылбастар ағытылып, қайыстар өзі сыпырылып түсіп жатқан секілді.

	Міне, бүгін де солай. Бұл мықшыңдап ат доғарып жатқанда, өзгелер шарыққа барып шалғы қайрай бастады. Бір кезде Әкбар көмекке келді.

	— Жекелемей, үш атты қатарынан доғар,— деді жылы сөйлеп.— Постремкаларды бір ыңғай, белдік, божыларды бір ыңғай ағыт. Міне, былай. Көріп тұрсың ба? Қап! Көк аттың мойны қызарып қалған екен. Құсайын көрсе, бір жылайтын болды. Әкелші, ұмытпай тұрғанда қарамай жағып жіберелік.

	Жәнібек мына адамдардың қасында өзінің түкке ебі жоқ, шикі екенін сезінеді... Шаруаға жұғыса кететін, сүйел басқан мүйізді қолдарға қызыға қарайды. Шамасы келгенше соларға ұқсауға тырысады. Аттар доғарылған соң, ол әдет бойынша шарық айналдырады. Әжесінің ұршығындай көкшұбар тас безек қағып тынымсыз зырлайды. Кәнігі қолдар шалғының жүзін мүлт кетірмей ұстап тұрады. Кешкі ымыртта жан-жаққа алтын ұшқындар шашырайды. Осының бәрі бұған айрықша қызық керініп, шаршағанын ұмытып кетеді.

	Көз байланған кезде жұрт тамақ ішуге отырады. Дөрекі жалпақ тақтайдан қиып орната салған ұзын үстелдің бір жағына механизаторлар, екінші жағына ат машина айдаушы шалдар мен тырнауышқа мінетін балалар екі елдің елшілеріндей болып қарама-қарсы жайғасады. Ас үстінде бірін-бірі іліп- қаққан шақпа қалжыңдар толас таппайды. Әсіресе, «техника біздің қолымызда» дейтін тракторшы жас жігіттер өздерін үстемірек қойып, ат айдаушыларды әр саққа жүгіртіп, сылтық етіп отырады. Сонан соң макаронын баса салған қою көжеден бір-бір аяқты тастап алады да, жұмыскер қауым қарындарын сипап, шатырларына тарайды.

	Жәнібек «шалдардың» шатырында, Құсайынның орнында жататын. Шаршап жүрсе де, ұйқысы азайған қарттар бірден қисая кетпейді. Ұйыған белдерін жазып, аяқтарын көсіліп жіберіп, насыбайларын ағып қойып, арғы-бергіден әңгіме қозғайды. «Баяғыда, бала кезімізде» деп бастайды да, не бір қызық оқиғаны буы бұрқыраған қалпында көз алдыңа бұлаңдатып алып келеді. Әңгіменің отына май құйып, қоламтасын көсеп-көсеп қалғанда, әлдеқашан күңгірт тартқан көмескі суреттер қызыл шоқтай жайнап шыға келеді. Екінтіге күні кеткен кәрі көңілдер сол шоқтың табына жылынып, бір жасап қалатын тәрізді.

	«Өздері қалай шешен сөйлейді?!— деп таңданады Жәнібек төсекте қисайып жатып,— қазақ сезі нағыз иелерінің аузынан шыққанда қалай-қалай құлпырады? Мейлі осының бәрі тасқа басылмай-ақ қойсын. Мынадай кешкі кеңестерде, төбе басында қызатын мәслихат дүкенінде қаншама қызық әңгіме, повестер ауызша айтылып, таралып жатады... Әсілі қыр қазағы басына кітап жастап жатуға машықтана қоймаған. Бірақ оның орнын басатын бірдеңе болғаны ғой. Үй иесі келген қонағына, жолаушы жол серігіне сенеді. Әрқайсысы оқылмаған бір-бір кітап болса несіне зеріксін? Тіпті әдебиеттің түп төркіні осы емес пе?

	Шатырдың арқалығына іле салған фонарь күңгірт жарық түсіріп тұр. Құлаққа жағымды қоңыр үндердің арасында тыңқ-тыңқ шертілген домбыра дауысы естіледі. Құдабай шал қалақтай қара домбыраны күйге келтіріп, бебеулетіп отыр. Малдас құрып, иығын қомдаңқырап алған. Былайғы жұрттың есі-дерті соның аузында:

	Кәне, бір «әу» деп жіберші.



	Иә, көптен дауысыңды сағынып жүрміз. Бөгенбайдан қозғайсың ба, қалай?

	Ол тым ұзақтау ғой.



	«Сәтпек батырды» айтсын. Өзің біліп біреуін баста енді.

	Құдабай қаңсыған тамағын кенеп алды да, «Аха-ау!» деп бір көтеріп тастады. Сонан соң шығыс хиссашыларының қоңыр махамымен маймаңдата жөнелді. Дауысына жарқаш ілінген екен. Кейбір дыбыстар кетік тістің арасынан шашырап шалыс шығып та қалады. Дегенмен кезінде үні жоғары, тәуір әнші болғаны сезіліп тұр. Өлең сөздерін шумақ-шумағымен тастап алады да, қайырмасын тіс арасынан бебеулете, аса бір сәнді нақышпен қайырады.

	Қарттың алғаш айтқан жырын Жәнібек ажырата алмай отыр еді. Соғыстан қайтпай қалған біреудің өлеңмен жазған хаты екен. Мына отырғандарға талайдан мәлім, қанық жыр болса керек. Бегісіз жігіт төніп тұрған қатерді алдын ала сезінгендей көп-көп сыр толғайды. Туған елді, анасын, әйелі мен жалғыз ұлын еске алып, зар шегеді. Жыр аяқталғанда тыңдап отырғандар дуылдасып кетті.

	Ой, қайран сабаз-ай!



	Туып-өскен жер оңай дейсің бе?



	Ол күннің бетін ары қылсын десейші. Талай ерлер өтті-ау дүниеден.

	«Соғысқа қарсы жазылған аса күшті толғау,— деді Жәнібек ішінен.— Басылып жүрген кейбір поэмалар мынадай әсер қалдырмайды. Ал әсер етпеген сөз айдалаға атылған оқпен тең».

	Жыр айтылған жерге маңайдағылар жиналып, шатырдың іші толып кетіпті. Жас жігіттер, көздерінен от ұшқындаған сөз құмар балалар есік алдында қап- тап отыр. «Осы да жетер» дегендей Құдабай домбырасын сүйеп қойып еді, жұрт болмай, қолына қайта алғызды. Бұл да бір жыршының «жалына түс, қинай түс» деген мезіреті секілді. Енді ол ұзаққа сермеп, «Әсет пен Ырысжанның айтысын» жырлап берді.

	Бір заматта елмен бірге ұйып тыңдап отырған бригадир жігіт шошып оянғандай орнынан ұшып түрекелді. Шалдарға қипақтап қарап тұрды да:

	Ал енді доғарсақ... Ертең жұмыс бар ғой,— деді күмілжіп. Сонан соң балаларды қуа бастады.— Ал сендерді кім шақырды? Барып ұйықтаңдар. Таңертең сирақтарыңнан суырып алам, білдіңдер ме? «Итке темір не керек» деп, сендерңе өлең не керек, ей? Жоғалыңдар.

	«Қап! мынаның қырсығын-ай» деңен шыраймен жұрт орындарынан тұра бастады.



	Бір жұмадан кейін Құсайын сауығып, өз орнына келген, Жәнібек ауылға қайтпақшы болып еді, бригадир өлердегісін айтып, жатып жабысты. «Біраз күн мая салысып жібер. Студент көрінесің, ақшасы да жаман болмайды» деп қолқалап қоймады.

	Жәнібек таза ауада, табиғат аясында қала тұруға қарсы болған жоқ. Ұзын айырдың біреуін таңдап алып таңертең маяшыларға қосылды. Жаңа серіктері де бір алуан қызық адамдар екен. Тез шүйіркелесіп кеткен.

	Ұзын бойлы иір қара кісі — Тәшенғали. Ағып тұрған сөз. Өзі осы ауылға күйеу болса керек, баламен де, үлкенмен де ойнап, боқтасып жатқаны. Жәнібек алғаш көргенде-ақ «мынау жұмыс істеп жарытпас» деп ойлап еді. Айтқаны келді. Илектелген ауыр шөпке жоламай, шет жағын жинастырып, күйбеңмен күн өткізеді. Оның үстіне белінің кілт етпесі бар. Үнемі көлеңке сағалап, торсықтағы көженің маңын төңіректей береді.

	—Айналайын, жақсы келдің ғой,— деп қояды Жәнібекке қарап.— Сендер туғанда біз неге қуандық? Өстіп қолымызды босатады деп қуанғамыз. Үйренгенің өзіңе олжа, істегенің бізңе олжа. Лақтыр әкесіне танытып...

	Бір әредікте оқашалап апарып, құлағына сыбырлады:



	—Қай бір қайратым тасып келіп жүр дейсің бұл жұмысқа. Маяның ақшасы тәуір... Құдай бұйырса, осы жаңа жылда пенсияға шығам. Соған табыс таппасам болатын емес. Енді ұқтың ба? Ұқсаң демің ішіңде болсын.

	Жәнібек қауқарсыз шалмен есептесіп қайтеді. Жәй күліп, мінезін қызық көрген де қойған. Өзі жұмысқа қызу араласып кетті. Таңертеңгі салқын ауа денесін ширатып, осындай бір қауырт қимылды керек еткендей. Шудадай созылған күпсек шөпке айырын бойлата түйреп, төбесіне тік көтеріп алғанда, құрысқан жауырыны күтірлеп, белі жазылып, бұлшық еттері болат серіппедей тартылады. Сол сәт тамыр-тамырынан ыстық қанның сарқырап аққанын сезінеді. Маңдайынан жіпсіген тер шығып, балбыраған рахат күйге түседі.

	Маяның екінші жағында жұмысты жапыра істеп жүрген тағы бір адам бар. Шын есімі белгісіз. Жұрт Дудар деп атап кеткен. Мойны бұқаның мойнындай жуан. Жауырыны тұп-тұтас, дембелше мықыр кіл.

	Қыли көзі дүниеге шапыраштана қарайды. Дудар деп аталғаны болмаса, шашы жоқ. Ұстарамен қырғызған көкпеңбек құйқасы бұжыр-бұжыр. Шөп айырлаған кезде, көп қиналмай, қайратының бір бөлігін ғана жұмсайтыны байқалады.

	Оны Тәшенғали сыртынан таныстырып: «Ақыл-есі жарымдау адам. Нойыс кеме жазым қылмасын. Абайлап жүр» деп ескерткен. Соғыста контузия алып, ауруға шалдығыпты. Сөйтіп жүргенде жалғыз баласы қаза болып, бірталай уақыт есі ауысып кеткен көрінеді. Содан қалпына келе алмай, ел аралап жүріп алған. Бұрын бұта басын сындырмайды екен. Не ғажап, биыл көктемде өзі тіленіп жұмысқа араласыпты. Жәнісек анда-санда Дудар жаққа қарап қояды. Бірақ оның ештеңемен ісі жоқ. Қоралап иірген шөптің бір жағын түре қопарып, маяға қарай қусырып келеді. Мая біткен соң, бәрі көлеңкеге жайғасып дем алды.

	Тәшенғали мен Дудар күшік пен мысық сияқты екен. Жоқтан өзгеге ілінісе кетеді.

	—Сен паразит, үйіңнен әкелген көжені жалғыз ішесің бе? Сал давай ортаға. Сендей қуды тап ретінде жою керек,— деп Дудар тап берді.

	Тәшенғали орнынан үшып түрекелді.



	—Ойбай, тақсыреке... міне, көже керек болса... Айран қосқан ашымал бидай көжеден әрқайсысы бір-бір шарадан тартып алды. Бірақ Дудар Тәшенғалиды қажауын қояр емес.

	Жезде, сен осы соғыста болдың емес пе? Болдық қой...

	Болсаң, неше неміс өлтірдің?



	Кім санапты оны?— деп Тәшенғали жантая кетті.



	Айт, жаныңның барында!— Дудар қона түсетін кісіше жүгініп отырып алды.



	Апырай, Дударжан-ай, кісіні өстіп қинайтының жаман... Мен өзі, шынымды айтсам, тірі немісті көп көргем жоқ. Алыста жатып тобына қарай аттық қой. Қаншасы тиіп, қаншасы өлгенін кім білсін.

	Сонымен, сүйретіліп төрт жыл соғыстың, ә?— деді Дудар қабағын түйіп.— Неше рет жараландың?

	«Қырық жыл қырғын болса да ажалды өледі». Өтірік айтып керегі не, бір жерімді шеге сызып көрген жоқ, фашистер аяған ғой жаманнан қатты. Сенің соғысқаның бекер.

	Дудар жақындап төне түседі.



	Соғысуын соғыстық қой... Елден сұра нанбасаң. Сақтанып жүрсең соғыс қайтуші еді, тәйірі?..

	Ха-ха-ха! Айтып отырған сөзін көрдің бе? —



	Дудар шегін басып, бүк түсіп жатып қалды. Бір уақытта басын көтеріп, көзінің жасын сүртті де,— отырған жеріңде мойныңды шілше бұрап алайын ба, қоян жүрек қорқақ? Кәне, сақтанып көрші, жаныңды жаһаннамға жіберейін!— деп тұра ұмтылды.

	—Қой, қой енді, төбет ит құсап жарбаңдамай.— Тәшенғали аяқ-қолын тарбитып шалқалай берді.—Кәрі апаларын бердім деп бәрі бұлданады. Қимасаңдар соны өздерің алыңдаршы...

	Дудар оны біраз мытып, «ағатайлатып» барып қоя берді. Екеуінің қылығына Жәнібек те күліп отырған. Тәшенғалидың мінезін қызықтап, сөзге араласты.

	—Тәшеке, төрт жыл соғысқанда бір рет ерлік көрсетпегеніңіз өкінішті-ақ екен. Батыр атағын алып қайтпадыңыз ба?

	—Мә-ә, батыр болу оңай деп пе едің?



	Беліңізге граната байлап, тәнкінің астына түсіп дегендейін



	Соның реті келмеді, айналайын,— деді Тәшекең кінәсын мойнына алғандай.— Арт жақта мал-жан, бала-шаға бар... Соларды шулатып тастап, тәуекеле қалай барарсың? Неміс итті онсыз да жеңдік емес пе? Әй, балалар, қызықсыңдар-ау.

	Жәнібектің көз алдына осы бір момын шаруаның бұдан жиырма бес жыл бұрынғы қалпы елестеп кетті. Жауып тұрған оқтық астында қалай «сақтанып» жүргенін ойлап, біраз күліп алды.

	Түстен кейін Жәнібек Дудар екеуі сайдың басында шетін қалып қойған бір маяны тұрғызбақ болып, басқалардан бөлек кеткен. Сырын білмейтін әрі есі дұрыс емес адамның қасында қалғанына жүрегі тіксінсе де, сыр бергісі келмеді.

	Бір тәуірі, Дудар шаруаға кіріскен кезде өзге дүниені ұмытады екен. Диюдай қайратты, шаршау дегенді білетін емес. Жентектелген шөпті қарбыта түйреп лақтырғанда, айырдың сабы сықыр-сықыр етеді. Екеуі лездің арасында маяның төбесін қоян жондап үлгірді.

	Темекіңді әкелші,— деді Дудар терін сүртпестен көк шөптің үстіне сұлай кетіп.— Тез бітірдік. Жолдасың келіссе, жұмыс деген не, тәйірі.

	Жәнібектің жан сала қимылдауы ұнап қалған секілді. Шатынаған қитар көзінде бұған деген бір жылылық бар. «Мынаның қай жері жынды?» деп ойлады ішінен. Былайша сап-сау адам ғой... Бірақ кешікпей оның бойында шалық бар екеніне көзі жетті.

	Дудар басын көтеріп, темекі тартып отырған. Кенет қияпатында бөтен бір маска пайда болды. Екі көзі себепсіз күлімдеп, жем көрген бүркіттей Жәнібекке қылмыңдап қарай береді. Күлгенде беті жыбырлап, аузы қисайып кетеді екен. Жанарында бүлікшіл, тентек ұшқын бар. Жәнібек секем ала бастады. Өзіне қарай ұмтыла қалса, иектің астынан қағып қалуға дайын отыр. Алайда оғаш мінез байқала қоймады. Бұдан көзін айырмай ұзақ отырды да:

	Сені Алматыдан келді дейді, рас па?— деді. Рас.

	Студент шығарсың?



	Иә,— дей салды сөзді көбейтпеу үшін.



	Онда саған бірнеше сұрау беріп, біліміңді тексерейін. Сұрақыз.

	Білғіш болсаң айтшы: Орджоникидзе қай жылы, қай айда туған? Жәнібек сасайын деді. Ұялғанынан шынына көшті.

	Кешіріңіз, білмеуші едім.



	—Ә-ә, солай ма екен?— Дудар да осыны күткен тәрізді. Разы болғанынан бет-аузы жайылып кетті.— Ал, Сергей Миронович қай жылы туған?

	Кім?



	Киров жолдасты айтам,— деді анау түсін суытып. Ұмытпасам, 1934 жылы өлген. Туған жылын білмедім.

	Алдыңғы сұраққа екі, соңғысына үш қоямын,— деді Дудар.— Енді үшінші сұраққа жауап бер.

	Сұраңыз,— деді Жәнібек күліп.



	Германия жұмысшы партиясының екінші съезі қай жылы, қай жерде етті? Үш ұйықтаса түсіне кірмейтін сұраққа тағы да бас шайқауға тура келді.

	Амал жоқ, екі қоямын,— деді Дудар қабағын түйіп. -Осы сендерге не оқытады? Ұят қой мынау. Масқара... Мен бұған төзіп отыра алмаймын. Хат жазам. Өзің қай институтта оқисың?

	Бір жолға кешіріңіз!— деді Жәнібек серігінің жағдайына түсіне қалып.— Сізбен білім таластыру қайда бізге. Әлі оқып үйренеміз ғой...

	Дудардың түсі жылынайын деді. «Жындылар да мақтауды теріс кермейді екен-ау» деп ойлады Жәнібек.

	Е-е, мына сөзің дұрыс. Менің кім екенімді білмейсің ғой сен. Жұмыстан қол тимейді. Әйтпесе университетке барып, лекция оқуға шамам келеді.

	Соны айтып, купайкесінің ішкі қалтасынан бір буда қағаз суырып алды. Орауын ашып, ішінен неше түрлі календардың беттерін, газет қиындыларын шығарды. Соларды бір-бірлеп қолына алып, рахаттана қарай бастады. Кір-қожалақ, жемірілген қағаздың шетін саусағымен жазып, қайтадан қаттап орап қойды.

	Егер жоғалтпай, күтіп оқитын болсаң, саған бірер күнге берейін,— деді қимастық түр көрсетіп.

	Жоқ, рахмет. Кейін оқырмыз,— деп Жәнібек бәйек болды. Бірдеңесін жоғалтып, бәлеге қалармын деп қорыққан.

	Бірақ оған Дудар ренжіген жоқ. Бергі жағы болмаса өзінің де қолдан шығарғысы келмейтін секілді.

	—Өзің біл. Кейін оқуыңа да болады. Мұнда көп нәрсе бар. Осындай бірнеше папка үйде жатыр. Адамға білімнің артығы жоқ қой. Солай емес пе?

	—Әрине.



	—Сен менің шөп шабысуға неге келгенімді білесің бе?— деді сәлден кейін.



	—Жоқ, білмейді екем.



	—Білмесең оның себебі мынада анық жазылған,— Дудар екінші қалтасынан алып, бір газеттің бас мақаласын көрсетті,— оқып шық.

	Жәнібек қиындыны қолына ұстап, көз жүгіртіп еді, қыстың мал азығын ерте дайындау туралы жазылған екен.

	—Онда бір жерден шығыппыз,— деді Жәнібек, күліп жіберуден қатты сақтанып.— Мен де осы мақаланы оқығаннан кейін үйде шыдап жата алмадым.

	—Молодец! — Дудар разы боп қалды. — Бұрын да жұмысым бастан асып жататын. Көп жылдар осындағы ауылдарды аралап лекция оқумен болдым. Халықтың сауатын ашпаса болатын емес. Шетінен дүние-қоңыз боп барады. Жатса-тұрса, қазынаның мүлкін жымқыруды ойлайтындар бар. Анада завферманың үйіне кіріп, кәмпеске жүргізейін деп едім. Ит неме, өзімді сабап қуып шықты...

	Екеуі әр нені әңгіме етіп, көлеңкеде біраз отырды да, айырларын иықтарына салып, қосқа қарай беттеді.

	Осылайша Дудар мен Тәшенғалидың қызық қылықтарын тамашалай жүріп, Жәнібек тағы бір аптаның қалай өткенін аңғармай қалды. Бұл кезде шабындық шөптің тігі жығылып, енді маяға салу, тасу міндеті ғана қалған. Бүгін ферма бастығы Кемел пішен басына соғып, мұнда адам күшін шағындап қалдырды да, қалғанын мал көшіру, қора жөндеу жұмыстарына аттандырды. Ана жолғыдай емес, Кемелдің Жәнібекке деген ықыласы ерекше. Жалбырақтап жағдайын сұрап жатыр.

	-Шаруанық шұғыл кезінде қол ұшын бергеніңе рахмет. Енді ауылға барып жақсылап демал,— деді арқасынан қағып.

	Екеуі тарантасқа отырып фермаға бірге қайтты. Кемел айрықша көңілді екен. Жол бойы самбырлап сөйлеп келеді.

	Совхоз бойынша біздің ферма шөп шабуды бірінші боп аяқтады,— деп шырт түкіріп қояды.— Әзірге абыройымыз жаман емес... Сен өзің маған бауыр екенсің ғой. Кеше бәрін әжемнен сұрап білдім. Сәрсен ағай бізге немере туыс боп келеді. Біздің тұқымнан мойны озып шыққан сол кісі. Сыртынан мақтаныш етіп жүреміз. Амандық болса, келер жылы сол институтқа барып, сырттай оқуға түсіп қайтсам деп отырмын.

	Сіз мұғалім емессіз бе?— деді Жәнібек сөзін бөліп.



	Мұғалім болғанда, училище ғана бітіргем. Енді шаруашылықпен айналысатын болған соң, арнаулы мамандық алмаса бола ма?



	Жәнібек әлде бір құпиясы ашылып қалғандай, өзін ыңғайсыз сезінді. Ешкімнің назарына ілінбей, елеусіз жүре берермін деп еді, оған болатын емес. Мұның әкесін білетін адамдар көбейіп кетті. Осы жұрт та естігіш, білгіш- ақ. Сонау Алматыда тұрған адамның атағы осы араға дүмпілдеп естіліп жатуы не деген сұмдық. Сірә, көз көріп, құлақ естімейді дейтін меңіреу түкпір қазір жер шарында жоқ шығар? Осы бір шығанда жатқан тыныш өлкенің өзі жыртық киімдей қамсау болудан қалып барады. Мидай бытысқан неткен дүние бұл? Мияның тамырындай бір ұшын тартсаң, екінші басы бүлкілдейді.

	Қанғалақ қағып зырлап келе жатқан жеңіл тарантас, артына шүйкеленген ұлпа шаң қалдырып, ауылдың шетіне де ілінді.

	Бөтен емес, ағайын боп шықтық. Жақында үйді көрсетемін. Келіп араласып тұр,— деді Кемел жан тарта сөйлеп.— Әжең шын айтса, сені биылша осында болады дейді. Мүмкін кеңсе маңынан жеңіл-желпі жұмыс істерсің.

	Иә, оны ақылдасып көрерміз,— дей салды өз ойымен арпалысып отырған Жәнібек.

	Құсекеңнің қолы қысқа ғой. Балалы-шағалы... көже-қатық, отын-суына қарасып тұрармыз.

	Жәнібек тіл қатқан жоқ. Үйдің тұсына келгенде, қош айтысып, арбадан түсіп қалды.

	Әжесі Жәнібекті құрақ ұшып қарсы алды. Жер түбінен келгендей айналып- үйіріліп, маңдайын сүйіп жатыр.

	— Құдай-ау, құлдық!.. Адам болған түріңнен айналайын. Жағың сорайып жүдеп қалыпсың ғой, құлыным. Әлгі Құсайынға бара салып қайтарып жібер деп едім. Ол да бір ұмытшақ...

	Жоқ, әже, ол кісіде кінә жоқ. Мен өзім қала тұрғым келді.



	Қайран әже пәруана боп, қазан-аяққа қарай жүгірді.



	Әй, Кәмәш, қайда жүрсің? Балаға тамақ әзірле... Әлгі Сәрсенбек! Бейсенбек! Жұмабек! Қайсың барсың? Тез суға жүгіріңдер.

	Жәнібек өзін бір түрлі жайлы сезінді. Әжесінің сол бір әлпешті, мейірімді үнін тыңдай бергісі келеді. Аяқ астынан балалығы ұстап, қасында тұрған Жұмабекпен біраз асыр салып ойнап алды да, белуарына дейін шешініп тастап, жуынуға кірісті. Бір уақытта басын көтеріп қараса, балалардың бәрі маңында екен. Біреуі орамал, екіншісі сабын ұстап, үшіншісі су құйып тұр. Жүрегі елжіреп кетті. «Бүкіл армия аяғынан тік тұрған екен!» деп күлді ішінен.

	Киім ауыстырып киген соң, төргі үйдегі дөңгелек үстелдің қасында газет қарай бастаған. Құсайын бірталай газет-журналға жазылған екен. Бірақ оны оқуға мұршасы жоқ. Келген күні балалар суретіне қарап, біраз тамашалайды да, сонан соң барлығы ас үйдегі Кәмаштың қарауына өтеді.

	Кенет жастар газетінің бетіндегі бір мақаланы көзі шалып қалды. Аяғында әкесінің қолы тұр. Әлденеге секем алып, асығыс оқи бастады. Алматыдағы қабылдау емтиханы аяқталса керек. Газет, оқуға түсе алмай қалған абитуриенттерге арнап бірнеше материал жариялапты. Біреулер өзінің «құлағанына» өкінбейтінін, ауылға барып қой бағатынын жазады. Енді бір ғалым-педагогтар оларға ақыл айтып, жөн сілтейді. Сәрсен Нұртаевич жүйелі білім алу үшін алдымен өндірістік практика қажеттігіне аялдап, соған мысал ретінде өзінің жалғыз баласын әдейі ауылға жібергенін мәлімдеген.

	«Жәнібегімнің оқуға түсіп кетуіне толық мүмкіндігі бар еді. Күміс медальмен бітірген,— деп жазады профессор.-— Бірақ мен оның алдымен өмір танып, шаруа істеп шынығуын артық көрдім».



	Жәнібектің екі беті ду ете түсті. Көзіне жас толып, булығып біраз отырды да, қолындағы газетті жұмырлап лақтырып жіберді. «Ойпырау, бұл сұмдық қой!

	—Ерні дір-дір етеді.— Мұндай суайттық, жәдігөйлікке қалай батылы барды екен? Мына бетінде менің өлігімді сатып жіберуден де тайынбас... Обал-ай, оның осы сөзіне мыңдаған адам сеніп, сүйсініп отыр-ау... «Бұл өтірік, жалған» деп айқай салса, дауысы кімге жетеді? Шіркін, шындық-ай, сенің де өңіңді айналдырып жіберуге болады екен ғой...»

	Әкесін дүниеден қажыған, бишара адамдай көруші еді. Қателескен екен. Мынау оңайшылықпен жан беретін кісінің қылығы емес. Өлсе де екі қолы біреу¬дің жағасында кететін шығар. Адам деген зауал шағында да осындай ластыққа барады екен-ау...

	Үйдің ішінде тынысы тарылғандай болып, атылып сыртқа шықты. Оңаша су жағасына қарай бет алды. Шөбі өлқаяланып, бурыл тартқан бұлақ бойында сәнделіп көп жүрді. Көкірегін булықтырған қапырық мұң сәл сейіле бастағанда ғана үйге қайтты. Ойлана келіп, редакцияға қысқаша хат жазып жіберуге бекіді.

	Қайтып келе жатып, айдалада қаққиып тұрған киіз үйге көз тастады. Желідегі құлындар көрінбейді. Үй маңынан ұсақ балалар қараңдайды. Базар шалдың өзі қайда екен? Қарт бүркітті қоя берді ме екен? Қазанның қара дауылын тосып жүр еді ғой. Онысы қашан соғады сонда?.. Есік алдына көк көйлекті бойжеткен қыз шықты. Бүл жаққа көз тоқтатып бір қарады да, әрі айналып кетті. «Қыдырып келген біреу шығар. Кім екен? Мейлі, кім болса да жұмысым қанша?..»

	Шай ішкен соң, үйде отыра алмай, тағы далаға шықты. Киіз үй жаққа қарады. Жаңағы көк көйлекті қыз көрінбейді. Жер ошақ басынан жұлындай көтерілген көк түтінмен бірге аспанға ұшып кеткен секілді. Бірақ не үшін екен, үйге кіргісі келмей, есік алдында балалармен ойнаған боп, көлеңдеп жүріп алды.

	Бір заматта арт жағынан:



	Жиен, хал жақсы ма?— деп саңқ еткен Базар қарттың дауысы естілді. Жәнібек қуанып кетіп, қолын ала жүгірді.

	Шүкір, Базеке. Өз халыңыз қалай?



	Не халді сұрайсың?— Қарт таяғына сүйеніп алқынып тұр.— Бізге енді Құдайекеңнен басқаның шамасы келмейді ғой. Сонан кейінгі бағынатын бастығымыз — кемпір. Үйде қонақ бар еді. Көрдің бе, міне, дүкенге жүгіртіп жібергенін.— Базар қолындағы дорбасын көрсетті.— Дүниеде тиын есептеп, сауда жасағаннан жек көрерім жоқ. Амал не, қолды-аяқты бала болмағасын... Шөптен қашан келдің?

	Осы бүгін келіп тұрмын.



	Жөн-жөн. Өңің қоңырқай тартып, біздің порымға келіп қапсың... Ал ендеше, үйге жүр.

	Ақсақал, енді... Үйде қонақ бар болса... рахмет, тағы бірде...— деп күмілжи бастап еді, қарт таяғын нұқып қалды:

	Рахметіңді кейін айтарсың. Бармай жатып неткен «рахмет» ол? Өздерің ноғай боп кеткенсіңдер ме, түге?

	Жәнібек амалсыз соңынан ілесті. Өз еркінен тыс костюмінің жағасын сипалап, шашын түзете бастады. Жүрегі атқақтап қатты соғып кетті. «Маған не жетті, тақ бір қыз көрмегендей». Батылырақ адымдап қартпен қатарласты.

	Қонақ болғанда, бөтен адам емес. Өзімнің қызым мен жиенім,— деп қойды Базар, мұның қысылып келе жатқанын сезген адамша.



	Базеке, қазанның қара дауылы қашан соғады? — деді Жәнібек қарашолақты еске алып.

	Мизам бітті ғой. Енді қара дауылдатып қазан келеді,— деп қарт оң иықтағы Тарбағатай сілемдеріне көз салып өтті.— Сәуірдің бұлты көктемде осы маңда қалып қойған. Бір шоғыры Алтай өңіріне барып құлындады. Биылғы қыс елге де, жерге де сын болар.

	Қарт жер ошақ басында отырған кемпіріне бұрылды да, Жәнібек үйге кірген. Босағаны аттай бере селтиіп тұрып қалды. Бағанағы көк көйлекті қыз төсектің бас жағында кітап оқып отыр екен. Мұны көріп орнынан ұшып түрекелді.

	«Сол ғой... Соның дәл өзі!» Қыз күлімсіреп қарсы жүрді.



	—Жәнібек! Бұл сенсің бе, шынымен?



	—Қандай ғажап кездесу! Сәламат па, Қарлығаш?! Қарлығаштың өңі бір ағарып, бір қызарды. Көкірегін дір еткізе, терең бір тыныс алып, көзі күлімдеп Жәнібекке жақындады да қолын ұсынды.

	—Неге тұрсың? Кәне, төрге шық...



	Жәнібек енді байқады. Өрешенің алдында, толық келген ақсары әйел бауырсақ кесіп отыр екен. Дереу сол жаққа бұрылып:

	—Сәламатсыз ба? — деді сасқалақтап.



	Аман ба, шырағым. Жоғары шық,— деді әйел жұмысын тоқтатпай. Осы кезде үйге Базекең енді. Қол алысып, күлісіп тұрған Қарлығаш пен Жәнібекке адырая бір қарады да:

	Ой, мына екі бөле өзара таныс боп шықты ғой,— деді таң-тамаша болып.— Әй, заманақырдың жастары... Әден бұларды енді таныстырайын деп жүрсем...



	Қайдан білейін, жәпілдесіп жатыр ғой, әйтеруір деп күліп қойды, түрі Базардың кемпірінен айнымайтын ақсары әйел.— Мүмкін, Мәскеуде бірге оқитын шығар.

	Мама, біз осыдан үш ай бұрын поезд үстінде танысқамыз,— деді сәл қызара түскен Қарлығаш— Алматыға бірге барып түскенбіз.

	—Қашан? Әлгі әжең қайтқанда келген сапарда ма?



	Иә... Жәнібекті Кәрім ағай да таниды,— деді Қарлығаш ақталғандай.— Бәрі бірлікте самолетке шығарып салған.

	Жөн-жөн, айналайындар. Бір-бірлеріңді танығандарың жақсы,— деді Базар орнына атан түйедей шөгіп жатып.— Қанша айтқанмен қандарың бірге, туыссыңдар ғой.

	Жәнібек төрдегі көрпенің бір шетіне жайғасып, Қарлығаштан көз айырмай әлі қарап отыр. Уызы сыртына тепкен аппақ нұрлы жүзі жаздағыдан да құлпырып жайнай түскен. Екі бетінің ұшында оймақтай болып қан ойнайды. Киім порымында да ауылға бейімделген жарасымдылық бар. Көйлегін тым шолтитпай, аяғына шұлық, жайпақ табан туфли киіпті.... Енді қайтып көрісу жоқ шығар деп жүр еді. Жоқ, үміт шіркін алдамаған екен. Бүгін жүрегі де бірдеңені сезгендей аласұрып еді.

	Жәнібек, қашан келгенсің бұл ауылға? — деді Қарлығаш, нағашы атасы мен шешесінің алдында еркін сөйлеп. Қуанышын жасырмай ақсия күліп қояды.

	Бір айдай боп қалды,— деді Жәнібек шат көңілмен. Біздің жақтың ауасы жағыпты...

	Қалайша?



	Қаның толып, өңің қоңырқай тартыпты.



	Солай ма? Ата-мекен ғой қанша айтқанмен...



	— Апаңа барып көмектес, жарығым, самауыр қой,— деді қыз шешесі, бауырсақтың соңғы табағын жөнелтіп жатып. Қарлығаш жеңіл басып шығып кетті.

	Әйел етегін қағынып орнынан тұрды. Қырықтың илін аралап кетсе де әлі сыны бұзылмаған. Қимылында бір әсем кербездік байқалады. Осындай дегдар, өзгеше туысты ана ғана Қарлығаштай қыз өсіретін шығар. Қолын жуып, орамалға сүртінді де, Жәнібекке бірінші рет тіктеп қарады.

	Көке, бұл бала біздің ауылға қалай жиен болады? — деді әкесіне бұрылып.



	Жамал апаңның туған жиені ғой,— деді Базар, тұсында тұрған домбыраға қол созып.— Немене, Хадишаны ұмытқаның ба? Екі елі айрылмаушы едіңдер ғой жас кездеріңде... Мынау — сол Хадишаның баласы.

	Е-е, айналайын-ай! — деп Күләйім Жәнібекке жақындай түсті.— Бәсе, көзіме жылы ұшырайды. Жақсының тұяғы екенсің ғой. Хадиша марқұм кеше қандай еді! — Жанары жасқа толып, босаңқырап кетті де, орнынан ұшып тұрған жігіттің маңдайынан сүйді.— Анаңның жасамаған жасын өзіңе берсін, күнім. Бақытты бол!

	Сонан соң әкесінің аяқ жағына барып отырды. Үлкен бота кезі жасаурап, ат жақты келген ақша жүзі кенет кекселеніп, мүңға батты. Қарлығаш сияқты, бұл әйелдің де ішкі жан толқынысы лып етіп, шырайына шыға келеді екен.

	Қайран Хадиша... қыршын кетті ғой. Соларды о дүниелік болар деп кім ойлаған? Екеуміздің шығарда жанымыз басқа еді. Енді бәрі көрген түстей.— Бұл сөздері өзіне арнап айтқандай өте ақырын шықты.

	Жәнібек те толқып отыр еді. Анасының күңгірт тарта бастаған қияпаты мына әйелді көргенде, қайта жанданып, айқындала түскендей болды. Тірі болса, дәл мына кісідей боп отырар еді-ау. Тіпті қартаймайды да екен ғой. Мұның шешесі сұлу еді. Күләйім де ажарлы ейел екен. Кезінде екі қыз қос шынардай солқылдап, қандай жарасып жүрді екен. Екеуі осы ауылдың көркі болғаны көрініп-ақ тұр.

	Шай ішерде Жәнібектің әжесін де шақыртқан екен. Үлкендер жағы әрнені еске алысып, самауырдың сарқылуына қарап қалды да, қыз бен жігіт жылыстап сыртқа беттеді. Үйді айналып, бұлақ бойына қарай аяңдады.

	Сені кешікпей тағы көретініме шек келтіргем жоқ,— деді Қарлығаш былайырақ шыққан соқ.

	Ал, мен кірісінше, үнемі қорқынышта жүрдім...



	Сен сияқты адамның үшті-күйлі жоқ болып кетуі мүмкін емес. Әйтеуір бір жерден шығады.

	Әрине, біз ешкім қызықпайтын затпыз ғой. Қойған жерде жата береміз. Қыздарды біреу ұрлап кетеді ғой деп ойлайсың ба?

	Дәл солай. Қыздарға кейде жаным ашиды. Кілең қасқырдың арасында жүрген қой сияқты көрінеді.

	Қорықпай-ақ қой. Қазіргі қойлар қасқырдың өзін жеп қояды.



	Екеуі жылып аққан бұлақтың жағасына келіп, төңкерілген көк тастың үстіне отырды. Мөп-мөлдір су бетінде иық сүйескен қос көлеңке дірілдеді.

	Қалай, біздің жер ұнады ма? — деді Қарлығаш Жәнібекке бұрылып. Қалайша сенің жерің? Бұл менің де жерім емес пе?

	Туған жер деген мағынада айтқаным ғой... Жарайды, солай-ақ болсын. Сонда өз жерің өзіңе ұнады ма? — Қыз маржандай тістерін жарқыратып, сықылықтай күлді. Екі бетінің ұшы оймақтай шұқырайып, жастық нұры шайқалып кеткендей болды.

	«Ұнайды» деген жеткіліксіз.— Жәнібек ойланып қалды.— Сонау көгілдір мұнарға оранған тауларға көз жіберші. Ғажап емес пе? Құж-құж қойтастар еріксіз ойға батырады адамды.

	Алатау ше, Алатауды ұмытып кеттің бе?



	О-о, Алатаудың орны бөлек қой... Бірақ жұрт қаланың у-шуында жүріп, қасиетін байқай бермейді. Көпшілігі оны қабырғаға іліп қойған тұс кілеміндей көреді.

	Қарлығаш жігіттен көз айырмай қарап отырды да, күліп жіберді. Неге күлесің?

	— Жәй әшейін,—қыз наздана езу тартты.— Сен сөйлесең-ақ, аузымды ашып отырып қалам... Ал енді мынаны айтшы: бұл жердің адамдары ұнады ма?

	Ұнағанда қандай! — Жәнібек желпініп қойды.— Аз уақыт ішінде бір-біріне ұқсамайтын әлденеше типті кезіктірдім. Бәрі де таза күйінде сақталған адамзат. Базар қарттан бастап, Құсайын, Құрмаш, Құдабай шал, Тәшенғали, Дудар, Кәмаштарды — әрқайсысын мінездемесімен санап шықты.— Енді осыларға сені Қосатын болсам, менің ауылдастар жөнінде. қандай пікірде екенімді айтқызбай-ақ ұғасың. Рахмет! Бағамызды жеткіздің....

	Иә, несі бар?

	Дудармен қатар қойғаның үшін нендей алғыс айтарымды білмей отырмын.— Қарлығаш еңкейіп бұлақтан уысын толтырып су іліп алды да, көкке қарай шашып жіберді. Күн нұрына шағылған күміс маржандар жалт-жұлт етті.



	Меніңше, Дудар ешкімнен де кем емес, тіпті көп адамнан артық па деп ойлаймын,— деді Жәнібек райдан қайтпай.

	Жарайды, сенен интервью алуды осымен доғарайын,— Қарлығаш орнынан түрекелді.

	Олар қарасуды бойлап жоғары өрледі. Ұзаңқырап барып ауылға көз жіберді. Күн еңкейіп қалған. Желсіз тымық ауада түтіндер жұлындай шаншылып тік ұшады. Жеңіл қалықтап барып, ақ шарбы бұлттардың арасына сіңіп жатыр. Оқта-текте азандатқан әтеш үні келеді құлаққа. Кенет аспаннан гүріл естілді. Артына арқандай шұбатылған ақ жолақ қалдырып, екі реактивті самолет қарлығаштай қайшыласып ұшып өтті.

	Шіркін, мынаған мініп алып, аспан айдынын шарлар ма еді! — деді Қарлығаш, көктен көзін алмай.

	Қол жетпес арман емес қой.— Жәнібек төмен қарап ойланып қалды.— Айтпақшы, сен анада Москваға ұшқаныңда бір қара мұртты жігітпен бірге бардың емес пе?

	Иә, бірге бардық...— деді Қарлығаш абыржып қалып.— Ол Үрістем деген жігіт. Тимирязев академиясының аспиранты. Оны неге сұрадың?

	Жәй, әшейін... Самолетке отырарда көргенмін.



	Мені біреуден қызғанатын правоны кім берді саған? — деп қыз ашуланған түр байқатты.— Бірақ қорықпай-ақ қой... Ол бір адал жігіт. Әйелі Алматыда киноактриса... Келіншегін өлердей сүйеді екен, байқұс, жол бойы суретіне қарап отырды... Әйелі де бір сылқым көрінеді.

	Ым... Солай де,— Жәнібек сөзді бөліп кетті.— «Әйелі сұлу екен» де... Дегенмен өзі бақытты жігіт екен.

	Қалайша?



	Әйелі сұлу болса, өзі сенің қасыңда жүрсе...



	Ал, . сен әйеліңнің сұлу болғанын қалар ма едің? — деді Қарлығаш көзін ойнатып.

	—Әрине, «Сұлуды сүймекке — пайғамбар сүннеті...» Екеуі біразға дейін үнсіз келе жатты.

	Келер жылға дейін не істейсің ауылда? — деді қыз кенеттен. Қой бағамын... Неге күлесің? Шын, қой бағайын деп жүрмін. Бағуын бағасың ғой... Егер саған сеніп бере қойса.

	Қазақ емеспін бе, неге бермесін? Сен де бір жыл академиялық демалыс алып, менімен бірге қалсайшы. Қой бағып, бағымызды бір сынап көрейік.

	Ой, Жәнібек, қандай қызық болар еді, ә? — деді Қарлығаш сақылдай күліп.



	Шынында, ғажап болар еді! — Жәнібек сөзін жалғай түсті.— Бір қыстауды екеуіміз жеке иемденеміз. Жатқан бір романтика емес пе? Ешкім кедергі жасамайды. Мен қой жаям, сен күзетесің. Көктемде жүз саулықтан жүз елуден қозы аламыз да, бір-бір орденді кеудемізге тағып, Москва қайдасың деп тартып отырамыз...

	Орден алу да оңай болмас...



	Кім білсін... Газеттегі суреттеріне қарасаң, әйтеуір, орденсіз қойшы жоқ. Ал шопандар туралы әдебиетті оқысаң шетінен ән айтып жүреді...

	Қой, жетер осы қиялдағанымыз да,— Қарлығаш тықырши бастады.— Үйдегілер күтіп қалған шығар.

	Екеуі қол ұстасып, киіз үйге қарай бет алды.



	Жәнібек, сен келер жылы Москваға оқуға келесің ғой? — деді Қарлығаш ақырын ғана.

	Тірі болсам, барамын.



	Қай факультетке түспексің?



	Білмеймін, қолымнан не келетінін. Гуманитарный жағына кететін шығармын. Қайсысына?

	Дайын формуласы жоқ біреуіне.



	Қарлығаш «түсінбедім» дегендей бетіне қарады да қойды.



	Кешке киноға барсаң қайтеді? — деді Жәнібек үйге таянғанда. Сағат нешеде екен?

	Сегізде.



	- Барсақ барайық,— деді Қарлығаш.



	Түн сүттей жарық. Толған ай аспан төрінде мыс табақтай жарқырайды. Кейде көлге сүңгіғен сұңсұр үйректей, бозала бұлттардың арасына батып кеткен шақта, айнала лезде күңгірт тарта қалады. Сонан табаға салған майдай балқып қайта көрінеді. Төңіректе бозғылт мұнар дірілдеп тұр. Төбедегі әр жұлдыздан күміс жіптей созылып, нұр сорғалайды.

	Жәнібек пен Қарлығаш клубтан шыққан соң, жұрттан бөлініп, ауылдың сыртына таман аяңдады. Күз хабаршысындай, ауадан салқын сыз білінеді. Шөп басына шық түсіп қалған. Бақалар да жаздағыдай жарыса шуламай, анда-санда енжар үн қатады. Аулақта, мұнар арасынан киіз үй дөңкиіп шалынады. Ортаға от жағып отырса керек, іргедегі керегенің көзінен қызғылт сәуле жылтылдайды.



	Біздің үй әлі жатпаған екен,— деді Қарлығаш тітіркенгендей болып. Тоңдың ба? Мә, мына костюмді киіп ал.

	Өзің ше? Өзің жаурайсың ғой... Кел, онан да сонау қырқаға дейін жүгірейік. Жылынамыз.

	Ал кеттік!



	Қыз бұраңдап жүгіре жөнелді. Ай жарығында ақ балтыры жарқылдап барады. Жәнібек тапырақтай жүгіріп лезде қуып жетті. Алқынып, бір- бірлеріне қарап үнсіз тұр.

	Қазір мүлде басқа сезім белең алған. Мана, күндіз сөздері таусылмай қойып еді, енді оның бірі жоқ. Әсілі, адам баласы күн мен түнде өзін түрліше сезінетін болса керек. Шақырайған күн көзінен көрі түнгі ай-жұлдыз сәулесінің адамға етер әсері басқаша. Күндіз ресмилік, айқын ақылдылық үстемдік етсе, түнде белгісіздікке, тұңғиық сезімге көбірек бой ұрасың. Сондықтан түндегі ісіңнің күндіз оғаш көрінетін кезі аз болмайды.

	Сонымен оқуға қашан қайтасың? — деді Жәнібек сөзді неден бастарын білмей.

	Ертең ауылға қайтамыз. Әкем облысқа жиналысқа кетіп еді. Сол кісі келген соң, дереу жолға шығам.

	Әкең не жұмыс істейді? Мектеп директоры...

	Әкеңді жақсы көресің бе?



	Өз әкесін жек көретін кім бар дейсің?



	Неге? Өз әкесін жек көретіндер де болады,—деді Жәнібек төмен қарап.



	Ондай адам ешкімді де жақсы көре алмайтын шығар... Қалай ойлайсың? Кім білсін...

	Осы кезде киіз үйдің есігін серпіп ашып, біреу сыртқа шықты. Ернеуден лақ етіп төгілген судай, қызыл сәуле сумаң қағып, қарсы бетке дейін жетті.

	Көкем ғой,— деді Қарлығаш, жігіттің қалқасына тығылып.



	Қорықпа. Жарықтан шыққан адам қараңғыда көрмейді,— Жәнібек Қарлығаштың қолынан ұстады.— Қарлығаш...

	Әу?



	Тыңдашы... Есіңде ме, мен поезд үстінде жаман түс көріп, қиналып жатқанда, өзің оятып едің ғой.

	Иә, есімде...



	Кейін сол кездесуді үнемі еске алып жүрдім. Маған тағдырдың әдейі жіберген құтқарушысындай көрініп кеткенсің. Қараңғы кеудеме бір жарық сәуле құйылғандай болып еді... Тағы бір көрсем, сол үшін алғыс айтсам деуші едім. Кейін көріскенде жер тар болды. Ертең және жыл құсындай, алысқа ұшып кетпексің. Айтып қалайын. Саған кездестірген тағдырға мәңгі разымын.

	Бұл сөздерді Жәнібек ай астында толқып тұрып айтты. Қарлығаш тіл қатқан жоқ. Жігіттен көзін айырмай, мұның қолын аялай сипады.

	Әр адамның жарық дүниемен байланыстырып тұрған бір тиянағы болады.— Жәнібек сөзін сабақтай берді.— Жел аударған қаңбақтай қаңғырып жүрген кезімде өзің тап болдың. Не десем екен. Жүрек те бір, шалдуар бала да бір. Аспандағы айға талпынады екеуі де... «Сүйемін» деген қасиетті сөздің бұл күнде қадірі түсіп болды. Кім көрінген ойланбастан айта салады... Сен маған бір түрлі қымбатсың, Қарлығаш! Осынау жарық айлы түндей, жас өмірімдей қымбатсың. Қалған өміріме сәуле түсіретін жалғыз жарық, шам-шырағым бір өзіңсің.

	Қарлығаш туфлиінің ұшымен жер шұқылап, төмен қарап тұрған-ды. Жәнібек кідірген кезде басын көтеріп:

	Біз ойланып жеттік пе? Ерте емес пе осы сөзді айтуға? — деді дауысы қалтырап.

	Білмеймін... Ерте-кешін өзім де білмеймін,— деді жігіт алқына сыбырлап.— Бар білетінім, махаббатта кесілген мерзім жоқ. Бәлкім, менің сөздерім көнелеу боп та көрінер,— деді сонан соң,— жалпы менің табиғатымда көнелік бар... Біздің құрбыларымыз бұлай сөйлеспес те. Жұрт билеп жүріп танысып, екінші жолыққанда сүйісіп, қалған әңгімені сонан кейін пісіретін көрінеді. Не үшін екен, мен олай ете алмаймын... Өз жүрегіңе үңілші, Қарлығаш? Мүмкін, маған деген аз да болса бір сезім ұшқыны бар шығар?.. Әлде менен мезі болып, қасымнан кеткенше асығып тұрсың ба?

	Жо-жоқ, о не дегенің,— деді Қарлығаш жылдамдата сөйлеп.— Сенің ешқашан өтірік айта алмайтыныңды білем. Не десем екен. Сен де маған аса қадірлісің, Жәнібек. Мен білетін көп жігіт-желеңге мүлде ұқсамайсың... Москваға барған соң да сені жиі ойлап жүрдім... Қалай деуге болады? Иә, мен тіпті айта алмаймын.

	Қыздың жүзі ай нұрына балқып, тіпті ағарып көрінеді. Жәнібек екі иығынан ұстап өзіне қаратып еді. Оның дем алысы жиілеп, дірілдеп тұрғанын байқады. Бір күш өзін де булықтырып билеп әкетті де, Қарлығашты құшағына тартты, әлуетті қолдарымен қыздың нәзік денесін орай қысып көкірегіне басқан. Алқымын ыстық жалып шарпып өтті. Қарлығаштың ақ маңдайын ай нұрына тосып тұрып, ыстық ернінен қадала сүйді. Қыз да қарсылықсыз, білінер-білінбес леппен жауап қатты.



	Жақын арадан жылқы пысқырды. Қыз бен жігіт селт етіп құшақтарын жазып алған. Тұсаулы ат шап-шуырлап келіп, қастарына таяды да: «білдім-білдім» дегендей ішін тартып, бұрылып кетті.

	Екеуі де өздерінде бір өзгеріс болғанын сезеді. Әйтеуір, бұрынғыдан әлдеқайда жақын адамдар екені анық. Ендігі сезім де, тіл де басқаша болуы керек. Бірақ қапелімде ауыздарына сөз түспейді. Бірдемені бүлдіріп алғандай, бір-біріне ұрлана көз тастасып, үнсіз тұр.

	—Білесің бе, сенің мамаң мен менің мамам дос болыпты ғой,— деді Қарлығаш бір уақытта Жәнібекке қарап.

	—Иә, естідім. Олар бір ауылда өсіпті.



	—Сен кеткен соң, мамам оңашада көп нәрсе айтты,— деді қыз күліп.— Тіпті қызық... Олар қыз көздерінде сөз байласыпты.

	—Не деп?



	Егер біреуі үл, екіншісі қыз тапса, құда түсетін болып келісіпті.



	Мынау керемет екен! — деді Жәнібек тебіреніп.— Мен өзім әйтеуір, тағдырға сенем. Біздің еркімізден тыс бірдеңе бар сияқты...

	—Біз енді аналар тілегін ақтауымыз керек.



	—Ол біздің өз қолымызда ғой, Қарлығаш... Алыста жүргенде сен мені ұмытпайсың ба?..

	Сенім жоқ жерде махаббат та болмайды. Онда разымын тағдырыма...

	Ыстық құшақтар тағы бір рет айқасып қалды.



	—Сағат он екі болыпты. Қайталық,— деді Қарлығаш, білегіндегі сағатты ай сәулесіне тосып.— Ертең бізге машина келеді.

	—Солай ма? Шынымен-ақ кеткенің бе?



	Уақыт жақындады. Жолға жиналуым керек.— Қарлығаш қолтығымен жігіттің білегін қысыңқырап қойды.— Бір-ақ жыл ғой. Келесі жазда сен де барасың.

	Қиын екен. Бұрын сенсіз қалай өмір сүріп келгенімді білмеймін.



	Айттым ғой, бір-ақ жыл деп... Сонан соң біз мәңгі ажырамай бірге жүретін боламыз.

	Сол бір жыл таусылмайтын секілді,— деді Жәнібек мұңайып.— Тек мынаған келісейік. Хат алған күні жауап жазамыз.

	—Келістік.



	Олар киіз үйдің іргесіне таман келді. Үйдегілер жатып қалса керек,ешбір дыбыс естілмейді.

	Ертең шығарып салуға келесің ғой? — деді қыз сыбыр етіп.



	Келем. Бірақ сәл кідіре тұршы. Қарлығаш кідірген жоқ. Ақ білегін жігіттің мойнына орап, қатты бір құшақтады да, жылдам босанып үйді айналып кетті...

	Ертеңінде Жәнібек ертерек оянып сыртқа шықса, шынында да киіз үйдің қасында жеңіл газик тұр екен. Ол әжесі екеуі шығарып салуға барған. Неден екен, Қарлығаш көңілсіздеу көрінді. Өңі сынық, қабағы кіртиіңкі. Ұйқысы шала ма, әлде шешесі бірдеңе деді ме, Жәнібек жіп таға алмады. Қаны қашқан бет әлпеті бозарып шалынады.



	Қарлығаш үлкендермен қоштасып болып, кішкентай Мұратжанды бауырына басты. Жәнібек баланың шыққан тегін енді түсінді. Қарлығаштың шешесінің аузынан түсіп қалғандай. Базар шал қарқылдай күліп:

	Мұратжан, мына қазақтардың үйіне барып, біраз күн жатып қайтсаң қайтеді? — деп еді. Түбі шикі неме қуыстанып, кейін қашты. Қыз шешесі Жәнібектің қолын алып:

	Қарлығаш аттанарда, мына қарияларға машина жібереміз. Бірге келіп қыдырып қайт. Жатырқамай араласып тұр, айналайын,— деді.

	Бұл сөз Жәнібектің жүрегіне өте жылы тиген. Батылданып Қарлығаштың қасына келді де қолын ұсынды.

	Ал, сау бол. Бірінші хат өзіңнен,— деп сыр бермей күлген болды. Іші езіліп-ақ тұр.

	Айрылысар шақ Қарлығашқа да ауыр тисе керек. Сырт айналып, жедел басып барып машинаға отырды. Зорлана күлімсіреп, қалып бара жатқандарға, сүйріктей саусақтарын дірілдетті. Сол-ақ мұң екен, текеше бақылдап тұрған жеңіл газик орнынан орғи жөнелді. Жаңағы саусақтар мұның жүрегіне байлаулы жіпті саумалап тартып бара жатқандай, Жәнібектің көкірегі бұлқынып қалды. «Сүйеді екем. Қандай жақсы көрем өзін» деп ойлады ішінен.





Толғақ




	Жаз жәрмеңкесі тарқап, таулы өлкеге сарала күй де келіп жеткен. Қызуы қайтқан күн енді тас төбеден шақыраймай, Тарбағатай сілемдерін бойлап, қайырлаған кемедей қыңырая жүзетін болды. Кешке қарай ауаға салқын сыз ілінді. Таңертең жер бетіне ботал қағаз жапқандай қырау түсіп қалады. Батыстан өкпек жел тұрып, қуаң тартқан селеу мен изенді, түп-түп шилердің басын жерге жеткенше иіп, жағымпаздай изектетеді. Жинап алынған егіс даласында, жыра-сайлар қабағында арбаң-арбаң етіп қаңғыбас қаңбақ домалайды.

	Бұл көрініс Жәнібекке бір жағы тосын, қызық көрінсе, күн сайын қиқу сап өткен тырналар көкірек түкпірінен сағыныш құйынын туғызып, ауық-ауық мұңға батыратын болды. Бұған Қарлығаштың аттанып кетуі қабаттасып, көңілін мүлде құлазытып жіберді. Ештемеге мойны жар бермей сенделіп жүрді де қойды.

	Ауылға шөпшілер оралған. Оларға егін жинап қайтқан жігіттер мен жайлаудан түсе бастаған малшылар ұшарласты. Жұрттың қолы босап, арқасы кеңитін бір мезгіл осы. Той-томалақ көбейіп, Жәнібекке енді «ішу науқаны» басталған сияқты көрінді. Егін орағы мен шөп шабу кезінде ауданнан арнаулы қаулы шығып, арақ сатуға тыйым салған екен. Қазір ауылдың ортасындағы жалғыз дүкеннің алды топырлаған кісіден сейілмейді... Бір жолыққанда Жәнібек ферма бастығы Кемелден осының мәнісін сұрап еді. Ол онша көңіл бөлмей:

	Иттер зарығып келді ғой. Құмардан шығып ішсін. Сарығы басылған соң өздері де қояды,— деп қарқылдап күлді.

	Құсайын да үйде отыруды қойған. Таңертең сылти басып үйден шығып кетеді де, қас қарайғанда теңселіп, елеңдетіп оралады. Бір-екі рет Жәнібекті де қоймай қасына ертіп алған-ды. Соңғы жолы бұл оңбай мас болды. Кемелдің үйінде отырғанын біледі. Ел қатарлы арақ ішіп, ет жегені есінде. Бәрі жабылып, ауылдағы бастауыш мектептің мұғалімін мазақтап, келемеж қылғаны есінде. Ол байқұс сабақ арасында бас жаза қою үшін келген екен... Кемел «Сабақ уағында ішуге болмайды» деп біраз зарықтырды.

	Ештеңе етпейді. Балалардың танауын үйреттік қой, дейді анау бет-әлпеті аянышты күйге түсіп.— Қазір «ағайдың өзінің исі» деп ойлайтын болды.

	Ха-ха-ха! Педагогтың айтып отырған сөзін қара. Сонан кейінгінің бәрі бұлдыр. Кемелдің үйінен шығып, Құрмаштың үйіне кіргені еміс-еміс жадында қапты. Сол үйде біреудің жанжал шығарып, дастарқанның берекесін алғаны елес береді.

	Тегі жарымаған, төріне төрт кісі шығып көрмеген сорлы... Құйғаның,— жалғыз «жарты». Оның жартысын өзің іштің!— деп айқайлаған бөгде дауыс құлағына келеді... Одан арғысы үзіліп қалған...

	Бір уақытта көзін ашса төсекте жатыр. Маңдайына сулы шүперек басып әжесі отыр қасында. Не болғанын сонда бір-ақ түсінді. Әжесінің алдында жерге кірердей ұялып кетті. «Өлім-ай... ендігі қалғаны осы еді...» Екі шекесі солқылдап әкетіп барады. Көзін жұмса, көңіліне қорқыныш еніп, жүрегі суылдайды. Тілі таңдайына жабысып, «шөлдедім» дегенге шамасы әрең келді.

	Әжесі жүгіріп барып, бір аяқ суық сүт әкелген. Соны ішкен соң ғана жаны терезе тауып, тынысы кеңігендей болды. Жамал бәйбіше бұл қылығын Жәнібектің бетіне басып ештеңе демеді. Бірақ Құсайынның сазайын тартқызған сияқты. Ертеңінде тұрса, нағашысы жынынан айрылған бақсыдай момақан қалыпқа түсіпті. Күйбеңдеп, мал қораның жыртық-тесігін бүтіндеп жүр.



	Сол күні Жәнібек кеңсеге кіріп, ферма меңгерушісіне жолықты да, өзін отардағы қойға жіберуді өтінді. Ауылдың ырду-дырдуынан аулақ, оңаша түкпірге кетуді ойлаған.

	Кемел сенер-сенбесін білмей сасып қалды.



	Шын айтып отырсың ба? Қой, балақай, ойынның өз орны бар,— деп маңайлатар емес.

	Шын сөзім. Қорықсаңыз, директордан рұқсат әкелейін.



	Сол директордың өзі басқаша айтып еді,— деп Кемел желкесін қасыды.— Әнекүні тапсырып кеткен. Сәрсен ағайдың алдынан сабақ алса керек, жақсы біліп түр. Сені ауылға әдейі жібергенін де газеттен оқыпты...

	—Сонда не айтты ол кісі?



	Біз сені кеңседегі бір жұмысқа ыңғайлап отыр едік.



	Мені Алматыдан кеңсе таба алмай келді деп ойлайсыз ба?— деді Жәнібек әдейі түсін суытып.— Әкейдің тапсыруы солай. Мал бағуым керек.

	Меңгеруші тосылып калды.



	—Не істесек екен?.. Малдың жөнін біле бермейсің... Жарайды. Көмекші шопан етіп байқайық.

	—Маған бәрібір. Қой бақсам болғаны.



	Дереу зоотехникті шақырып, қайсы отарға жіберу жағын ақылдасты.



	Үйі жылы, ыдыс-аяқ, төсек-орны таза біреу болсын деді Кемел шарт қойып. Зоотехник ойланып сәл отырды. Онда Сатыбалдыдан тәуірі жоқ. Әйелімен екі-ақ бас. Мәдениетті тұрады... Өзі осында жүр. Көмекші бер деп, жаңа ғана жанжалдасып кетті.



	Шақыр ендеше.



	Зоотехник лып етіп сыртқа шығып кетті де, кешікпей біреуді ертіп қайта кірді. Тұмсығының алдында қоңыздай ғана мұрты бар, қырықтың ішіндегі мосқалдау адам Кемелмен қол алысып амандасты. Жүріс-тұрысы еркін. Малшыдан көрі ауыл интеллигентіне келіңкірейді.

	Сәке, мал-басыңыз аман ба?— деді меңгеруші қопаңдап.



	Бәрі жақсы-ау. Тек бастан бұрын малды сұрайтындарың жаман.— Қоңыз мұрт кеңкілдей күлді.

	Сізге көмекші тауып отырмыз. Танысыңыз. Алматыдан келген жас жігіт.— Кемел иегімен Жәнібекті нұсқады.

	Сатыбалды бұған көзін сығырайта қарады. Езуіне жиған күлкісінен алымсынбай, қомсынып отырғаны байқалады.

	Екінші тыңға келген «ерлердің» бірі ғой шамасы,— деді мысқылдай күліп.— Орденнен дәмесі жоқ па екен баланың?

	Жарайды, Сәке, артық сөзді қайтесіз?— деп меңгеруші жаратпай қалды.— Ауылыңызға қашан қайтасыз? Бүгін бе? Онда қайтарыңызда Құсайындікіне соғып ертіп кетіңіз. Бұл баланың жай-жапсарын соңынан түсіндірем.— Соны айтып Жәнібекке бұрылды.— Ал, айналайын, сен үйіңе барып қамдана бер.

	Жәнібек шығып кетті. Келер жазға дейін қой баққысы келетінін айтып, әжесі мен Құсайынды көндіріп Қойған-ды. Үйге келіп «Сатыбалдыға көмекші болдым» дегенде, екеуі бірдей ыршып түсті.

	Қап! Ол бәлеге қайдан тап болып жүрсің?— деді Құсайын көзі шарасынан шығып.— Сен түгіл селоны тақырға отырғызып кеткен алаяқ емес пе Сатыбалды?



	Қарағым-ай, қаныңа сіңбеген кәсіпке несіне күнем қалдың? — деп әжесі де зарлап қоя берген.—Ол ана жылы дүкенде тұрып, ақша жеп, сотталып кете жаздағанда, осы ел жылу жинап беріп әрең алып қалған. «Ұры қартайса сопы болады» деп, енді малға шығыпты ғой. Бір бәлеге ұрындырып жүрер ме екен қарғамды?

	Жәнібек алған бетінен қайта алмады.



	Қайтер дейсіз? Біз де тірі жанбыз ғой... Жаңа кеңседе келісіп қойдық.



	Осыдан енді бір сағат өткенде, Жәнібек пар ат жеккен арбаның үстінде шайқалып, жайлауға қарай кетіп бара жатты. Арбада үш кісі бар. Сатыбалды ат айдап келеді. Арт жақта Жәнібектің қасында жас келіншек отыр. Екі беті қып-қызыл, денесі тығыншықтай екен. Юбкасының етегі тырсылдап, тоқ балтыры етігінің қоншына зорға сыйып тұр. Былайырақ шыққан соң желге жотасын беріп, қызыл ала кашимир шәлісі мен қара пүліш жекетін қаусырынып, жөнделіп отырды.

	Бұл менің қарындасым болады. Танысып қой,— деді Сатыбалды ауылдан ұзай бере Жәнібекке бұрылып.

	Ол қала тәртібімен:



	Жәнібек! — деп қолын ұсынды.



	Сақыш! — деді әйел Сатыбалды жаққа көзін бір төңкеріп.



	Қолы ып-ыстық екен. Саусақтары сосискадай ісініп тұр. Бап-балғын. Жәнібекке оқта-текте көз салып қояды. Жанарында кіреукеленген бір перде бар. Мұң пердесі. Сатыбалды жантая беріп, Жәнібектің құлағына тағы сыбырлады:

	Күйеуінен ажырасып келеді. Жақсы жігіт табылса той жасаймыз. Ішіңді кеңге сақтай бер...



	Жәнібек ештемеге түсінбей, иығын көтерді де қойды. «Адам туысқаны туралы да осындай жеңіл сөздер айтады екен. Әлде «қарындасым» дегені бекер ме? Мейлі кім болса о болсын, шаруам қанша?»..

	Сатыбалды сәл қызулау болса керек, дәңгірлеп сөйлеп келеді... Малшы ауылдардың алыс жайлаудан бері беттеген кезі екен. Түйемен көшетін арғы қиыннан түсіп, арба, машина қатынайтын бергі бөктерде отырған көрінеді. Жаздай орталықтан шалғай кеткен жұрт, енді таяу жерге келген соң, базаршылап, селоға шапқылай бастапты. Бүгінше малын көршілеріне тапсырып, бұлар да дүкенге келген. Соны айтып, «түсіп қалған жоқ па» дегендей, анда-санда мойнын созып, арбаның арт жағында тұрған бір жәшік арақ пен қапшықтағы ол-пұлына қарап қояды.

	Тау ішіндегі бұраңдаған тар соқпақ таусылар емес. Өрге қарай екі аттың қан сорпасы шықты. Бірде сай табанымен өрлеп, бірде қабырға жолмен кенерелеп, Сатыбалды қорасына намаздыгер шақта әрең жетті.

	Жәнібек тұяқ серіппей қатты ұйықтаған екен. А деп көзін ашқанда өзінің қайда жатқанын есіне түсіре алмады. Дөп-дөңгелек күмбездің ішінде жатыр. Күн сәулесі терезеден емес, төбеден құйылып тұрғандай. Сонан соң қолдың саласындай тізілген уықтарға, жартылай ашылған шаңыраққа қарап күліп жіберді. Кәдімгі қазақтың киіз үйі.

	Бүгін ерте тұрып қойға шығармын деп еді, сол есіне түсіп, асығыс киіне бастады. «Қап, ұят болды-ау» деп қояды ішінен. Үйде қыбыр еткен жан жоқ. Жүгіріп далаға шықты. Күн құрық бойы көтеріліп қалған. Қойды Сатыбалдының өзі ергізіп кетсе керек. Қотаннан басталған сүрлеу шық түсіп бозарған жотада жосылып жатыр.

	Үйден ұзаңқырап барып, айналасына көз жіберді. Жан-жағы ығы-жығы созылған тау жоталары. Бірінің тізесіне бірі басын қойып, ұйықтап кеткен алыптар секілді. Төменде, сай табанында тырбиған құба талдардың арасында бұлақ сылдырайды. «Іздеген жеріме енді жеткен шығармын,— деді Жәнібек жеңіл бу ұшып жатқан қотанға қарап тұрып.— Бұдан артық меңіреу түкпірді қанша шарласаң да таппассың».

	Желке жағынан аяқ дыбысы естілді. Бұлақтан су әкеле жатқан Сакыш екен. Белі қайысып екі шелек суды зорға көтеріп келеді. Жәнібек көмектеспек болып тұра ұмтылды. Сақыш шелегін тегістеу жерге қойып, жігітке қарап ақсия күліп тұр. Жаңа ғана жуынған сияқты. Екі беті албырап гүл-гүл жайнайды.

	—- Қайным-ау, «қандай жерге тап болдым» деп қорқып тұрсың ба ? — деді қасына келгенде.

	— Жо-жоқ, о не дегеніңіз? — Жәнібек асыға тіл қатты.— Қайта нағыз ұжмаққа келгендей боп тұрмын.

	Кептен елегізіп бір жерді іздеуші едім. Сол осы ма деймін. Ұжмаққа кірген жігітке хордың қыздары да керек шығар...

	Хордың қызын қайтеміз, өзіңіз тұрғанда,— деді Жәнібек қалжыңдап,— әкеліңіз, суды мен көтерейін.

	Мен көтеретін нәрсе көп қой... Қайсысына төтеп бересің? — Сақыш сылқ- сылқ күлді.

	Жәнібек не дерін білмей, естімеген болып шелекке жармасты. Шыпылдаған судың бетіне бірнеше жапырақ салып қойыпты.

	Мұныңыз не? — деді ол шелекті көтере беріп. Су төгілмеу үшін.



	Қызық екен...



	Жассың ғой. Тірі болсаң талай қызықты көресің.— Беті ашылған әйел сартылдап тұр. Сөйлетер емес. Жәнібек шелекті есіктің алдына әкеліп қойды.

	Мен ұйықтап қалыппын. Ағай ренжіген жоқ па таңертең?



	Бүгінше қонақ емессің бе? — деді келіншек наздана жымиып.— Асықпа, әлі қой бағудан да жалығасың.

	Сақыш самауырмен шай қоя бастаған. Кешегі әңгіме есіне түсіп, Жәнібек қызарып кетті. Сатыбалдының «қарындасым» дегеніне жол бойы сеніп келгенді. Түнде жатарда екеуінің бір төсекке еніп бара жатқанын көріп, алданғанын бір-ақ білді. Бұлай алдаудың не керегі болды екен? — деп ойлады самауырға ағаш жаңқаларын салып жатқан Сақышқа қарап.— Әлде «қорыққан бұрын жұдырықтайдының» кері ме? Жас жігіттердің бетін сөйтіп қайтарып тастайтын болғаны ғой... Әй, шынында алаяқ болса, алаяқ-ақ шығар.

	Шай қайнап қалған мезгілде, есік алдындағы жотадан бері еңкейген қалың қой көрінді. Кілең ақ қойлар көк бетте маржандай шашылып жайылып келеді. Төбе басынан обадай сорайып атты кісі көрінді. Желіп жүріп, қойдың алдын бұлаққа қарай жапырды да, өзі үй жаққа бет алды. Сатыбалды екен. Алдында өңгерген бірдеңесі бар. Есік алдына жақындады да:

	—Хал қалай, жігітім, ұйқы қанды ма? — деді ат үстінде тұрып Жәнібекке.— Кәнекей, мына өзіңнің қонақасыңды алып жіберші.

	Құйрығы тегенедей семіз тоқты бұлқынып, Жәнібектің колынан шығып кете жаздады. Секіріп аспанға атылады.



	Айрылып қалма,— деді атын белдеуге байлап жатып, қатын, жіп әкелші, шай ішкенше байлай тұрайық, байлауға көнетін түрі жоқ. Тік шапшып барып, мойнын астына ала жығылды. Буынып қырылдай бастады.

	Пышақ әкел! — деді Сатыбалды әмірлі үнмен.



	Шай ішкен соң соймайсың ба? — Сақыш үй ішінен дауыстаған.



	Оған шыдағалы тұр ма, мына арам қатқыр. Әкел пышақты. Бауыздап тастап шайды бір-ақ ішейік. Түк етпейді. Қайта қаны сорғып тұрады.

	Тоқтының аяғын буып, ұзын қара пышақты тамағына тақай бергенде, Жәнібек сырт айналып кетті. Ғұмырында мал түгіл тауық бауыздап көрген емес. Жануардың баланың көзіндей мөлдіреген жанарына көзі түсіп кетіп еді, жаны түршігіп, төбе құйқасы шымырлады. Сатыбалды оған қолы қалт етуді білмейтін аса қатал адамдай керінді. Енді бір қарағанда тоқтыны о дүниеге аттандырып, басын ылдиға қаратып та үлгіріпті.

	Дастарқан жайылып, үшеуі шайға отырды. Сатыбалды тамақты жатып ішеді екен. Шынтағына жастық қойдырып, аяғын ірге жаққа жіберіп сұлап жатыр. Маңдайы мен бармақтай қоңыз мұрттың айналасы жіпсіп, сүт қатқан күрең шайды үсті-үстіне сораптайды. Көңілі қунақ, көтеріңкі. Әлсін-әлі Сақыштың санынан мытып, мықынынан ұстап, шоршытып түсіреді.

	Қалай, менің қарындасым саған ұнады ма? — деп қояды Жәнібекке қарап.



	Бұл жолы мені қатырдыңыз,— деді ол қызарақтай күліп.— Бірақ біреулер сеніп қап, түбінде өзіңізге жайсыз тиіп жүрмесін.

	Ой, ондайлар болған,— деп үй иесі қарқылдай күлді.— Мына көрші колхоздың бір зоотехнигіне қалжыңдаймын деп, бәлеге қалғам... Әлгі ит үйден шықсашы. Екі күннің бірінде салаң етіп жетіп келеді. Бір күні әдейілеп қондырдым да, «қарындастың» қалай болатының көрсеттім-ау өзіне... Содан қайтып бұл жаққа аттап баспайды.

	Соны айтуға қалай ұялмайсың» дегендей, Сақыш күйеуіне ала көзімен қарап қойды. Шай ішіп болған соң, Сатыбалды ақ тоқтыны жәукемдеп, әйелінің қолына берді де, Жәнібекті оңаша шақырып алды.

	Ал, Жәнібек қалқам, дұрыстап сөйлесіп алайық,— деді шылымын аузына қиғаш тістеп.— Не нәрсенің басы қатты болса, аяғы тәтті болады. Сен жайында кеше ферма бастығы айтты. Өзіңнің ермек іздеп, сағым қуып жүргенің болмаса, мықты кісінің баласы көрінесің. Ал, қой бағу саған ермек болғанмен, бізге ермек емес. Жеп отырған нанымыз осы. Бұған жігіттің жігіті шыдайды. Бүгін шаршап келді ғой деп оятпадым. Түстен кейін ертіп шығып, жер мөлшерін, өріс жағдайын ұғындырам. Ертеңнен бастап, құдай бұйырса, атаңның ақ таяғын қолыңа ұстайсық,— деген.

	Бәрі соның айтқанындай болды. Ертеңінде Жәнібек күн шықпай тұрды да, үй маңында тұсаулы жүрген екі аттың бірін алып келді. Сатыбалды да оянған екен. Үйден ер-тоқымды шығарып, атты қалай ерттеуді үйретті. Сонан соң қотандағы қойды өргізіп, көмекшісінің алдына салып берді.

	Кешегі өзім көрсеткен қара күнгей есіңде бар ма? Соның етегі тау бұршақ пен жабайы жоңышқаға бітіп тұр. Қойыңды солай қарай қаптат. Шашау шыққанын шырқ иіріп қуа бермей, еркін өрістетіп, кеңінен қайыр. Түске таман ауылдың маңына әкеліп жусатарсың,— деді аттанарда.

	Жәнібек атына мініп, құрығын Сатыбалдыдан көргеніндей тақымына қысты. Құйрық-жалы төгілген жуан торы атты сипай қамшылап, бытырай жайылған қойдың соңына түсті. «Шынымен-ақ кетіп бара жатырмын, ә? — деді өзіне- өзі қайран қалып.— Бір қора қойдың соңында, жапан түзде жүріп шопандар қалай зерікпейді екен деуші едім. Оны да көретін болдық».



	Жылдамырақ жотаға шығып, қойдың алды қалай қаптағанын байқау үшін, атына қамшы басты. Қарны жер сызған жалдас торы әудем жерге борт-борт желіп барды да, қайтадан аяңға көшті. «Анау-мынауыңа елпектеп шаба жөнелетін ұшқалақ жылқың мен емес» дейтін тәрізді. Қамшымен қанша ұрсақ да кек көретін түрі жоқ, құйрығын шипақ еткізеді де, жүре жайылып, ілби береді.

	«Апырай, мұндайы да бар ма еді? — деді торы аттың қырсаулығына көңілі жабырқап.— Қойдың жүрісіне үйреніп алған-ау, ақымақ. Ана жирен ат та осын¬дай ма екен? Ол да қайбір оқып тұр дейсің. Бастыққа айтып, жүрдек жылқы сұрап алармын» деп түйді ішінен.

	Қойлар қапталдай жайылып, Сатыбалды айтқан қара күнгейге қарап бет алды. Жердің оты қай жақта екенін өздері де білетін секілді. Көк сірік бөтегені іскектей жұлып, жүре жайылып барады. Ауа-райы ашық болатын түрі бар. Күн көтерілісімен бірден жылынып, жаймашуақтанып, жадырай бастады. Біраз жүргесін Жәнібектің ұйқысы келді. Бір рет қалғып кетіп, аттан ауып қала жаздаған. Ұйқысын ашу үшін торыны шаужайлап, қамшыны үсті- үстіне басып, текіректеп шаба жөнелді. Құрғырдың шабысы мұндай жайсыз болар ма? Келі түйгендей ішін ауыртты. Сол бетімен қойдан озыңқырап барып, бір төмпешікке көтерілді. Осы арадан тосып алайын деп, торының ауыздығын алып отқа жіберді де, өзі көк шалғынға шалқалап жата кетті.

	Қойды осылай бағатын болса, қиын ештеңесі көрінбейді. Әлде азабының бәрі соңында сақтаулы тұр ма? Бірнеше күн бойы жаңбыр жауады, қыста түтеген боран соғады дейді. Сонда қалай болар екен?.. Мұны қалай сеніп жіберді екен бұл жұмысқа? «Шыдай алмаса қашып кетер. Сынап көрейік» деді ме?..



	Әрнені бір ойлап жатып, қой есінен шығып кетіпті. Сасқалақтап орнынан ұшып түрекелді. Шоқтай иіріліп, ойпаңда қадалып жайылып жатқан қойды көргенде гана «уһ» деп жүрегі орнына түсті.

	Айнала тып-тыныш. Ара-тұра қойлардың пысқырғаны, бырт-бырт шөп жұлғаны естіледі. Кенет қарағанның арасынан бозша торғай аспанға тік көтерілді де шырлап қоя берді. Көкке ілініп қалған күміс қоңырау секілді. Қанат қағысына көз ілеспей дір-дір етеді. «Вертолетті осы торғайға қарап жасаған екен-ау», деді іштен. Сонан соң торғай қанатындай саусағын дірілдетіп, қоштасып бара жатқан Қарлығаш елестеді көз алдына. «Қазір не істеп жүр екен... Неге хат жазбады? ^де кезден кеткен соң, көңілден де ұмыт болды ма? Жоқ, ол мүмкін емес қой. Өзге алдаса да, Қарлығаш алдамайды».

	Бозторғай әлі жырлап тұр. Күздің жылы шуағын жамылып, биылғы соңғы әнін шырқап тұрған тәрізді. Жұдырықтай әнші құс алдағы қыстан аман шыға ма, жоқ па, белгісіз. Соны ойлап, мұңын шағып тұр-ау, шамасы. Осы бозторғайдың әрқашан жайылған қойдың үстіне барып жыр төгетіні несі екен? Әлде қой шетіндегі жалғыз қойшыны жан тартып, ес көре ме? Әсілі, мына күн нұр шашқаннан бері, мына таулар жаралғаннан бері қойшы мен бозторғайдың мұңы бір. Осы бармақтай құстың не деп тұрғанын қазір Жәнібек те түсінетін тәрізді...

	Өстіп жүргенде алғашқы аптаның қалай өткенін ол аңғармай да қалды. Әзірше бет алысы жаман емес, жаңа кәсібі өзіне ұнайды. Меңіреу табиғат аясында бейбіт тіршілік жас жігіттің жұқарған жүйкесіне тіпті жайлы тиді... Кеше Құсайын нағашысы келіп қайтқан. Әжесі жылы киімдер жіберіпті. Бір рет Кемел де әдейі келіп, хал сұрап қайтты. Қақ-соғы, артық сөзі жоқ көмекшісіне Сатыбалды да дән риза.



	Жәнібек бүгін де қойын ерте өргізіп, ұзатып әкеткен. Тек күн көтеріліп, қойлар күйіске кеткен кезде ғана атынан түсіп тыным алды.

	Қалтасында жүрген кітабын алып, енді үңіле бергені сол еді, кенет анадай жерде жайылып жүрген торы ат кісінеді. Жәнібек мойнын созып қарап еді, қос құлағын жол жаққа тігіп тұр екен. Көп кешікпей тұмсықтан атты кісінің қылпы көрінді. Басында қатар келе жатқан екі адам сияқтанған. Жақындағанда байқады, қолына құс қондырған жалғыз салт атты екен. Жәнібек қуанғанынан ұшып түрегелді. Танып тұр. Бүркітін алып Базар атасы келеді. Дереу қалпағын бұлғап қарсы жүгірді. Ентігіп қасына жете бергенде:

	Ассалаумұғалайкүм, Базеке? — деді қолын кеудесіне басып.



	Уағалайкуммассалам! — Қарт атының басын іркіп, күн сала қарады.— Ау, Жәнібексің бе? Мұнда қалай кеп қалдың?

	Шопан боп кеттік қой, ақыры...



	Е-е, қайырлы болсын! Тіршілікте бәрін көрген жақсы. Өзіңіз қай жаққа кетіп барасыз?

	Мен бе? Мен мына «жіғітті» аттандырып сала-йын деп шықтым.— Базар Қарашолақтың топшысынан аялай сипады.— Қоштасатын мезгіл жетті, балам.

	Қанатты құсты ауылдың қасынан қоя берсеңіз де, ұшып кетпей ме? — деді Жәнібек мұнша алысқа келгеніне түсінбей.

	Қарт бұл сөзді ұнатпаған сыңай білдірді.



	Осыны таңертең кемпірім де айтып еді,— деді мұртының астынан мырс етіп.— Шырағым-ау, есік алдында тұрып күресіннен қоя беретін қара қарға деп пе едің мұны? Қыранның томағасын тек биіктен ғана тартар болар.



	Қарашолақты ұшырып жіберіп, қатын құсап қалай отырмақпын үйде? — Қарттың үні қамығып дірілдеп шықты.

	Жәнібек не дерін білмей бүркітке қарады. Өмірдегі ең қымбатынан айырылғалы тұрған адамды немен жұбатуға болады... сірә биялайды шеңбектей қысып отырған Қарашолақ та бүгін біртүрлі ашулы сияқты көрінді.

	Сонымен енді ұшырасыз ғой? — деді Жәнібек қабырғасы қайысып.



	Ұшырмасқа амалым бар ма? Ұшырам! Сонау Жақаштың қара тасынан талай түлкі алдырған ем. Қазір соның басына шығып, соңғы рет томаға тартам...

	Бұл Жәнібектің көптен күткен оқиғасы еді. Бірге барып көргісі келіп, жалтақтап қойына қарай берді. Базар соны сезгендей:

	Қойың жусап жатыр екен. Ешқайда кетпес. Барғың келсе жүр,— деді бұрыла беріп.

	Жәнібек атына қарай жүгірді. Екеуі жарым сағат мөлшеріне қабырға жолмен керлеп отырып, Жақаштың қаратасының желкесіне шықты. Бұл өңірдегі ең биік тұрғылардың бірі — осы. Былайғы аласа адырлардың бәрі табанның астында қалды. Көкжиек кеңіп кеткендей. Солтүстікте тау етегінен ары қарай сағымданып, шетсіз-шексіз дала көрінеді. Жас баланың жөргегіндей сары дала.

	Базар атынан түсті де бүркітті ердің үстіне қондырды. Биялайын шешіп, қалтасынан шақшасын суырды. Бұп-бұйра күрең насыбайды екі танауына кезек атқылап, сонау көз ұшындағы ақбас шыңдарға қарап үнсіз тұр. Сай табанында білінбегенмен, тау басында әжептәуір жел бар екен. Базардың күректей сақалы ұйпаланып, тамағының астына тығылады. «Қазанның қара Дауылы деген осы шығар» деді Жәнібек.



	Қарт қоштасу сәтін ұзарта түскісі келгендей күйеңдеп әлі жүр. Бір уақытта сыртқы қаптал шапаны-бәк"' етегін көтеріп, бешпетінің қалтасынан мүйіз сапты ісін алды. Бармағына салып жүзін байқады. Сонан соң ердің үстінде отырған бүркіттің қасына барды да, қолы қалтырап, құстың екі жіліншігіне сақиналап тігіп тастаған балақ-бауды сөге бастады. Оны төрт бүктеп, мәпелеп апарып қанжығасына байлады. Асықпайды. Қыбырлап барып, тастың үстіне қойған биялайын киді де, бүркітті қолына қондырып былай таман жүрді.

	Жәнібек екі аттың шылбырын ұстап, «Не істер екен» дегендей қарттың әр қимылын бағып тұр. Базар баласын қызғанған анадай бүркітті қалқалай береді. Әлде не деп күбірлейді. «Бөпем, бөпем!» дегені ап-анық естіледі. Бүркіттің төсіндегі мамық жүніне тұмсығын көміп, бір-екі рет құшырлана иіскеді... Бір заматта ұшпа жартастың ернеуіне таман келді де, шапшаң қимылдап томағасын сыпырып алды.

	Жәнібек мұндай құбылысты өмірінде көрмеген. Ойхой шіркін, томағасын жұлып алған сәттегі қыранның дүр сілкініп, жалт қараған айбатына парапар келетін не бар екен дүниеде?! Ерлік, ежеттік, құштарлық атаулы бір соның ғана бойына жиналғандай. Шын шабыт та, жанжал тілеген қиямпұрыс тентектік те сонда тұр. Шегір көзі дүниені ішіп-жеп, үңгіп тесіп бара жатыр. Манадан бергі баладай момақан қалпы лезде өзгеріп, лаулаған бір кесек шоққа айналды. Пышақтай өткір тұмсығы алға созылып, қос қанатын қомдап, қылыштай құйрығы көтеріле шаншылып, торғайдай жымып кішірейіп кетті. Мойын жүні дудырап, жан-жағына жалт-жалт қарады. «Көрсетші көзіме, қолында өлейін» деп тұрғандай.

	Базар бұдан ары тұруға шыдамады білем, оқ қолын серпіп қалды. Қарашолақ ытқып кетті. Сабаулап ұша жөнелгенде, қос қанаты түңліктей жайылып, сол маңға ақыратып жел соқтырып жіберді. Тіпті ірі құс екен. Бірталайға дейін қанатын жай қағып барды да, қайқаң етіп аспанға бір-ақ шықты. Енді анда-санда бір толғап қойып, қалықтап жүр. Барған сайын биіктеп барады. Әне- міне дегенше ақ шарбы бұлттардың бер жағында жалғыз қара ноқатқа айналды.

	Жәнібек «үһ» деп демін бір-ақ алған. Талған көзін жыпылықтатып, қасындағы қартқа бұрылып еді, әлі көктен көз айырмай тұр екен. Сақалы шошайып, үйелменімен алға ұмсынып, табынып қалған. Көз алдында мөлдіреген екі тамшы жас бар. Жартастан шыққандай жетім тамшы...

	-Қош, есіл қыран, қош бол! — деді бір заматта.— Шіркіннің самғауын қарашы... Қанатым талды демейді-ау.— Карттың үнінде қасіретпен бірге өз өнеріне дегені мақтаныш та бар еді.

	Жәнібек тағы да аспанға қараған. Қарашолақ әлі айналып жүр екен. Бірақ тым алыс бұлдырап, ноқаттай болып әрең шалынады. Шынымен-ақ кеткені ме сол бетімен? Кеңілі босап, тамағына өксік тығылды. Бұл да бір асылдан айрылғандай. Құс екеш құс та мына дүниенің баянсыздығын, түбінде бір өлмек, айрылмақ бар екенін ұқтырып кеткендей.

	Ал, балам, тұрамыз ба? Жүрелік,— деді Базар, Қарашолақ аспан тұңғиығына сіңіп көрінбей кеткен кезде.

	Қарт мүлде кішірейіп, шөгіп қалған екен. Тізесі дірілдеп аяғын зорға басады. Жәнібек қолтығынан алып аттандырмақ болып еді, атқа үш ұмтылып әрең мінді. Былай шыға бере:

	Қарашолақ қайта оралмас па екен? — деді Жәнібек әлі де қия алмай. Оралмайды! — Қарт шорт кесті.

	Неге?

	Ұядан алған балапан дейсің бе — үй күшік болатын? Ол тұз құсы ғой... Еті көтеріліп, әбден еліріп алған кезі. Аспанға бір шыққан соң мінезі өзгереді.



	Сол баяғы еркіндігін аңсайды... Жаңағы бағдарын байқадың ба? Туған жері Алтайға қарап бет түзеді емес пе...

	Екеуі жаңағы қой жатқан тепсеңге келді. Қарт ат үстінде қамшысын бүйіріне таянып, көпке дейін үнсіз тұрды да, көкірегін қарс айыра терең күрсінді. Жәнібекке қарамастан:

	Солай, балам... Жалт-жұлт етіп өте шығатын өмір деген итің осы,— деп бұрыла берді.

	Қош айтқан жоқ. Атына қамшыны басыңқырап жіберіп, желіп кетті. Жәнібек сол орнында сілейіп әлі тұр. Қарт оған жылап бара жатқандай көрінді.

	Шабан торының жүрісіндей бір-біріне ұқсас күндер баяу жылжып өтіп жатты. Жәнібек бұрынғыдай емес, қой жаюдың «техникасына» ептеп қаныға бастаған. Тек бір ғана қауіп — өрістің тарлығы. Жайлаудан үдере көшіп, етекке бет алған мал қостары дамылсыз шұбырып жатыр. Кейде олар жапсарлас қонып, бір-екі күн еру болады. Абайлап сақ отырмасаң, малға мал қосылып кетуі ықтимал. Ал қой қосылды дегенше арылмас азапқа қалдым дей бер. Екі қап астықты араластырып, қайта теріп алғанмен бірдей. Қазаққа осыншама байтақ дала мен барақы таулардың неге керек болғанын Жәнібек енді түсінді. Жер алдымен малға керек екен. Айналасы ат шаптырым өрісің болмаса, тынысың тараяды. Сондықтан баяғыда қазақ жері игерілмей иен жатты дегенге оның сенгісі келмейді.

	Осындай өріс тарлығына алаң болды ма, әлде келіп кеткен бастықтардың тапсыруы солай ма, Сатыбалды үйде шалжиып жата алмады. Салт бойынша аға шопан түнде қой күзетіне ғана қарап, күндіз әр түрлі ат үсті жұмыстармен болады екен. Жәнібектің тұсында ол ондай есепке бара алған жоқ. Қойды көбінше кезек жаяды. Кейде кезегіне де қарамай Жәнібек оянғанша, өзі өргізіп әкетеді.



	Сөйтсе, Сатыбалдының да есебі бар екен. Қанаттас қонған отарға қойын тақау апарып, шашау шыққан тоқты-торымды қосып алатыны сезілді. Сол үшін Жәнібек екеуі бір рет қақтығысып та қалды. Тал түсте көрші қорадан келіп қосылған екі қойға өзінің крес таңбасын басқалы жатқанда, Жәнібек жүгіріп барып, қолындағы көсеуді жұлып алған. Сатыбалды сыр берген жоқ. Жарылып кетердей сазарып біраз тұрды да, күліп сөзге жұбатты:

	Бала екенсің ғой. Қазынаның малы қай отарда жүрсе де бәрі бір емес пе? — деген жуып-шайып.

	Бірақ осыдан кейін Сатыбалды көмекшісіне салқын қарай бастаған. Бұрынғыдай кезекпен қой жаюды қойып, әр түрлі сылтаумен таң атса атқа мініп, бір жаққа кетіп қалатын болды. Кейде Жәнібек кешірек оянып қалса, ашықтан-ашық кекетіп:

	Өкіметтің оң көзі болатындай сауатты жігітсің. Ұйқыны азайт. Жас баладай қашанғы тербетіп отырамыз? Халықтың малына бұлай жауапсыз қарауға болмайды,— дейтінді шығарды.

	Бұған Жәнібектің зығырданы қайнап, Сатыбалдыны иттің етіндей жек көре тұрса да, қол сермеп кетіп қалуға ары бармады. Не де болса бастаған ісін аяқсыз қалдырмауға бекіген.

	Ол көптен бері бүгін ғана үйде қалды. Кеше күні бойы жаңбырға малшынып, далада жүргендіктен, киімін кептіруге тура келген. Қазір жатын орны бөлек. Үйдің іргесінде бүктеліп текке жатқан шатырды қотанның екінші шетіне апарып тігіп алған-ды. Тамақ ішкенде болмаса, басқа уақытын сонда өткізеді.

	Мұнысы өзіне де, үй иелеріне де ыңғайлы болды. Өмірі ерлі-зайыпты адамдармен бірге түнеп көрмеген басы, қатты қысылып жүрген-ді. Үп-үлкен адам болса да Сатыбалдыда ұят жоқ. Әлде төр алдында жатқан жас жігітке қыр көрсеткісі келе ме, түнде көз ұйқыға бармастан, «өнер» шығара бастайды. Аядай үйде сықыр еткен дыбыстың бәрі естіледі.

	Қойсайшы, үйде кісі жатыр ғой,— дейді Сақыш тұншыға сыбырлап.



	Бірақ анау өкірештеп жанын қоймайды. Сол түн Жәнібек үшін ұйқысыз, азапты түн болып өтеді.

	Бөлек шыққаннан бері бұл қорлықтан құтылып, арқасы кеңіп қалды. Даладан шаршап келген кезінде, кішкентай күркесі жылы ұядай болып көзіне ыстық тартып тұрады. Міне, бүгін де таңертеңгі шайдан кейін өзінің шатырына келіп, бір сәт тыным алды. Төсегінде қисайып жатып, Джек Лондон әңгімелерін оқуға кіріскен. Бақыт іздеп арпалысып жүрген кілең бір қайсар адамдар мұның қиялын қозғап, лезде еліктіріп әкетті... Кітаптың қызығына түскені соншалық, бұл маңға Сақыштың қалай келгенін де аңғарған жоқ.

	Ұйықтап жатыр ма десем, ояу отырсың ба? — деді келіншек есіктен сығалап. Келіңіз, жеңгей, жоғары шығыңыз..

	Қайда шығам? Төсектен басқа орын жоқ...



	— Кіре беріңіз. Мұнда орын бар.— Жәнібек тақтайдан нобайлап істей салған аласа орындықты ұсынды.

	Сақыш босаға жаққа келіп отырды. Қолында тоқып жүрген бірдеңесі бар. Оны да ермек үшін ұстайтын секілді. Бүктеп тізесінің үстіне қоя салды да, шатырңың ішіне көз жіберді.

	Әп-әдемі... қолыңның ебі бар екен,— деді айналасына қызыға қарап. Қайтеміз енді... Үй жоқ болған соң істеген амал ғой.

	Неге, біздің үй бар емес пе?



	Оған өздеріңізді оңаша қалсын дедік қой. Сақыштың онсыз да қып-қызыл шырайы шиедей боп кетті. Тоқымасына айналған боп, төмен тұқырған. «Өзі тәп-тәуір әйел» деп ойлады жігіт, келіншектің қайраты сыртына тепкен, тып- тығыз денесінен көзін айырмай. Әкесіндей адамға қалай тап болды екен?!

	Үйленгендеріңізге көп болды ма? — деді бір уақытта әйелді әңгімеге шақырып.

	Үш жылдан асты. Жасыңыз нешеде?

	Жиырма үштемін... Иә, оны неге сұрадың?



	Жай, әншейін... Менен бір-ақ жас үлкен екенсіз.



	Бір жастың арысы не, берісі не? Құрдаспыз ғой,— деп Сақыш наздана езу тартты.— Үйіңнің сырты дайын болды. Ішін қашан әкелесің?

	Ішін әкелгені қалай?



	Келіншекті қашан аласың дегенім ғой. Алармыз. Қайда қашады дейсіз?

	Біреудің дүбірін алыстан тыңдап дөңбекшігенше, үйлену керек қой,— деді Сақыш күлімдеген көзін айырмай.

	Бұл жолы Жәнібек қызарды. Бетінің ду ете түскеніне қарап, «қызарып кеттім- ау» деп ойлады өзі де.

	Кісіні өстіп бұзасыздар енді,— деді аузына басқа сөз түспей. Жайланып отырмақ болып көтеріле беріп еді, Сақыш маған келе жатыр деп ойлады ма, шалқалап көзін жұма беріп қайта ашты.



	Жәнібек өз бойынан бір шалдуар сезімнің шымшымдап, оянып келе жатқанын сезді де, Сақыш жаққа қарамауға тырысты. «Тәңірім-ай, мынау пәле болды ғой,— деді сасып.— Қолынан ұстасам-ақ құлай кеткелі тұр. Неге оп-оңай осының бәрі? Қалай тез орала кетеді адамға? Жоқ, бұл бола қоймас. Айдаладағы үш адам бір-біріне қиянат жасаса, дүние не болмақ?»

	Біз бұзбай-ақ, еркектер өздерің де белгілісіңдер ғой,— деді Сақыш әңгімені қайта тірілтіп.— Етектеріңе намаз оқып жүрген ешқайсыларың жоқ. Әйелді күнәга итермелейтін — сендер...— ЬІзалы адамдай дауысы зілді шықты.

	Сәлден соң қайтадан жұмсарып, өз жайын айтып кетті. Мектеп бітіргенде ештеңені білмейтін бала екен. Көрші колхоздың бір жігіті айналдырып жүріп, ақыры алып қашыпты. Көңілі қаламаса да, босағаны бір аттаған соң, қайтып кете алмай сол үйде тұрып қалған. Кешікпей әлгі жігіт әскерге кетеді. Албырт көңіл басылады. Енді оны зарығып, тосып отырғысы келмей, төркініне қайтып оралған екен. Ақыры Сатыбалдының қармағына ілініпті.

	Еркек дегенді қойшы,— дейді Сақыш тағы да.— Айтқан сөзінде бәтуа жоқ... Осы Сатыбалды алғаш үйленгенде, сақалымен туфлиімді тазалағандай болып еді. Көрдің бе, енді не істеп жүргенін? — дейді екі көзі жасқа толып.— Қазір ана орталықтағы сатушы қатынмен әуейі. Соны алғалы жүр,— дейді.— «Бала таппайсың» деп, неше рет өлімші қып сабады... Байдан шыға беру жақсы атақ емес. Әйтеуір ұялғанымнан жүрмін,— дейді. Үнсіз егілгенде көзінің жасы етегіне қат-қат тамады.

	Жәнібек келіншекті не деп жұбатарын білмеді. Кіммен сөйлессе де өз мұңын айтады. Төрт құбыласы сай ешкім жоқ екен. Адам тағдыры қандай күрделі? Өмір кроссвордын шешу неткен қиын? Жас әйел алып Сатыбалдының жолы болған екен. Оның есесіне мына Сақыш жас төгіп отыр. Осылардың тоқырау тұрағы неде? Өгіз өлмейтін, арба сынбайтын етіп, қалай қиюластыруға болар еді? Соның бәрін реттеп отыратын күш қайда бар? Жәнібектің ойынша ол күш әр адамның өз бойында болса керек-ті. Соны таппай қиналады.

	— Кейде осының бәрінен безіп, басым ауған жаққа тентіреп кеткім де келеді,— дейді Сақыш көзіне орамалын апарып.— Ішқұса боп, өліп кете жаздаймын.— Сонан соң көзінің жасын тыйып, Жәнібекке қарады.— Сені айтам-ау... Не іздеп келіп жүрсің осы араға? Өзіміз Алматыны бір көруге зармыз. Ал сен болсаң...

	Қайдан білесіз, мен де басым ауған жаққа тентіреп жүрген біреу шығармын,— деді ол жымиып.

	Сақыш бұл сөздің мәнісіне түсінбей, жігіттің жүзіне Қарап, ақырып отырып қалған...

	Сатыбалды бүгін малды қораға ерте әкелді. Талағы тарс айрылып, ызадан жарылғалы жүр. Екі қойды өрісте қасқыр тамақтап кетіпті. Тұман арасынан қалайыға келгенін байқамай қалса керек. Ел көшкен кезде Қасарысып, жалғыз үй қалған өзі еді. Енді көлік жібере қоймады деп, ферманың басшыларын түп-тұқияны нан қалдырмай сыбап отыр. Ауылдағы машиналар етке өткізетін қойларды түгендеп қалаға кеткен екен. Содан әлі оралмаған. Дереу көшіп құтылмаса, бұдан кейін иен тауда ит-құс маза бермейді. Сатыбалды от басында шұлғауын кептіріп отырып, бар заманақырды бір-ақ үйіп-төкті.

	Сақыш қазан-аяқ жақта күйбеңдеп жүрген:



	—Әлдеқашан көшіп кететін едік. Өзің ғой бүйректен сирақ шығарған,— деп күңк еттті.



	Сатыбалды тиісуге қара таппай, жарылғалы отыр екен. Бақшаң етіп бір қарады да, қасында жатқан керзі етікті жіберіп қалды. Етік дәл тимей, әйелдің иығынан асып барып, босағаға сарт етті.

	Әй, әкеңді... Сен қатыннан-ақ көрдім-ау,— деп тұра ұмтылған. Екі көзі қанталап, мұрты тікірейіп кетіпті. Жәнібек алдына кес-кестеп тұра қалды. Кимелеп, қолымен қағып тастамақшы болып еді, жігіт қозғалатын емес:

	Қойыңыз... жетер! — деп иығынан ұстап тұқыртқанда, анау тізесі бүгіліп еріксіз отыра кетті.

	Ей, ей, мынау қайтеді-ей? Жігітім, жұрттың қатынында жұмысың болмасын... Араласпа! — деді қалшылдап.— Сен өзің, жігітім, біреудің қатынын бұзып, айналдырып жүрген жоқсың ба?..

	Бірақ көмекшісінің тегеурінін байқап қалса керек, Сатыбалды одан ары өршеленбей, басыла берді. Кешкі асты үшеуі үн қатыспай, тоқ-торыс күйде отырысып ішті.

	«Осы ит пәлесін маған аудара салып, мына әйелден құтылайын деп жүрген жоқ па екен?» деген ой келді Жәнібекке.

	Сатыбалды ертеңінде атпен ферманың орталығына жүріп кеткен. Жәнібекке қойды тым ұзатпай, жақып маңда ұстауды ескертті де, әйеліне үй-ішін буып- түйіп, дайын отыруды тапсырды. «Өлем, өлмесем көлік алып келем» деп аттанды. Ішінде не бәле жатқанын кім білсін, Сақыш екеуін иен таудың арасына оңаша тастап кетті.

	Жәнібек әдеттегідей қойын өріске айдаған. Күн едәуір салқын екен. Аспанды бұлт тұмшалап, уақыттың қай мезгіл екенін аңғартпайды. Айналаны аппақ қырау басқан. Ол оқтаулы мылтығын мойнына асып, қой соңынан екі елі ажырамай келеді. Жан-жағьша сақтана көз жібереді. Сай-сайдан соқыр тұман өре бастады. Түтілген мақтадай үлпілдеп, жер бауырлап, жылжып барады. Сонау биік шоқының бауырында торғын орамалдай боп, ақ шарбы бұлттар қонақтаған. Бозғылт мұнар жыртығынан қыз емшек шоқпар тастар қылаңдап көрінеді. «Қыз денесін жасыра алмай тұрған капрон көйлек тәрізді екен»,— деді Жәнібек қызыға қарап.

	Төңіректе дымқыл сызбен бірге, айрықша үлбіреген жұмсақтық бар. Торғынға оранып, томырылып жатқан, өң мен түстің арасындай бұлдыр дүние. Сілтіден тұнған марғау тыныштық, қиялыңды манауратып, жүректі елжіретеді. Жәнібек өз ішінен де сонау бір балапан тұмандай бірдеңенің әріп келе жатқанын аңғарды. Дірілдеген тұңғиық арасынан әлдекімнің көмескі тұлғасы қылаң береді. Біреуді сағынатын секілді. Жеңіл, тәтті сағыныш... Бұлыңғыр буға бөккен жаңағы шыңға қарап еді, көз алдына Жанна кеп тұра қалды. Оның да осындай жұп-жұқа көгілдір іш көйлегі бар еді-ау. Жігіт күрсінді. Жаннаның жасаулы бөлмесі түсті есіне. Сонда да осындай көгілжім сәуле орап алған. Біртүрлі жанға жайлы еді. Бәрі де көрген түстей өте шықты... Аттанарда адамша сөйлесіп, қоштасып кетуге мұның кісілігі жетпеді... Мәдиге қалдырған хатты алды ма екен? Ауыр-ауыр сөздер жазып еді. Ақымақтық қой, әрине...

	Сонан соң осындай бір сұлу таңды көктемде, поезд үстінде көрген еді. Алматыға жақындап қалғанда, қатықтай ұйыған дәл осындай көгілдір сәуле дірілдеп тұрған. Таң шапағына балқып купеде Қарлығаш ұйықтап жатты. Қыздың ақ жүзі су ішінде тұрғандай сағымданып шалынған. Сонан кейін ауылдағы кездесу... Айлы түн. Аспаннан күміс жіптей сорғалаған ақ сәуле... Ақ маңдайын ай нұрына тосып тұрып, қыз ернінен бал татқан ыстық сәт... Жәнібек атын тебініп, кезерген ернін жалап қойды.



	«Қуаныш, бақыт дегендер көзге көрініп келеді екен-ау,-деді ішінен.— Сонда қуаныштың түсі үлбіреген көгілдір сәуле болғаны ғой. Қасіреттің түсі — қара, сағыныштың түсі — сары».

	қойлардың алды бытырай жайылып, ұзаңқырап кеткен екен. Желіп барып, бетін бері қайтарды. Алысқа апаруға қорқып, ауыл маңындағы құр сайға қарай төңкерді. Қаз бауыр бұлттардың арасынан ағарып көрінген үй орнындай аумақтан күннің көтеріліп қалғаны сезіледі. Көкжиек кеңейіп, айнала жарық тартты. Манағы жер бауырлап өріп жүрген соқыр тұман желмен көтеріліп, сейіле бастаған. Жоғары өрмелеп, Саршоқының басына оралып сәл тұрды да, бірте-бірте үзіліп, бұлттарға қосылып кетті. «Бұлттың балапандары ұша бастады» деп қойды Жәнібек...

	Күн бұлыңғыр болған соң, көз байланбай тұрғанда малды ертерек қоралаған. Балауса, дымқыл шөпті күні бойы іскектеп, қарындары шеңбірек атқан қойлар «бүгінше осы да қанағат» дегендей, жылы көңнің үстіне жата-жата кетісті.

	Сатыбалды әлі келмепті. Сақыш үйдің ішін түгел буып, дайындап қойған екен. Тек өз төсегі мен ыдыс-аяқты ғана бос қалдырған.

	Келмейді ол. Келуші ме еді? — деді күйеуіне деген ызасын жасырмай.— Аузына арақ тиген соң, өзге дүниені ұмытты. Жолыңа жуа біткір, әлгі салдақынық қасында жайы жарасып отырған шығар,— дегенде ішін алау- жалау өрт жайлап жатқаны байқалды.

	Жас еттен исін бұрқыратып сорпа істеген екен. Сатыбалдыны күтпестен дастарқан жайып, тамағын түсіре бастады. Темір пешке отынды аямай қалап үйдің ішін де қыздырып қойған. Ет алдыға келгенде, күйеуінен жасырып қалған бір бөтелке арақты да жүктің арасынан алып шықты.



	Тартынбай ішіп ал. Бойыңды суық қармаған шығар... Жалғыз іше алмасаң, маған да құй,— деді екі стақанды қатар қойып.— Осыдан басқа не қызық қалды бізде?

	Күн ұзын далада жүріп, қалжырап келген Жәнібек ет жеп, сорпа ішкеннен кейін, бойы жылынып сергіп кетті. Суықта ептеп арақ ішу де теріс емес секілді. Екеуі әрнені айтып отырып, бір жартыны бөліп ішіп алды. Сақыш бүгін ерекше ілтипатты. «Іш, же, ыстықтай ал» деп тамақтың бәрін мұның алдына сырып, бәйек боп отыр. Әрі-бері жүргенде ып-ыстық денесін жігітке жұғыстыра, тым тақау, сүйкеніп өтеді. Жанарынан ұшқын шашырап, көзін де тайдыра қоймай, қадалып қарай береді.

	Қойды мен күзетермін. Жылы оранып жата тұр деді ыдыс-аяғын жинап жүріп.

	Жәнібек сағатына қараған:



	Таң атқанша әлі он сағат бар,— деді ол ойланып.— Бөліп күзетейік. Түнгі он екіге дейін сіз қарай тұрықыз. Мен біраз көз шырымын алайын.

	Соны айтып далаға шыққан. Аспан жартылай ашылып, бір жамбастап ай көтеріліп келеді екен. Қазанның көбігіндей үйіріліп қотанда қой жатыр. Мекіренген, күйсеген дыбыстар естіледі. Жәнібек қол фонарын түсіріп еді, жүздеген көз жасыл қоңыздай жарқырап қоя берді... Мылтығын оқтап, қораның бас жағына қарай екі-үш дүркін атты. Малға абай болсын дегені. Мылтық дауысы тымық ауаны қаңыратып, тау-тасты жаңғырықтырып жіберді.

	Кешікпей шатырына барып, шешініп жатып қалған. Қай уақыт екені белгісіз, шырт ұйқыда жатқан кезінде, әлденеден шошып оянды. Біреу көрпесін ашып еніп келеді екен. Ыстық демі бетті шарпиды. Денесі де жалын атып күйдіріп барады. Жігіттің жаны қысылды. Қақпанға мықтап түскенін де білді.



	Сағат он екі болды ма?— деді сасқанынан.



	Жоқ... әлі ерте... жылынайын деп келдім.— Сақыш тақала түседі. Не істерін білмей сасқан жігіт, келіншекке орын беріп, ірге жаққа қалай аунап түскенін өзі де сезбей қалды...

	Жағдайдың асқынғаны соншалық, келесі сәттің немен тынары белгісіз еді. Абырой болғанда, дәл осы кезде қорадағы қой дүр ете қалды. Жәнібек орнынан ұшып тұрып, шала киініп, сыртқа атып шықты. Кінәлі — қасқыр емес, Рекс дейтін овчарка екен. Содан үркіпті. Қойлар сабасына түскеннен кейін де, Жәнібек үйге кірмей, қотанды айналып жүріп алды... Не заман еткенде келіншектің шатырдан шығып, шық басқан киіз бетегені жалаң аяғымен ауырсына басып, үйге қарай ағараңдап бара жатқанын көзі шалды.

	Сатыбалды сол кеткеннен мол кетті. Оның орнына, үшінші күн дегенде, тракторға тіркеген қорабы бар, Құрмаш келді отарға. Ол басында күмілжіп ештеңе айта қоймап еді. Ақыры шынына көшті. Сатыбалды өстіп жүріп біреуді сойылға жыққан екен, милиция ауданға алып кетіпті. Содан қайтпаған. Сонан соң көшіріп әкелуге Құрмашты жіберіпті.

	Сақыш кешеден қабағы ашылмай түйіліп жүрген. Күйеуі жайындағы көңілсіз хабарды тақ бір өзіне қатысы жоқ көлденең әңгімедей елеусіз тыңдады.

	—Содан әрі неге мүрдем кетпейді екен?— деді қуанған адамдай жүзі жайнап. Бірақ білегін сыбанып, жұмысқа тым қауырт, өшіге араласуынан, ішінде ширыққан ашу жатқаны бәрібір байқалды. Қайқашан ызалы әйелдің шаруаны шақ келтірмейтіні белгілі ғой, лезде үйін жығып, жүктерін буып- түйіп дайын қылды.

	Құрмаштың Жәнібекке әкелген төтенше жаңалығы бар секілді. Былайырақ оқаша шақырып алды да:



	Жігітім, құпияңды білдік,— деді аңызақта жүріп жарылып кеткен бет-аузы жайыла күліп.— Бәсе, тойған қозыдай тым мәйекті едің... Біздің қыздарға пысқырып та қарамаушы едің.

	Иә, не боп қалды соншама? Алдымен шүйіншіңді ата.

	Қалағаныңды ал!— деді Жәнібек жүрегі алып ұшып.



	Бір қыз Мәскеуден хат жазыпты,— қалтасынан алып бүктеулі конверт ұсынды.— Жартылық қоясың ғой?

	Оған сөз бар ма!— Жәнібек хатты Құрмаштың қолынан жұлып алды. Қарлығаштың жазуын бірден танып, керемет қуанып кетті. Бірақ сыр бергісі келмей, әрі мыналардың көзінше оқып жатуды лайықсыз көріп, төс қалтасына ұқыптап салып қойды. Аяқ астынан көңілі тасып, буылған теңдерді тіркеулі қораптың үстіне қаңбақ құрлы көрмей лақтыра берді. Екі жігіт әне- міне дегенше жүкті тиеп болып, тракторды от алдырды.

	Ал қойды қайтеміз? Жалғыз өзің ие бола аласың ба?—деді Сақыш жүрерде Жәнібекке бұрылып.— Мал айдасатын көмекші де жібермепті.

	Амал қанша, тырысып бағармыз.



	Жер жағдайын да білмейсің... Айтпақшы, біз биыл қайсы қыстауға барады екенбіз?..

	Жүкті Айнабұлаққа жеткізесің деген бұйрық бар,— деді Құрмаш сонадайдан айқайлап.

	Неге? Былтырғы өз қорамыз ше? Оны бастықтардан сұра...



	Ендеше, тыңдап ал,— деді келіншек Жәнібекке түсіндіріп.— Қойыңды осы сайды құлдатып айдай бер. Бөктерге ілінген кезде сол жағыңа бұрылып, екі- үш кезең ассаң, Айнабұлақ тиіп тұр.

	Жарайды. Бір лажын табармыз.



	— Тісің шыққан баласың ғой,— Сақыш көзін күлімдетіп, ғаярлана күлді.— Ағаң болса жоқ... Ол келгенше бар шаруаны өзің тындыра тұрасың да...

	Жәнібек қызарып кетті. «Осы сайтаннан қашан құтылар екем?— деді сырт айнала беріп.— Желімдей жабысуын қарашы... Қыстауға көшіп барысымен басқа отарға ауысармын-ау».

	Сақыш пен Құрмаш мұнымен қош айтысып, мүмкіндік болса алдынан адам жіберуге уәде берді де, тракторға отырып жүріп кетті.

	Иен жұртта Жәнібек жалғыз қалды. Қасында Рекс дейтін дүрегей овчарка ғана бар. Сатыбалды оны қаладан сатып әкелген көрінеді. Өрісте жүргенде бұл итті кәдімгідей пайдаланады. Шашау шығып, ұзап кеткен қойларды, көңілі түссе, Рекс адамша қайырады. Алғаш келгенде Жәнібекті бөтенсіп, ермей қойған еді. Қазір қасынан екі елі қалмайды. Аңғал-саңғал үңірейген тау ішінде, ит те болса Рекстің әжептәуір ес екенін аңғарды.

	Жәнібек мылтығын мойнына асып, атына мінді де, бетте жайылып жатқан қойға қарай аяңдады. Кешеден бері күн райы бұзыла бастаған. Қорғасындай ауыр, сабалақ, сұр бұлттар маневр жасағандай ерсілі-қарсылы жәңкіліп, дөңбекшіп жүр. Енді солар қанатын салбыратып, жерге жақындап келді де, қыс десантын түсіре бастады. Торғай бастанып, қалықтап қонып жатқан қар түйіршіктері Жәнібектің көзіне кішкентай парашютистер тәрізденіп шалынды.

	Жаз бен қыстың айқасы талайдан бері таудың арғы жонында жүріп жатқандай еді. Тарбағатайдың барша биіктерінен иығы асып, оқшау жаратылған Етікші шықы қыс тасқынын кеудесімен тосып, жалғыз жағаласып тұрғандай көрінетін. Енді одан да хал кетіп: «Қайтейін, бұдан ары шамам келмеді» дегендей, жағадан қолын босатып жіберген секілді. Бүгін өзі ала топан, ақ бура бұлттардың астында қалыпты.

	Жәнібек отарының алдын бері қайырып, жаңағы трактор кеткен көш жолына түсірді. Қойлар таңертеңгі шабытта жалмаңдай жайылып, жолдың екі жағына кезек ауытқи береді. Бетке шығып, ұзап кеткен қойларды Рекс бірнеше рет тырқыратып қуып келді. Кейде ызаланып, желкелерінен тістеп домалатып жібереді. Атпен бара алмайтын қиын жерлерде Рекс қайрат шығарып, өз міндетін мүлтіксіз атқарып жүр.

	Жапалақтап жауған қар жер бетін лезде ағартып салды. Ери жауатын жылбысқа көбік қар емес, тиген жеріне тікендей қадалатын құрғақ, шыны қар. Ауадан шықылтыр ызғар білінеді. Басында кепка, үстінде купәйке мен сулықтан өзге киімі жоқ, әлі жаз ыңғайымен жүрген Жәнібек бойын суық кеулеп, қоқылтақси бастады. Ат үстінде құныса отырып, жарғақ сулығын қаусырынып қойды.

	Шіркін, жылы киініп алып, сыртынан тамашалаған кісіге қазіргі көріністе мін жоқ. Әсем сурет көздің жауын алады. Көк пен жердің арасына жібек шілтер ұстап қойғандай. Үлпілдеген ақ мамықтар қалықтап кеп, үсті-үстіне қонып жатыр. Жол жиегіндегі құба талдар мен қараған-бұталар тегіс мысық құйрықтанып, күміспен күптелген. Тиіп кетсең моншағы сау ете қалатын табиғат нәуетегіндей майысып тұр. Айнала аппақ, тап-таза. Тек қия беттегі жарбиған аршалар мен жақпар тастар ғана қарауытып шалынады.

	Жәнібек бала кезінде қысты сағына қарсы алатын сияқты еді. Алматыға алғашқы қар түскенде жылы пальтоның жағасын көтеріп алып, көшеде серуендеуді ұнататын. Ақ қайыңдар мен балапан қарағайлар дәл осындай майысып мәуелеп тұрар еді. Біреуді біреу көбік қарға аунатып ойнаған қандай тамаша! Бұтаққа жабысқан ұлпа қарды аңдаусызда қыздардың мойнына түсіріп жіберіп, тұра қашқан қандай қызық! Бүкіл дүние сол ақша қардай таза, қар атқылап ойнаған қыз күлкісіндей көңілді сияқтанып сезілетін. Мынадай қарлы боранда далада бүрсеңдеп, тоқып жүрген малшы- қосшы бар-ау деген ой кәперіне кіріп те шықпайтын. Онда солай еді... Қала парктерінде серуендеп жүрген жұрт қазір де солай ойлайды.

	Мына жауған қар Жәнібекті онша қуандыра қоймады. Шілтер перденің ар жағынан шұбартып шалынған, алдындағы алты жүз қойға көзі түскенде, тіпті көңілі құлазып, шым-шымдап қорқыныш кіре бастады. Мойнында жіпсіз байланған ауыр міндет барын сезеді. Мейлі, қандай жағдайға тап болса да, мына қойды тастап ешқайда кете алмайтынын көмескілеу ойлап өтті. Санап алған дүниені санап өткізу керек... Ол осынау иен шатқалда келе жатып өзін мүлде жалғыз сезінді. Дәл осы сәтте қой соңында жүрген жалғыздар қанша екен? Мыңдап, он мыңдап саналатын шығар. Бұл қазір әріптестерінің түрін көрмесе де, оларды көптен танитын сияқтанды. Бір мезгіл өз көкірегіне үңіліп, сол мыңдардың көңіл ауанын алыстан шалғандай болды.

	Қойлар мимырт аяңмен қыбырлап келеді. Қар әлі жауып тұр. Бойын суық қармап, тоңып бара жатқасын, аттан түсіп жаяу жүрді. Аздап жылынайын деді. Мойнын созып, қойды бастап бара жатқан бір топ ешкіге сүйсіне қарап қойды. Бұрын өрісте қақшаңдап тоқтамағын тұрлаусыздығы үшін байқұстарды иттің етіндей жек көруші еді. «Өздері соншама көп бола тұрып, тізгіндерін осы жексұрындарға неге беріп қояды екен» деп қойларға ыза болатын. Бүгін сол ешкілерге разы боп келеді. Олардың да өз қызметі бар.

	Біраз жаяу жүріп, етігі дым тарта бастаған соң, атына қайта мінген. Қар жапалақтап үдей жауып тұр. Күнге қарап, уақытты болжағысы келіп еді, бұлыңғыр аспаннан ештеңені айыра алмады. «Түс ауып барады» деді ойша жорамалдап. Кеш батқанша қыстауға жетіп жығылса жақсы-ақ болар еді. Кеш ендігі барып алған шығар. Сақыш от жағып, үйді жылытып, мұны күтіп отыр ма екен?..

	Келіншекпен тағы да оңаша қалатынын ойлағанда жүреғі дір ете түсті. Жоқ, енді оны ешқашанда бойына дарытпайды... Кенет селт етіп, омырау қалтасына жармасты. Масқарай-ай, Қарлығаштың хатын ұмытып кете жаздапты-ау... Икемі кетіп тоңған саусақтарымен конвертті зорға ашып, ат үстінде асығыс оқи бастады.

	Бір парақ қағазға бойға қуат беретін не бір еркелі жылы сөздер жазылған екен. «Менің аяулым, жиһангез досым» деген жолдарды оқығанда жаны жадырап, көңілі шалқып кетті. Қарлығаш жаңа оқу жылының басталғанын айта келіп, «сені көп ойлаймын. Жылдағыдай емес, ешнәрсе қызықтырмайды. Кейде жаным қоярға жер таппай қатты зерігемін» депті. Жігітке бұдан артық қандай мәртебе керек? Жер бетінде мұны күндіз-түні ойлап, сағына күтіп жүрген бір адам бар. Соның өзі қандай жақсы... Жәнібекке бұлыңғыр, сұрқай күннің өзі аса қымбат, ыстық боп көрінді.

	Хатты қастерлей бүктеп су тимейтін ішкі қалтасына салып қойды. «Хат алған күні жауап қайтарамыз» деген уәделі сөз түсті есіне. Бүгін жылы мекенге жетісімен, қалайда хат жазады. Ертең орталыққа барып, өз қолымен почтаға салып жібереді.

	Таулар аласарып, бөктерге таяған сайын күн суытып, батыстан алақаншықтап жел тұра бастады. Қар енді жер бетіне қалықтап тура түспей, ұйтқып, борай жауып тұр. Шамның маңында құжынап жүрген қалың ақ шіркейлер секілді. Үсті-үстіне сабалап, көз аштырмайды. «Ойпырай, қатты боран боп кетпесе игі еді!» дегенді шошына ойлады Жәнібек. Дауысын шығарып, қойын қысаңқырап жылдам айдауға тырысты. Рекс сорлы да айнала шапқылап, соңында қалғап қойларды тақымдап, тықсыра түседі. Сол иықтан қиыстау соққан қызылшұнақ суық жел шекесіне шегедей қадалып, көзінің түбін солқылдатып барады. Жұқа киім қамсау болудан қалып, тұла бойын қалтыратып жіберді. Күн бойы су сорып, көрпілдеп алған бұзаубас керзі етік те үзеңгіге жабысып аяғын тоңдыра бастаған.

	Тағы біраз жүрген соң, сай аңғары батысқа қарай ойысты да, жел енді тура маңдайынан соқты. Жүні жұқа, қағылез ешкілер боранның өтіне төтеп бере алмай, шыжбалақтап табынның арасына тығылды. Манадан ширақ жүріп келе жатқан қойлардың қарқыны бәсеңдеп, ұйлығып бөгеле берді. Екі қапталдағы төбелер аласарып, ықтасын болудан қалған. Бір кезде сайдың табаны кеңейіп, жол ашық қойнауға шықты. Бір түбекте бұзып әкеткен ескі қыстаудың орны жатыр. Жәнібек ел шетіне ілінгенін сезіп қуанды. Осы арадан көлденең жол өтетін секілді. Қай жағына бұрылу керек? Соны біле алмай басы қатты. Сақыш «солға бұрыл»— деген сияқты еді. Бірақ батыстая үдей соққан боран ол жаққа аттап бастыратын емес. Қойлар бірінің бауырына бірі басын тығып, ұйлығып тұрып алды, Бір жамандықты сезгендей маңырасып, шулап кетті.

	Ол қойдың бетін батысқа бұрамын деп, көп әуре¬ленді. Бірақ түк өндіре алмай сілесі қатты. Ішін тартып, ышқына зулаған боран аттың үстінен жұлып әкете жаздайды. Көзінен жас парлап, иегі-иегіне тимей сақылдап, тұла бойы қалтырап барады. Басындағы кепканың киімге сәндігі жоқ. Екі құлағы өздерінің бар екенін бүгін еске салғандай әлсін-әлі шымырлап еріксіз қол апартады.

	Жәнібек қойдың қасына итті қалдырды да, атпен шоқытып таяу маңдағы қырқаға көтерілді. «Қазақтың иегінің астында екі күн жүресің» деген осы. Желге қарсы бірталай жерге дейін шауып барып, ешбір белгі көре алмай, қайта оралды. Бір-екі дүркін айқайлап дыбыс беріп еді, аузынан шығысымен жел іліп әкетіп, өз дауысын өзі әрең естіді. Енді жаңағы жерден отарын таба алсашы. Жер жұтып қойғандай жым-жылас ғайып болған. Із кеспек болып еді, одан нәтиже шықпады. Түтеген боран қарға адым жерді көрсетпейді. Қалайда желдің ығына тартқан болар деген оймен шығысқа қарай бет алды. Бір заматта құлағына шулаған сарын жеткендей болды. Қай тұстан шыққаны тағы белгісіз. Өзінен гөрі торы атқа көбірек сеніп, соның ырқына қоя берді. Байқұс шабан да болса есті екен. Сәл жүрген соң, ақ түтек боранның арасынан қойдың қылпы көрінді. Бетін шығысқа түзеп, ыққа қарай жосып барады. Рекс бейшара арс-арс етіп қойдың алды-артын орап, арпалысып жүр. Жәнібекті көріп мұң шаққандай қыңсылай, үзеңгісіне қарғыды.

	Жәнібек ақыра айқайлап, қойдың алдын бөгемекші болып еді, онысынан ештеңе шықпады . Ернеуден асқан судай ырық бермей, ағытылып, боранмен бірге сусып, алға жылжи берді. Текке арам тер болғанын сезіп, енді ол қойдың соңынан еруді ғана білді.

	Бұл кезде Жәнібекті суық мүлде жеңіп алған-ды. Екі тізесі сіресіп қозғалтпайды. Біреу шекесін қырсаумен қысып тұрғандай, солқылдатып шағып ауырады. Ішінде де жылу қалмай, біртіндеп суып бара жатқанын сезеді. Көзінің алдында қып-қызыл от жарқылдайды. «Шынымен-ақ өлгенім бе?» деген үрей нажағайдай соғып өтті. Осынау өлкеге өлу үшін келген жоқ еді ғой... Артынан қуалай соққан боран сүйегінен өтіп, жауырыны сіресіп қалды. Құлағының түбінен жын ойнағындай әлденелер шу салып, зуылдап өтіп жатыр. Қаралы күй тартқандай кернейлетіп, барабандатып барады. Сансыз ақ киімді албасты құтырына секіріп, ойнақтап билеп жүр... Бірте-бірте сәрлі суықты сезуден қалып, барлық пен жоқтық арасындағы бір тыныштыққа енгендей болды.

	Көз алдынан бұлаңдаған қызғылт сәуле кетпей қойды. Сол сәуленің жарығында үзік-үзік суреттер оянады. Жасыл жапыраққа оранып, мәуелеп тұрған жазғы Алматы дөңгеленіп өтеді көз алдынан. Бөлініп бытырамай тұтас тұлға боп шалынады. Енді бір кезек сыммен қоршалған колония ауласы көлеңдейді... Оның артынан көгілдір нұрға бөккен Жаннаның сасаулы бөлмесі... Айлы түнде балтыры ағараңдап жүгіріп бара жатқан Қарлығаш көрініс береді. Бүкіл өмірінен осыдан басқа белгі қалмаған тәрізді.

	Төңірек кеугім тартып, қараңғы түсе бастады. Боран басылар емес. Кейде ішін тартып сәл саябырлайды да, қайта ышқынып, үдеп кетеді. Қойлар жел ұшырған күзгі жапырақтай қаңғалақ қағып заулап барады. Жүріп бара жатқан жоқ, желмен бірге сусып, ағып бара жатқан сияқты.

	«Ит жемі боп, қорлықпен өлетін болдым-ау» деген ой жалт етті Жәнібектің санасында. Ызаға булығып, қан қақсап сірескен денесін күшпен қозғады. Иығынан бірдеменің ап-ауыр салмағын сезінді. Мойнында мылтығы бар екені енді есіне түскен. Көңілінде соңғы бір үміт оянғандай болды. Атып дыбыс берсем деп ойлаған. Денесі иліктірмей, мылтық бауының айылбасын ағытып, зорға шығарып алды. Қалтасында екі тал оғы бар еді, өліп-талып соны әрең оқтап, аспанға қаратып екі дүркін атты. Бірақ оған ешкім жауап қата қойған жоқ. Көңілі жабырқап, мылтығын ердің қасына іле салды.

	Арада екі-үш минут уақыт өткенде, қасында келе жатқан Рекс арсылдап үре бастады. Бір дыбысты сезгендей, тау жаққа тұмсығын көтеріп қадалып үреді. Кешікпей сол тұстан, ақ түтек боранның ішінен әлдене қараң етті де, көзді ашып-жұмғанша мұның қасына боз атты біреу салдырып жетіп келді. Жылы киініп, тымағының бауын шарт байлап алған әлгі адам жақындап кеп, Жәнібектің бетіне үңілді де:

	— Бұл кімнің отары... Қайда кетіп барасың? — деп айқайлады. Дауысынан жас жігіт екені байқалды.



	Жәнібектің жағы қарысып қалған екен. Аузы икемге келмей, зорға жауап қайырды.

	Сатыбалдының... Адасып келе жатырмын.



	— Апырай, қиын болған екен,— деді әлгі адам астындағы атын ойқастатып.— Өз қыстауыңнан шалғай кеттің..- Оны бүгін бәрібір таба алмайсың. Осы алдыңда ғана біздің қыстау бар. Сонда барып панала... Сатыбалды былтыр осында қыстап еді. Қойларың соны сезіп келеді ғой...— Еңкейіп қатарласа берді де,— бауырым-ау, өзің үсіп өле жаздапсың ғой. Мылтық атқаның жақсы болды... Менің қарайлауға мұршам жоқ. Әйелім толғатып, дәрігерге шауып бара жатырмын... Ал енді айналмай қораға жетіп жығыл,— деді.

	Соны айтып боран адамы құйғытып шаба жөнелді. Келгені қандай тез болса, кеткені онан да жылдам. Әне-міне дегенше түнектің ішіне сіңіп ғайып болды.

	Жәнібек есін жиып алды. Қуанғаны соншалық, манадан бері тоқтап қалғандай сезілген жүрегі атқалақтап тулай соғып кетті. Тұла бойына ыстық қан тарап, тіршілік рухы қайта белең алған. Атын тебініп, құйрық жағы ағараңдап шұбап бара жатқан отардың соңынан ілесті. Қойлар бірдеңенің қарасын шалғандай, маңырай шуласып, жылдам қозғалып барады.

	Салт аттының айтқаны рас екен. Кәзеңге шыға келгенде, сай табанынан өлусіреген болымсыз от жылтырап, құлағына үрген иттің даусы естілгендей болды. Қыстаудың терезесінен балбұл жанып, жылтылдап тұрған жарық -— әлсіз үміт сәулесіндей, жалғыз сабақ жіпке ілінген өз тірлігіндей көрініп, көзіне шоқтай басылды.

	Қойлар мұның көмегінсіз-ақ, шұбырған бойы сайға түсті де, қораның шетіндегі маяға барып жабылды. Жәнібектің оған қарайлауға мұршасы келген жоқ. Аттың басын үйге қарай бұрған. Терезенің алдына келгенде, ердің қасынан ұстап сүйретіліп әрең түсті. Екі аяғы ағаштай сіресіп, илікпейді.



	Буынын баса алмай, бірталай жерге тәлтіректеп барып өзін зорға ұстап қалды. Торы ат шылбырын сүйретіп, маяға таман тартты.

	Жәнібек қабырғаны жағалап, үйге кіргенше асықты. Жығылып қалсам, қайтып тұра алмаспын деп Қорыққан. Сыртқы есікті ашып қалғанда, бетін ыстық леп шарпып өткендей болды. Далан үйдің ортасында, аласа дөңгелек үстелдің үстінде білтесі қарауытқан ондық шам сығыраяды. Бұрыштағы қазандықтың ішінде әлі сөнбеген қып-қызыл шоқ қозданып жатыр. Босағада жалғыз діңгек бар екен. Соны құшақтап, теңселіп тұрып қалды.

	Төргі бөлменің есігі жабық. Сол жақтан бебеулеп ыңыранған әйел дауысы естіледі. «Боран адамының әйелі толғатып жатыр» дегенді бұлдырлау ойлап өтті. Кенет есік ашылып, ішкі үйден басына ақ шаршы тартқан кемпір көрінді. Етегіне оралып, екі-үш жасар қыз бірге шықты. Көздері бақырайып, бейтаныс жолаушыға үрейлене қарайды. Жәнібектің амандасуға шамасы келмей, сәл басын изеді. Кемпір «сен кімсің?» деп сұраған жоқ. Жігіттің ауыр халын бірден түсініп, қасына таман келді де, қолтығынан сүйемелдеп, тер алдындағы киіздің үстіне отырғызды. Үстіндегі мұз боп қатып қалған жарғақ сулықты шешуге көмектесті. Жәнібек отыра алмай, іргеге сұлап жата кеткен. Кемпір оның басына жастық әкеліп қойды. «Е-е, жаратқан ием, өзің жар бола көр» деп күбірлеп сыйынады.

	Жәнібек осының бәрін кіресілі-шығасылы ғана сезіп жатыр. Боран әлі басылмаған. Терезенің әйнегін сабалап, дамылсыз ызыңдап сыңсиды. Сол сарынның ара-арасында үздігіп, ышқынған толғақ үні жетеді құлағына. Өнебойын жер тартып, сүйегі ауырлап, ұйқы ма, талықсу ма, бір меңіреу тыныштық өзіне қарай сүйреп бара жатқандай сезіледі... Төргі үйге кіріп шыққан кемпірдің күңіреніп сөйлегені естіліп тұр.— «Жасаған-ай, оқ толғағын бере гөр... Қырықтың бірі қыдыр деуші еді. Ақжолтайым болса екен!»— деп Жәнібектің қасына жүгініп отыра кетті де, оның күпәйкесін ағытып, көйлегінің етегін дар еткізіп айырып жіберді. «Қазақтың көп ырымының бірі шығар» деп ойлады ол ұйқылы-ояу жатып.

	Көз алдынан бұрқ-сарқ етіп құтырына соққан боран кетпей қойды. Шашын жайып, езуінен көбік атқылаған, ертегідегі дию тұлғасында елестейді. Мұны жалмап жұтып қоярдай әлсін-әлі өршелене ұмтылады. Сол сәтте қатты шошынып, селк етіп есін жинап алады. «Ұйықтамайыншы... Тұрайыншы орнымнан!» деп, әлденеге қол созып, талпынғандай болады. Бірақ жатқан жерінен қозғала алмайды.

	Осы халде қанша жатқаны белгісіз, бірте-бірте ақыл-есі тұтқырланып, көзі ілініп кеткен-ді. Бір заматта тағы шошып оянды. Құлағына жас баланың «іңгалаған» дауысы жеткендей болды «А құдай, ақсарбас!» деп кемпірдің қарбалас жүгіргені байқалды. «Әйел босанды-ау ақыры» деді ол, ар жағынан бір сәуле жылт етіп. Сонан соң санасы сазға батқандай қайта ауырлап, талмаусырап жатып, ұйықтап кетті.





Эпилог





	Арада жарты жылдан астам уақыт өткен. Осынау өлкеде бұдан бірнеше ай бұрын сақылдаған аяз болып, долы боран соғып өтті дегенге иланғың келмейді. Есте қалар ештеңе де болмағандай. Табиғат тампыстықпен қайта түлеп, кемеліне келіп толықсып тұр. Даланың бозторғайы тағы да аспан тесіне шығып алып, шаттықтан жүрегі жарылардай боп, тіршіліктің мадақ жырын толғайды. Қыс күйзеушілігі әлдеқашан ұмытылған. Еңбеккер қауым малын бағып, егінін салып, үйреншікті шаруасына кірісіп кеткен.

	Жәнібек сол бораннан кейін екі айға жуық аудан орталығындағы ауруханада жатты. Басында ыстығы көтеріліп, есін жөнді біліңкіремей, тым қатты жығылған. Дәрігерлер екі өкпесіне бірдей суық тиген деп тапты. Әжесі қашан беті бері қарағанша қасында отырып, күндіз-түні құдайдан соның өмірін тілеумен болды.

	Ақыры көретін жарығы бар екен. Бойында тіршілік қуаты мол, шыныққан жас дене бірте-бірте үстемдік алып, ауыр науқасты жеңіп шықты. Боранда екі бетінің ұшы, құлағы, аяғының саусақтары күлдіреп үсінген екен. Бір қабат терілері сыдырылып түсті. Қазір білінбейді. Теңеліп кетті.

	Ауруханадан шыққан соң, қыс бойы үйде жатып, әл жинады. Тек қар кетіп, мал төлдей бастағанда ғана шаруаға араласқан. Мінез-құлқында аурудан айыққан адамдарда ғана кезігетін сергектік, жұмсақтық пайда болды. Анадан қайта туғандай, жарық дүниеге аса бір құштарлықпен елжірей қарайтын әдет тапты. Өмір бұрынғыдан әлдеқайда қымбат, әлдеқайда сұлу боп көрінген. Ауруханадан көзі алайып, сатқа ұрғандай жүдеп шығып еді. Аз уақытта қайта түлеп, тез көтеріліді. Қазір ежелгі сау, қуатты қалпына келген. Жанарынан бұрынғыдай уытты көгілдір сәуле шашырап, екі бетінің ұшында қан ойнайды.



	Жәнібек жақында есеп айырысып, жұмыстан біржола босаған. Москвадағы халықаралық қатынас институтына документін жіберіп еді. «Келіп, конкурсқа қатысыңыз» деген жауап алды. Қазір үй іші болып Жәнібектің жол жабдығына кіріскен.

	Қарлығаш Москвада. Қысқы демалыста ауылға келіп қайтқан-ды. Мұны өз үйіне шақырып, қонақ етіп, әкесімен таныстырды. Қазір практикада жүрген көрінеді. Жәнібекті сол жақтан қарсы алмақ.

	Таяуда Мәдиден де хат алған. Алматыдағы соңғы жаңалықтарды жазыпты. Жаннамен жақында жолыққанын хабарлайды.

	«Адресіңді сұрап еді, өзіңнің рұқсатыңсыз ештеңе айта алмадым»— депті.

	«Әкеңді де бір-екі рет сыртынан көрдім. Халі жақсы, доктор болғаннан бері толып, семіріп алыпты» деп әзілдеп те қойған.

	Жәнібек өзінің сол ақпейіл досын қатты сағынғанын аңғарды. Әрне еске түсіп, жол-жөнекей Алматыға соға жүруге бел байлады...

	Міне, Аршалыдағы ауылмен қоштасатын мезгіл де жетті. Құсайынның үйіне шығарып салушылар жинала бастаған. Әжесі таңертең, қыс ортасында туған қызыл марқаны Жәнібектің жолына арнап, айтып сойғызған болатын. Қазір бағланның еті қазанда былқып асылып жатыр. Бұрқыраған жас сорпаның иісіне көңілдері демделіп, жадырай түскен жұрт Жәнібекті ортаға алып, қауқылдасып отыр. Қақ төрдің басында Базар, одан төмен Тәшенғали, Кемел, Құрмаштар жайғасыпты.

	Базар былтырғыға қарағанда көп қартайып кеткен. Нар тұлғасы кішірейіп, шөгіп бара жатқандай. Белі бүгіліп, таяқпен зорға қозғалады. Оқта-текте болмаса үйден де шықпайды. Қарашолақты ұшырып қоя бергелі, бұрынғыдай шешіліп сөйлемей, түнеріп тұйық жүретін болған. Ертеңді-кеш қара домбырасын тыңқылдатып, сонымен ғана оңаша мұңдасады.



	Тәшенғали жақында пенсияға шықты. Содан бері әжептәуір ақсақал боп, өзін салауатты ұстайды. Базармен иық теңестіріп, сөзді көбінше сол бастап отыр.

	— Жәнібек шырағым, сонда сен қандай оқуға ба¬ра жатырсың?— деді алға ұмсына түсіп. Бұл сұрауға Жәнібектен бұрын Кемел жауап берді.

	Егер түсіп кете алса, жиеніңнің оқуы—мынау! — деп бас бармағын көрсетті.— Бізге ұсап қой құрттап жүрменді...

	Сонда не істейді ол?



	Шет мемлекеттермен байланыс жасайтын елші боп шығады,— деді Құсайын, мақтанышын жасыра алмай.

	Е-е, онда біздің Аршалыға төбесін көрсетпейді десейші,— деп Тәшенғали кеңк-кеңк күлді.— Менің ойым, осы совхозға директор боп келсе деп едім...

	Отырғандар күлкіге қарық болды. Жастыққа жантанып жатқан Базар да орнынан тұрып, сөзге араласты.

	Дүниенің қазынасынан көрі қара қасқа сиырыңды артық көресің-ау сен,— деп Тәшенғалиға күле қарады.— Күресіннен ұзамайтын жаман қарға секілді ауылды төңіректегенше, шабытты шалғайдан іздегені абзал емес пе баланың. Шын қыран солай алысқа ұшады. Алтайда түлеп, Алатау, Тянь-Шань асады... Ал бізді ұмытып кетеді екен деп қорықпай-ақ қойыңдар. Дүниенің төрт құбыласын шарласа да бұл бала Аршалыдай жерді бәрібір таппайды.

	Қарғамның дені сау болып, аман жүрсе болды да,-— деп қойды әжесі күрсініп.

	Биыл Жамал бәйбішеден де кәрілік нышаны мол байқалады. Шашы түгелге жуық ағарып, кескіні аппақ қудай боп шалынады. Әсіресе Жәнібектің науқасы жанына батып, қатты ойсыратып кетті. Енді міне көңілді күпті етіп, тағы жолға шыққалы отыр. Бұл сапар тым ұзаққа шырқайтынын да жүрегі сезеді. Жан түкпірінде «енді қайтып кере алам ба, жоқ па», деген кәрілік уайым бар. Қыз осындай. Түздің дәмі тартқан осы Аршалыда туып, Аршалыда өлетін баяғы уақыт жоқ. Біреуді онда, біреуді мұнда зымыратқан заман ғой. Не істесін?.. Күніне бес уақыт балалардың тілеуін тілеп, үйде отырады да.

	Дастарқан жайылып, сыдырылып піскен ет те келіп қалды. Жастардың көңілі еттен көрі басқаға ауып отыр. Амал жоқ, Базекең бғ шығаруға болмайды. Құсайын жігіттерге ым қағып, қолдарына су құйған боп, бір-бірлеп далан үйге шақырып алды да, қырлы стаканмен сол арадан тартқызып жіберді. Базар ештеңе сезбеген. Тек Тәшенғали екі оттың арасында қалғандай, тамағын кенеп, Базарға бір, мұрттарын сылап күлімдей кірген жігіттерге бір қарай берді.

	Арақты жасырып ішкендіктен, жұрт тост айта алған жоқ. Оның орнына бағланның басына бағыштап, Базекең бата жасады. Арыдан қозғап шұбыртып келді де:

	— Ел іргесі тыныш болсын. Жолаушының жолдасы қыдыр болсын. Досқа да, дұшпанға да тәупиқ берсін тәңірім. Атаға тартып ұл тусын. Алысқа кеткен азамат абыроймен оралсын!— деп балуан қолмен бетін сипады.

	Ет желініп, дастарқан жиылған соң барлығы сыртқа беттеген. Есік алдында Кемелдің «Москвичі» тұр. Жәнібекті темір жолға дейін өзі апарып салмақ. Әлі қылауы түспеген жаңа машинаның ұзақ жолда армансыз қызығын көрмек.

	Жиналған топ Жәнібекпен қоштаса бастады. Алдымен әжесі құшақтап, бауырына басып сәл тұрды да, көзіне жас алып, бетінен сүйді. Базар маңдайынан иіскеп, арқасынан қақты. Қалғандары қол алысып жатыр. Құсайын мен Кәмаш бар баласын қастарына еріп, өздері «бір взвод» боп бөлек тұр екен. Жәнібек жағалай қол алып, қоштасып шықты.



	Шаңқай түс. Солтүстік аспаны көгілдір шыныдай мөлдірейді. Қалың қоңыр таулардың ортасында Саршоқы биігі мен мұндалап, асқақ көрінеді. Сол шыңнық деңгейінде аспанның меңіндей боп жалқы қыран қалықтап жүр. Мүмкін, ол қайта оралған Қарашолақ шығар... Жәнібек қырдың тұнық ауасын соңғы рет сіміре жұтты да, машинаға отырды. Жапатармағай сермелген қолдар...

	Аршалы көзден сырғып қалып барады. Алда ұзақ жол күтіп тұр. Ауылдан алып қайтқан олжасы бар ма? Әзірше тоқ еткізіп айтып бере алмайды. Әйтеуір, бұдан бір жыл бұрынғысына өзінің мүлде ұқсамайтынын сезеді. Өмір енді басталған сияқты. Жанын жегідей жеп, тыным таптырмайтын көкейкесті бір арман бар көңілінде. Туған жердің тұғырынан сол арманға қарай қанат қаққаны анық.





	Оглавление

	Бірінші бөлім

	Айығу

	Бетпе-бет

	Шырғалаң

	Елегізу

	Екінші бөлім

	Ата-мекен

	Ауыл аясында

	Толғақ

	Эпилог





