	Балтабай Әбдіғазиұлы

	Қазақ әдебиеті энциклопедиялық анықтамалық





	"Қазақ әдебиеті" энциклопедиялық анықтамалығында қазақ әдебиетіне қатыстыұғымдар, терминдер, әдеби процестегі оқиғалар мен құбылыстар, барлық ақын, жазушы, жыршы, жыраулардың, әдебиеттанушы ғыламдардың қысқаша шығармашылық өмірбаяндары әліпби тәртібімен жүйеленіп берілген. Қазақ әдебиетінің сан ғасырлық тарихи даму сатыларын айқын аңғартатын ежелгі әдеби нұскаларға, ертегі-аңыздарға,батырлық, ғашықтық жыр-дастандарға, қиссаларға, елеуліәдеби туындыларға жеке мақалалар арналған.





	АБАЙ (Ибраһим) Құнанбайұлы (10.8.1845. қазіргі Шығ. Қазақстан обл. Абай ауд. Қасқабұлақ жайлауы - 6.7.1904, сонда, Балашақпақ жайлауы, бейіті Жидебайда) - ұлы ақын, философ, ағартушы, композитор. Ақынның арғы бабасы - Олжай батыр. Олжайдан Айдос, Айдостан Ырғызбай, Ырғызбайдан Өскенбай тарайды. Өскенбайдың әйелі - Зереден Құнанбай туады. Құнанбайдың (1804 - 1885) әйелі - Ұлжаннан Абай дүниеге келеді. А. "Ескітам" қонысында әкесі ашқан медреседе оқып, ауыл молдасы Ғабитханнан дәріс алған. Әкесі Абайды он жасқа толған соң Семейдегі Ахмет Риза медресесіне береді. Онда 3 жыл оқиды. Медресенің үшінші жылында А. осы қаладағы "Приходская школаға" да қосымша түсіп, онда 3 ай орысша оқиды. Осы жылдары шығыс классиктері Низами, Сағди, Қожа Хафиз, Науаи, Физули, Жәми, т.б. оқыса, екінші жағынан А.С. Пушкин, А.И. Герцен, М.Е. Салтыков-Щедрин, И.А. Крылов, Ф.М. Достоевский, И.С. Тургенев, Н.Ш. Чернышевский мұраларын оқып таныс болған, Батыс Еуропа әдебиетінен Гете, Дж.Байрон сияқты ақындарды оқып, түрлі ғылым салалары бойынша зерттеулер жүргізді. Есейген шағында солардың ішіндегі өзіне әсері болған кесек туындыларын қазақ тіліне аударды. Абай 13 жасынан елдегі әкімш.-билік жұмыстарына араласады. 1875 -78 ж. Қоңыркөкше еліне болыс болады. 1886ж. Е.П. Михаэлистің ұсынысымен Семей обл. статистика к-тінің толық мүшесі болып сайланды. 1885 ж. мамыр айында Шар өз-нің бойындағы Қарамола деген жерде Семей обл-ның ген.-губ. Цеклинскийдің басқаруымен Семей обл-на қарайтын 5 уездің 100-ден астам би-болыстары бас қосқан төтенше съезі өткізілді. Осы съезде төбе би болып сайланған Абайға "Семей қазақгары үшін қылмысты істерге қарсы заң ережесін" әзірлеу тапсырылды. А. бастаған комиссия барлығы 93 баптан тұратын ережені 3 күн, 3 түнде әзір етгі. А. үш әйел алған. Бәйбішесі Ділдәдан (1843-1924) Ақылбай (1861 - 1904), Әбдірахман (1866- 1874), Күлбадан (1863 - 1932). Әкімбай (1866-1874), Мағауия (1870 - 1904), Райхан (1871 - 1896); екінші әйелі Әйгерімнен (1856 - 1919) Тұрагұл (1875 - 1974), Мекайыл (1884 -1931), Ізкайіл (1895 - 1929). Кенже (1901 - 1932). барлығы 7 ұл, 3 қыз сүйген. Әмеңгерлік жолмен үйленген әйелі Еркежаннан ұрпақ көрген жоқ. А. өлең жазуды он жасында бастаған ("Кім екен деп келіп ем түйе қуған..."). "Сап, сап, көңілім", "Шәріпке", "Абыралыға", "Жақсылыққа", "Кең жайлау" өлеңдері 1870 - 80 жылдар аралығында жазылған. Ақындық қуатын танытқан үлкен шығармасы - "Қансонарда" 1882 ж. жазылған. Бастан-аяқ динамикалық суреттерден тұратын бұл өлең қазақ әдебиетінде қалыптасқан дәстүрлі пішімнен өзгеше, ішкі ой иірімдері терең. А. лирикасы жанрлық ерекшеліктері жағынан алғанда көп салалы, көп қырлы болып келеді. Ол қазақ поэзиясындағы тіл кестесіне, сөз қолдануына да жаңа сипат дарытқан ақын. "Сен мені не етесің", "Қан сонарда бүркітші шығады аңға", "Қалың елім, қазағым, қайран жұртым", "Жаз" ("Жаздыгүн шілде болғанда"), "Желсіз түнде жарық ай". "Болыс болдым, мінеки", "Қызарып, сұрланып", "Келдік талай жерге енді", "Өлсем орным қара жерсіз болмай ма?", "Көк тұман - алдыңдағы келер заман" секілді өлеңдерінің қай-қайсысын алсақ та, мүлде тың дүние, шығарм. жаңалық. А-дың тіпті жылдың төрт мезгілін суреттейтін "Қыс", ("Ақ киімді, денелі, ақ сақалды"), "Күз" ("Сұр бұлт түсі суық қаптайды аспан"), "Жаз" ("Жаздыгүн шілде болғанда"), "Жазғытұры" ("Жазғытұры қалмайды қыстың сызы") секілді бір топқа жататын өлеңдерінің де әрқайсысы мазмұн-мағынасы, суреттеу тәсілі, құрылысы жағынан әр түрлі болып шыққан. "Сабырсыз, арсыз, еріншек", "Бөтен елде бар болса", "Мәз болады, болысың" туындылары оның мысқылға шебер ақын екенін дәлелдейді. "Ғылым таппай мақтанба", "Интернатта оқып жүр" атты өлеңдерінде білім-ғылымды насихаттаудың тамаша үлгісін көрсетеді. А-дың көркемдік ойлау, бейнелеп айту, суреттеу тәсілі мүлде жаңа, даралық стилі еркін, икемді, поэзиядағы қалыптасқан, дайын үлгілерді қайталамайды. А. қазақ поэзиясының мазмұндық ауқымын, тақырыбын кеңейтті, әдебиетте жаңа жанрлық түрлер туғызды. Қазақтың ауызекі ақындық және ән өнерінің байлығын кең пайдалана отырып, А. қазақ поэзиясы мен музыкасына жаңа үлгілер енгізді, ақындық тілдің образдылық-бейнелеу, стилистикалық мүмкіндіктерін молықтырды. Қазақтың ақындық тілін, әдеби тілін ұстартып жетілдірді, әдеби тілді биік сапаға көтеріп, жаңа үлгіде қалыптастырды. А.С. Пушкин, М.Ю. Лермонтовтың шығармаларын шеберлікпен аударып, "Жолға шықтым бір жым-жырт түнде жалғыз", "Қанжар", "Теректің сыйы", "Асау той, тентек жиын, опыр-топыр", "Жартас", "Өзіңе сенбе, жас ойшыл", "Альбомға" өлеңдерін қазақтың төл туындысынша сөйлетті. А. - мысал өлеңдердің де шебері. Атақты орыс мысалшысы Крыловтың мысалдарын қазақ халқына алғаш жеткізуші. А. "Масғұт", "Ескендір", "Әзім" поэмаларын жазған. Олардың үшеуі де шығыс халқына ортақ сюжетке қүрылған. Бүларға қоса, ол Лермонтовтың "Вадим" атты көлемді прозалық шығармасын және "Демон" поэмасын өлеңмен аударған. Бұл екі аудармасы мен "Әзім" поэмасы біз - Оның қара сөздерінің бірнешеуі ең алғаш 1918 ж. Семейде шыққан "Абай" журналында жарық көрді. Кейіннен, А-дың қара сөздері орыс, қытай, француз, т.б. көптеген әлем тілдеріне аударылды. А. музыка саласында да мол мұра қалдырып, қазақтың муз. өнерін дамытты. Қазіргі уақытта ақынның 27 әнінің 36 нұсқасы нотаға түсірілген. А. әндерінің бір саласы тек өз шығарм-ғына ғана тән өлең өлшемдеріне сай соны ырғақпен өріс табады. "Сегіз аяқ", "Бойы бұлғаң", "Көзімнің қарасындағы" 4, 5. 6. 8 буынды өлең өлшемдеріне орай, олардың әні де халық музыкасында кездеспейтін өзгеше сазға құрылады. А-дың қазақ әдебиетті жаңа ой орамымен байытты. Пушкиннің"Евгений Онегинінен" бірнеше үзінді-нұсқаларды таңдап алып, "Татьянаның хаты", "Ленскийдің сөзі" атты өлеңдерін шығарды. Лермонтовтың "Ой", "Жолға шықтым бір жым-жырт түнде жалғыз", "Қанжар", "Теректің сыйы", "Асау той, тентек жиын, опыр-топыр", "Жартас", "Өзіңе сенбе, жас ойшыл", "Альбомға " өлеңдерін өазақтың төл туындысынша сөйлетті. А. - мысал өлеңдердің де шебері. Атақты орыс мысалшысы Крыловтың қазақ халқына алғаш жеткізуші. А. "Масғұт", "Ескендір", "Әзім" поэмаларын жазған. Олардың үшеуі де шығыс халқына ортақ сюжетке құрылған. Бұларға қоса, ол Лермонтовтың "Вадим" атты көлемді прозалық шығармасын және "Демон" поэмасын өлеңмен аударған. Бұл екі аудармасы мен "Әзім" поэмасы бізге толық жетпеген. А-дың филос. көркемдік, әлеум. гуманистік және дінге көзқарастары терең білінген еңбегі - қара сөздері. Абайдың кара сөздері (ғақлия) - ұлы ақынның сөз өнеріндегі көркемдік қуатын, философиядағы даналық дүниетанымын даралап көрсететін юіас-сикалық стильде жазылған прозалық шығармасы. Жалпы саны қырық алты бөлек шығармадан тұратын А-дың қара сөздері тақырыбы жағынан бір бағытта жазылмаған, әр алуан. Оның алты-жеті үлгісі қысқа болса, қайсыбіреуі мазмұн, тақырып жағынан өзгешелеу, ауқымды болып келеді. А. өзінің қара сөздерінде шығарманың ажарына ғана назар аударып қана қоймай, оның тереңдігіне, логикалық мәніне зер салған. А-дың қара сөздеріндегі гуманистік, ағартушылық, әлеум. ойлары дін туралы пікірлерімен бірігіп, тұтас бір қазақ халқының филос. тұжырымдамасын құрайды. Оның қара сөздерінің бірнешеуі ең алғаш 1918 ж. Семейде шыққан "Абай" журналында жарық көрді. Кейіннен, А-дың қара сөздері орыс, қытай, француз, т.б. көптеген әлем тілдеріне аударылды. А. музыка саласында да мол мұра қалдырып, қазіргі уақытта ақынның 27 әнінің 36 нұсқасы нотаға түсірілген. А. әндерінің бір саласы тек өз шығармашылығына ғана тән өлең өлшемдеріне сай соны ырғақпен өріс табады. "Сегіз аяқ", "Бойы бұлғаң", "Көзімнің қарасындағы" 4,5,6,8 буынды өлең өлшемдеріне орай, олардың әні де халық музыкасында кездеспейтін өзгеше сазға құрылады. А-дың "Сұрғылт тұман", "Мен көрдім ұзын қайың құлағанын", "Өлсем орным қара жер...", т.б. әндері - қазақтың ән творчествосында жаңалық ашқан шығармалар. Елімізде ұлы ақынға жасалған құрмет ерекше. А. атында Қарағанды обл-нда қала (1997). Шығ. Қазақстан обл-нда (1928) аудан, Семейде (1940), Қарқаралыда, Жидебайда (1945) әдеби-мемор. мұражайлар бар. А-дың әдеби мұрасын студент жастарға тереңдей таныстыру мен оның шығармаларын ғыл. тұрғыда зерттеу мақсатында 1969 ж. ҚазҰПУ- дың (бұрынғы ҚазПИ-дің) қазақ әдебиет кафедрасы жанынан Абай кабинеті ашылған. Алматы, т.б. қалалардағы театрларға, көшелерге ақын аты берілген. Абай атында шың(1932), асу, мұздық(1947) бар. Абай қоры жұмыс істейді. Фильмдер, көркем шығармалар, зерттеулер жазылған. Қазақтың классик жазушысы М.Әуезовтің әлемге белгілі шығармасы - "Абай жолы" ұлы ақынға арналған. Ақын тұлғасы өзге де көркемөнер туындыларына өзек болды.



	"АБАЙ" - ұлы ақын Абайдың өмірі мен ақындық жолы жүйеленіп баяндалған энциклопедия. Таралымы 100 мың дана, онда 1631 мақала енген. Көлемі 120 авторлық б. т. Бұл басылым Қазақстан үкіметінің 1990 ж. 22 ақпандағы "Абай (Ибрагим) Құнанбайұлыныңың туғанына 150 жыл толуына әзірлік және оны өткізу туралы" қаулысына сәйкес шығарылды. 1995 ж. "Атамұра" баспасынан қазақ тілінде жарық көрді. Энциклопедияда ақынның шығармалары мен аударма туындылары, қара сөздері мен тарихи-зерттеу мақалалары, сондай-ақ, Абайдың өмір жолы мен ортасы, ұстаздары мен шәкірттері, ата тегі, кейінгі ұрпақтары, шығармаларындағы жер-су атаулары жайында жүйелі мағлұматтар бар. Ақынның шығармаларына зерттеулер жүргізген ғалымдар туралы, өлеңдерін аударған шетелдіктер туралы деректер де кездеседі. Сонымен қатар жеке ғыл.-зерт. еңбектерге анықтама берілген. Кітапты дайындауға көрнекті ғалымдар мен абайтанушылар, шетелдік авторлар тартылған.



	"АБАЙ" - әдеби журнал. Семейде 1918 ж. ақпан-қазан айларында алашордашыл қазақ жастарының ұйымдастыруымен шығып тұрды. Небәрі 11 саны жарық көрді. Журналды шығаруды қолға алып, алғаш редакторы болған Ж.Аймауытов, Журнал жұмысына М.Әуезов белсене ат салысты. Журнал Абай шығармаларын ұдайы насихатгап, қазақ халқының әдебиеті мен мәдениеті, өнері мен тарихы туралы мәселелерді көтерді. Журналда Мадиярдың (Аймауытов пен Әуезов) "Абайдан соңғы ақындар", Жас түріктің (Аймауытов) "Қайтсек адам боламыз?" мақалалары, М.Жұмабаевтың "Күзді күні" өлеңдері, мақалалары, т.б. елеулі еңбектер жарияланды. "А." журналы Семей қ-нда 1992 жылдан қайта шыға бастады.



	АБАЙДЫҢ ЖИДЕБАЙДАҒЬІ ҚОНЫСЫ, Жидебай қорығы - Қарауыл өз-нің жайылмасында жатқан қалың қорық, шұрайлы жер. Жидебайды 18 ғ-дың 80-жылдары мен 19 ғ-дың 50-жылдары шамасында тобықты руының Мамай, Жігітек аталары қоныс еткен. Ал 19 ғ-дың ортасына таман Жидебай, Борсықбай, Барақ деп аталатын шұрайлы қоныстарды Абайдың әкесі Құнанбай Өскенбайұлы (1804-1885) иемденіп, қыстау салдырған. 1850 ж. Құнанбай Жидебайдың солтүстігіне қарай он бес шақырым жердегі күзеуден, Ескітам деген қонысқа жиырма балаға арналған медресе салдырып, өзінің және туыстарының балаларын оқытқан. Абай сегіз жасынан бастап сол медреседен дәріс алып, сауат ашқан. 1880 ж. Абай Жидебайда өз қаражатымен жаңадан медресе салдыртқан. 1885 - 92 ж. аралығында Жидебай қонысы Құнанбайдың Ұлжаннан туған кенже баласы Оспанның еншісіне тиген. 1892 ж. ескіше 1 мамырда інісі Оспан дүние салған соң, Абай осы қонысты тұрақты қыстау еткен. Жидебай 20 ғ-дың соңында тарихи-мемориалдық, эколог. қорыққа айналды. 1990 ж. Қазақстан үкіметінің қаулысымен Жидебай қорығының жалпы аумағы 64 км болып белгіленді. Мемлекет қарауына алынған қорық құрамына енген тарихи елді мекендер, қыстаулар, зираттар, көл-сулар мен көгалды алқап, төбе-шоқылар респ. маңызы бар тарихи ескерткіштер ретінде мемлекет қорғауына алынды. Қорық құрамына жай үйі, Абай - Оспан және Шәкерім - Ахат ескерткіштер кешені, Зере, Ұлжан, Құдайберді, Ғабитхан молда, Шәукенбай, Еркежан бейіті басындағы белгілер, Кеңгірбай бидің бейіті, Құнанбай құдығы, Оспан көлі, Мұсақұл төбесі, Махмұт қорасы, Орыс қорасы, Зұлғарыш қорасы, Ырыздыбай қорасы, Тұрағұл қорасы енеді. Жоғарыда аталған тарихи-мәдени ескерткіштердің барлығы да ұлы ақынның 150 жылдық мерейтойы қарсаңында (1996) күрделі жөндеуден өткізіліп, жаңғыртылды.



	АБАЙДЫҢ ЖИДЕБАЙДАҒЫ МҰРАЖАЙ ҮЙІ Абайдың өмірі мен шығармашылық жолынан толық мағлұмат беретін мәдени мекеме. Семей қ-нан 180 км, Қарауыл а-нан 25 км қашықтықта орналасқан. 1945 ж. ұлы ақынның туғанына 100 жыл толуы қарсаңында арнаулы мемл. комиссия шешімімен Жидебайдағы Абай қыстауы А. Ж. м. ү-не айналды. Мұражайдың бес бөлмесі мен үш залына орналастырылған заттар ұлы ақынның жақын туыстарынан, достары мен замандастарынан алынған. Үйдің құрылымы, сыртқы пішіні Абай заманындағы көрініс-келбетін сақтаған. Ұзын дәліздің сол жағындағы бірінші есіктен ас үйге кіреді. Ол - терезесі шығысқа қараған кең бөлме. Оң жақ босағада асадал мен күміс, мыс жалатылып сүйектен жасалған кішкене кебеже. 1885 ж. Абай осы екі бұйымды Семейдің өлкетану мұражайына өз қолымен өткізген. Көп заттардың ішінен қабырғадағы түс киіз ерекше көз тартады. Қонақ бөлмеде Абайдың орыс достары Е.П. Михаэлис, С.С. Гросс, Н.И. Долгополов пен П.Лобанскийлердің суреттері бар. Олардың Абай ауылында болғанын айғақтайтын құжаттармен қатар Абайдың Семейдегі өлкетану мұражайына өткізген көптеген заттарының суреттері қойылған. Мұнда күміс құты, кесе, айбалта, шақша сияқты бұйымдар бар. Абай заманынан бүгінгі күнге жеткен ең құнды заттың бірі - 1885 ж. П.Лобанский қарандашпен салған Абай суреті. Үйдің төргі бөлмесінде ақынның өзі отырған. Онда кітап оқып, жазу жазып, жұмыс істеген. Осы бөлмеге Ділдәның сүйек төсегі қойылған. Төсек тұсына ұлы ақынның ұлдары Әбдірахман мен Мағауияның суреттері ілінген. Абайдың үш ішекті домбырасы да осында. Дөңгелек үстел үстіне қойылған шыны қорапшаның ішіндегі Абайдың күміс қалта сағаты, қолжазбаларының көшірмесі, құс қанатынан жасалған қаламсабы мен сиясауыты ақын өмір сүрген ортаны көзге елестетеді. Ауызғы бөлме ортасында, дөңгелек үстел үстінде, сыртында күмістен бедер салынған үлкен ағаш тегене мен бұғы мүйізінен жасалған қымыз ожау, бірнеше тегене мен тостағандар тұр. Бұл - Абай үйінің мүліктері. Оң жақтағы сүйек төсек - Әйгерімдікі. Абайдың нәресте кезіндегі заттары да сақталған. Оң босағада Абайдың үш ауызды және шиті мылтықтары ілулі тұр. Үш ауызды мылтықты Семейдің әскери бастығы сыйға тартқан. Дәліз бойымен ілгері жүргенде түкпірдегі бөлменің оң жағында тұрған сүйек төсек - Еркежандікі. Бөлмедегі өзге заттардың барлығы - Абайдың соңғы кездегі өмірінің куәсі. Мұражай үй шошаласының температурасы жазы, қысы бірқалыпты. Оның қабырғалары таспен қаланған.



	АБАЙДЫҢ СЕМЕЙДЕГІ ӘДЕБИ-МЕМОРИАЛДЫҚ МҰРАЖАЙЫ (Әниярдың үйі) -Абайдың әдеби мұрасын сақтап, насихаттауға арналған тарихи-мәдени мекеме. Абай Әнияр Қожабайұлы Молдабаевтың (1850 - 1934) болашағынан көп үміт күтіп, оны жас кезінен Семейде, Ташкентте оқытқан. Әнияр 1892 ж. Семейдегі мемл. банкке қызметке тұрғанда Абай өзі бас болып, жақын ағайындарын жұмылдырып қаладан үй сатып әперген. Сол үй құрылысы кеңейе келе, Абай, Шәкерім, Көкбай, Ақылбай, Әбдірахман, Тұрағұл, Мағауия, Кәкітай, т.б. елдің сыйлы қонақтары әркез қалаға келгенде қонатын үйіне айналды. Комиссар көшесіндегі № 116 үйде кейін де ел зиялылары, алаш азаматтары әрдайым бас қосып, алқалы жиын өткізетін болған. Әнияр Молдабаевтың екі қабатты осы үйі 1940ж. сәуірде Абайдың туғанына 95 жыл толу мерекесі қарсаңында Қазақстан үкіметінің қаулысымен А. С. ә.-м. м-на айналдырылды. 1940 жылғы 16 қазаннан жұмыс істей бастаған бұл мұражай еліміздің тарихындағы тұңғыш әдеби-мемор. мұражай болды. Әнияр үйі мұражайға айналған кезінен бастап біршама жөндеуден өткенімен, үй құрылысының ғасыр басындағы тұрқы көп өзгермей, бастапқы сәулеттік сәнін сақтаған. Абай келіп-кетіп жүрген кезде Әнияр үйінде болған кітап жәшігі, жазу столы мен шарайна және қабырға сағаты Абайдың Жидебайдағы мұражай үйіне берілді. Мұражай қорында 13 мыңға жуық (оның ішінде 7500-і негізгі қор саналады) зат бар. Мұражай Абайдың 150 жылдық мерейтойы қарсаңында (1996) күрделі жөндеуден өткізіліп, өз алдына 7 тақырыптық көрме залдарына бөлінген. Олар: "Абай және оның дәуірі", "Жайлау", "Үш қайнар бұлақ", "Абай шығармашылығы", "Абайдың ақындық өнер айналасы", "Абайтану", "Қазақ халқы ақын атын ардақтайды". Бұл бөлімдерде Абай өміріне байланысты мұрағаттық құжаттар, қазақ халқының тұрмыстық-этногр. тыныс-тіршілігін бейнелейтін заттар, қолөнері мен бейнелеу өнерінің Абай тақырыбымен өзектес ілкі туындылары, сирек кездесетін қолжазба мұралары, кітаптар, фотодеректер, т.б. құнды мүрағаттар қойылған. Абайдың өзі 1885 ж. Семейдегі тарихи-өлкетану мұражайы қорына тапсырған байырғы ұлттық бұйымдар, ақын шығармалары, алғашқы кітаптары, Абайдың дүние жүзі халықтары тілдеріне аударылған өлеңдері, Абайдың әдеби мектебінің аса ірі өкілдерінің шығармалары, сондай-ақ абайтанушы ғалым-зерттеушілердің бірегей еңбектері сақтаулы тұр.



	"АБАЙДЫҢ ҚАРА СӨЗДЕРІ" - Абайдың философиялық шығармасы. Барлығы 45 сөз бұған "Бірер сөз қазақтың түбі қайдан шыққандығы туралы" деген тарихи мақаласы да қосылады. "А. қ. с-нің" соңғы нұсқасы Мүрсейіттің 1905. 1907 және 1910 жылдардағы қолжазбалары бойынша жарияланып келеді. "Қара сөздер" деген атау өлең сөзден бөлек шығарма мағынасын білдіреді. Өлең өнерін қазақ қара сөз демейді. Қара сөз "проза" деген мағынада айтылған. Қара сөз еркін ой білдіру формасы. Ақын өлеңдерінің кейбір күрделі дүниетанымдық мәселелері қара сөздерде түсіндірілген. Абайдың біршама өлеңдерін қара сөздеріндегі кейбір ойларды түсініп барып қабылдауға мүмкіндік ашылады. Мыс., "Алланың өзі де рас, сөзі де рас" деген өлеңін түсіну үшін алдымен Отыз сегізінші сөзді оқыған жөн. Абай қара сөздерінде Сократ, Платон, Аристотельдерді хакімдер деп атай отырып, өзінің де хакім екендігін дәлелдеп берген. Абай "хакім" деген ұғымды тек қолданып қоймай, оны түсіндірген. Отыз сегізінші сөзінде "хакім дегендер әрбір істің себебін іздеушілер" дей келе хакімдіктің мәртебесі: "Әрбір ғалым - хакім емес, әрбір хакім - ғалым" деп нақтылаған. Ғалымнан хакімді жоғары қоя отырып, Абай нақлия және ғақлия деген ұғымдарға түсінік береді. Ғақлия - хакімнің сөзі, нақлия - ғалымның сөзі. Абайдың қырық бес қара сөзі, негізінен, бәрі дерлік ғақлиялық мазмұнда,бірақ нақлиялықта сәттер бар. Абай филос. деген ұғымды білсе де, оны қолданбаған, ол оның орнына хакімдік ғақлият сөзін пайдаланған. Кезінде М.Әуезов нақтылап айта алмаса да, қара сөздер туралы сол заман үшін өте құнды пікір білдірген еді: "Жалпы алғанда Абайдың осы қара сөз дейтін мұралары көркем прозаның өзінен бөлек, бір алуаны боп қалыптасады. Бұлар сюжетті шығармалар емес. Стиль, мазмұн жағынан алғанда, осы шығармалар Абайдың өзі тапқан, бір алуан көркем сөздің түрі. Кейде бұлар сыншылдық, ойшылдық және көбінше адамгершілік, мораль мәселелеріне арналған өсиет, толғау тәрізді" (М.Әуезов. 20томдық шығармалар жинағы 20-т., 218 - 219). "А. қ. с." жанрлық сипаты жағынан әлемдік ойшылдар Монтеннің "Тәжірибелеріне", Паскальдің "Ойларына", Ницшенің "Афоризмдеріне", Шопенгауэрдің "Тұрмыстық афоризмдеріне", Борхестің "Философиялық тәсілдеріне", Жебранның "Шағын ойларына", т.б. ұқсас. "А.қ.с." бірнеше шет ел тіліне аударылған, әлемдік ақыл-ой қазыналарының бірі болып мойындалды. Ұлы ақынның бұл филос. мұрасын шет ел тілдеріне аударуға Ғ.Мұқанов, С.Санбаев, т.б. көп үлес қосты.



	"АБАЙ ТІЛІНІҢ СӨЗДІГІ" - іргелі ғыл.-зерт. еңбек. 1968 ж. "Ғылым" баспасынан жарық көрді Жалпы редакциясын басқарған - А.Ысқақов. Сөздікте ақын шығармаларында қолданылған сөздер мен фразеол. тіркестер әліпби ретімен жүйеленген. Олардың мағыналық реңктері түсіндіріліп, әр сөзге нақты мысалдар келтірілген. Сөздікке кісі есімдерін, жер-су атауларын, ұлт және ру аттарын білдіретін жалқы есімдер де енген. Ақын қолданған қазақ әдеби тіліне сіңе қоймаған араб, парсы, орыс сөздері мен түркі тілдерінен алынған сөздер мен сөз тіркестеріне түсініктеме беріледі.



	АБАЙДІЛДАНОВ Әділбек Байзолдаұлы (18.3.1932, Сарқан ауд. Бақалы а. - 1984, Алматы) - ақын. Лепсі пед. уч-щесін (1950). ҚазҰУ-ды (1956)"бітірген. 1956 - 59ж. Талдықорған және Алматы обл. газеттерінде, сондай-ақ респ. "Қазақ әдебиеті" газетінде қызмет атқарды. Ондаған жыр жинақтарының авторы. Орыс ақындары К.Х.Лермонтов, А.Блок, украин жазушысы И.Франко шығармаларын, орыс ақындарының антологиясын қазақ тіліне аударуға қатысты. 1969 ж. "Жазушы" баспасынан шыққан "Латын Америкасының ақындары" жинағынан Чилидің 20 ғасырдағы әйгілі ақындары Габриела Мистраль мен Пабло Неруданың өлеңдерін, 1976 ж. "Өнегелі адамдар өмірі" (ЖЗЛ) сериясымен жарық көрген "Николай Островский" атты кітапты (авторы Раиса Островская) қазақ тіліне тәржімалады.



	"АБАЙ ЖОЛЫ" - М.Әуезовтің әлемге әйгілі роман-эпопеясы. "А.Ж." - қазақтың көркем прозасын классик. деңгейге көтеріп, әлем әдебиетіне биік эстет. талғам, көркемдік қуат әкелген үздік туынды. Әуезов өзінің роман-эпопеясында қазақ халқының, оның ұлттық дәстүрін барлық қырынан жан-жақты ашып көрсеткен. Қазақтың дана ұлы Абай образын.шығарм.және қайраткерлік тұлғасын сөз өнерінде өзгеше даралықпен сомдаған. "А. ж," роман-эпопеясына шетелдік қаламгерлер Луи Арагон, Н.Тихонов, Б.Матип, т.б. жоғары баға берді. Әуезов алғашқыда романға "Телғара" деген ат бермек болды. Автордың алғашқы мөлшерлеуінде роман үш кітаптан құралмақшы болатын. Алайда жұмыс барысында оның шеңбері кеңейтіле түсті. Әуезов алғашқыда екі кітаптан тұратын "Абай", онан кейін мұның жалғасы болып табылатын "Абай жолы" (бүұ да екі кітаптан тұратын) романын жазды. 1-кітабы 1942, 2-сі 1947, 3-сі 1952, 4-томы 1956 ж. жарыққа шықты. Алғашқы екі кітаптан тұратын "Абай" романы үшін жазушыға КСРО Мемл. сыйлығы (1949) беріліп, төрт томдық "А. ж." роман-эпопеясы жарық көргеннен кейін, ол Лениндік сыйлықтың лауреаты (1959) атанды. Жазушы ойшыл, ақын Абайды басты кейіпкер етіп ала отырып, айналасына топтаскан көптеген қаһармандармен тығьз қарым-қатынас үстінде жан-жақты ашады. "А. ж," роман-эпопеясында казақ халқының этногр., діни, жалпы мәдени-танымдық дәстүрлері: жаз жайлауға көшу, құдалыққа бару мен той жасау, кісі өлімі мен аза тұту, ас беру, жұт, болыс сайлауы, дауға билік айту, аң аулау мен табиғат көріністері, т.б. - бәрі бар. Оқиғалар мен фактілерді баяндау үстінде жазушы өмірлік тартысты барынша ашып көрсетуге, оның әлеум. мәнін күшейтуге тырысады. Белгілі фактілердің шеңберімен шектелмей, қажет жағдайда бүкіл баяндаудың барлық желісін бір түйінге келтіру үшін, басты мәселелерді бір арнаға түсіріп, түйістіру үшін болған оқиға барысын өзгертіп, өзінше қиыстырып, жаңғыртады. Романдағы түгелдей немесе жарым-жартылай ойдан шығарылған көптеген кейіпкерлердің тағдырлары өмірде болғандай кескін-кейіпке ие болып, жалпы тарихи даму бағытымен байланысты, біртұтас көркемдік ойдың өзегімен тығыз ұштасып жатады. Тарихи оқиғалар мен фактілердің бәрі роман-эпопеяның бүкіл мазмұнымен тығыз ұштасып, шығарманың көркемдік өміріне орайлас мән-мағынасы басқаша ашыла түседі. Жазушы көркем шығарманың өз заңдылықгары мен мүмкіндіктерін толық пайдалануға күш салды. Яғни жазушы кейіпкердің өмірде болған адамның жай көшірмесі ғана болмай типті тұлға дәрежесіне көтеріліп суреттелуін ұтымды көрді. "А. ж." эпопеясының ұлттық әдебиетіміз бен мәдениетімізді, ана тілімізді өркендетудегі рөлі орасан зор. Эпопеяның кең мағынасында тарих, этногр. секілді ғылымдар тұрғысынан қарағанда да танымдық мәні аса күшті екенін кезінде акад. К.Сәтбаев атап көрсеткен болатын. "А. ж." дүние жүзі халықтарының 116 тіліне аударылған. 200 томдық "Әлем әдебиеті кітапханасы" топтамасында 2 том болып басылды.



	АБАЙТАНУ - қазақ әдебиеттану ғылымының бір саласы. А. ұлы ақынның өмірі мен шығарм-ғы, фи-лос., қоғамдық, эстет. көзқарасы, қазақ поэзиясын дамытудағы үлесі, муз. мүрасы туралы жазылған сан-салалы зерттеу еңбектерді қамтиды. Абай өмірі мен шығарм-ғын алғаш зерттеушілер А.Байтұрсынов, К.Ысқақұлы, Ә.Бөкейханов, М.Дулатов, І.Жансүгіров, Қ.Жұбанов, Ы.Мұстамбайұлы, Ғ..Тоғжанов секілді әдебиет пен мәдениет қайраткерлері болды. 1909 ж. Санкт-Петербургте жарық көрген Абай шығармаларының тұңғыш жинағын, оған кірген Кәкітай жазған ақынның түңғыш өмірбаяны - А-дың бастамасы, алғашқы деректік арнасы болып табылады. Жинақта ақынның аударма өлеңдерін қосқанда, жүз қырықтай өлеңі мен " Ескендір", " Масғұт" поэмалары басылған. Осы жинақты тұңғыш жинақтап, дайындап, бастырған Кәкітай Ысқақұлы мен Тұрағұл Абайұлы болатын. Бұрын жарық көрмеген бір топ жаңа өлеңдері 1916 ж. Орынборда Самат Әбішұлы бастырған "Абай термесі" атты кітапта жарияланды. 1922 ж. Ташкентге, Қазанда басылған жинақтар бұрын жарияланған шығармаларды қамтиды. Ақын шығармалары жеке кітап болып басылғанға дейін-ақ халық арасына қолжазба түрінде және ауызша тараған. Байтұрсынов ақын өлеңдерімен 1903 ж. қолжазба арқылы танысқанын айтады. 1914 ж. Мәскеуде жарық көрген "Восточный сборник" атты кітапта Абайдың өмірі мен шығармалары туралы мағлұмат келтіріліп, бірнеше өлеңінің мазмұны орыс тілінде қара сөзбен берілген. Абай өлеңдері төңірегінде 20 ғ-дың 20-жылдарында, одан кейінгі кездерде айтыс-тартыс көп болды. Осыған орай Байтұрсыновтың "Қазақтың бас ақыны" атты 1913ж. жарияланған мақаласындағы Абайға берген бағасы, ұлы ақынның қазақ әдебиеті тарихындағы алатын орнын анықтауы, өнерпаздық өзгешелігін, асқан шеберлігін тануы шынайы ғұлама ғалымға тән айрықша көрегендіктің, білгірліктің, өлең сөздің қадірін терең бағалай алатын ақындық сезімталдықгың, талғампаздықтың үлгісі деуге лайық. Бөкейханов, Байтұрсынов, Дулатовқа ілесе Абай шығарм-ғы жайында үлкенді-кішілі мақала жазып, ақын өлеңдерін жұртшылыққа танытуға Н.Рамазанов, Ғ.Сағди, Ы.Мұстамбайұлы және Н.Н. Белослюдов, т.б. ат салысты. Ақын шығармаларын жариялауға, олардың 1933 - 57 жылдардағы ғыл. басылымын құрастыру ісіне М.Әуезов орасан зор үлес қосты. Бұл басылымдар ақынның 1909 ж-ғы жинағы мен Мүрсейіт Бікеұлының бірнеше қолжазбасы негізінде жүзеге асты. Әуезовтің басшылығымен және тікелей қатысуымен 1957 ж. "Ғылым" баспасынан жарық көрген Абай шығармаларының екі томдық жинағы А. ғылымында елеулі табыс болды. Әуезов ұзақ жылдар бойы ізденіп, сан алуан деректерді зерттеп, жүйеге түсіріп, Абайдың ғыл. өмірбаянын жазып шықты. 1940 - 60 ж. Абай өмірі мен шығарм-ғын зерттеу ісі кең көлемде жүргізіліп, жаңа белестерге көтерілді.С.Мұқанов, Қ.Жұмалиев, Т.Тәжібаев, Қ.Мұхамедханов, М.Силъченко, Ы.Дүйсенбаев, Б.Ерзакович, ММырзахметов, Ғ.Есімов, Ж.Ысмағұлов, Р.Сыздықова, Т.Әлімқұлов, А.Нұрқатов, 3.Қабдолов, Т.Қожакеев, Ғ.Есім, Ғ.Мұқанов сияқты ғалымдар А. ғылымына өз үлестерін қосты. 1970 ж. Абайдың туғанына 125 жыл толуына орай шығармаларының жинағын шет тілдерде кітап етіп бастыру ісі жандана түсті. Орыс тілінде ақын шығармалары 1940 жылдан бері он бес рет жеке кітап болып басылды. 1945 - 60 ж. Абай шығармалары жеке жинақ болып Ташкентте өзбек тілінде, Қазанда татар тілінде, Ашғабатта түрікмен тілінде, Бішкекте қырғыз тілінде, Улан-Баторда моңғол тілінде, Пекинде қытай тілінде, Прагада чех тілінде басылып шықты. 1970 ж. Киевте украин тілінде, Ереванда армян тілінде, Минскіде белорус тілінде, Кишиневте молдован тілінде, Ригада латыш тілінде жарық көрді. 1970 ж. Мәскеуде "Прогресс" баспасында араб, ағылшын тілдерінде Абай шығармаларының жинағы басылды. Абайдың 150 жылдық мерекесі қарсаңында жарық көрген ондаған іргелі зерттеулер А-дың ғыл.-теор. деңгейі бұрынғыдан да биіктей түскенін айқын танытты. 1995 ж. жарық көрген "Абай" энциклопедиясында Ұлы ақынның өмірі мен шығарм. жолына қатысты қыруар деректер, құнды ой-пікірлер жинақталып, жүйеге келтірілді. Абай шығармаларының ғыл. толық жинағы басылып шықты. Абай шығармаларын жариялау, зерттеу ісіне шет елдерде айрықша мән берілді. Қытайда проф. Қабайдың "Абай және Абай шығармашылығы" (Пекин, 1987 ж.) атты еңбегі, кейінірек Су Чжоусюннің зерттеу еңбегі мен Абайдың қара сөздерінің аудармалары жарияланды. Чех ғалымы П.Гржебичек Абайдың ақындық жолын арнайы зерттеді. 1995 ж. ұлы ақынның 150 жылдық мерейтойы барысында шет елдердің көптеген әдебиетшілері, қоғам қайраткерлері Абай шығармалары жайлы мақалалар, баяндамалар жасады. Парижде, Стамбұлда, Мәскеуде, Санкт-Петербургте, Киевте, Минскіде, Вильнюсте, Ташкентте, Бішкекте, Қазанда ұлы ақынға арналған салтанатты мәжілістер мен ғыл. конференциялар өткізілді. Абай шығармалары Түркияда, Пәкстанда, Иранда, Қытайда басылды, француз, ағылшын, неміс және басқа тілдерге аударылды.



	"АБАЙ ҰРПАҚТАРЫ" - қолжазба журнал. 1939 жылдан бері Семей обл. Абай ауд. Қарауыл а-дағы Абай атынд. орта мектепте оқушылар мен мұғалімдердің күшімен шығып келеді. М.Әуезов 1939 ж. Абайдың 95 жылдық мерейтойы қарсаңында ұлы ақынның туған жерінде, өзінің ақын туралы болашақ романына материал жинап жүріп, елмен кездесу өткізеді. Сонда қолжазба журнал туралы ұсыныс жасап, оны ұйымдастырушылардың бірі болады. Журналдың алғашқы редакторы - Талғат Әбенов. Абай ұрпақтары мен жерлестері туған өлкенің өткен тарихын, ел аузындағы халық әдебиеті үлгілерін, ұлы ақынның шығармаларын, ол туралы естеліктер мен әңгімелерді жинақтады. Журналда Абай туралы өлеңдер мен әңгімелер, ғибратты сөздер, көркем әңгімелер, естеліктер және т.б. қызықты материалдар жарияланды.



	АБАҚАН КЕТЕ АМАНЖОЛ (1846, бұрынғы Сырдария обл. Қазалы уезіне қарасты "Аққыр" болысы - 1916. қазіргі Қызылорда обл. Қармақшы ауд. Куаңдария а.) -ақын. "Сұлу жар ішпей-жемей көңілге тоқ", "Сөз сөйлейін", "Ата жолын білейік" атты өлеңдері мен "Ырысты қыз бен 16 ақынның жұмбақ айтысы" атты шығармалары сақталған.



	"АБАТ БАТЫР" - "Қырымның қырық батыры" топтамасына енетін эпостық жыр. Жыр ел аузында аңыз. әңгіме түрінде сақгалған. Асан кайғының ұлы Абат батырдың елінің бостандығы, тәуелсіздігі үшін соғыс, жекпе-жек шайқаста қарсыласы Қайбар батырды өлтіруі жайында суреттеледі. Жыр толық сақталмаған, бұрын еш жерде жарияланбаған. Ауыз әдебиеті үлгілерін жинаушы Асайын Хангелдіұлы үзік-үзік күйінде қағазға түсірген нұсқасы ҚР Орт. ғыл. кітапханасының қорында сақтаулы (830 п.).



	'' АБДОЛЛАНАМЕ" - Хафиз Таныш ибн Мир Мұхаммед әл-Бүхаридің (16 ғ-дың соңы мен 17 ғ-дың басы) тарихи шығармасы. Автордың Бұхара ханы Абдолла ІІ-ге арнаған бұл шығармасы "Шараф намаий шаһи" ("Шаһтар даңқы кітабы"), "Зафарнаме" ("Жеңіс кітабы") деп те аталады. Тәжік әдеби тілімен (парсыша) ұйқасты қара сөз үлгісінде жазылған." А-де Абдолла ханның Хорезмге, Дешті Қыпшаққа, Хорасанға. қырғыздарға, Орта Азия мен Иранның бірқатар аймақтарына жасаған автордың өзі куә болған әскери жорықтары сипатталады. Орта Азия мен Қазақстан халықтарының этник.құрамы.соның ішінде қаңлы, қыпшақ, қарлұқ. ұйғыр. қоңырат тайпаларының әдет-ғұрпы, шаруашылығы туралы мәліметтер бар. Қазақ хандығының 16 ғ-дың 2-жартысындағы сыртқы саясаты. Шығай, Тәуекел, Ақназар хандар туралы деректер қазақтардың Шайбани әулетімен Сыр бойындағы қалалар (Сауран. Созақ. Иасы, т.б.) үшін күресі оның саяси мәні көрсетілген. Автор Наршахидің "Тарих-и Бухара". Рашид әд-Диннің "Жами ат-Тауарих". Мүхаммед Хайдар Дулатидің "Тарих-и Рашиди", Мирхондтың "Раузатас-сафа", т.б. тарихи еңбектерді пайдаланған.



	АБДРАХМАНОВ Сауытбек (7.11. 1951 ж.т., Оңт. Қазақстан обл. Қазығұрт ауд.) - журналист, әдебиет-зерттеуші, аудармашы, киногер, ғалым, филол. ғыл. канд., Қазақстанның еңб. сің. қызметкері (1998). ҚазҰУ-дың журналистика ф-тін бітірген (1975)." 1975- 87 ж. "Социалистік Қазақстан" (қазіргі "Егемен Қазақстан") газетінде тілші, бөлім меңгерушісі, редакциялық алқа мүшесі болды. 1987 - 90 ж. Қазақстан КП ОК-нде нұсқаушы, мәдениет секторының меңгерушісі, 1990 - 95 ж. ҚР Президенті және Министрлер Кабинеті аппаратында ішкі саясат бөлімі меңгерушісінің орынбасары, 1997 - 2000 ж. "Қазақстан теледидары мен радиосы" республикалық корпорациясының бірінші вице-президенті, 2000 - 2003 ж. "Егемен Қазақстан" республикалық газеті ашық акционерлік қоғамының президенті, 2003 - 2004 ж. Қазақстан Республикасының Ақпарат министрі қызметтерін атқарды. Қазір " Егемен Қазақстан" республикалық газеті ашық акционерлік коғамының президенті. "Біздің Пушкин", "Тәуелсіздік шежіресі", "Азамат күнтізбесі", "Елдік сыны" кітаптарының, "Париж. ЮНЕСКО. Әуезов", " Қажылық", "Ертегілер еліндегі екі күн", "Мадридтегі мереке", "Мәңгілік мұрат", "Армысың, Астана!", "Биіктік" фильмдерінің авторы. Қырыққа жуық көркем фильмді, В.Солоухиннің шығармаларын, Д.Кабалевскийдің "Сырлы саз бен сезім сұлу" кітабын, арабтың "Бейбарыс сұжан" атты халықтық романын қазақ тіліне аударды. "Жиырмасыншы ғасыр жырлайды" атты қазақ поэзиясы антологиясының құрастырушы-авторы. Орыс ақыны А.С. Пушкиннің "Евгений Онегин" романының қазақ тіліне аударылу тарихы, поэзия аудармасының эволюциялық жолы, суретші Орал Таңсықбаев шығарм-ғы жөнінде зерттеулер жазды. Журналистика саласындағы Қазақстан Республикасы Президенті сыйлығының лауреаты.



	АБДУЛЛИН Хамза Жармұхамедұлы (10.2.1919. Солт. Қазақстан обл. Булаев ауд. Калинин а. - 10.2. 2001) -ақын. Петропавл агротехникумын (1932), Омбы қ-ндағы ауыл шаруашылық жұмысшылар ф-тін (1936) бітірген. Солт. Қазақстан обл. халық ағарту бөлімінде қызмет атқарған (1936 - 37). Алматыда Қазақстан коммунистік журналистік ин-да оқыған (1937- 1940 ж.). 2-дүниежүзілік соғысқа қатысып, тұтқынға түскен. Тұтқындар лагерінен М.Шоқайдың бастамасымен құрылған "Түркістан легионы" құрамына алынып, М.Айтбаев сынды ақындармен бірге болған. Соғыс аяқталған соң, елге оралып, әміршіл-әкімшіл жүйенің саяси қуғын-сүргінін басынан кешті. Кейін "Социалистік Қазақстан" (қазіргі "Егемен Қазақстан") газетінде, "Жаңа фильм" журналында қызмет істеген. А-нің алғашқы өлеңдері, очерктері, әңгімелері мен фельетондары 1936 жылдан бастап баспасөз бетінде жарық көре бастады. 1940 ж. Бүкілқазақстандық әдеби конкурсқа қатысып, "Шойын жолда" атты дастаны бірінші бәйгеге ие болды. А. аудармамен де шұғылданған. Оның аудармасының ішіндегі шоқтығы биігі - грузин ақыны Шота Руставелидің "Жолбарыс тонды жаһангез" дастанының қазақ тіліндегі аудармасы. А. бұдан басқа орыс, татар, башқұрт, қырғыз, өзбек, неміс ақындарының да жекелеген өлеңдерін қазақ тіліне аударды. Ғұмырының соңында "Түркістан легионы" құрамында болған қазақ азаматтары туралы құнды естеліктер жазып қалдырды. Медальдармен марапатталған.



	АБДУЛЛИН Хизмет Әбдімүталипұлы (10.10.1925. Алматы обл. Еңбекшіқазақ ауд. Баяндай а. - 5.3. 1986. Алматы) - жазушы. 1951 -55 ж. Алматыда шығып тұратын "Жаңа өмір" журналы редакциясында әдеби қызметкер. бөлім бастығы және жауапты хатшы. 1955 - 80 ж. ұйғыр тілінде шығатын "Иеңи һаят", "Коммунизм туғи" газеттерінде бөлім меңгерушісі, жауапты хатшы қызметтерін атқарды. Қазақстан Жазушылар одағында Қазақстандағы ұйғыр әдебиеті секциясын басқарды. А. шығармаларының негізгі өзегін ел қорғау, бостандық жолындағы күрес, болашаққа деген сенім, махаббат, адамгершілік мәселелері құрайды. Шет елдегі ұйғырлардың өміріне арналған "Турфан аясында" романы, "Ауылдастар", "Тағдыр", "Отты шеңбер", "Жылдарға жауап", Гүлстан" сияқты повестер мен әңгімелер жинақтары, "Анаят", "Давутжан" атты өлеңдер мен поэмалар жинақтары бар. "Тас түйін" аталатын повестер мен әңгімелер жинағы қазақ тілінде жарық көрді. Ол А.С. Пушкин, М.Ю. Лермонтов, Л.Н. Толстой, Р.Тагор. М.В. Исаковский шығармаларын ұйғыр тіліне тәржімалады.



	АБДУЛХАЙ Мұхаммади (1901. Алматы обл. Еңбекшіқазақ ауд. Байсейіта. - 1937) - ақын. 1919-26 ж. Ташкент, Мәскеу жоғары оқу орындарында білім алып, Орта Азия ун-тінде оқытушы болған. Ұйғыр балалар әдебиетінің негізін қалаушылардың бірі. Өлеңдері 20 ғ-дың 20-жылдарынан жариялана бастаған. "Балаларға сыйлық" (1934, Н.Исраиловпен бірге), "Жас гүлдер" (1935) жинақтары жарық көрген. "Революцияшыл Шығыс" альманағын басқара жүріп, А.Розыбакиевпен бірге "Алғашқы адым" жинағын шығарған.



	АББРЕВИАТУРА(лат.аb - бастапқыдан, brevio - қысқарту) - сөз тіркесінің қысқартылып жазылған түрі. 1) И н и ц и а л д ы қ А. қысқартылып жазылған сөз тіркесіндегі басқы әріптерден немесе дыбыстардан ғана құралады. Мыс., ҚР (Қазақстан Республикасы), ҰҒА (Ұлттық ғылым академиясы). Сондай-ақ, т.б. (тағы басқалары), т.с.с. (тағы сол сияқты) сияқты А-лары да қолданылады; 2) Б у ы н д ы қ А. сөз тіркесіндегі сөздердің бастапқы буындарынан немесе алғашқы сөздегі бастапқы буын мен соңғы сөздің тұтастай тіркестірілуінен құрылады. Мыс., Қазақпарат (Қазақ ақпарат агенттігі), ұжымшар (ұжымдық шаруашылық), Аббревиатура ғыл. әдебиетте, баспасөзде, ресми құжаттарда көп қолданылады. Арагідік көркем әдебиетте де кездесіп отырады.



	АБСТРАКЦИОНИЗМ (лат. abstractio - дерексіздік) - әдебиетте, кескін мен мүсін өнерінде 20 ғасырдың басында пайда болған ағым. Абстракциялау - жалпылану, белгісіздену ұғымдарын білдіреді.



	АБЫЗ дәстүрлі көшпелілер қоғамындағы ғұлама, әулие, көріпкел адам. А. тайпа, ұлыс өміріне, ел басқару ісіне, жорық жасау мәселесіне араласып отырған саяси тұлға болған. Бақсылар мен шамандардан гөрі өзгеше қызмет атқарған, әскери ырымдарды жүзеге асырған, жортуыл сәуегейі болған. Шәкерімнің "Еңлік-Кебек" дастанында Нысан Абыз дәстүрлі қазақ қоғамындағы әулие адам тұлғасында сипатталады.



	АБЫЛ Тілеуұлы (1777. Маңғыстау - 1864, Маңғыстау, Қаратөбе) - ақын. Әкесінің есімі Тілеу, атасының есімі - Өтембет. Ақын жырлары Қарақалпақстан, Түрікменстан, Иран, Ауғанстан, Түркиядағы қазақтардың арасына кеңінен таралған. Шығармаларының арқауы адамгершілік, ерлік, елдікті дәріптеу. Хиуа ханына қарсы соғысқан қазақ батырларын жырға қосқан. "Сексеннің біз де келдік жетеуіне", "Отырған қарсы алдымда Қанымайым", "Қар жауар күн-түн оның қабағынан", "Сүйінқараны жоқтау", "Құлбарақ батырға", "Арғымақ атта сын болмас", "Естірту", "Кәрілік" т.б. толғаулары - өмір мәнін, сырын бейнелейтін өсиетті, өнегелі жырлар. А сонымен қатар айтыс өнерінің де шебері болған. Оның "Балдай қызбен айтысы", "Нұрымды сынауы", "Сушы қызбен сөз жарыстыруы", "Шерниязбен кездесуі" сияқты айтыстары бар. Ол "Қырымның қырық батыры" дастандарын да жырлаған. Алғаш баспасөзде жарияланған толғауы - "Арғымақ атта сын болмас" (1924. Ташкент. "Сана" № 2. 3) А. толғаулары "Ертедегі әдебиет нұсқалары" (1957), "Ақберен" (1972), "Өсиетнама" (1982), "19 ғасырдағы қазақ поэзиясы" (1985), "Бес ғасыр жырлайды", "Жырдария" (1995) жинақтарында жарияланған.



	"АБЫЛАЙ ХАН" - тарихи жыр. Жыр Қытайдың Шыңжаң аймағында тұратын қазақтардың арасында кең таралған. Авторы белгісіз. Жыр Абылайдың балалық шағынан басталып, ер жету, қол бастау, ел билеу жолын көркем баяндап, соңын Абылайдың өлімімен аяқтайды. Жырда сөз болатын оқиғалар мен адамдар нақтылы өмірде болған. Жыр Шыңжаң тұрғыны Шерияздан Сұлтанбайұлынан жазып алынып, тұңғыш рет Қытайдың "Ұлттар" баспасынан жарық көрген 4 томдықта (1985). одан кейін "Абылай хан" атты кітапта (А., 1993). "Қазақ халық әдебиеті" көптомдығының 1-ші томында (1995) жарияланды.



	АБЫЛАНОВ Сыдық (1894. Жамбыл обл. Байзақ ауд. Кеңес а. - 1938. Шымкент қ.) - қоғам қайраткері, журналист, драматург, Т.Рысқұлов ұйымдастырған Қырғыз (қазақ) жастарының рев. одағының белсенді мүшесі болды. Әулиеата уезінің алғашқы оқу халық комиссары қызметін атқарды. 1923 - 24 ж. оқу коммунасын басқарды. 1924 - 38 ж, Ташкентте, Қарақалпақстанда, Ақтөбе мен Петропавлда, Қызылордада партия және оқу-ағарту саласында басшы қызметтер атқарды. 1933 - 38 ж. Респ. радио к-ті төрағасының орынбасары болды. Оның "1916 жыл'', "Екіталай'', "Күндеспейтін қатын", т.б. пьесалары бойынша қойылған спектакльдері (реж. Ж.Шанин) Қызылордада ашылған Қазақ драма театрының репертуарын жаңа шығармалармен толықгырды. 1938 ж. саяси қуғын-сүргіннің құрбаны болды.



	АБЫЛҚАСЫМОВ Болатжан Шайзадаұлы (8.4.1950 ж.т.. Шығ. Қазақстан обл. Үржар ауд. Қабанбай а.) - ғалым. филол. ғыл. докт. (1994, проф. (1996). ҚазҰУ-ды бітірген (1973). 1973 - 92 ж. Әдебиет және өнер ин-тында аға лаборант, кіші ғыл. қызметкер, ғалым-хатшы. 1992 -2000 Қазақ мемл. қыздар пед. ин-тының деканы қызметтерін атқарған. 2000 жылдан Қазақ мемл. қыздар пед. ин-тында кафедра меңгерушісі. "Жамбыл және халық поэзиясы" (1975), "Қазақ тарихи жырларының мәселелері" (1979), "Фольклор шындығы" (1989), "Қазақ фольклорының тарихилығы" (1993), "XX ғасырдың бас кезіндегі қазақ әдебиеті" (1994), "Әдебиет терминдерінің сөздігі" (1996), "Әдебиеттану" (1998), "Қазақстан Ұлттық энциклопедия" (1999), "Қазақ әдебиеті (энциклопедия)" (2000), "Қазақ әдебиеті мен өнерінің мәселелері" (2001), "Айтыс: бүгіні мен болашағы" (2003). т.б. ұжымдық еңбектердің авторларының бірі "Әсет Найманбаев" (1988) кітабының құрастырушысы.



	АВАНГАРДИЗМ (франц. avantqardisme - алғы шептегілер) - қалыптасқан қағидалар мен дәстүрден, тіпті шынайы өмір шындығынан да алшақтай отырып, көркем өнер мен әдебиетті жаңғыртпақ болған өнер адамдарын топтастырған ағым. А. негізінен Батыс Еуропада пайда болып, 20 ғ-дың 10 - 20-жылдары өнер мен әдебиетте толық қалыптасты. А. көрінісі әлем әдебиетінде И.Р.Бехер, П.Элюар, Н.Хикмет, В.В.Маяковский, В.Незвал, т.б. шығармаларынан анық байқалады.

	АВТОНИМ (грек. autos - өзі, нағыз және onyma - есім) - бүркеншік атпен жазатын автордың шын аты-жөні. Мыс. Стендальдың нағыз есімі - Анри Мари Бейль. Қазақ әдебиетінде де оқырман қауымға өзінің нағыз аты-жөні емес, бүркеншік есімімен танылған жазушылар да бар. Мыс. Әкім Таразидың нағыз есімі - Әкім Үртайұлы Әшімов.



	АВТОР (лат. auctor - жаратушы, негізін қалаушы) - көркем шығарманы, ғылыми публицистикалық туындыны, сәулеткерлік дүниелерді, жобаларды, өнер табысты жазған, жасаған адам.



	АВТОР БЕЙНЕСІ - әдеби шығармадағы жазушының өз тұлғасының көріну қалпы. Әр жанрдағы шығармаларда А. б. әр түрлі дәрежеде, әр қырынан аңғарылады. Эпикалық шығармаларда автор негізінен алғанда оқиғаны баяндаушы болады. Ал драмалық шығармада автор оқиғаның даму барысынан мүлде сырт тұрады. Поэзиялық шығармаларда автор, негізінен, лирикалық тұлға ретінде танылады. Лирикада ақынның ішкі сыры, сезімі, толғанысы яғни жеке авторлық тәжірибесі басқа жанрларға қарағанда айқын, анық бедерленеді. Өмір шындығын оқырман лирикалық тұлға позициясындағы автордың көзімен қарап, танып біледі. Лирикалық кейіпкер автордың өлеңмен жазылған тікелей өз көшірмесі емес, жинақтала келіп, белгілі бір нақтылы сипатты иеленген көркем бейне болып шығады.



	АВТОРЛЫҚ ҚОЛЖАЗБА - әдеби шығарманың автордың өз қолымен жазылған түпнұсқасы. А. қ. шығарманы жариялау кезінде оның қандай өзгеріске ұшырағанын білуге, пайымдауға, қажет жағдайда ғылыми-текстологиялық түзетулер жасап, алғашқы нұсқасын қалпына келтіруде мүмкіндік береді.



	АҒАШАЯҚ, Берікбол Көпенұлы (1861. Шығ. Қазақстан обл. Абай ауд. Мұқыр а. - 1932, сонда) - әнші, ақын, домбырашы, күйші. Ел аралап, жиын-тойларда түрлі ойындар көрсеткен. А. өнердің бірнеше түрін меңгерген. Ол әнші-күйшілік, домбырашылық, ақындық өнеріне қоса биші, бесаспап спортшы болған. Оның "Ағашаяқ", "Жиырма бес", "27 қыз", "Жеті ән", "Ой, дүние, кемпірім-ай", "Аяғым-ай", "Ахахау-ахау", "Жетім әні", "Ұмпа-ұмпа парадай", "Құдіреттің кер тайы-ай" сияқты күлдіргі әндері халық арасында жиі орындалады. Әміре Қашаубаев А-тың "Ағашаяқ" әнін Париж сахнасында орындаған. Әміреден оны А.3атаевич жазып алып, нотаға түсіріп "Қазақтың 500 ән-күйі" кітабында жариялады (1933).



	АҒАШАЯҚ Назаролла Жүндібайұлы (1818, бұрынғы Семей обл. Өскемен уезі, Делбегетей болысы, Сапақ а. - 1898. қазіргі Шығ. Қазақстан обл. Жарма ауд. Саттық қыстағы) - әнші-ақын, өнерпаз. "Беташар", "Билерге", "Баласы Жүндібайдың атым Назар"," Атандым өзім Назар Ағашаяқ", "Жарқылдадым жас күнде", "Кәрілік" секілді өлеңдері көңіл күйді, өмірден көріп түйгендерін мысқыл, нақыл сөздері арқылы білдіреді. Оның "Қара жорға", "Ау, жаным, Жәнікей-ау", "Сары өзен" әндері ел ішіне кең тараған. А. өлеңдері Әдебиет және өнер ин-ның Қолжазбалар орталығында сақтаулы.



	АҒАШАЯҚ (шын аты Рақымберді) -19 ғ-да қазіргі Алматы обл. Райымбек ауданында өмір сүрген белгілі өнерпаз-әнші. "Ағашаяқ", "Қалды-ау, қалды-ау, қыз қалды-ау" әні арқылы есімі ел есінде сақталған.



	"АҒЫБАЙ БАТЫР" - тарихи жыр. Кенесары Қасымұлы бастаған ұлт азаттық қозғалысына белсене қатысқан батыр Ағыбай Қоңырбайұлының (1802 - 1885) ерлік істерін баяндайды. Жырдың екі нұсқасы сақталған. Бірінші нұсқасында (қарағандылық жыршы Тәужи Айнатасовтан жазылып алынған) Кенесарының Түрікмен елінен бір тұлпар әкеп беру туралы өтінішін орындауға аттанған Ағыбай батырдың сапар кезіндегі ерліктері баяндалады. Бұл нұсқа толық емес. Екінші нұсқасы ақын, халық ауыз әдебиетін жинаушы Нұрғали Бейсеновтен 1949 ж. жазылып алынған. Онда Ағыбай батыр қалмақпен соғысып, ерлік көрсетеді, даңқы бүкіл елге жайылған қолбасшы атанады. Екі нұсқа да он бір буынды қара өлеңмен жазылған. "А. б." жырының нұсқалары Орт. ғыл. кітапханасында және Әдебиет және өнер ин-ның Қолжазбалар орталығында сақтаулы.



	АДАЙ Сабыр (30.9.1960 ж.т., Қарақалпақстан) - ақын. Алматы эстрада-цирк колледжінің күй класын бітірген (1981). Бат. Қазақстан ун-нде оқыған (1981). Ұзақ жылдар мәдениет саласында еңбек еткен. Қазір респ. "Үш қиян" баспасында қызмет істейді. "Таңғы нөсер", "Кетемін көкке жұлдыз боп", "Жұмбақ түннің жылуы", "Әр қазақ - менің жалғызым", т.б. жыр жинақтары шыққан.



	АДАМБАЕВ Балтабай Әбдірахманұлы (24.9.1919. Жамбыл обл. Сарысу ауд. Байқадам а. - 12.10.1990. Алматы) - ақын, жазушы. ғалым, филол ғыл. канд. (1962). Жамбыл пед. уч-щесін (1947). ҚазҰУ-ды (1951) бітірген. Біраз жыл Жамбыл қ-ндағы № 38 қазақ орта мектебінде ұстаздық еткен. Әдебиет және өнер ин-тында кіші. аға ғыл. қызметкер болды (1957 - 86). "Сырларым" (1959), "Ақбөбек" (1962), "Аманат" (1972), "Тұлпардың ізімен" (1983) атты өлең жинақтары, "Мәди" (1969), "Жауынгер жолы" (1978) повестер мен деректі әңгімелер кітабы жарық көрді. Қазақ халқының ауыз әдебиетін, оның ішінде шешендік сөздер мен мақал-мәтелдерді зерттеді. Шешендік сөздер туралы "Шешендік" (1969), "Халық даналығы" (1976), "Қазақтың шешендік өнері" (1984) деп аталатын моногр. зерттеу еңбектері жарық көрді. "Қазақ ертегілері" (1962), "Шешендік сөздер" (1967), "Ел аузынан" (1985) жинақтарын құрастыруға қатысты. 1-дәрежелі "Отан соғысы" орденімен марапатталған.



	АДАМБЕКОВ Садықбек (15.11. 1922 ж.т., Оңт. Қазақстан обл. Арыс ауд. Қараспан а. - 15.1.2002) - жазушы, ақын, драматург, сықақшы. Қызылорда пед. ин-тын (қазіргі Қорқытата атынд. мемл. ун-ті) бітірген. 1945 - 68 жылдары "Оңтүстік Казақстан", "Қазақ әдебиеті" газеттерінде және "Жұлдыз", "Ара- Шмель" журналдарында қызмет атқарды. "Қожанасыр қақпасы" (1959), "Көсенің көзі" (1961), "Аюбайдың ажалы" (1981) атты жинақтары, қазақ әдебиетіндегі тұңғыш сатиралық роман "Атылған қыз" (1969. 1977. 1988) шығармасы жарық көрді. А-тің жекелеген шығармалары шет ел тілдеріне аударылды. 1982 ж. шығармаларының екі томдығы жарық көрген.



	АДАМБЕКОВ Ыхлас (1912. Қарағанды обл. Шетауд.№ За. - 1941) - жазушы. 1931 - 32 ж. Қоңырат ауд. комсомол к-тінде меңгеруші. 1934 -35 ж. "Лениншіл жас" (қазіргі "Жас Алаш") газетінде әдеби қызметкер. 1938- 39 ж. Қазақ көркем әдебиет баспасында жауапты хатшы. 1939 - 41 ж, Қазақ КСР Халық ағарту халкоматының өнер басқармасында редактор болып қызмет істеген. "Достар жүрегі" кітабының, "Қызыл әскер маршы", "Алатау" секілді 30 шақты ән мәтіндерінің авторы. Ә.Әбішевпен бірігіп "Қамбар батыр" операсына либретто жазған.



	АДАПТАЦИЯ (лат. аdapto - бейімдеймін) - әдеби шығарманың белгілі бір ортаға, әдетте, дайындығы төмен оқырманға лайықталып, солардың қабылдауына бейімделіп қайта жазылуы. Бұл тәсіл балаларға күрделі шығармаларды ұғымды түрде таныстыру үшін қолданылады. Мыс. Гомердің "Одиссея" мен "Илиадасының" осылай жасалған нұсқалары бар. Әдеби мәтінді бейімдеу шығарма мазмұнына терең бойлауды, автордың стилін сақтауды талап етеді. А. қазақ әдебиетінде де кездеседі. Мыс. "Қамбар батыр", "Алпамыс", "Қобыланды батыр" эпосы қазақ, орыс тілдерінде қарасөзбен қысқаша қайта баяндалып, жеке басылым болып шықты.



	АЖАР Жұртыбайқызы, С о қ ы р А ж а р (1865. қазіргі Қарағанды обл. Қарқаралы ауд. - ө.ж.б., сонда) - әнші, ақын. Жеті жасында қорасан ауруынан екі көзі бірдей соқыр болып қалады. Ел арасында Соқыр А. деген атпен белгілі болған ақын жиын-тойға жиі қатысып, Жапар, Уақит деген ақындармен айтысқа түседі. 1884 ж. Қоянды жәрмеңкесінде ақын Шашубай Қошқарбайұлымен айтысып, жеңеді. А. Абаймен кездесіп, оны өзіне ұстаз тұтқан, өлеңдерін жатқа айтып, халық арасына таратқан. А. мен Уақит айтысы "Айтыс" жинағына (1965. 1-т) енген. "Жұртыбайдың қызы едім, атым Ажар" деген өлеңі "XIX ғасырдағы қазақ поэзиясы" жинағында (1985), Шашубаймен айтысы "Қазақ халық әдебиеті" жинағының 9-шы томында жарияланды. Ақын Орт. ғыл. кітапхананың Қолжазбалар қорында сақтаулы.



	"АЗАТ ӘЙЕЛ" - бір күндік газет. Қазақстан Компартиясы ОК-нің жанындағы әйелдер бөлімі 1925ж. 8 наурызда шығарған. Онда А. Оразбайқызының. Н.Арыққызының, Ш.Иманбайқызының мақалалары мен өлеңдері басылды. Қазақ әйелдеріне арналған осы тұңғыш, бір күндік газеттің жарық көруі үлкен тарихи оқиға болды. 1925 ж. 5 мамыр күні осы басылымның негізінде "Теңдік" газеті шығарыла бастады.



	АЗАМАТОВ Юлдаш Абдықадырұлы (8.6.1947 ж.т., ҚХР, Текес қ.) - жазушы. ҚазҰУ-ды бітірді (1971). 1971 - 87 ж. "Коммунизм туғи" (қазіргі "Ұйғыр авази") газетінде тілші, бөлім меңгерушісі, бас редактордың орынбасары қызметтерін атқарды. Алматы обл. партия к-тінде жауапты қызметте болды. 1987 жылдан "Ұйғыр авази" газетінің бас редакторы. Әр жылдарда "Жоғалған пышақ" (1977), "Ядигардың атасы" (1980), "Ұмыт" (1984), т.б. прозалық кітаптары жарық көрген. Орыс жазушысы А.Гайдардың бірнеше повестерін ұйғыр тіліне аударған. Әңгімелері қазақ, орыс, өзбек, қырғыз тілдеріне аударылған. Қазақстан Журналистер одағы сыйл. лауреаты.



	АЗАМАТТЫҚ ЛИРИКА - лирикалық поэзияның әлеум. мәселелерді қозғайтын үлкен бір саласы. Қазақ әдебиетіндегі А. л. түрлеріне Абайдың, С.Торайғыровтың өлеңдерін жатқызуға болады. 20 ғ-дың бас кезіндегі бұл сарын А.Байтұрсынов, М.Жұмабаев, М.Дулатов поэзиясында үлкен әлеум. маңызға ие болды. А. л-ның тамаша үлгілерін С. Сейфуллин,І.Жансүгіров, С.Мұқанов, Т.Жароков, Ғ.Орманов, Қ.Аманжолов, Ә.Тәжібаев, Х.Ерғалиев, Қ.Бекхожин, С.Мәуленов, М.Мақатаев, Қ.Мырза Әлі, Т.Молдағалиев, Ж.Нәжімеденов, т.б. шығармаларынан табуға болады. Қоғамдық өмірдің ең көкейкесті мәселелері халықтың тағдырына, мүдделеріне, келешегіне байланысты сарындар А. л-ға арқау болды. А. л. өз дәуіріне байланысты әр қырлы болуы мүмкін.



	АЗАТ ЖОЛ, абзац - қара сөздегі мәтіннің әр бөлімінің алдыңғы жолын тұтас қатардан сәл шегіндіріп бастау. Бүл мәтіннің мағына жағынан бірыңғай тиянақты бөліктерін бір-бірінен ажырату үшін қажет. Логикалық мазмұн тұрғысынан мәтіннің бір тынысты кезеңін бөліп алып отыру, ой желісін дұрыс ширатып, өрбіте жүйелеуге өте ыңғайлы. А. ж. мәтіннің түсінікті, түйінді, тұжырымды болуына септігін тигізеді.



	АЗИЯ ЖӘНЕ АФРИКА ЕЛДЕРІ ЖАЗУШЫЛАРЫНЫҢ АССОЦИАЦИЯСЫ - халықаралық әдеби ұйым. 1967 ж. Бейрутта құрылған. Азия және Африка елдерінің 78 ұйымын біріктірді. Бас кеңсесі Гаванада орналасқан. 1968 жылдан ұйымның "Лотос" альманағы шығарылды. 1967 жылдан бастап ұйым лауреаттарына жыл сайын "Лотос" әдеби сыйлығы беріледі. Ассоциация Азия және Африка елдерінің әдеби күштерін біріктіріп, олардың ұлттық тәуелсіздік, әлеум. прогресс, демократия жолындағы іс-қимылдарына жәрдемдесті.



	АЗОВСКАЯ Татьяна Николаевна (8.10.1948. Орал қ.) - ақын. ҚазҰУ-ды бітірген (1973). Семей обл. "Иртыш" газетінде тілші. Ақтөбе драма театрында әдеби қызметкер. Бат. Қазақстан обл. "Приуралья" газетінде тілші қызметтерін атқарған. "Благодарю судьбу" (1980), "Письмо из Осени" (1981), "Смуглое лето" (1985) атты өлеңдер жинағы жарық көрген. "Жігер" жастар шығарм. фестивалінің лауреаты (1981).



	АЗИЯ ЖӘНЕ АФРИКА ЕЛДЕРІ ЖАЗУШЫЛАРЫНЫҢ КОНФЕРЕНЦИЯЛАРЫ – екі құрлық елдері жазушыларының халықаралық әдеби жиыны. 1956 ж. 23 - 28 желтоқсанда Делиде өткен Үндістан жазушылары мен Азия елдері жазушыларының конференциясында Кеңес Одағы делегациясы Азия және Африка елдері жазушыларының конференциясын өткізіп тұруды ұсынды. Азия мен Африка елдері жазушыларының 1-конференциясы 1958 ж. 7 - 13 қазанда Ташкентте өтті. Бұл конференцияға Азия мен Африканың 37 елінен. Еуропа мен Американың 13 елінен әдебиетшілер қатысты. Конференцияның алғашқы төрағасы болып өзбек ақыны Зүлфия Исраилова. орынбасарларының бірі болып қазақ жазушысы Ғ.Мүсірепов сайланды. Азия және Африка жазушыларының Ассоциациясын құру жөнінде, Халықар. "Лотос" сыйлығын белгілеу туралы шешім қабылданды. Екінші конференция 1962 ж. 12 - 16 ақпанда Каирда, үшіншісі 1967 ж. 25 - 30 наурызда Бейрутта өткізілді. Төртіншісі 1970 ж, 17 - 20 қарашада Делиде, бесіншісі 1973 ж. 4 - 9 желтоқсанда Алматыда, алтыншысы Анголаның астанасы Луандада 1974 ж. 26 маусым - 1 шілде аралығында, жетіншісі 1983 ж. Ташкентте, сегізіншісі 1988 ж, 21 -25 қазанда Тунисте өтті. Форумда делегаттар бейбітшілік, ұлттық тәуелсіздік, халықтар ынтымағы жайында мәселе көтеріп, пікір алысты.



	АЗИЯ ЖӘНЕ АФРИКА ЕЛДЕРІ ЖАЗУШЫЛАРЫНЫҢ СИМПОЗИУМЫ - халықар. Әдеби форум. 1968 ж. 20 - 24 қыркүйекте Ташкент қ-нда өткен. Симпозиум екі құрлық жазушылары Ташкент конференциясының 10 жылдығына арналды. Негізгі жұмыс тақырыбы "Әдебиет және қазіргі заман" деп аталып, ол "Жазушының әлеуметтік прогресс және халықтар бостандығы үшін күрес жолындағы ролі", "Классикалық мұра және қазіргі әдебиет" деген бағытта өтті. Симпозиумға 35 елден, оның ішінде Еуропа, Америка, Австралия және КСРО-дан көрнекті жазушылар қатысты.



	"АЙ" - жасөспірімдерге арналған әдеби-көркем журнал. 1994 ж. "Ақ желкен" журналының қосымшасы ретінде орыс тілінде, Алматыда жарық көрді. Тоқсан сайын шығады. Көлемі 8 баспа табақ. Тұңғыш редакторы Ф.Оңғарсынова. Журналда жасөспірімдерге арналған тарихи, ғыл. танымдық және тәрбиелік мәні мол материалдар, сондай-ақ, талапкер мектеп оқушыларының әдеби шығармалары жарияланды.



	АЙБАСОВ Бірмұхамед (1895, бұрынғы Ақмола обл. Атбасар уезі Ұлытау болысы - 28. 2.1938, Алматы) - қоғам қайраткері. А. ш. уч-щесін (Омбы, 1917). Қызыл профессура ин-тын (Мәскеу, 1933) бітірген. "Бірлік" мәдени-ағарту ұйымы басқармасының хатшысы, Ақмола уезі қазақ к-тінің және "Жас қазақ" ұйымының белсенді мүшесі, 20-жылдары Ақмола обл.жер басқармасының бастығы, Семей губ. "Қосшы"одағының төрағасы(1925 - 28). Қазақ а. ш. кооперация одағы мал. ш. бөлімінің бастығы, өлкелік кооперация техникумының директоры (1928- 31) қызметтерін атқарған. Байларды тәркілеуде, қазақ шаруаларын ұжымдастырудағы асыра сілтеушілікке қарсы шыққандығы үшін қуғынға ұшырады. 1933 ж. И.В. Сталинге жазылған "Алтаудың хаты" авторларының бірі. Түрген қой кеңшары саяси бөлімінің (Алматы обл.) бастығы (1933 - 35). Қазақ партия баспасының редакторы (1935 - 37) болды. "Айқап", "Қазақ" басылымдарында өлеңдері мен мақалалары жарияланған. Саяси қуғын-сүргіннің құрбаны. КСРО Жоғ. Соты әскери алқасының 28.2.1958 ж. шешімімен ақталған.



	АЙБЕРГЕНОВ Төлеген (3.3.1937. Қарақалпақстан, Қоңырат ауд. Қоңырат а. - 29.8.1967. Нөкіс) - ақын. Ташкент пед.ин-тын бітірген (1959). 1959 - 62 ж. Қоңырат ауд-ндағы орта мектепте мұғалім, 1962 - 65 ж. Шымкент обл. Сарыағаш ауд-ндағы орта мектеп директоры, 1965 - 67 ж. Қазақстан Жазушылар одағының әдебиетті насихаттау бюросында ұйымдастырушы қызметтерін атқарған. Алғашқы шығармалары 1957 жылдан респ. газет-журналдарда жариялана бастады. Алғашқы бір топ өлеңдері 1961 ж. "Жас дәурен" атты жас ақын-жазушылар шығармалары жинағына енді. Қазақ поэзиясына өзіндік жаңа ырғақ. тегеурінді екпін әкелген поэтикалық жыр кітаптары: "Арман сапары", "Өмірге саяхат" (екеуі де - 1963), өзі қайтыс болған соң, "Құмдағы мұнаралар" (1968, Қазақстан Комсомолы сыйл.. 1974), "Мен саған ғашық едім" (1970), "Аманат" (1975), "Бір тойым бар" (1981. 1989), балаларға арналған "Бақшаға саяхат" (1985), т.б. жыр кітаптары жарық көрді. Орыс тілінде "Мир созвездий" деген атпен таңдамалы жырлары аударылып басылды (1987). Бірқатар өлеңдері "Поэты Казахстана" (1977), "Струны домбры" (1979), "Степновы ритмы" (1983, екеуі де украин тілінде) деген жинақтарда жарияланды. 1997 ж. ақынның "Таңдамалы өлеңдер" жинағы мен ол туралы жазылған "Біргемін мен сендермен" атты естелік кітап. 2001 ж." Біртойым бар" атты жыр кітабы жарық көрді. "Жалын" журналы тағайындаған, жас ақындарға берілетін Т.Айбергенов атынд. әдеби сыйлық бар.



	АЙДАБОЛ Сүйіндікұлы (т. ө. ж. б., Ташкент маңы) - би, шешен. "Айдабол би айтқан екен" деген ғибратты сөздер ел аузында нақыл болып қалған. Оның әділдігі сондай, бір дауда "Төрелігім дұрыс болмаса, ұлым Тайкелтірді ат құйрығына салып өлтіремін" деп ант ішкені туралы аңыз сақталған. А. ұрпақтарының бірі Жанқозыдан: Тайкелтір би. Қошетер (Қосшетер) мерген, Олжабай батыр, Секербай би, Боштай (Поштай) Тұрсынбайұлы, әкелі-балалы Едіге мен Шоң билер, Жаяу Мұса, Сұлтанмахмұт Торайғыров. т.б. әйгілі адамдар шыққан.



	АЙДАРОВ Тұрап (20.11.1933, бұрынғы Шымкент обл. Келес ауд. Ғ. Мұратбаев атынд. а. - 7.3.1994. Ташкент қ.) - ақын, ғалым, филология ғыл. докт. (1982), проф. (1985). ҚазҰУ-ды бітірген (1956). 1956 - 57 ж. орта мектепте оқу ісінің меңгерушісі, 1957 - 85 ж. Ташкент пед. ин-тының аға оқытушысы, доценті, 1985 - 94 ж. қазақ филол. кафедрасының меңгерушісі қызметтерін атқарды. Оның "Қазақ тілі лексикасының ерекшеліктері" (1975), "Лингвистикалық география" (1977), "Өзбекстан қазақ говорлары лексикасы және лингвистикалық географиялық мәселелері" (1992) сияқты монографиялық еңбектерімен бірге, "Жана бер жұлдызым" (1975), "Қоңыр жел" (1979), "Арайлы аспан" (1980), "Шие" (1981), "Көңіл салтанаты" (1989) деген жыр жинақтары жарық көрген.



	"АЙҚАП" - қоғамдық-саяси және әдеби журнал. 1911 - 15 ж. Троицк қ-нда айына бір рет. кейін екі рет шығып тұрды. Оның 88 саны 1000 -2000 данамен жарық көрген. Алғашқы редакторы - М.Сералин. "А." қазақтың қоғамдық ой-пікірінің оянуы мен ұлттық мәдениетінің дамуына үлкен үлес қосты. Журналды шығаруға Ә.Ғалимов. С.Торайғыров ат салысты. А..Байтұрсынов, Шәкерім Кұдайбердіұлы, Б.Майлин, Б.Өтетілеуов, С.Дөнентаев, С.Көбеев, Н.Құлжанова сынды қаламгерлер белсене қатысты. Журналда Шоқан, Абай, Ыбырай шығармаларымен бірге ауыз әдебиетінің үлгілері, шығыс, орыс және Еуропа қаламгерлерінің туындылары басылып тұрды. Қазақ энциклопедиясының Бас редакциясы 1995 ж. журнал материалдарын баспадан жеке кітап етіп шығарды.



	АЙМАҒАМБЕТОВ Орынбай (1923 ж.т., Қарағанды обл. Тельман ауд.) -ақын. Қарағанды шахталарында жұмыс істеген. Өлеңдері 1940 жылдан жергілікті газеттерде жариялана бастады. "Шахтер шамы", "Туған қалам", "Қарқаралы", "Ильичпен сырласу тәрізді өлең-жырлары туған жер, оның еңбекшіл адамдарына арналған. Мақсұт Байсейітов, Кәртай Ермекбаев, Бақыт Мұстафин сияқты үзеңгілес әріптестерімен айтысып жүлдегер атанды. 1969ж. халық ақындарының респ. ғыл.-шығарм. конференциясына қатысты.



	АЙМАҒАНОВ Сатыбалды (1882. Көкшетау өңірі - 1962, сонда) - халық ақыны. Халық жырларын жаттап айтумен бірге өзі де көптеген толғау жырлар, дастандар шығарған, айтысқа қатысқан. "Айсары-Шорман", "Тәтібай мен екі батыр", "Азамат ерлер" деп аталатын дастандары кең танымал болды.



	АЙМАҚ Әбілда (13.4.1954 ж.т.. Оңт. Қазақстан обл. Ордабасы ауд-нына қарасты Қ.Мұңайтпасов атынд. ұжымшар) - ақын. Халықар. қазақ-түрік ун-тін бітірген (1990). 1990 жылдан Қазақстан Жазушылар одағы облысаралық бөлімшесінің қызметкері. 1993 жылдан директоры. Жырлары 1972 жылдан бері жарияланып келеді. 1984 ж, жас ақындардың дәстүрлі жыр жинағы "Қарлығашқа" бір топ өлеңдері енді. А-тың шығармалары "Мерейлі мекен","Мүшәйра-92" жыр жинақтары арқылы оқырманға таныла бастады. Ақынның "Ләйлә", "Домалақ ана кесенесі", "Жүрегімде махаббат", "Алтын бесік", "Түркістан" атты кітаптары жарық көрген. 1993 ж. республика ақындарының қатысуымен Алматыда өткен жабық конкурстың бас жүлдегері.



	"АЙМАН - ШОЛПАН" - лиро-эпостық жыр. Алғаш жазып алып баспаға ұсынған Жүсіпбек Шайхысыламұлы. Жырдың оқиғасы негізінен. 19 ғ-дың алғашқы жартысындағы қазақ елінің әлеум. қоғамдық тіршілігін, тұрмыс салтын қамтиды. Кейіпкерлердің ішінде тарихта болған адамдардың есімдері кездеседі (Есет, Көтібар, Арыстан, т.б.). Жырда Айман тек жеке басының азаттығын көксеген қыз емес, ел тьшыштығын, кауым ынтымағын ойлаған ақылды да айлалы, өжет мінезді адам ретінде көрінеді. "А - Ш" жыры қазақ ауыз әдебиетіндегі аса көркем жырлардың бірі. М.Әуезовтің " А - Ш" жыры бойынша жазылған муз. драмасы бар (1934).



	АЙМАУЫТОВ Жүсіпбек (1889. қазіргі Павлодар обл. Баянауыл ауд. Қызылтау а. - 1931. Мәскеу) -жазушы, драматург, аудармашы, зерттеуші, публицист. Павлодарда орысша-қазақша екі кластық мектепті (1914), Семей оқытушылар семинариясын (1918) бітірген. А. 1911 - 14 ж. ауылда мұғалім. 1919 -22 ж, Халық ағарту комиссариатында алқа мүшесі, Семей губ. оқу бөлімінің бастығы, "Қазақ тілі" газетінің редакторы, 1922 - 24 ж. Қарқаралыда мұғалім. 1924 - 26 ж. "Ақ жол" газетінде әдеби қызметкер (Ташкент), 1926 - 29 ж. Шымкент пед. техникумының директоры қызметтерін атқарған. 1929 ж. "Қазақстандағы ұлтшылдық ұйыммен байланысы бар" деген сылтаумен тұтқындалып, 1931 ж. атылған. А-тың шығарм. жолы 1910 ж. басталды. Алғашқы әңгімелері, мақалалары " Қазақ", " Сарыарқа" газеттерінде, "Абай" журналында жарияланып тұрды. Ол әлем әдебиетінен В.Шекспир, В.Гюго, Г.Мопассан, А.Дюма, А.С.Пушкин, Р.Тагор, Н.В.Гоголь, Л.Н.Толстой, Дж.Лон-дон, т.б. шығармаларын, "Интернационал" әнінің мәтінін, бірқатар ғыл. еңбектерді қазақ тіліне аударды. Педагогика, психология, әдістемелік, эстет.тәрбие туралы кітаптар жазды. Әдебиет, эстетика, сын саласына араласты, сан алуан публицистикалық мақалалар жариялады. "Қартқожа", "Ақбілек" романдары, "Күнікейдің жазығы" повесі, "Шернияз", "Ел қорғаны", "Мансапқорлар" пьесалары, "Комплексті оқу жолдары", "Жан жүйесі", "Өнертаңдау", "Мағжанның ақындығы туралы" ғыл. еңбектері - сан салалы танлант иесінің қазақ әдебиеті тарихындағы өлмейтін орны бар шығармалары. 1918 - 19 ж. М.Әуезовпен бірге Семейде "Абай" журналын шығарып, "Екеу" деген бүркеншік атпен, Әуезовпен бірлесіп "Абайдың өмірі және қызметі" (1918. №2), "Абайдан кейінгі ақындар" (1918. №3), "Аударма туралы" (1925), "Сұңқар жыры" (1925) деген мақалалар жазды. А. театр. музыка. өнер тарихына қатысты көптеген мақалалар жазған. А-тың педагогика, психология және әдістеме саласында жазған ірі еңбектері өз уақытында елеулі рөл атқарды. Олардың ішінде "Тәрбиеге жетекші"(1924),"Психология" (1926), "Жан жүйесі және өнер таңдау" (1926). т.б. отандық ғылымның бастауында тұрған ірі ғыл. еңбектер. Кеңестік билік 1988 ж-ға дейін А. шығармаларын оқуға тыйым салды. Қазақстанда 1989 ж. жазушының бір томдық. 1996-99 ж. бес томдық шығармалары жарық көрді.



	АЙМҰРЗАЕВ Жәлел (1889, Бат. Қазақстан обл. бұрынғы Тайпақ ауд. Қырыққұдық а. - 1969. сон-да) - ақын. Ауыл мектебінен оқып, хат таниды. Кейін Оралдағы орыс-қазақ мектебіне түсіп білім алады. 20 ғ-дың 20 - 30-жылдары болыстық мекемелерде хатшылық қызмет атқарды. ауыл мұғалімі болды. Айтыстары мен өлеңдері "Пернедегі термелер"(1965), "Ленин деп халық жырлайды"( 1969 ), "Айтыс"(2-т., 1966) жинақтарына енген.



	АЙНА Төлебайұлы (т.ж.б. қазіргі Қарағанды обл. Нұра ауд. - шамамен 1900. сонда) - ақын. Шөже ақынмен жиі кездесіп, сөз қағыстырған. Айтыс өнерінің дүлдүлдері Кемпірбай, Құлтума, Есенбай ақындармен жыр додасына түскен.



	АЙНАБЕКОВ Кәрім (5.10.1940 ж. т., Оңт. Қазақстан обл. Ордабасы ауд. Бадам ст.) - ақын. Новосібір электротех. ин-тын және ҚазҰУ-ды бітірген. Шымкент обл. өндірістік-тех. байланыс басқармасында бөлім бастығы, кейін осы мекеме бастығының орынбасары қызметін атқарды. 1998 - 99 ж. Ақтөбе қалалық пошта бастығы болып еңбек етеді. Қазір "Қазақтелекомның" Ақтөбе обл. дирекциясында қызметкер, "Таң сәрісі" (Алматы. 1977), "Махаббат моншақтары" (Ақтөбе, 1991), "Сені іздеймін" (Алматы. 1994), "Күнім, күніңмін" (Алматы. 1998) атты жыр жинақтары жарық көрген. Қырғыз жазушысы Таш Мияшевтің "Қоштасу" (Жолбарысты танисыз ба?) повесін, орыс жазушысы А.Тельманның "Ар-ождан алдында" пьесасын қазақ тіліне аударған.



	АЙНАБЕКОВ Қайып (18.5.1885. Қарағанды обл. Нұра ауд. Көбетай а. -29.1.1955. Қарағанды) - ақын. Он бес жасынан өлең шығарады. Алғашқы өлеңдер жинағы "Қырдың қызыл гүлдері" 1928 ж. жарық көрді. 1923 ж. Мәскеуде өткен Бүкілодақтық этнографиялық көрмеге қатысып, қобызда ойнап, ән айтады. Сол жолы белгілі музыка зерттеуші А.В. Затаевич одан "Сұлушаш", "Қос көтерме", "Әупілдек", "Назқоңыр", "Жеңеше" сияқты халық әндерін жазып алады. А. 1943 ж. Қарағандыда өткен ақындар айтысына қатысты. І.Манкинмен, С.Әзденбаевпен, К.Елеуовпен айтысты. Отан қорғауға шақырған патриоттық жырлар шығарып, қас батырларға арналған "Әбдірдің Нұркені", "Ер Төлеген" толғауларын шығарды. Оның "Қолаң", "Алып туралы аңыз", секілді эпикалық дастандары бар. Өлеңдері, дастандары мен айтыстары халық ақындарының ұжымдық жинақтарында, 1958 ж. Мәскеуде орыс тілінде жарық көрген" Қазақ поэзиясының антологиясында" жарияланған.



	АЙНАТАСОВ Тәужи (1891. Қарағанды обл. Нұра ауд. - 1962. сонда) - ақын. "Бекбосын", "Қойтасбайдың баласы", "Жаңа қала жайнаған" атты өлеңдері "Қарағанды жұмысшыларының әңгіме-жырлары жинағында" жарияланған (1961).



	АЙСА Байтабынов (1875. Ақгөбе обл. Қобда ауд. - 1955. сонда) - ақын. А-дан жазылып алынған "Қобыланды", "Ер Сайын", "Көрұғлы", " Әуез батыр", "Телағыс" жырлары Орт. ғыл. кітапханада сақтаулы. Ақын шығарм-ғы туралы Е.Ысмайыловтың "Ақындар" (1956) монографиясында, "Қазақ совет энциклопедиясында" (1-т., 1972) жазылған.



	"АЙСАНЫҢ ҰЛЫ АХМЕТ" - батырлық жыр. "Қырымның қырық батыры" топтамасына енеді. 1942 ж. Алматыда Мұрын жыраудың айтуынан, немересі Дәуітбай Мұрынов жазып алып, Орт. ғыл. кітапхана қорына тапсырған. Жырда Айса батырдың ұлы Ахметтің сыртқы жауға қарсы ерлік істері баяндалады. Ахметпен бірге қалмақтарды жеңуге Асан Қайғының ұлы Абат батыр, Ер Тарғын, Қарға бойлы Қазтуған, т.б. батырлар қатысады. Жырдың негізгі идеясы Ноғайлы хандығынан бөлініп кетпеуге шақыру, татулыққа, билікке үндеу. Мұрын жырау айтып берген бұл нұсқа мәтіні толық, 7-8 буынды жыр үлгісіне қүрылған. Жыр "Қазақ халық әдебиеті" көптомдығының "Батырлар жырына" арналған 12-томында (1990) алғаш рет жарық көрді.



	АЙСАРИН Әбдірахман Көшерұлы (1898. бұрынғы Ақмола обл. Петропавл уезі Аққұсақ болысы. Шоға а. - 1938) - жазушы, публицист. 1916 - 18 ж. Троицк қ-ндағы "Уазифа" медресесінде оқып, ол жабылып қалған соң, ауыл мұғалімдерінің курсын бітірген (1919). 1919 - 21 ж. Орынборда шыққан "Ұшқын", "Еңбек туы" газеттерінде әдеби қызметкер. 1921- 22 ж. Ә.Жанкелдиннің басқаруымен Орынбордан Семейге дейін Қазақстанның солт. облыстарын түгел аралаған "Қызыл керуеннің" хатшысы, 1922 - 23 ж. Семей губ. комсомол к-тінде. 1923 - 26 ж. Петропавл уездік халық сотында қызметкер. 1926 - 32 ж. "Бостандық туы", "Кеңес ауылы", "Еңбекші қазақ" газеттерінде журналист болып жұмыс істеген. 1932 - 37 ж. Қазақстан Жазушылар одағының Петропавл бөлімшесін басқарды. 1938 ж. қуғын-сүргіннің құрбаны болды. А. 1919 жылдан шығарм-пен айналыса бастайды. Қазақ ауылының тыныс-тіршілігін бейнелейтін "Болсаң, Болаттай бол", "Мәжен", "Той тарқар", "Бәсекелестер жиыны", "Жол айрығы", "Айжанның азабы" (1924), "Мырзалар" (1927), "Жүрек жұмбағы" (1928), т.б. әңгімелері. "Көн құрысса,қалпына барады", "Алма өз түбінен аулаққа түспейді" (1927 - 28) атты повестері жарық көрген.



	АЙСАРОВ Юсуп (27.5.1927. Алматы обл. Ұйғыр ауд. - 25.5.1999, сонда) - жазушы. Үрімжідегі мұғалімдер ин-тын бітірген (1952). Ұзақ жылдар Құлжа қ-нда мұғалім. Үрімжі ағарту департаментінде редактор, обл. оқу бөлімінде. ауд., обл. газеттерде жауапты қызметтер атқарған. "Аяқталмаған ән", "Жауынгер", "Олар қайтадан кездесті", "12 жылға созылған үрей", т.б. прозалық кітаптардың авторы.



	"АЙСАРА-ШОРМАН" - ғашықтық дастан. 1946ж. Тіл және әдебиет ин-ты ұйымдастырған фольклорлық экспедиция Ақмола, Көкшетау өңірінде болғанда көкшетаулық жергілікті халық ақыны Сатыбалды Аймағанов жырлап беріп, Бозтай Жақыпбаев қағазға түсірген. Негізгі тақырыбы - бай қызы Айсара мен жалшы, сал-сері, батыр Шорман аралығындағы сүйіспеншілік сезімдері. Бас бостандықтары жолында жастардың құрбан болып, арманда кетуі шынайы суреттеледі. Жыр бұрын ешқайда жарияланбаған. Толық нұсқасы Орт. ғыл. кітапхана қоры мен Әдебиет және өнер ин-ты-ньң қолжазба және мәтіндер бөлімінде сақтаулы.



	"АЙСАҰЛЫ ӘМЕТ" - көне аңыз. Аңыз кейіпкері Айсаұлы Әмет жас кезінде Ажын Орда ханы Жәнібектің қарамағында қызмет істеп, кейін оған бағынбай қырға шығып кетеді. Аңызда "Жәнібек хан аңға шыққанда Әмет оның қызын алып қашады. Хан аңнан оралған соң болған оқиғаны біліп, қыз бен жігітті іздетеді, бірақ таба алмайды. Екі жыл өткен соң, қыз жүкті болып әкесіне хабар береді. Жәнібек Алау бастаған үш жүз кісіні қырға жібереді. Олар қайтпай сонда тұрып қалады. Жәнібек өлген соң, Әмет Бердібекке келіп қосылады. Ханның жарты жұртын билейді". Халық жадында сақталған бұл аңызды Орынбордағы Неплюев корпусының оқытушысы С.Кукляшев жазып алған. Осыған ұқсас аңыз Қадырғали Жалайырдың "Жами ат-тауарих" кітабында да кездеседі. Мұнда. Әмет пен Сәмет хандар ретінде баяндалады. 14 ғ-дың 2-жартысында Ақсақ Темірмен жауласып жүрген кезде екеуі де қаза табады.



	АЙТБАЕВ Мәжит. Қ о б ы з ш ы Қорқыт (1914. Қызылорда обл. Қармақшы ауд. - 1945. Германия, Дрезден қ.) - ақын. ҚазПИ-ді бітірген. 1937 - 39 ж. Қызылорда пед. ин-тында оқытушы, студенттер даярлау курсының бастығы. Қазақстан Жазушылар одағының Қызылорда обл. бойынша өкілі қызметтерін атқарды. Өлеңдері мен әңгімелері мерзімдік баспасөзде, жинақтарда жарияланып тұрды. Көркем аудармамен де айналысты. 1939 ж. А. әскерге алынып, КСРО-ның батыс шекарасында қызмет атқарды. 1941 ж. жау қолына тұтқынға түседі. Германияда "Түркістан ұлттық бірлік комитетіне" мүше болып "Жаңа Түркістан", "Милли Түркістан" газеттерін шығарысқан, "Милли әдебиет" альманағының бас редакторы болған. Шығармаларын Қобызшы Қорқыт деген бүркеншік атпен жазған. 1943 ж. Берлинде "Абылай хан" атты өлеңдер жинағы жарық көрді. Оған екі дастан, үш баллада, төрт ән, 41 өлеңі енген. Бұл жинақ 1971 ж. Мюнхенде қайта басылды "Милли әдебиеттің" бір саны түгел А-тың 30 жылдығына арналды. "Абылай хан" жинағындағы өлеңінің бәрі, "Милли Түркістан", "Милли әдебиеттен" табылған 30 шақты жыры 1991-95 ж. Қазақстанда жарияланды. А. 1945 ж. Дрезденде бомба жарқыншағы тиіп дүние салған.



	АЙТБАЙ (1830. Қарағанды обл. Егіндібұлақ ауд. - 1916. сонда) - әнші, сазгер, ақын. "Айтбай", "Кәлләм", "Перизат", "Раушан", т.б. әндерін музыка зерттеуші А.В. Затаевич ақынның балаларынан жазып алып нотаға түсірген. Е.Г. Брусиловский А-дың "Раушан" әнін "Қыз Жібек" операсында пайдаланды.



	АЙТБАЙ (Айтмұхамет) Белгібайұлы (1887. Оңт. Қазақстан обл. Отырар ауд. Тартоған а.- 11.11.1961. Оңт. Қазақстан обл. Маяқұм а.) -ақын. жырау. 1901 ж-дан бастап Түркістан маңындағы Қарнақта (Атабай). кейін Бұхара медресесінде оқып. араб және парсы тілдерін үйренеді. Ташкент. Түркістан қ-нда. Балтакөл, Ақынтоғай а-нда ұстаздық еткен. Молда Мұса, Майлықожа, Мәделі, Шәді Төре, Қызыл жырау, Кұлыншақ сияқты ақындармен бірге жүріп, өзі де өлеңдер, дастандар жазады. Туған жер, өскен ел, заман туралы "Үш мұңлық", "Қоқаннан қашқан Нар бота", "Тазша бала", "Қызылқұм", "Шәуілдір", "Туған жермен қоштасу". т.б. өлең жырлар шығарды. "Арманда Айтбай"(1926). "Қажымұқан", "Сейітқасым батыр", "Темірбек батыр" сияқты дастандары бар. А.Мәлике қыз, Жәмила қыз (1913), Орынбай, Елеусіз, Мақан (1943), Желеу (1955), Көпбай, т.б. ақындармен айтысқан. 1943 ж. Жамбыл бастаған республикалық ақындар айтысына қатысты. 1958 жылға дейінгі айтыстарға белсене араласты.



	АЙТБАЙҰЛЫ Талғат (5.5.1954 ж.т., Жамбыл обл. Жуалы ауд. Қошқарата а.) - жазушы. 1981 ж. ҚазҰУ-ды бітіріп, Қазақ радиосында редактор, "Қазақстан пионері" (қазіргі "Ұлан") газетінде бөлім меңгерушісі, жауапты хатшы, Қазақстан Жазушылар одағы жанындағы "Аударма" алқасында аға редактор, Алматы теледидарында саяси шолушы, "Халық кеңесі" газетінде бөлім меңгерушісі, "Арай" журналында бас редактордың орынбасары қызметтерін атқарған. Қазір "Тоғанай Т." баспасының директоры және "Жыл - он екі ай" альманахының бас редакторы. "Нан мен тер" (1998), "Ән әлемінің Әбиірбегі" (1998) сыр-сұхбат кітаптарының, "Жері, суы дуалы - Жуалы" жинағының(1998. Е.Үсенбаев, М.Ахметпен бірігіп жазған) авторы. "Мың бір күн, мың бір түн" деректі романы қазақ және орыс тілінде (аударған Н.Кенжеғұлова) қатар жарық көрді (2000). В.Михайловтың "Ұлы жұттың жазбалары" кітабын казақ тіліне аударған (1992).



	АЙТБОЛАТҰЛЫ Батырболат (19.8.1972 ж.т., Бат. Қазақстан обл. Қазталов ауд. Бостандық а.) - ақын. ҚазҰУ-ды бітірген (1995). 1995-2002 ж. Әдебиет және өнер ин-нда ғыл. қызметкер, "Қазақ энциклопедиясы" баспасында жетекші маман, "Арыс" баспасында ғыл. редактор, "Қазақстан-1" жеке компаниясында редактор, "Атлас-2001" баспасында бас редактор қызметтерін атқарды. Қазір Глобус" баспа үйі директорының орынбасары. Өлеңдері "Толқыннан толқын туады" (1995) жыр жинағына "Сорос-Қазақстан-Дебют" байқауының жүлдегерлері топтамасьна (1997), Өлеңдері "Қазакстан жас ақындарының антологиясына" (А„ "Өлке".2000) енген.



	АЙТОВ Несіпбек Тұрысбекұлы (22.9.1950 ж.т., ҚХР, Шыңжаң өлкесі Шәуешек ауд. Теректі-Қақпатас елді мекені) -ақын. ҚазҰУ-ды бітірген (1974). 1967 - 69 ж. Семей обл. Шұбартау ауд. "Жаңа өмір" газетінде әдеби қызметкер. 1974 - 84 ж. " Балдырған" журналында бөлім меңгерушісі, 1984 - 85 ж. "Жалын" баспасында редактор, 1985 - 94 ж. Қазақстан Жазушылар одағында әдеби кеңесші, 1995 - 96 ж. "Ақын" қауымдастығының директоры, 1997 - 2001 ж. "Қазақ әдебиеті" газетінде сын бөлімінің, "Жұлдыз" журналында поэзия бөлімінің меңгерушісі қызметтерін атқарған. 2001 ж-дан бері Еуразия ұлттық ун-тінде аға ғыл. қызметкер. Алғашқы "Балалық" деген өлеңі 1965 ж. Шұбартау ауд. "Жаңа өмір" газетінде, алғашқы топтамасы 1972 ж. "Лениншіл жас" (қазіргі "Жас Алаш") газетінде, тұңғыш жинағы "Қозы көш" 1974 ж. жарық көрді."Жүректегі жаңғырықтар", "Әке туралы сыр" (1977), "Жаңбыр әні" (1982), "Түнде ұшқан тырналар" (1986), "Рухымның падишасы"," Мұқағали-Желтоқсан"," Бәйтерек", балаларға арналған "Бала-бақшаға барар жолда", "Желкілдеп өскен құрақтай" (1980), "Күміс күйме" (1984), "Қартаймайды күн неге?"(1990)т.б, өлеңдері мен поэмалар жинақтары басылып шықты. Түрік ақыны Жүніс Эміренің, қытай ақыны Бо Цызюдың, француз ақыны Дж.Родаридің, сондай-ақ орыс ақындары М.Исаковскийдің, А.Бартоның, С.В. Михалковтың, С.А. Баруздиннің, В.Берестовтың балаларға арналған жекелеген таңдаулы өлеңдерін, Ә.Науаидің "Ескендір қорғаны" (1989) дастанын, "Игорь жасағы туралы жырды" (1990) қазақ тіліне аударған. Ақынның "Серебрянный сундучок" өлеңдер жинағы орыс тілінде жарық көрді (1988). "Бас сүйектері" (1976), "Жасынның сынығы"(1977), "Найзағай"(1978), "Жүректегі жаңғырықтар" (1979) поэмалары кезінде респ. байқаулардың жүлделерін, " Мұхтар мен Абыз" толғауы М.Әуезов 100 жылдығына арналған мүшәйраның бас жүлдесін алған. "Мұқағали-Желтоқсан", "Бәйтерек" поэмалары оқырмандар тарапынан жоғары бағаланды. Қазақстан Жазушылар одағының М.Мақатаев және Жамбыл атынд. сыйлықтарының лауреаты.





	АЙТУАР Үсенұлы (1780, Атырау обл. Махамбет ауд. Зауральный мекені - 1854. сонда) - би. шешен. Баймағамбет сұлтанның бас кеңесшілерінің бірі болған. Ел аузында " Айтуар айтқан екен" дейтін шешендік сөздер аз емес. Әсіресе, Дәулетқали төре мен шеркеш Тұрлан батыр арасындағы қақтығысты шешудегі төрелік, билік сөзі халық жадында сақталған.



	АЙТУҒАН Тайұлы (19 ғ-дың басы. Маңғыстаудағы Жыңғылды мекені - 19 ғ-дың аяқ шенінде қайтыс болған) - жыршы, жырау. Толғауларының халық жадында сақталғандары: "Терме", "Өсиет өлең", "Шөнекеге", "Өнерлі жігіттерге", "Ақжан байға", т.б. 97 жасында қайтыс болған.



	АЙТХОЖА Марфуға (25.8.1936жт., ҚХР, Шыңжаң өлкесі. Құлжа қ.) - ақын. Құлжадағы қыздар гимназиясын (1956). ҚазҰУ-ды (1965), Мәскеудегі Жоғары әдеби курсты (1971) бітірген. 1961 - 69 ж. "Қазақ әдебиеті", "Қазақстан мұғалімі" газеттерінде әдеби қызметкер болып қызмет істеген. 1969 жылдан шығармашылық қызметте. Алғашқы өлеңдер жинағы "Балқұрақ" деген атпен 1962 ж. жарияланды. араб, парсы, қытай, неміс, француз, ағылшын, болгар, поляк, венгр, чех, т.б, тілдерге аударылған. Әлем әдебиетінен ұйғыр классигі Біләл Назымның, вьетнам ақыны Те Лан Виннің, Зульфияның, В.Хинковтың, болгар ақыны Н.Вавцаровтың, Н.Хикметтің туындыларын, бірқатар моңғол, орыс, араб, қырғыз, татар, башқұрт, венгр, украин, т.б. ақындарының өлеңдерін қазақ тіліне аударған. "Құрмет белгісі" (1986), "Парасат" (1998), "Достық" ордендерімен марапатталған. ҚР Мемл. сыйл. лауреаты (2002).



	АЙТЫС - ауыз әдебиетінде ежелден қалыптасқан поэзиялық жанр, топ алдында қолма-қол суырып салып айтылатын сөз сайысы, жыр жарысы. А. түркі елдерінде көне дәуірден белгілі. М.Қашқаридің "Диуани-лұғат ат-түрк" атты еңбегінде "Жаз бен Қыстың айтысы", Иасауидің "Диуани хикметіндегі" "Жұмақ пен Дозақтың айтысы" бұл жанрдың ғасырлар қойнауына жол тартатынын аңғартады. Түркі халықтары арасындағы А. өнері қазақтар мен қырғыздар арасында жақсы дамыған, түріктер арасында да А-тың кейбір сақталған нышандары бар. Қазақ айтыстары жанрлық сипаты жағынан түре айтыс және сүре айтыс болып екіге бөлінеді. Алғашқысына бір-бір ауыз өлеңмен қайырылатын айтыстар жатса ("Жар-жар", "Бәдік"), екіншісіне келелі, кесек ақындар айтысы енеді (Ақсұлу мен Кеншімбай, Әсет пен Ырысжан, Сүйінбай мен Қатаған, Жамбыл мен Құлмамбет, Молда Мұса мен Манат қыз, Кемпірбай мен Шөже, Орынбай мен Тоқжан, Біржан мен Сара айтыстары, т.б.). А. мазмұндық сипатына қарай. әдет-ғұрып айтысы және ақындар айтысына жүйеленеді. Соңғысы тақырып аясына қарай жұмбақ айтыс. мадақ айтыс болып жіктеледі. А. - синкретті жанр. ол тұрмыс-салт жырларынан бастау алып, келе-келе ақындар айтысына ұласқан. А-та осыған орай лирик., эпик., драм, сипаттар мол ұшырасады. Сол арқылы бұл жанр ауыз әдебиетінің өзге түрлерімен қанаттаса дамып, бір-біріне елеулі ықпал жасап отырған. Көшпелі елдің қызық-қуанышын бөлісіп келген А. халқымыздың сан алуан ойын-той, әр түрлі дәстүрлі думандарда қуана қызықтайтын театры іспеттес болған, Жұрт көпшілік алдында сөз сайысына түскен екі ақынның жеңіске жету жолындағы тапқырлықтары мен алғырлықтарына куә болып, солардың біреуінің намысын жыртып, тілеуін тілейтін жанкүйерлеріне айналған. Бұған айтыстың сауықшылдық, эстетик. ләззат беретін сипаттары да айтарлықтай қызмет атқарды. А. кез келген жерде өте береді де, мұның тыңдаушысы да, бағасын беріп төрелік айтушысы да халық немесе қадірлі ел ақсақалдары болған. Көшпелі елде шілдехана, ойын-тойға ерекше мән беріліп, қонақ кәдеден бастап, кішігірім ауыл айтыстары да өтіп отырған. Арқалы айтыс ақындары бірін-бірі іздеп келіп айтысатын дәстүр орныққан. Бір де бір үлкен жиын, ас-той ақындар айтысынсыз өтпейтін болды. А-тың алғашқы бұлақ көзі тұрмыс-салт жырларындағы "Жар-жар" мен "Бәдік" жырларынан басталған. Кейін қыз бен жігіт айтысына ұласқан. Қазақ қоғамында ақынның ақын болып танылуы да тек айтыс арқылы жүзеге асқан. Көбіне-көп айтыста жеңілген ақын өткен айтысты ел арасына таратуға міндетті саналған. Сонымен бір-біріне логик. ой-жүйемен терең жымдасқан екі ақынның өлеңдері біртұтас дүниеге, қисса, дастан секілді желілі шығармаға айналған. Айтыс ақындарының ұғымында өлең белгілі бір кісіге қонатын өнер саналған. Кемпірбай, Балқы, Базар, Бұдабай, Бақтыбай, Сүйінбай, Жамбыл, Кұлмамбет тәрізді ақындар өлеңнің "киесі бар, иесі бар" деп білген. Бетпе-бет келген екі ақын жеңудің сан алуан жолдарын, амал-тәсілдерін қарастырады. Ә дегеннен амандасу, ел жағдайын сұраудың өзінде айтыс боларлық түйін, сын тағарлық мәселелер іздестіріледі. Суырып салма өлеңге ысылған, ағыл-тегіл жыр иесі айтыста сөз таппағаннан жеңілмейді, аталы сөзден, жүйелі ойдан, бұлтартпас шындықтан тосылады. Мұны қанша өкінішті болса да жұрт алдында ашық мойындауға, кейінгі жырлау кезінде жасырмай айтуға мәжбүр болған. 20 ғ-дың 40-жылдардағы Кенен мен Нартайдың, Болман мен Шашубайдың, Орынбай мен Маясардың, Доскей мен Қуаттың ең таңдаулы жырлары аталы сөздің алдыңдағы адалдықгың көрінісі болды. Бұлар бұрынғы ұлы ақындардың көзін көрген, суырып-салма дәстүрдің бастауынан нәр алған ақындар еді. 80-жылдары сөз киелерінің алдын көрген, өнегесін алып қалған Манап, Қалихан, Көпбай, Тәушен сынды ақындар айтыс өнерінің жаңа дәуірін бастап кетті. Әселхан Қалыбекова, Әсия Беркенова, Қонысбай Әбілев, Шынболат Ділдебаев, Қатимолла Бердіғалиев, Шорабек Айдаров, Есенқұл Жақыпбековтер алдыңғы буын ақындардың дәстүрін көш ілгері жылжытты. Осы тұста Қазақ Республикасының теледидары ақындар айтысына өлшеусіз ықылас танытты. Жаңа технологиямен жарақтанған телеарна салтанатты сарайларда айтыстар өткізіп, оны бүкіл республикаға көрсетіп отыруды үрдіске айналдырды. Бүгінде айтыстың абыройын асырып жүрген А.Әжаев, М.Қосымбаев, А.Леубаева, М.Тазабеков, С.Құсанбаев, А.Тұрсынбаева, Б.Шойбеков, Б.Имашев, Д.Кәпұлы, Р.Зайытов, т.б. ақындар айтыс өнерінде жаңа жыр өрнегін тудырды. . Қазір айтыс саласы жедел дамып, халықар. сипат алды. 1989 ж. Моңғолияның, Өзбекстанның, Қырғызстанның, Ресейдің айтыскерлерінің қатысуымен Алматыда халықар. айтыс өтті. Іле шала ақындар айтысы Ташкентте, Бішкекте өтіп, бауырлас халықтардың арасындағы рухани көпірге айналды. 2004 ж. "Күлтегін" баспасынан ақындар айтысының мәнді жерлерін теріп алып "Айтыс" деген жинақ жарық көрді.



	АЙЫМБЕТ Мәди Айтбенбетұлы (14.10.1946 ж.т., Қостанай обл. Аманкелді ауд.) - жазушы. ҚазҰУ-ды (1972) бітірген. 1972 - 77 ж. "Қазақстан пионері" (қазіргі "Ұлан") газетінде бөлім меңгерушісі, жауапты хатшы, 1977 - 84 ж. "Пионер" (қазіргі "Ақ желкен") журналында бөлім меңгерушісі, 1984- 86 ж. "Қазақстан коммунисі" (қазіргі "Ақиқат") журналында аға редактор. 1986 -90 ж. Қазақстан баспа, полиграфия және кітап саудасы жөніндегі мемл. к-тінде көркем әдебиет бөлімінің меңгерушісі, "Ғылым" баспасының бас редакторы қызметтерін атқарды. 1993 жылдан ҚР Парламенті Сенатының редакциялық-баспа бөлімі бастығының орынбасары. Алғашқы әңгімесі "Тәтті мұң" 1972 ж. жарық көрді. Кейін "Ертегіден келген бала" (1978), "Көгілдір соқпақ" (1980), "Нәзік жаңғырық", "Күнікей", "Ғашық болу бақыты", "Шырақшы Қалжігіт", "Құм киесі", "Ол дәурен бір көрген түс", т.б. повесть, әңгімелері, орыс тілінде "Плато голубых цветов" (1985), "Чаша печали" (1997) атты прозалық кітабы жарық көрді. Орыс жазушысы В.Шукшиннің, украин жазушысы А.Головконың, латыш жазушысы А.Пацюстің, т.б. шығармаларын қазақ тіліне аударған. Қазақстан Жоғ. Кеңесінің Грамотасымен, ҚР Құрмет грамотасымен марапатталған.



	АКАДЕМИЯЛЫҚ БАСЫЛЫМ - ақын-жазушылар шығармаларының ғыл. текстологиялық зерттеу негізінде дайындалып, жарық көрген толық жинағы. Мұндай басылымда автордың шығармалары толық қамтылып, әр шығарманың мәтінінің дәлдігі, дұрыстығы түпнұсқалармен қолжазбалармен салыстыра зерттеу негізінде айқындалып, қалыпқа түсірілген түрде беріледі. Шығармалардың мәтіндік тұрғыдан қаншалықты тексерілгендігі, олардың жазылу тарихы, қоғамдық мәні, көркемдік сипаты жан-жақты айқындалып, оған ғыл. түсініктемелер жазылады. А. б-ның озық үлгілері ретінде Абай шығармаларының толық жинағын, М.Әуезов шығармаларының 20 томдық академиялық басылымдарын, т.б. атауға болады.



	АҚАЙ Аманбек (4.4.1947 ж.т„ Оңт. Қазақстан обл. Қазығұрт ауд. Рабат а) - ақын. 1964 ж. Алматы зоотех.-малдәрігерлік ин-тын (Қазіргі ҚазҰАУ), бітірген (1964), биол. ғыл. докторы, академик. 1980 - 92 ж. Түркістандағы, Шымкенттегі, Түлкібас ауд-ндағы өндірістік құс бірлестіктерінде жауапты қызметтер атқарған. 1992 жылдан Ақсу-Жабағылы мемл. қорығының директоры, 1998 жылдан респ. "Қазығұрт" қорының президенті. Қырықтан аса ғыл. еңбектері, үш монографиясы жарық көрген. "Еркеназ" (1994), "Ән арнадым халқыма" (1995), "Адамзаттың рухани бірлесу және жаңғыру кіжі - "Қазақ - Қазығұрт" (1998), "Адамзаттың Қазығұрты" (Ділнама 2003). т.б. ән, жыр, филос.-танымдық кітаптардың авторы.



	АҚАН СЕРІ, Ақжігіт Қорамсаұлы (1843. бұрынғы Көкшетау обл., Үлкен Қоскөлдің маңы - 1913. сон-да) - ақын, әнші, композитор. А. с. жас кезінен өнерімен көзге түсіп, кейін ақындық, әншілік өнерімен кемелденген соң алты алашқа аты мәлім сері атанған. Маңына өзі сияқты өнерпаз жастарды жинап, ел аралап ән салады. Сәнді киініп жүйрік ат, қыран бүркіт, құмай тазы ұстап серілік құрады. Осындай сегіз қырлы өнерпаздығы үшін еларасында "Ақан сері" атанады. Ол әншілік, композиторлық өнерде атақты Біржан салды аға тұтып, ұстаз санаса, Балуан Шолақ, Естай, Иманжүсіп, Құлтума сияқты әнші-композиторлар оның өнер жолындағы ең жақын достары болады. Ол қазақтың ұлттық өнерін кәсіби деңгейге көтеріп, дәстүрлі өнердің классик. үлгісін жасады. Қазақ мәдениетінің алтын қорына А. с-нің елуге жуық муз., поэтик. мұрасы енді. "Ақтоқты", "Алтыбасар", "Тер қатқан", "Мақпал", "Балқадиша", "Сырымбет", "Майда қоңыр", "Ақ көйлек", "Аужар", "Ғашық жарға", "Тағрипың", "Ж-ға" т.б. әндері әйел жанының сұлулығын жарқырата көрсетуімен бірге, махаббат құдыретін асқақтата суреттейді. А. с. ақын-әнші ғана емес. саңлақ аңшы, атбегі, Ақынның сүйікті досына, қимас өмірлік серігіне айналған сәйгүлігі мен қыран құстарына арналған "Маңмаңгер", "Қараторғай", "Көкжендет", "Құлагер" секілді әндері бар. А. с. көрнекті айтыс ақыны да болған. Ол Орынбай, Нүркей, Нұрқожа, т.б. ақындармен айтысқа түскен. Оның "Шоғырмаққа", "Сұрағанға", "Смағұлға" атты сықақ өлеңдері де бар. "Замана адамында" ел билеген әкімдерді әжуәлайды. А. с-нің муз. туындылары қазақ өнерінің өркендеуіне зор ықпалын тигізді. Оның шығармаларын белгілі әншілер Ә.Қашаубаев, Ж.Елебеков, М.Ержанов, Ж.Кәрменов, т.б. ел игілігіне айналдырды. А. с-нің өмірі мен тағдыры туралы І.Жансүгіров "Құлагер" поэмасын. Ғ.Мүсірепов "Ақан сері - Ақтоқты" драмасын, С.Мұхамеджанов осы аттас опера, С.Жүнісов "Ақан сері" романын жазды.



	"АҚ БОСАҒА" - отбасыларға арналған тәуелсіз басылым. Құрылтайшысы - "Шолпан және құрбьшар" серіктестігі. Алғашқы нөмірі 1991 ж. 7 ақпанда. Алматыда қазақ тілінде жарық көрген. Көлемі 4 бет, қалыбы АЗ. Айына бір рет шығады. "Шер тарқатсам деп едім", "Сыр сұхбат", "Шат шаңырақ", т.б. айдарлары бар.



	АҚАТАЙ Сәбетқазы Нұржақияұлы (11.10.1938, Шығ. Қазақстан обл. Күршім ауд. - 19.10.2003)- мәдениеттанушы, сыншы, ғалым, филос. ғыл. докторы (1995), Қазақстанның еңб. сің. қайраткері (2001). Мәскеу мемл. ун-тін бітірген (1969). 1956 - 58 ж. Қарақас балық зауытында әр түрлі қызметтерде жұмыс істеген. 1969-74 жылға дейін Алматы шет тілдер ин-тында дәріс оқыды. 1974-88 ж. Ықылас атынд. Ұлт-аспаптар мұражайының директоры, 1988-96ж. Респ. мәдениет қызметкерлерінің санатын көтеру ин-тында кафедра жетекшісі, проректор, ректор, аға ғыл. қызметкер, ғылым бөлімінің меңгерушісі қызметтерін атқарған. Мәскеудегі "Жас тұлпар" атты қазақ жастар ұйымының құрамында студенттер кеңесін басқарды. "Азат" қозғалысының алғашқы тең төрағаларының бірі болған. Көптеген ғыл. еңбектер. 400-ден аса публицистик. мақалалар жазған. О.Сүлейменовтің "Аз и Я" еңбегін қазақ тіліне аударған (1991).



	"АҚБАЛА МЕН БОЗДАҚ" - көне салт айтысы. Он бір буынды қара өлең үлгісімен айтылатын айтыс, бірін-бірі сүйген екі жас Ақбала мен Боздақтың жауаптасуынан тұрады. Айтыс мазмұны екі ғашықтың бас қосқанын біліп қойған қыз әкесінің "қызымды бермеймін" деп үдере көшуінен басталады. Олар алыс көшіп кеткен соң. Боздақты әкесінің сілтеуімен қызды іздеп шығады. Жігіт Ақбаланың еліне келсе, ол қайтыс болыпты. Ақбаланың аруағымен сөйлесіп, бірге өлмек болған уәделері бойынша жігіт өзіне пышақ салып, ғашығының қасында көз жұмады. Айтыс "Түркі халықтары әдебиетінің нұсқаларында" (11 том. С.-Петербург, 1870 ж„ бастырған В.Радлов), 1923 ж. "Темірқазық" журналының 2-3 санында (109 - 115 беттер), М, 1965 ж„ "Айтыс" жинағының 1-томында, "Қазақ халық әдебиеті" көптомдығының 13-томында (33 - 37 беттер) жарияланған. Соңғы жинаққа да В.Радловтың нұсқасынан алынып берілген. "А. мен Б." айтысы Орт. ғыл. кітапхана қорында араб қарпімен жазылған ғашықтық жыр күйінде де сақталған (695 жол). Оны 1946 ж. Бәдел Тұрсынбаев тапсырған.



	"АҚБЕРЕН" - 18 - 19 ғасырлардағы қазақ ақындары шығармаларының ғылыми жинағы. 1972 ж. "Жазушы" баспасынан 32 мың данамен жарық көрген.

	Құрастырып, баспаға әзірлеген, алғы сөзін жазған К,.Сыдиықов. Жинаққа енген ақын-жыраулар шығармаларының көпшілігі алғаш рет жарияланды.



	"АҚСАУЫТ" - қазақ батырлар жырларының екі томдық ғылыми жинағы. 2 томнан тұрады. 1977 ж. "Жазшы" баспасынан 100 мың данамен жарық көрген. Кітапты құрастырушы, алғы сөзі мен түсініктерін жазушы ғалым О.Нұрмағамбетова. Жинаққа "Қобыланды батыр", "Алпамыс батыр", "Ер Тарғын", "Қамбар батыр" (1-том), "Ер Қосай", "Қарадөң батыр және ұрпақтары", "Қарабек батыр", "Ақжонасұлы Ер Кеңес", "Манашыұлы Тұяқбай", "Шынтасұлы Төрехан", "Арқалық батыр" (2-том) жырлары енген.



	АҚДӘУЛЕТОВ Мейірхан (10.5. 1950 ж.т., Ақгөбе обл. Ырғыз ауд. Темірастау а) - ақын, аудармашы. ҚазҰПУ-ды бітірген (1983). Ырғыз ауд. "Жаңа өмір" газетінде, 1978 ж-дан "Пионер" (қазіргі "Ақ желкен"), "Арай - Заря" журналдарында, "Дәуір", "Қазақ әдебиеті" газетгерінде қызмет атқарған. 2000 - 2004 ж. "Алтын Орда" тәуелсіз апталық газетінің бас редакторы болды. Қазір "Шамшырақ-Ақтөбе" ЖШС президенті. "Бастау" (1980), "Шырақ-ғұмыр" (1984), "Дәруіпшама" (1995). т.б. жыр жинақтарының авторы. Құмық тарихшысы Мурад Аджидің "Қыпшақ даласының жусаны" тарихи эссесін, орыс ақындары А.Вознесенскийдің, А.Ахматованың, А.Блоктың өлеңдерін қазақ тіліне аударған. "Ерен еңбегі үшін", "ҚР тәуелсіздігіне 10 жыл" медальдарымен, Қазақстан Жоғ. Кеңесінің Құрмет грамотасымен марапатталған. Қазақстан Президентінің публицистерге арналған грантының иегері (2002).



	"АҚ ЖЕЛКЕН" - жасөспірімдерге арналған әдеби-көркем журнал. Айына бір рет шығады. 1925ж."Пионер" деген атпен Орынбор қ-нда шыға бастаған. Алғашқы редакторы - Е.Алдоңғаров. 1931ж. "Екпінді жас" деген атпен шыққан. 1937 - 38 ж. "Вожатый көмекшісі" деген атпен шыққан. Соғыс жылдары жабылып. 1946 - 58 ж. "Пионер" деген атпен шығып тұрған. 1959 ж. жабылып қалып, 1978 қайта ашылған. 1991 жылдан "А. ж." аталады. Қазіргі бас редакторы - Ораз Нұрғали. Журналда тарихи, ғыл. танымдық, тәрбиелік мәні мол мақалалар, сондай-ақ талапкер жасөспірімдердің, мектеп оқушыларының өлең-жырлары, әңгімелері, хикаяттары ұдайы жарияланады. Көлемі 4,2 баспа табақ. Таралымы 4066 дана (2005).



	"АҚ ЖОЛ" - қазақ халқының қоғамдық-саяси ойының және мәдени-ағарту ісінің дамуына ықпал еткен газет. 1920 - 25 ж. Ташкентте Түркістан Компартиясы ОК мен Түркістан АКСР-ы ОАК-нің органы, 1925 - 26 ж. Шымкентте БК(б)П Сырдария губкомының органы ретінде шығарылды. Алғашқы редакторы - Сұлтанбек Қожанов. Кейін газет редакторлары Н.Төреқұлов, С.Оспанов, И.Тоқтыбаев, т.б. болды. Оның жұмысына М.Дулатов, Б.Сүлеев, Ж.Аймауытов, Х.Досмұхамедов, І.Жансүгіров, А.Байтұрсынов, Т.Шонано, т.б. қазақ зиялыларының үлкен шоғыры араласқан. Алаш қозғалысының қайраткерлері қазақ халқының мүддесіне қатысты тақырыптарды қозғап, мақалалар жариялады. Газеттің саяси-идеялық бағыты құрылтайшыларға ұнамады. Оның жұмысына көп кедергілер жасалды. Коммунистер "қызыл" деген сөзі бар атауды алмай, газеттің "Ақ жол" аталуының өзінен күдікті мән іздеді. 1925 ж. 29 мамырда И.В. Сталин РК(б)П Қазақ өлкелік к-тіне жолдаған "Қазақ баспасөзі туралы" хатында "А. ж." мен Мұстафа Шоқай арасында идеялық бірліктің байқалатындығын жазып, партияда жоқ зиялыларды коммунистік басылымға жолатпауды талап етгі. Сталиннің хаты ескі интеллигенцияны қуғындауға жол ашып, 20 ғ-дың 20-жылдарының алғашқы жартысында Қазақстанда жарық көрген ұлттық басылымдарға үлкен соққы болып тиді. "А. ж." газеті халық алдындағы парызын адал орындаған, ұлттық рухын көтерген басылымдардың бірі болып тарихта қалды.



	"АҚЖОНАСҮЛЫ ЕР КЕҢЕС" - "Қырымның қырық батыры" топтамасына енетін жыр. 7-8 буынды жыр үлгісімен шығарылған толық күйіндегі нұсқасын 1942 ж. Бозтай Жақыпбаев Мұрын жыраудан жазып алып қағазға түсірген. Жырда Ноғайлының ханы Ақжонастың қартайғанша бір перзентке зар болып, Бұхара маңындағы Арыстан шері әулиенің басына түнегеннен кейін, Кеңес есімді ұлдың дүниеге келгені, оның есейген соң елін сыртқы жаудан қорғап, қалмақ Қарахан елін басып алуы, өзі жорықта жүргенде елін Бағлан таз деген қалмақ ханының шауып алып, халықты езгіге салғаны, одан Кеңестің өш алып, Қарлығаш сұлуға үйленуі қызғылықгы баяндалады. Жырда елін, туған жерін сүйген қас батыр Кеңес бейнесі көзсіз ерлік белгісіндей елес береді. Бас қаһарманды суреттеуде әсірелеу тәсілі басым болғанымен, Ер Кеңес бейнесі жас ұрпақты отаншылдыққа, ұлтын сүюге тәрбиелейді. "А. Е. К." жыры "Батырлар жырының" 2-томында (1961). "Ақсауыт" жинағының 2-томында (1977). "Қазақ халық әдебиеті" көптомдығының 12-томында (1990) жарияланды.



	"АҚИҚАТ" - ұлттық қоғамдық саяси журнал. РК(б)П Қазақстан өлкелік к-тінің органы ретінде жарық көрген "Қызыл Қазақстан" (1922. қазанда) журналының ізбасары. "Қызыл Қазақстан" журналына А.Асылбеков, Н.Нұрмақов, С.Сәдуақасов, О.Жандосов, Ә.Байділдин, Е.Алдоңғаров басшылық жасады. Әр жылдарда атауы "Ауыл коммунисі" (1932. қыркүйек). "Коммунист" (1938. мамыр). "Қазақстан большевигі" (1945). "Қазақстан коммунисі" (1952 ж-дан қараша) болып өзгерді. 1991 ж. бастап "А." деген атпен шығады.



	АҚҚОЖАЕВ Сұлтанбек (1876, Ақмола обл. Теңіз ауд. Құлан өтпес а. -1965. Оңт. Қазақстан обл. Түркістан ауд.) - ақын, жыршы. Құлыншақ, Молда Мұса, Майкөт, Майлықожа, Мәделі ақындардан үлгі алып, олардың жырларын жаттап айтуға машықтанған. Майкөт ақыннан "Алпамыс" жырының толық нұсқасын жаттап алып, кейін оны Т.Сыдықовқа жаздырған. Ақынның өмірі мен шығарм-ғы туралы "Қазақсовет энциклопедиясында" (1 -т., 1972), "Ақын жыраулар" (1979) жинағында жазылған.



	АҚМОЛЛА, Муфтахетдин Камалетдинұлы Мұхамедияров (26.12.1831. Башқортостан. Белебей ауд. -- 8.10.1895. Башқортостан. Миас ауд. Сарласан а.) - ақын, ағартушы. Шешесі - Бибігүлсім Сәлімқызы. Әкесі - қазақ, бірақ ерте қайтыс болған. А. жеті жасынан бастап тәрбиелеген өгей әкесі Камалетдиннің баласы болып кетеді. Өгей әкесінен хат таныған соң, өз бетімен оқып, өлең шығара бастайды. 1863 ж. Стерлитамак қ-дағы медресені бітіріп, Орынбор. Троицк қ-ларында оқуын жалғастырады. Троицк қ. маңын-дағы Қарабалық а-нда бала оқытады. Халық оны "А." атап кеткен. Ел ішінде зор беделге ие болып, Ресей империясындағы әлеум. және ұлттық теңсіздікті әшкерелеген ол жалған жаламен 1867 - 71 ж. түрмеде отырған. Ақталып шыққаннан кейін Қостанай, Қызылжар, Көкшетау қ-ларының маңында қазақ ауылдарында бала оқытады. қазақ тілінде өлең жазумен айналысады. Өзін "жәдитшілдік" ағымның бастаушысы Ш.Маржанидің шәкіртімін деп есептеп, оның ағартушылық жолын дәріптейді. А-ның көзі тірісінде 1892 ж. "Дамулла Шиһыбеддин хазіреттің мәрсиясы" ("мәрсия" -жоқтау) деген жалғыз кітабы жарық көрді. Ақынның бірсыпыра өлеңдері 1904 ж. "Ақмолла" деген атпен, біршама толық жинағы 1907 ж. "Мәшһүр шайыр Ақмолланың өлеңдері" деген атпен жарық көрді. "Көктем", "Жаз", "Күз", "Табиғат құбылыстары". т.б. өлеңдері арқылы қазақ поэзиясындағы табиғат лирикасының дамуына айтарлықтай үлес қосты. 1911 - 16 ж. Троицкіде шыққан сатиралық журналдың "Ақмолла" аталуы да ақынның халық арасына кең тараған шығарм. беделінің айғағы. С.Сейфуллин 1935 ж. А. өлеңдерін құрастырып, "Ақмолла" деген атпен жеке кітап етіп шығарды. Оған өзі алғы сөз жазды. 1981 ж. А-ның туғанына 150 жыл толуы салтанатпен атап өтілді. Мәскеуде оның өмірі мен шығарм-ғына арналған жұртшылық өкілдерінің жиналысы өткізілді. 1986 ж. ақын өлеңдері "Күндер мен түндер" деген атпен қазақтілінде басылды. Ақын кісі қолынан қаза тапқан. Ресейдегі Миас қ-ның зиратында жерленген. А-ның ауылында мемл. мұражайы жұмыс істейді.



	АҚ ӨЛЕҢ, ұйқассыз - өлең тармақтары соңындағы сөздердің дыбыстары үйлеспей, қабыспай, ұйқасы белгісіз қалыпта, "ақ" күйінде қалған ұйқассыз өлең үлгісі. Орыс тіліне француз тілінен "blanch - белый стих" болып аударылып, қазақ тіліне орыс тілі арқылы енген. Сырттай қарағанда, мүлде ұйқассыз көрінгенмен, ұйқасы шумақтың немесе тармақтың кез келген тұсында тұра береді. Оқырманның сезіміне әсер ету үшін кейде ұйқас түйдектері де кездесуі мүмкін. Ең көне А. ө. үлгілері 5 - 9 ғ-лардағы түркі жазба ескерткіштерінде (Күлтегін, Тоныкөк), қазақтың шешендік сөздерінде кездеседі. А. ө. драматургия жанрында жиі қолданылған. Оның тамаша үлгілері У.Шекспир ("Король Лир", "Гамлет"), А.С. Пушкин ("Борис Годунов") т.б. шығармаларында бар. Қазақ драматургаясында М.Әуезов ("Айман-Шолпан", "Бекет"), Ғ.Мүсірепов ("Ақан сері-Ақтокты"), Ә.Тәжібаев ("Көтерілген күмбез", "Жомарттың кілемі") Ә.Кекілбаев ("Абылай хан"), т.б. қаламгерлер А. ө. үлгісін сәтті қолданды. Лирикалық өлеңдерде А. ө-нің ұйқасқан және ұйқаспаған жолдары араласып келеді. Силлабик. жүйеге жататын қазақ өлеңінің ұйқас қорының молдығына, бунақ, буын, тармақ, шумақтардың өзара үйлесуге аса икемділігіне байланысты А. ө. төл поэзиямызға еркін ене алмады.



	АҚПАНБЕТҰЛЫ Әлсейіт (11.1. 1943 ж.т.. Қызылорда обл. Сырдария ауд.) - ақын, жазушы, драматург. Қызылорда пед. ин-тын (қа-зіргі Қорқыт ата атынд. Қызылорда мемл. ун-ті) бітірген (1966). 1966 -1973ж. Сырдария ауд-ндағы орта мектептерде мүғалім, ауд. оқу бөлімінде әдіскер, 1973 - 77 ж. "Мектеп" баспасында редактор. 1977 - 81 ж. Қазақстан Оқу мин-нде инспектор, Қазақ пед. ғыл.-зерт. ин-тында (Қазіргі Қазақ білім академиясы) ғыл. қызметкер, 1981 - 1990 ж. Қазақ радиосында редактор болып қызмет атқарған. 1991 жылдан бері "Балдырған" журналында бөлім редакторы. Алғашқы өлеңдері 1964 -65 ж. өлкелік "Оңтүстік Қазақстан", обл. "Ленин жолы" (қазіргі "Сыр бойы") газеттерінде жарияланды. Жазушының "Түнгі көбелек" аталатын трагикомедиясы 1998 жылдан Қызылорда муз. драма театрында қойылып келеді. "Дүние-думан" комедиясы Қазақ мемл. драма театрында 2001 жылдан қойылуда.



	АҚСҰЛУ Орысбайқызы (1874, Қос-танай обл. Жітіқараауд. - 1930. сон-да) - айтыс ақыны. Оның Кеншім-баймен айтысы ел арасына кең тараған ("Айтыс", 1-т„ А„ 1965). Бұл айтыс, шамамен Ор өзені бойында болған. 17 жасар ақын қыз ел берекесін алған би-болыстарды сынайды, әлеум. теңсіздікке, озбырлыққа батыл наразылық білдіреді. А-дың басқа өлең-жырлары кезінде хатқа түспей, ұмытылған.



	АҚСҰҢҚАРҰЛЫ Серік (29.3.1950 ж.т., Жезқазған обл. Ақтоғай ауд. Қызыларай а.) - ақын. ҚарМУ-ды бітірген (1989). 1967 - 74 ж. туған ауылында шопан, 1974 - 78 ж. Ақтоғай ауд."Арқа еңбеккері"газетінде әдеби қызметкер, бөлім меңгерушісі болды. 1978 - 87 ж. Қарағанды обл. Қарқаралы ауд. "Коммунизм таңы" газетінде а. ш.бөлімінің меңгерушісі қызметін атқарды. 1987 - 90 ж. еркін шығарм. жұмыста болды. 1990 жылдан Қазақстан Жазушылар одағының Қарағанды облысаралық бөлімшесінің жауапты хатшысы, обл. "Орталық Қазақстан" газеті бас редакторының әдебиет жөніндегі кеңесшісі. "Көктем тынысы" (1975), "Қарлығаш" (1981) жинақтарында бір топ өлеңдері жарық көрген, "Жиырмасыншы ғасырдың жиырма сәті" (1984), "Ғасыр кардиограммасы" (1991) кітаптары, "Жез тасқын" (1988), "Қызыларай" (1990) "Адам-Ата - һауа Ана"(2000) атты өлеңдер мен поэмалар жинақтары жарық көрді. Орыс ақындары А.С. Пушкин, А.Ахматова, М.Цветаева, Е,Евтушенко, А.Вознесенский, Р.Рождественский, т.б. өлеңдерін қазақ тіліне аударған.



	"АҚТАБАН ШҰБЫРЫНДЫ ЖЫРЛАРЫ" - 18 ғ-ғы жоңғар шапқыншылығына байланысты шыққан тарихи жырлар. "А. ш. ж." атауымен топталған бұл шығармалардың барлығы да Орт. ғыл. кітапхананың қолжазбалар қорында сақгаулы (№144. 505 папка). 1) "Ақтабан шұбырынды жайында ақын Топыштыңсөзі". 1958 ж. М.Магауин мен Ә.Кекілбаев Шымкент обл. Түркістан ауд. аумағынан жазып алған. Айтушысы - Ә.Байтұрсынұлы; 2) Н.Кенжеғұлұлының "Шұбырынды ақтабан" атты төлтума поэмасы. 1940 ж. Арал экспедициясы кезінде С.Ахметов жазып алған. Көлемі 1400 жолға жуық 7-8 буынды жыр өлшемімен өрнектелген бұл дастанын Н.Кенжеғұлұлы 1923 ж. жазған. "Мәуірт күнім туғанда", "Алғашқы тіршілік", "Түрік туралы аңыз", "Қазақтың бөлінуі", "Шұбырып босқан қиындық туралы", "Қазақтың елдікке бірігуі". "Шаруалар мен байғұстардың көрінуі", "Орыстың Сырға келуі", "Байғұстардың оянуы мен патшаның тақтан құлауы" секілді тараулардан құралатын дастанның қамтыған оқиғаларының ауқымы кең; 3) Арал өңірін мекендеген Жәмет жырау нұсқасы. Жыр 1945 ж. алғаш хатқа түсірілген, айтушысы белгісіз, көлемі шағын.



	АҚТАЕВ Сарбас (30.9.1934 ж.т.. Солт. Қазақстан обл. Көкшетау ауд. Жылымды а.) - ақын. жазушы. Қазақстанның еңб. сің. мәдениет қызметкері (1984). Қарағанды пед. ин-тын (қазіргі ҚарМУ) бітірген (1957). Еңбек жолын Көкшетауауд. "Колхоз жолы" газетінде жауапты хатшы болып бастаған. 1958 - 62 ж. Көкшетау обл. "Көкшетау правдасы" газетінде әдеби қызметкер. бөлім меңгерушісі. 1963 - 65 ж. Респ. саяси сықақ журналы "Ара" -"Шмель" редакциясында фельетоншы. 1965 - 73 ж. Алматы обл. "Жетісу" газетінде бас редактордың орынбасары. 1973 - 90 ж. "Социалистік Қазақстан" (қазіргі "Егемен Қазақстан") газетінде бас редактордың орынбасары. 1991 - 94 ж. "Халық кеңесі" газетінің бас редакторы қызметтерін атқарды, 1994 жылдан "Ақиқат" журналының бас редакторы. Алғаш 1963 ж. "Тұңғыш кітап" атты өлеңдер жинағы жарық көрді. А-тың бірнеше өлеңдер жинағы, тарихи эсселер, деректі әңгімелері жарық көрген. А. аударма саласына да белсене ат салысты Оның аударуымен Э.Сетон Томпсон мен М.Шолоховтың әңгімелері, орыс жазушылары В.А. Обручевтың "Жұмбақ жер", Н.И. Ановтың "Ән қанаты", әзербайжан жазушысы А.Джапарзаденің "Елге қайт", француз жазушысы Альбер Камюдің "Оба", дат жазушысы Кнут Гамсунның "Аштық", "Тылсым", "Орман тәңірі", "Махаббат мұңы" романдары мен орыс жазушылары Р.Фрайерманның "Түз тағысы Динго", "Тұңғыс қызы", Д.Манин-Сибиряктің "Қыр хикаялары", югослав жазушысы Б.Китановичтің "Жаужүрек" повестері мен әңгімелер жинағы, т.б. жеке-жеке кітап болып шықгы. А-тың аудармашылық қызметінің тағы бір нәтижесі - Шоқан Уәлихановтың негізгі шығармаларының қазақ оқырмандарына жетуі. Сондай-ақ ол әр жылдары А.С. Пушкиннің, Т.Шевченконың, И.Тургеневтің, А.Майковтың өлеңдерін қазақ тіліне аударды. Журналистика саласынағы жемісті еңбегі үшін екі мәрте "Құрмет белгісі" (1973. 1985), "Парасат" (2004) ордендерімен және медальдармен, екі мәрте Қазақ КСР Жоғ. Кеңесінің Құрмет грамотасымен (1984,1994) марапатталған. "КСРО Баспа-сөзінің үздік қызметкері"(1968)атағына, төрт рет Журналистер одағы сыйлығына (1967, 1968.,1977, 1995) ие болды.



	АҚТАЙЛАҚ Байғараұлы (1742, Оңт. Қазақстан обл. Сыр бойы -1838. Семей обл. Аякөзауд. Сарыарқа а.) - би, шешен, жырау, қоғам және мемл. қайраткері, дипломат. Арғы атасы Нарымбай би Ташкентте бек болса, оның баласы Құттыбай би қазақ тарихында асқан шешендігіне орай "Қу дауысты Құттыбай" атанған. Құлтыбайдың ұлы Байқара би - Атың әкесі. А. жас кезінен алқалы топта шешендігімен көзге түсіп, үлкен жиындарда бір ауыз мақалмен немесе толғау-жырымен даулы істерді әділ шешкендіктен "қара тілді, қас би" атанған. А. 1773 ж. Болат ханның атынан Қытай императоры Цяньлунға елші болып барып, келіссөз жүргізген. Бұл туралы Шың патшалығының шежіре кітабында жазылған. Оның Бопы төремен, Қанай, Тіленші, Балпық, т.б. билермен шешендік сөз қағыстары ел арасына кеңінен таралған. А-тың "Ердің құны екі елу" атты ұзақ толғауы - тобықты мен керей рулары арасында болған құн дауында парақор билердің өз қамын ойлаған қылмысын аяусыз әшкерелеген терең ойлы, өткір филос. шығарма. А-тың ел бірлігін сақтаған бұл әділ билігі кейінгі жұртқа нұсқа болып, сот ісінде негізге алынған. М.Әуезов А-тың осы билігінің шағын нұсқасын "Таң" журналының 1925 ж. №2 санында "Сыбан Ақтайлақ би" деген атаумен жариялаған. А-тың "Қадірін қашан білесің?", "Нені айтамыз?", "Тасыма жігіт", "Куәсізде қуат болмас", "Сексен жас", "Тоқсан бес" т.б. жырлары сақгалған.



	АҚТАМБЕРДІ Сарыұлы (1675. Оңт. Қазақстан обл. Қаратау маңы -1768. Шығ. Қазақстан обл. Абай ауд. Жүрекадыр қонысы) - жырау, қолбасы, дипломат. 17 жасынан әскери жорықтарға қатысып, парасаттылығымен, батырлығымен көзге түседі. "Күмбір-күмбір кісінетіп", "Уа, қарт Бөгембай", "Ей, азаматтар, шоралар", "От орны отаудай", т.б. толғаулары қазақ әдебиетінің алтын қорына енген. А-нің бір топ толғауларында ("Жеңіме жамау түскенін", "Атадан тудым жалқы боп", "Жасымда көрген қорлығым") жалғыздық, жетімдік мехнаттары көрініс берсе, кейбір өлеңдерінде ("Жауға шаптым ту байлап", "Салпаң да салпаң жортармын", "Көк көгершін, көгершін") батырдың өмірлік мақсат-мұраты аңғарылады. А. өзі өмір сүрген дәуір шындығын, әлеум. теңсіздік көріністерін "Жағалбай деген ел болар", "Жел, жел есер, жел есер", "Түйе мойнын тұз кесер", "Ағайының көп болса", "Мал басы өскен адамның", т.б. толғауларында шынайы бейнелейді. А. толғаулары мен жырлары С.Мұқановтың "Қазақтың XVIII-XIX ғасырдағы әдебиетінің тарихынан очерктер" кітабына(1942), "Ертедегі әдебиет нұсқалары" (1967), "Алдаспан" (1971), "XV - XVIII ғасырдағы қазақ поэзиясы" (1982), "Бес ғасыр жырлайды" (1985) жинақтарына енген.



	АҚТАН Бәбиұлы (1897, ҚХР, Шыңжаң өлкесі - 1957. Моңғолия. Баян Өлгий қ.) - ақын. драматург. 1932 ж. Моңғолияғақонысаударған. 1940 - 51 ж. аймақтық мәдениет үйі меңгерушісі. 1951- 56 ж. "Өркендеу" газетінде тілші болып қызмет істеген. Моңғолияда "Шығармалар" (1957), "Жасыл шық" (1960), "Шығармалар" (1968), "Өмір өткелдері" (1972), "Таңдамалы шығармалары" (1978), "Ақтан Бәбиұлы" (1987). т.б. кітаптары жарық көрді. А. лирикалық шағын өлеңдермен бірге "Бүркіт", "Досымбек - Балқия", "Өмір жолы". т.б. атты поэмалар жазған. А. Моңғолиядағы қазақ әдебиетінде - драматургия жанрының қалыптасуына да үлес қосқан қаламгер. Оның "Ермалай" (1940) пьесасы Моңғолия қазақтары драматургиясының тұңғыш туындысы болды.

	Бұдан басқа "Қалқаман - Мамыр", "Жас өрен", "Жамал", "Ақайша" атты пьесалар жазған.



	АҚТАН Керейүлы (1850. Ақгөбе обл. Байғанин ауд. - 1912. сонда) - ақын. жыршы. Абыл, Махамбет, Шернияз, Нұрым, Марабай ақындарды өнеге тұтқан. Ол Нұрым, Қашаған, Қоспақ, Жаскілең, Құлманбет, Нұрпейіс сияқты ақын-жыраулармен таныс болған. "Аяғына қан түссе", "Біріншіден не жаман", "Той бастар", "Бата","Біразырақ сөйлейін", "Замана жайында", "Тыңдасаңыз сөзімді", "Ерлік жыры" т.б. терме, толғаулары бар. Ақын жырлары "Ертедегі әдебиет нұсқалары" (1967), "Ақберен" (1972), "Өсиетнама" (1982), "Бес ғасыр жырлайды" (1985.1989), "Жырдария", "Абыл, Нұрым, Ақтаным" (1997) жинақтарына енген.



	АҚШОЛАҚОВ Төлеутай Қазиұлы (4.1.1915 ж.т.. Павлодар обл. Баянауыл ауд. Қызылтау болысы) - ғалым. педагогика ғыл. кандидаты (1967). проф. (1995). 1939 - 58ж. мектепте мұғалім, директор. Павлодар обл. оқу бөлімінің меңгерушісі (1948 - 51). 1958 - 62 ж. "Қазақ тілі мен әдебиеті" журналының тұңғыш редакторы. "Қазақстан мұғалімі" газетінің бас редакторы, 1962- 65 ж. "Мектеп" баспасының директоры, 1965 - 95 ж. Қазақ пед. ғыл. зерт. ин-ты (қазіргі Қазақ білім академиясы) ин-ты директорының орынбасары, бөлім меңгерушісі, аға ғыл. қызметкер болып еңбек етті. 22 басылымын көрген 9-шы сьныпқа арналған "Қазақ әдебиеті" оқулығының негізгі авторларының бірі. Қазақ әдебиеті пәні бойынша көптеген әдістемелік оқу құралдары мен зерттеулердің, монографиялардың, 200-ге жуық ғыл. мақалалардың авторы. Әдебиеттанушы-ғалым Е.Ысмайыловпен бірге 1939 ж. "Қазақ әдебиеті" хрестоматиясын жазып шығарды. Ағылшын драматургі Шекспирдің "Гамлетін", грузин жазушысы Лео Клочелидің Твади Бичва", венгер жазушысы Томаш Ацеланың "Знаменосцы" романдарын және т.б. орыс, шет ел жазушыларының шығармаларын қазақ тіліне аударған. Халық композиторы, ақын Естай өмірін жан-жақты зерттеді. А. ауыз әдебиеті мұраларын жинаушы ретінде де белгілі. Ы.Алтынсарин атындағы медальдың (1965), тәуелсіз "Тарлан" сыйлығының (2000) иегері, Қазақстан Республикасы білім беру ісінің үздігі, Қызыл жұлдыз, I дәрежелі Отан соғысы ордендерімен және бірнеше медальдармен марапатталған.



	АҚЫЛБАЙ Абайұлы (1861 ж. ШҚО, Абай ауданы, Шыңғыстау қонысы – 1904 ж. Семей) - ақын. Абайдың үлкен ұлы. Атасы Құнанбайдың тәрбиесінде болған. Ауыл молдасынан білім алған. Сазгерлік талантымен де халыққа танылған. "Бір ән тауып Әлекең бер деген соң" деп басталатын әні халық арасына кең тараған. Орыс, Еуропа әдебиетімен өз бетінше оқып танысқан. Әкесі Абайдың кеңесі бойынша үш поэма жазған. "Зұлыс" поэмасының оқиғасы ағылшын жазушысы Г.Р. Хаггарттың (1856 -1925) "Сүлеймен патшаның кеніші" атты әйгілі романынан алынған. Бұл поэма толық сақталмаған. "Жаррах" поэмасы мүлде жоғалып кеткен. Толық сақталған "Дағыстан" поэмасының тақырыбы - әділет пен зұлымдық күресі. Дастанға Дағыстан елінде, Кавказда болған оқиға өзек етіп алынғанымен қазақ өмірі үшін зор мәні бар әлеуметтік мәселелер көтерілген. Ақылбайдың 4-5 лирикалық өлеңі сақталған.



	АҚЫЛБЕК Сабалұлы. А қ ы л б е к бин Сабал Тұрабаев (17.9. 1880. бұрынғы Семей обл. Қарқаралы уезі. Ақбота болысы - 4.1.1919. қазіргі Шығ. Қазақстан обл.. Бесқарағай ауд. Бестерек қонысы) -ақын. Семейдегі Ахмет Риза медресесін бітірген. Араб, парсы, түрік тілдерін жетік білген. Абайды ұстаз тұтқан. Шығыс әдебиетіндегі қисса-дастандар жазған. Қазан баспасынан шыққан қиссалары: "Таһир-Зуһра" (1902.1911),"Бозжігіт"(1910.1911), "Қисса Марғұба" (1911), "Ибраһим" (1911), "Хикмет Нығмет" (1911), "Қырықуәзір" (1911.1920 жол), "Алтынбалық" (1912), "Самруғ" (1915), "Дандан ғашық" т.б. Қазаннан басылып шыққан төл шығармалары: "Мағшұқнаме" (1910, 1911) -"Назым" (1911), "Сұм заман" (1911), "Ғибратнама" (1911), "Сәтбек батыр" (1911. 1915). т.б. Өз қолынан жазған еңбектерінің үш қолжазбасы сақталған. Өлең-жырларының негізгі тақырыбы: адамгершілік, адалдық, әділеттік, өнер-ғылым мәселелері. А. кітаптары Мәскеу, Санкт-Петербург, Қазан қ-ның кітапханаларында сақталған. Бейіті Жалқайың баурайында. Сарыой деген жерде.



	АҚЫН - поэзиялық туындыларды (өлең, жыр, дастан, поэмаларды) ауызша айтып не жазып шығаратын өнер иесі. Дәстүрлі қазақ қоғамында А. ұғымының жырау, жыршы, өлеңші сияқты ұғымдардың ауқымы кең болған. Ол өлең, жыр, дастандарды шығарушы да, айтып таратушы да.

	Нағыз А-дар өлеңді табан астында суырып салып айтқан. Ондай жағдайда өлең, жыр домбыра немесе қобыз сияқты аспаптар сазына қосылып айтылған. 20 ғ-дың басынан бастап осы дәстүрлерді жалғастырушылар "халық ақыны" деп аталатын болды. Қазақ халқының Жамбыл, Нұрпейіс, Кенен т.б., А-дары жыршылық өнерді де менгеріп, кейде ұзақ дастандарды жатқа айтқан. Қазақстанда қазіргі заманғы жазба әдебиетінің қалыптасуына орай А-ның тұлғасы да мүлде өзгерді. Жазба әдебиет өкілдері дәстүрлі қазақ поэзиясынан нәр ала отырып, өз шығармаларындағы өмір шындығын бейнелеу әдісі, көркемдік ой жүйесі, қолданатын жанрлары, стиль, тіл өзгешелігі жағынан жаңа сатыға көтерілді. Қазақ әдебиетінде мұндай жаңа сипатты жан жақты қалыптастырып дамытуға Абайдан бастап Ш.Құдайбердіұлы, С.Торайғыров, А.Байтұрсынов, М.Дулатов, М.Жұмабаев, С.Сейфуллин, І.Жансүгіров, т.б. өз үлесін қосты. Қазіргі қазақ әдебиетінде поэзия жанрының биік деңгейде дамуы А-дар шығарм-ғының үлкен қуатын танытады. Сондай-ақ, қазіргі заман А-дары халықтық дәстүрлерді қайта жаңғыртуға да үлес қосуда. Ауызекі тілде оларды әнші ақындар, айтыскер ақын, т.б. деп бөлу де қалыптасқан.



	АҚЫН-БАБА Ақсұңқар (19.4.1975 ж.т.) - ақын. Павлодар ун-тін бітірген (1997). 1997 - 2000 ж. "Қазақстан-1" телерадио компаниясында, "Жетісу" газеті мен "Ақ желкен" журналы редакцияларында қызмет атқарды. "Дарын" сыйл. иегері (2002). АҚЫНБЕКОВ Еркінбек (1863. Оңт. Қазақстан обл. Түркістан ауд. Күшатаа. - 1918, Түркістанқ.) - ауыз әдебиеті үлгілерін жинаушы. Әулиеата (Тараз), Шымкент уездік басқармаларында тілмаштық қызмет атқарған. Түркістан қ-нда уездік атқару к-нде қызмет істеген. А. қазақ халқының батырлық, ғашықтық, тұрмыс-салт жырларын жинаумен шұғылданды. ӘДиваевпен тығыз шығарм. байланыс жасап тұрды. "Алпамыс", "Бекет батыр" жырларының А-тен жазып алынған нұсқасын Диваев 1897. 1916, 1922 жылдары жариялады. А. дастандарды, толғауларды жатқа айтумен бірге өзі де қысқа өлеңдер шығарған.



	АҚЫНБЕКОВ Мейірбек (19.3.1939 ж.т., Оңт. Қазақстан обл. Сарыағаш ауд. "Төңкеріс" ұжымшары) - ақын. Шымкент пед. ин-тын (қазіргі Оңт. Қазақстан ун-ті) бітірген (1965). "Сарыағаш" және "Қазығұрт тынысы" ауд. газеттерінде бөлім меңгерушісі, обл. "Оңтүстік Қазақстан", респ. "Сұхбат" газеттері мен "Денсаулық" журналында меншікті тілші қызметтерін атқарған. 1983-90 ж. Қазақстан Жазушылар одағының көркем әдебиетті насихатгау бюросында қызмет атқарған. "Оңтүстік өңірінде", "Сарыағаш саздары", "Автограф", "Бесік жыры", "Тоғыз перне", "Көктемтынысы" жинақтарына жырлары енген. "Бүршік" (1990), "Із" (1997), "Азансызатгар", "Әлден әже", "Сыр шертеді ақындар" (1997), "Славян тілімен жыр төккен", "Тұран толқындары" (аударма. 2003), "Шартарап" (1994), "Туған жер төсінде" (1993), т.б. кітаптары жарық көрген.



	АҚЫН-КОМПОЗИТОРЛАР - дәстүрлі қазақ қоғамында әрі ақын, әрі композитор, әрі әнші ретінде халыққа танылған таланттар шоғырына қатысты қолданылатын әдебиеттану ғылымындағы термин. Кейде оларды әнші ақындар деп те атайды. Қазақ халқының дәстүрлі өнері өзінің синкреттілігімен ерекшеленеді. Халықтың рухани сұранысы мен көшпелі өмір салты бір адамның алуан түрлі өнер иесі болуын қажет еткен. Ондай өнерпаздарды халық "сегіз қырлы, бір сырлы" деп атаған. Осынау синкретті өнерпаздық дәстүр қазақ халқының 19 - 20 ғ-лардағы ақындарының бойынан айқын байқалады. Олар ақын ретінде неғұрлым тегеурінді болса, соғұрлым олар шығарған ән-күй де төлтума болмысымен дараланып отырады. Бұл ретте. Абай Құнанбайұлы, Әсет Найманбайұлы, Кенен Әзірбаев, Шашубай Қошқарбайұлы, И.Байзақов, Н.Бекежанов, С.Сейфуллин, Қ.Аманжолов, т.б. ақындардың әндері мейлінше дара саз-сарынымен өзіндік әуен-нақыш қалыптастыруымен ерекшеленеді. Қазақстанның әр өлкесінен шыққан өнерпаздар халыққа өнер көрсете жүріп, әншілік өнер мектептерін орныктырды. Арқадағы Біржан сал мен Ақан сері маңына бір шоғыр талантты топ жиналса, Манғыстауда "Адайдың жеті қайқысы" деген атпен белгілі сал-серілер - Шолтаман, Тастемір, Досат, Тұрсын, Жылкелді, Әділ, Өскінбай ел аралап өнер көрсетті. Әнші ақындар композиторлық дарынмен бірге тыңдаушысын арбап алатын сазы, құдіретгі даусымен жұртшылыққа танылған. Көпшіліктің ықыласына бөленген, Біржанның "Әңгіме сегіз дуан таңырқаған", "Пар келмеген еш әнші тіпті маған", Әсеттің "Әсеттей сал, ән салсаң, аңыратып, орман, тоғай, өзенді жамыратып", "Әуелетіп ән салса, әнші Әсет, аққумен аспанда тілдеседі" деуі тегіннен тегін шықпаған. Олар қазақ әнінің классикалық билікке жетіп, формалық, әуендік жағынан баии түсуіне шексіз үлес қосты. Арқадағы үлкен әншілік орта Біржан сал, Бат. Қазақстандағы әншілік мектеп Мұхит атымен, Сыр бойындағы гармонмен айтылатын бір мақам дәстүрі Нартаймен байланысты. Әнші ақындар көбіне пәк таза махаббатты, сұлу әйел сипатын жастық шақ, жігіттік арман, ар-намыс бостандығын жырлауға ден қойды. Оған Ақан сері, Біржан сал, Естай, Балуан Шолақ, т.б. ақындардың шығармашылығын айтуға болады. Әйел затының әдемі көрік-келбетін, жан дүниесінің сұлулығын әсерлі жырлаған Ақан серінің" Ақтоқты", "Мақпал", "Перизат", "Аксаусақ", "Жамал қыз", "Балқадиша" тәрізді әндері қыз есімімен аталады. Үкілі Ыбырай әйгілі" Гәкку" әнін Кәлима атты сүйген қызына арнап шығарған, мұнда ғашығы аққу құсқа баланып, ән қайырмасындағы аққу құстың үніне ұласатын "Гәкку, гәкку" деген одағайлармен шебер үйлесім тауып, автордың ой-қиялынан туған арман мен зарды күшейте түседі. Әнші ақындар жастарды ықтиярсыз үйлендіретін неке заңына, ескі әдет-ғұрыптарына қарсы шықты. Ақан серінің "Сырымбет", Естайдың "Қорлан", Қайыптың "Ақбөбек", Сауытбектің "Ақбөбек", т.б. әндері қалың мал жоралғыларын айыптаған, махаббат бостандығын дәріптеген туындылар. А.-к. айналасындағы өтіп жатқан құбылыстарды сырттан бақылаушы ретінде емес, өз басынан кешкен жайларды суреттеу арқылы махаббат пен ғадауат, теңсіздік пен әділетсіздікті, қоғамдық орта мен адам арасындағы қақтығысты, кереғарлықты бейнеледі. Мәди, Жаяу Мұса, Сары Батақұлы, Иманжүсіп, Қанапия, т.б. ақындар жалға ұшырап, тепіреш көрді. Мыс., Жаяу Мұсаның "Ақсисасы" - теңсіздікке, зорлықшыл, қиянатшыл үстем топтардың іс-әрекеттеріне деген наразылық пен ыза-кектің уытты күшін көрсететін әлеум. мәні зор туынды. Батыл, оптимистік рухтан туған бұл ән дұшпанға деген бітіспес кектің, шындық пен әділеттіліктің жаршысындай естілді. Мәдидің теңсіздік іздеген өнерпаздың терең драмасын арқау еткен "Қарқаралы" мен "Қаракесек" әндерінде сөз бен саз тамаша үйлесім тауып, бірін-бірі толықтырып, аша түскен. Сол себептерден аталған ақындар шығарм-ғы күрескерлік те қасиетімен ерекшеленеді. Бүгінгі таңда өнер түрлерінің сараланып, өнер жанрлары орныққанына қарамастан қазақ ақын-жазушыларының тамаша ән-күй шығаратын дәстүрі әлі де жалғасып келеді. Мыс., К.Салықов, М.Шаханов, І.Жақанов, т.б. ақын жазушылардың ән-күйлері ел ішіне кеңінен тараған.



	АҚЫНЖАНОВ Мұсатай Бекболатұлы (9.5.1905. Шығ. Қазақстан обл. Абай ауд. Қарауыл а. - 1.7.1986. Алматы) - жазушы, драматург, ғалым, тарих ғыл. докторы. Семей педтехникумын (1925). Орынбор халық ағарту ин-тын (1929). Қазақ марксизм-ленинизм мектебін (1939) бітірген. 1939 - 42 ж. Қазақстан К(б)П ОК жанындағы Марксизм-ленинизм ин-ның директоры. 1946- 77 ж. ҚазҰУ-дың доценті, кафедра меңгерушісі, тарих ф-ті-нің деканы қызметтерін атқарған. Алғашқы әңгімелер жинағы "Садыр мен Садық" 1931 ж. жарық көрді. А. 20-дан астам драмалық шығармалар жазды. "Біздің ән", "Исатай мен Махамбет", "Сырым Датов", "Бағытай-Бағила", "Фрунзе", "Жеңіс қамы", "Шопан қыз", "Алтын сақа", "Алтын алқа сырлары", "Ыбырай Алтынсарин", т.б. драмалық шығармалары обл., респ. театрларда қойылды. "Жастарға үлгі өнеге" (1925)."Абайдың өмірі мен творчествосы" (1955), " Қазақ ағартушыларының саяси қоғамдық көзқарастарының қалыптасуы" (1955). т.б. ғыл.-зерт. еңбектері жарық көрді. 2-ші дәрежелі Отан соғысы орденімен және медальдармен марапатгалған.



	АҚЫПБЕКОВ Өтепберген (8.10. 1950 ж.т.. Алматы обл. Қапалауд. Ақсу а.) - ақын. 1973 - 85 ж. "Қапал еңбеккерлері" газетінде аға тілші, бөлім меңгерушісі, редактордың орынбасары, "Октябрь туы" (казіргі "Жерұйық") газетінде жауапты хатшының орынбасары, бөлім меңгерушісі, 1985-95ж. "Қазақ әдебиеті", "Жалын", "Денсаулық", "Жан-ашыр", "Халық конгресі" басылымдарында аға тілші, бөлім меңгерушісі, бөлім редакторы, жауапты хатшы, 1995 - 98 ж. "Казгидромет" агенттігінде, ҚР Парламенті Мәжілісінің аппаратында, ҚР Ұлттық Банкінде жұмыс істеген. Қазір ҚР Әділет министрлігінің басқарма бастығы. Алғашқы өлеңдері 1973 жылдан жариялана бастады. Балаларға арнап "Доп" (1985), "Футболшы боламын" (1982), "Жарыс" (1985), "Айдын шалқар" (1986), "Жарыстан соң жарыс", "Балабақтың бір күні","Экологиялық әліппе", "Қырық қыз", "Балдай тәтті әліппе", "Ажарлы Астана", "Қызықты әліппе", "Айдындағы әліппе", "Керек кітап", "Мен таңдайтын мамандық", "Төрт түлік төресі кім?" (1986), "Жылдың төрт мезгілі" (1990), т.б. жыр жинақтары жарық көрді. Литван ақындары Г.Леонардас пен Г.Рамутенің, шешен ақыны А.Ахметукаевтың бір топ өлеңдерін қазақ тіліне аударған. Бірнеше дүркін Қазақстан Жазушылар одағы, Қазақстан ЛКЖО ОК мен "Жалын" баспасының бірлескен дәстүрлі жабық байқауының және респ., халықар. мүшәйралардың жүлдегері болды.



	АҚЫТ Үлімжіұлы Қарымсақов (ААлтайский) (1868. ҚХР. Алтай аймағы. Көктоғай ауд., Қайырты а. - 5.8.1940. Үрімжі қ.) - ақын. Жас кезінде немере ағасы Садық Жебейұлынан. ауыл молдасы Ғұсманнан дәріс алған. 1902 - 04 ж. Бұхарада "Мир араб" медресесінде оқып, араб, парсы, түрік, орыс, моңғол тілдерін меңгерген. 1907 ж. Меккеде болған. 1908 ж. Сартоғайда медресе ашып өзі сабақ берген. 1912 ж. Ажай аймағының халқы оны қазы сайлайды. Ақынның алғашқы кітабы "Жиһаншы" 1891 ж. жарық көрді. Қазан төңкерісіне дейін "Қиссаи Жиһан Шаһ Тамуз Шаһұғлы" (1901), "Қисса Ғабдулмәлік" (1902), "Ахуал қиямет" (1908), "Абият акдия" (1909), "Керей ишаны Мұхаммед Момын" (1909), "Қисса Сейфулмәлік"(1909), "Абақкерей шежіресі", "Ер Жәнібек", "Алтай", "Сейітбаттал Ғазы" кітаптары басылып шықты. А. жастарға арнап "Ғылым-сәуле. нұр жарық", "Қыздарға", "Ғибрат үшін жазайын", "Жігіттерге", "Бісімілла деп бастайын", т.б. өлеңдерін жазды. Оның шығармалары "А.Алтайский" деген бүркеншік атпен "Айқап" журналына жарияланып тұрды. "Заманы сөйлесін", "Заман келді қырланып", "Адамның жасы", "Асан ата", "Шыңжаң қаритасы", т.б. туындылары ел арасына кең таралған. 1938 ж. өкімет ақынды тұтқынға алып, мешітін талқандады. 1940 ж. тамызда Үрімжі түрмесінде азаптап өлтірді.



	АҚЫШ Нұрдәулет Бәбиханұлы (15.6.1950 ж.т.. Шығ. Қазақстан обл. Тарбағатай ауд. Маңырақ а.)- жазушы, ғалым, филол. ғыл канд. (2004). ҚазҰПУ-ды бітірген (1973). 1976 - 79 ж. "Мектеп", "Жалын" кітап баспаларында редактор, 1980 -84 ж. "Қазақ әдебиеті" газетінде аға тілші, 1984 - 86 ж. "Жұлдыз" журналында әдеби қызметкер, 1986 - 87 ж. " Қазақфильм" киностудиясында сценарист, 1987 - 90 ж. "Қазақстан мұғалімі" газетінде бөлім меңгерушісі, 1990 - 92 ж. "Халық кеңесі" газетінде парламент шолушысы, алқа мүшесі, "Заң" газеті бас редакторының орынбасары, "Балауса" баспасының бас редакторы, "Білім-Образование" журналының бас редакторы қызметтерін атқарды. Қазір Әдебиет және өнер ин-тында ғыл. қызметкер, "Үндемейтін ұл" (1982), "Қияннан келген көгершін" (1984), "Сынық домбыраның сазы" (1985), "Таң алдындағы дабыл" (1987), "Жатақхана қыздары" (1990), "Ұры қыздың тағдыры" (2001), А.Қоразбаев туралы "Алтынбектің балалық шағы" (2003), "Балалар елін бағындыру" (2005) атты көркем шығармалар жинағы мен "Зұлмат кезең қазақ прозасында" монографиясы (2005) жарық көрген. Балаларға да арналған "Жұмбақ іздер", "Әбдіреден шыққан қылыш", "Қиырдан келген көгершін", "Киелі көлдің қарақшылары", "Бейуақта жанған от", т.б. шығармалары бар. Жазушының "Жұмбақ іздер" (1977), "Таң алдындағы дабыл" (1985), "Батпақты тоғай басында" (1986), "Киелі көлдің қарақшылары"(1987) шығармалары кезінде "Жалын" баспасының жабық байқауында жүлделерге ие болған.



	АҚЫШЕВ Зейтін (18.4.1911, Павлодар обл. Баянауыл ауд. - 9.9.1991. Алматы) - жазушы. Омбы жұмысшы ф-тін (1936). Семей пед. ин-тын (1938) бітірген. 1938 – 52 ж. Баянауыл ауд-да мұғалім, мектеп директоры. Павлодар обл. оқу бөлімінің жауапты қызметкері, 1952 - 66 ж. "Мектеп" баспасында редактор, редакция меңгерушісі, бас редакторы, 1955 - 60 ж. "Қазақстан мұғалімі" газетінде бас редактор, 1960 - 69 ж. Қазақстан Мин. Кеңесінің қаулылар жинағы редакциясында аудармашы, 1969 - 76 ж. "Қазақ совет энциклопедиясы" Бас редакциясында аға ғыл. редактор қызметтерін атқарған. 1930 ж. "Ағаш үй" атты тұңғыш өлеңі Павлодар округтік "Колхоз" газетінде жарияланды. Тұңғыш очерктер жинағы "Біздің шамшырақтар" 1962 ж.жарықкөрді. "Достарым менің" әңгімелер мен повестер жинағы (1967), "Ақбел асуы" (1971), "Жесірлер" (1973), "Бұршақ соққан жер" (1976), "Жаяу Мұса" (1981), "Шынардың шыбығы" (1987) романдары оқырмандарға кең танымал болды. А. "Жаяу Мұса" (1965), "Келіндер" (1967), "Құтылмайды ол" (1969) пьесаларының да авторы. Орыс жазушылары В.Ф. Панованың "Кружилиха", А.И. Куприннің "Жекпе-жек" (1955), белорус жазушысы Я.Коластың "Талаш атай" (1956) романдарын қазақ тіліне аударған.



	"АЛАМАН" - Халел Досмұхамедұлының құрастыруымен жарық көрген ақын-жыраулар мұрасының жинағы. 1926 ж. Ташкентте 3 мың данамен "Қазақ мемлекеттік баспасы" шығарған. Жинаққа қазақ ауыз әдебиетіндегі батырлық жырлар, Қалнияздың "Ер Қамысы", Нұрымның "Байбоз-Жанбозы", "Балаунияз" дастаны т.б. туындылар енген. Ы.Шөрекұлының "Исатай-Махамбет" дастанының екінші бөлімі. Жиембет жыраудың Есім ханға айтқан толғауы да осы жинақга жарияланған. Кітаптың алғы сөзі ретінде құрастырушының мақаласы берілген.



	"АЛАУ БАТЫР" - "Қырымның қырық батыры" топтамасына енетін жыр. Нұсқасы толық, тұтастай 7-8 буынды жыр үлгісімен шығарылған. 1942 ж. Мариям Исаева стенограмма әдісімен жазып алған. Жырда елді сыртқы жаудан қорғау, туған жері. Отаны үшін жанын аямау идеясы қиял-ғажайып ертегі сарындарымен ұштасып. Алау батыр халық қорғаны, қамқоршысы бейнесінде суреттеледі. "А. б." жыры алғаш рет "Қазақ халық әдебиеті" көп томдығының 12-томында жарық көрді (1990). Түпнұсқасы Орт. ғыл. кітапхана қорында сақтаулы.



	"АЛАШ" - демократиялық-ағартушылық бағыттағы алғашқы қазақ газеттерінің бірі. 1916 ж. 25 қарашада Семей қ-да ерлі-зайыпты К.Төгісов пен Мариям Төгісованың басшылығымен бірінші саны жарық көрген Газет жұмысына қазақ зиялылары Н.Құлжанова, Ғ.Жанайдарова, Х.Ғаббасов, Ж.Ақбаев. Н.Құлжанов, М.Әуезов, С.Торайғыров, т.б. ат салысқан. Газетте Ресей Думасына қатысу, ішкі, сыртқы саясат, қазақ шаруасының тіршілігі, оқу-ағарту ісі, қыз-келіншектер тұрмысы тақырыбы қамтылған, әдеби-көркем шығармалар да үнемі жарияланып тұрған. Қаржы тапшылығына байланысты "А." 1917 ж. мамырда жабылып қалды.



	АЛБАН АСАН Барманбекұлы (1866. Алматы обл. Райымбек ауд. Үшқақпақ қыстағы - 1916. сон-да) - ақын. Өз сөзіне қарағанда өлең жазуды кеш бастаған. І.Жансүгірұлы Асанның "Жеті қисса" дейтін толғауларын алғаш жазып алып, "Жаңа мектеп" журналында (1926. №9-10) жариялады. Кейін "Ақырзаман" атты жеке жинағын шығарды (1934). Өзге аттас ақындардан ажырату үшін Албан Асан атаған Ілияс болатын. Ақын өлеңдері негізінен өз заманының әлеум. тіршілігін, елдің мұң-мұқтажын жырлауға арналған. А. шығармалары мерзімді баспасөз беттерінде, "Әлем" альманағында (1991), "Қазақ поэзиясының антологиясы" жинағында жарияланған (1993). Жарық көрмеген шығармалары Орт. ғыл. кітапхана мен Әдебиет және өнер ин-тының қолжазба және мәтінтану бөлімінде сақтаулы.



	АЛҒАЗЫҰЛЫ Шарғын (1903. Алматы обл. Ұйғыр ауд, Ұзынтам -1988. Райымбек ауд.. Қожманбет а.)-ақын. 1920 - 21 ж. ақын мектебінде ақын Додабаев Маңұтаннан дәріс алған. 1925 - 30 ж. болыстық атқару к-нде хатшы болып, ауылды ұжымдастыру науқанына белсене араласады. 1932 ж. асыра сілтеушіліктің лаңымен Қытайға қоныс аударуға мәжбүр болады. 1934 -58 ж. аралығында Қытайдағы қазақ ақындарында ағартушылықпен айналысып, мұғалім, мектеп директоры. ауд. оқу, мәдениет бөлімдерінің меңгерушісі. халық кеңесінің хатшысы сияқты қызметтер атқарады. Ақын Таңжарық Жолдыұлымен бірлесіп, Құлжа қ-да тұңғыш қазақ газеті "Іле газетін" шығаруға ат салысады. Бұдан кейінгі ашылған "Төңкеріс таңы", "Білім арнасы", "Одақ" т.б. газет-журналдарда шығармалары жарияланып тұрған. А.Таңжарықпен, Нәсілхан қызбен, Күлшарханмен айтысып, "Шалкөде - жырдың жайлауы" дастанын шығарады. Оның туындылары Шыңжаңның барлық баспасөз беттерінде, Пекиндегі "Ұлтгар" журналында басылды. 1958ж. туған жерге оралып, а. ш-ның түрлі салаларында қызмет атқарды. Өзі қайтыс болған соң, шығармалары "Көш керуен" (1992) атты жеке жинақ болып басылып шықты.



	АЛҒЫ СӨЗ - белгілі бір шығармаға арналып жазылған түсініктеме. Негізгі мәтіннің алдынан беріледі. Автордың өмірі. шығарманың мақсаты, түрі, жазылу себебі, құрылысы, маңызы т.б. жөнінде мәлімет кежіріледі. А. с-ді түрлендіріп беруге болады. Мыс., "Редактордан", "Автордан", "Кұрастырушыдан", "Баспадан", "Аудармашыдан" т.б. А.Жұбановтың "Құрманғазы" монографиясына (1-960), С.Мұқановтың "Мөлдір махаббат" романына (1959), М.Мақатаевтың "Қош бол, махаббат" кітабына (1988) жазылған А. с-дер таңдаулы үлгіге жатады. Кеңес А. с-дің міндетін с о ң ғ ы с ө з де атқарады. Әдеби шығарманың беташары секілді берілетін алғы сөзді аңдату деп атайды.



	АЛДАБЕРГЕН Нұғыманұлы (1887. Оңт. Қазақстан обл. Бәйдібек ауд. Жүзімдік а. - 1936. сонда) - би. 1918- 20 ж. Ташкент. Самарқан медреселерінде оқыған. Жас кезінен болыс, билерге хатшылық қызмет атқара жүріп, өзінің зеректігімен, тапқырлығымен ел құрметіне бөленеді. 1927 жылға дейін би болып, жергілікті басқару ісіне араласады. 1928 - 30 ж. Жүзімдік ауылын артель, кейін ұжымшар етіп ұйымдастыруға қатысады. А-нің ел аузында сақталған шешендік сөздерінің бірқатары жиналып, жарық көрді.



	АЛДАБЕРГЕНОВ Құлан (1861. Қызылорда обл. Жаңақорған ауд. Бірлік а. - 1931. сонда) - ақын. Замандастары Шораяқтың Омары, Кете Жүсіп, Тұрмағанбет, Мәделі, Майлықожа, Құлыншақ. т.б. ақындармен кездесіп, өнер сынасқан. Ақын шығармалары туралы Х.Сүйіншәлиевтің "Қазақ әдебиетінің қалыптасу кезеңдері" (1967) монографиясында. "Қазақ совет энциклопедиясында" мағлұмат берілген.



	АЛДАБЕРГЕНОВ Сыдық (10.11.1922 ж.т.. Қызылорда обл. Сырдария ауд. Жамбыла - 11.7.2005. Алматы) -жазушы. 1941 - 61 ж. обл. Қызылорда обл "Ленин жолы" (қазіргі "Сыр бойы") газетінде бөлім меңгерушісі, жауапты хатшы, 1961 - 82 ж. "Социалистік Қазақстан" (кззіргі "Егемен Қазақстан") газетінде аға әдеби қызметкер, бөлім меңгерушісі қызметтерін атқарған. 1942 ж. "Дос қарызы" атты алғашқы әңгімесі. 1954 ж. "Әңгімелер" атты тұңғыш жинағы жарық көрді. Кейін "Алға" (1960), "Ар алдында" (1963), "Қанат ұшқанда қатаяды" (1965), "Өмірге жолдама" (1966) сияқты прозалық жинақтары жарияланды. Сондай-ақ жазушының "Асу" (1969), "Мезгілсіз күз" (1978), "Жаңару" (1975), "Жаңа жағалау" (1983) атты романдары бар.



	АЛДАМЖАРОВ Бегділдә (3.4.1946 ж.т.. Қызылорда обл. Қазалы ауд.) -жазушы. ҚазҰУ-ды бітірген (1970). Әр жылдары "Лениншіл жас" (қазіргі "Жас Алаш") газетінде. "Жазушы" баспасында, Қазақ теледидарында қызмет атқарған. Қазір "Жұлдыз" журналының бөлім меңгерушісі. А. оннан астам кітаптың авторы. Ол Фирдоусидің "Шахнама" эпопеясының "Мәнішеһір" (1973) және "Кей Хосроу" (1976) дастандарын, грузин шайыры О.Челидзенің балаларға арналған "Алхан мен Шалхан" атты дастанын (1971) қазақ тіліне аударды. А.Пушкин, А.Блок, Е.Евтушенко, Б.Ахмадуллина, А.Вознесенский, т.б. шайырлардың өлеңдерін аударып, жинақтарда бастырған. Бірқатар ән мәтіндері "Ауыл кеші көңілді" жинағында жарық көрген. Сын жанрында да қалам тартып жүр.



	АЛДАР (18 ғ„ Жайық бойы. Атырау сағасы) - шешен биі. А. есімі Шынияз, Мұрат, Ы.Шөреков толғауларында, Х.Досмұхамедұлы зерттеулерінде құрметпен аталады. Ел аузындағы әңгімелерге қарағанда А. Әбілқайыр ханмен замандас, достық көңілдегі кісі болған. Үлкен ұлы Нұралыға енші берерде Әбілқайыр А-дан бата сұрапты. Осы оқиғаны Мұрат Мөңкеұлы Жылқышымен айтысқанда мақтан ете толғайды. Сырым Датұлы Нұралы ханмен дүр-дараз болып, оны шабарда А-дан ақыл сұрапты. Бұл деректер Шынияз ақын жырлары арқылы жеткен.



	АЛДАРКӨСЕ - қазақ ауыз әдебиетінің кейіпкері, ақылды айлакердің, зерделі қудың жиынтық бейнесі. Аңыз әңгімелерде Алдар көсе өзінің асқан айлакерлігі арқылы мұратына жетіп отырады. Оның мақсаты - сараң байды, пайдакүнем саудагерді, озбыр ханды т.б. әжуа ету. Мысалы, ол сараңдығы үшін халық Шықбермес Шығайбай атаған байдың асын ішіп, атын мініп, қызын алады; алыпсатар саудагердің алдынан өгіздерін айдап кетеді; оның бұл әрекетін халық айыптамайды, қайта құптап, қошеметгеп отырады. Өйткені Алдар көсе әділетсіз билік иелерінен қиянат, қорлық көрген қарапайым халыктың өкілі. Алдар көсе - түркі тілдес халықтар (қырғыз, өзбек, қарақалпақ, түрікмен, т.б.) әдебиетіне ортақ тұлға. Бұл Алдар көсе жайындағы аңыз әңгімелердің ежелден келе жатқан көнелігін, әлеум. мәнділігін көрсетеді. Оның өмірде болғанын, қай заманда өмір сүргенін дәлелдейтін тарихи дерек жоқ. Алдар көсе бейнесі қазақ театр және кино өнері туындыларында да көрініс тапқан. Ш.Хұсайынов "Алдаркөсе" пьесасын (1942) және "Алдаркөсе" фильмінің сценарийін (1964, реж. Ш.Айманов) жазды.



	"АЛДАСПАН" - тәуелсіз журнал. 1997 ж. тамыз айынан бастап қазақ тілінде, Алматы қ-нда ай сайын шығып тұрады. Құрылтайшысы - қоғамдық "Алдаспан" батырлар қоры. Журналдың негізгі мақсаты - жас ұрпақты отаншылдық, патриоттық ата-бабалар дәстүріне адалдық рухында тәрбиелеп, ел, жер тарихымен, имандылық қағидаларымен таныстыру.



	"АЛДАСПАН" - 15-18 ғасырлардағы қазақ ақын, жырауларының шығармалар жинағы. 1971 ж. Алматыдағы "Жазушы" баспасынан 17 дана таралыммен жарық көрген. Құрастырып, баспаға әзірлеген.



	АЛДАШЕВ Шәрібек (2.3.1940. Өзбекстан, Науаи обл. Тамды ауд. Кирова. - 11.8.1996. Алматы)-әдебиет зерттеуші. Ташкент пед. ин-тын бітірген (1971). 1971- 79 ж. Өзбекстанның Тамды ауд. мектепте мұғалім болған. 1979 - 80 ж. Қазақстан Оқу мин-нің Ғыл.-әдіс-темелік орталығында қызмет атқарды. 1986 ж. "Базар жырау" кітабы жарық көрді.



	АЛДИЯР Бақытжан (20.10.1974 ж.т., Оңт. Қазақстан обл. Қазығұрт ауд. Турбатұ а.) - ақын. Халықар. қазақ-түрік ун-тін бітірген. Шығармалары төрт ұжымдық жинақта шыққан. 1998 ж. "Көзайым" атты жеке жыр жинағы жарық көрді.



	АЛДОҢҒАРОВ Ерғали Баймұхамедұлы (1901. бұрынғы Торғай обл. Қостанай уезі Қарабалық болыш. Шұбартеңіз а. - 1930) - Қазақстан Жастар одағын. қазақ баспасөзін ұйымдастырушылардың бірі. 1919- 25 ж. РКЖО Қырғыз (Қазақ) өлкелік к-нің төралқа мүшесі. "Жас қайрат" газетінің, "Жас қазақ", "Пионер" журналдарының алғашқы редакторы. 1926 - 30 ж. "Лениншіл жас" журналының редакторы, "Еңбекші қазақ" (қазіргі "Егемен Қазақстан") газетінің жауапты хатшысы қызметтерін атқарған.



	АЛДОҢҒАРОВ Күндебай (1900. Қызылорда обл. Қармақшы ауд. -1975. Қызылорда обл. Тереңөзек ауд. Тереңөзека) - ақын. "Күндебайдың өз әйелі Нәзипамен айтысы", "Жеңгесіне айтқан сыны", "Салмаханға айтқаны", "Шошқаны қорқыту", "Жездесіне көңіл айту", "Есекпен үйге кіріп келу", "Қырық өтіріктің жаңа түрі" т.б. күлдіргі өлеңдері сақталған. Әбділдә Жүргенбаев, Ысқақ Байжиенов, Нартай Бекежанов ақындармен айтысқан. 1943, 1946ж. респ.айтыстарға. Жамбылдың туғанына 100 жыл толуына арналған айтысқа қатысқан.



	АЛЕКСЕЕВ Николай Евдокимович (27.10.1941 ж.т.. Семей қ.) - ақын. Еңбек жолын Семей ет-консерві комб-нда жұмысшы болып бастаған. Семей обл. "Иртыш" газетінде тілші. Қазақстан Жазушылар одағының аппаратында. оның Семейдегі бөлімшесінде кеңесші болып жұмыс істеген. "Новые стахи", "Комсомольская проспект", т.б. кітаптары жарық көрген.



	АЛЕКТОРОВ Александр Ефимович (1861 - 1918) - орыс шығыстанушысы, миссионер. Орынбор пед. ин-тын бітірген. 1882 ж. Торғайға келгеннен бастап, халық ағарту саласында қызмет істеген. Бөкей ордасында, Ақмола, Семей, Гурьев (қазіргі Атырау) обл-нда халық уч-щелерінің директоры, инспекторы бола жүріп, қазақ халқының тарихы, тұрмыс-салты, ауыз әдебиеті, тілі жөнінде көптеген зерттеу, жинау жұмыстарын жүргізген. Ол "Қырғыз есімдері", "Қырғыздар өмірінің бейнесі", "Қырғыздар" (1886), "Бақсы", "Қырғыздардың халық әдебиеті" (1893), "Қырғыздардың мал шаруашылығы" (1888), "Қырғыздардың жер бөлісуі" (1889), т.б. барлығы 100-ден аса еңбек жазып қалдырған. 1896 ж. ел аузынан "Қобыланды батыр" жырын жазып алды. 1898 ж. Қазан ун-тінің жанындағы "Археология, тарих және этнография қоғамы хабарларында" Байтоқ ақынның Жәңгір ханның өліміне арнап шығарған өлеңін жариялаған. "Дала уәлаяты" газетінде А. жинастырған бірнеше қазақ ертегілері басылды. Аса құнды еңбектерінің бірі - "Қырғыздар туралы кітаптар, журналдар мен газеттердегі мақалалар мен хабарлардың көрсеткіші"(Казан,1900). Осы "Көрсеткіште" қазақ, орыс тілдерінде 19 ғ-дың аяғына дейін жарық көрген қазақ елінің тарихы, этнографиясы, тілі, әдебиеті, шаруашылығы жөніндегі еңбектердің мазмұны, олар жайлы айтылған сын-пікірлер, қосымша ретінде 50-ге тарта қазақ кітаптарының мазмұндалған тізімі берілген. А. қазақ халқының қабілетін, дәстүрін, өнерін, музыкасын, фольклорын аса жоғары бағалай келіп, "Қырғыздың халық әдебиеті" деген мақаласында былай дейді: "Ескі әндер бір рудан екінші руға беріліп, жылдан жылға жаңарып отырады, қырғыз өздерінің халық әндерін, халық әншілерін жақсы көреді, бір сөзбен айтқанда әрбір қырғыз әнші" ("Астраханский вестник", 1893. №117). Қазан төңкерісіне дейін Ақмола, Семей, Орал обл-ның қазақ мектептерінде Ы.Алтынсариннің "Хрестоматиясымен" қатар А. құрастырған оқу құралдары да ("К мудрости ступенька", М, 1891; "Киргизская хрестоматия", Орынбор. 1898) пайдаланылған. Миссионер ретінде А. "Что нужно для обрусения инородцев", "Исламизм и киргизы", т.б. еңбектерінде қазақтарды орыстандыру мәселелерін көтерген.



	"АЛҚА" - ұлтжанды қазақ жазушыларының шығармашылық ұйымы. Қазан төңкерісінен кейін көркем әдебиеттен де таптық принципті талап ете бастаған кезде қазақ қаламгерлерінің оған қарсылық, балама бағыт ретінде құрмақшы болған шығармашылық ұйымының бағдарламасын М.Жұмабаев бастаған алашшыл ақын-жазушылар 192-4 ж. дайындап, сол кездегі көрнекті қаламгерлерге қолдан көшіріп 16 данасын пікір білу мақсатымен таратқан. "А-ның" бағдарламасын Ә.Бөкейханов, А.Байтұрсынов, М.Әуезов, С.Сәдуақасов, С.Қожанов, С.Дөнентаев, Ж.Тілеуұлы, Е.Омаров, ЕАлдоңғаров, Ж.Сәрсенбіұлы т.б. қазақ зиялылары, мәдениет-әдебиет қайраткерлері қолдаған. Сәдуақасұлы бағдарламаны "Еңбекші қазақ" газетіне жарияламақшы да болады. Бірақ РКП(б) ОК-ның 1925 ж. 18 маусымдағы "Партияның көркем әдебиет саласындағы саясат туралы" қаулысы негізінде Ресей пролетариат жазушыларының қауымдастығы (РАПП) құрылып, оның жергілікгі жердегі бөлімшесі ретінде 1925 ж. 12 шілдесінен Қазақстан пролетариат жазушыларының ассоциациясы (ҚазАПП) жұмыс істей бастады да "А-ға" қатысы бар ақын-жазушылар "ұлтшыл" ретінде қуғынға ұшырады. Сөйтіп "А-ның" шығарм. ұйым ретінде құрылып, жұмыс жасауына мүмкіндіктер берілмеді. Қолжазба күйінде сақталып қалған "А-ның" бағдарламасы "Әдебиетіміз", "Бұл күнге шейін төңкеріс һәм әдебиетіміз", "Әдебиет не нәрсе? Әдебиеттің жалпы заңы", "Марксшілдік һәм әдебиет. Не жазуға" деген негізгі бес бөлімнен тұрады. "Табалдырық" аталған кіріспесі "Қазақ әдебиеті тоғыз жолдың торабында тұр. Артында бір жол, алдында мың жол" - деген жолдармен басталады да қазақ әдебиеті қандай жолмен дамуы керек деген сауалға жауап іздейді. "Қазақ әдебиетінің алыбы Абайдың" ақындығын аса жоғары бағалап, қазақ әдебиеті өзінен үлгі алатын дәрежеге жеткен жоқ деген сияқты солақай пікірлерді теріске шығарады. Төңкерістің қазақ даласына сырттан әкелінгендігі, сол себепті де қазақ әдебиетінің төңкерісті жырлауына негіздің жоқтығы "ұлттық әдебиет өз соқпағымен жүру керектігі" айқын айтылды. "А-ның" алған бағытының өміршең болғандығы ұлттық әдебиетіміздің даму тәжірибелерінен көрініп отыр.



	АЛЛАЯР СОПЫ (т.ө.ж.6. 18 ғ-дың орта тұсында өмір сүрген) - ақын. 4 кітап жазған. Олардың ең бастысы -"Ғазизиға бағыштау"("Рисалан Ғазизи" немесе "Шархи Суһбату-Ғазизи"), 1893 ж. Қазан ун-тін басылған көл. "Аллаяр сопы" кітабы 1889 ж. Стамбұлда арабша, түрікше, парсыша басылған. Қазанда шыққан "Рисалан Ғажизидің" 3-бетінде А. с. "Бұхар халқы ғибадатқа жалқау екен. Қарбыз-қауын сатып жүреді екен" дейді. Бұған қарағанда оның Орта Азияға дінді уағыздап барғаны аңғарылады. Абай 38-қара сөзінде А. с-ны есіне алады. Қазан төңкерісіне дейін қазақ молдалары шәкірттерге "Аллаяр сопы " кітабын міндетті түрде оқытатын болған.



	АЛЛЕГОРИЯ (грек. alleqoriа - пернелеп айту), пернелеу - әдебиеттегі көркемдік тәсіл. Әдебиетте А-лық бейнелер мифологиядан, фольклордан алынады. Мыс., түлкі - қулық, арыстан - зорлық, қасқыр - қастық, қоян - сужүректік, есек - ақыматтық, акқу - адалдық, махаббат т.б. түрінде бейнеленетін персонаждарда адамдарға тән мінез тұспалдап айтылса да, бірден санаға, қиялға әсер етіп, көз алдыңа елестейді. А. бейнелеу өнерінде де көбірек кездеседі. Мыс., көзі таңулы, қолына таразы ұстаған әйел - әділеттіліктің, якорь - үміттің бейнесі. А. ауыз әдебиетінің барлық жанрларында, оның ішінде жануарлар туралы ертегілерде, халық мысалдарында, өтірік өлеңде, жазба әдебиетте сатиралық жанрларда жиі қолданылады. Ол тұспалдап айтуға, дерексіз ұғымды деректі нәрсеге ауыстырып бейнелеуге икемді тәсіл болғандықган мысал жанрында ерекше дамыған. Эзоп, Лафонтен, Абай, Байтұрсынов, т.б. шығармаларында А. айрықша орын алған. Абайдың "Қарға мен түлкі" мысалындағы түлкі мен қарға бейнесі арқылы адам баласының бойындағы қулық пен аңқаулық, даңғазалық сияқгы мінез өткір мысқылмен шебер берілген. А. көркем прозада да кездеседі.



	АЛЛИТЕРАЦИЯ (лат. allittera - дыбыстас) дауыссыз дыбыстардың қайталануы арқылы әдеби тілді ажарлап, сөздің реңін келтіре түсетін көркемдік тәсіл. Мыс., Қ.Аманжоловтың "Иран шахқа мұңың шақпа, Низами, Біздің жақта гүл құшақта, Низами..." деген өлең жолдарында А. (ш әрпі қайталанып) өлең өрімін құбылтып, оның оқырманға әсерін күшейтіп тұр. А. - қазақ мақал-мәтелдерінде де ұтымды қолданылатын тәсілдерінің бірі. Мақалдар құрылысында дыбыс үндестігі, бір дыбыс немесе бір сөзді ("Бейнет, бейнет түбі - зейнет") бірнеше қайталау, сөз ұйқасымы айрықша рөл атқарады. Қазақ жұмбақтарын да А. тәсілі жиі кездеседі ("Әуеден күбі түсті, күбінің түбі түсті").





АЛЛОНИМ (грек. allos - бөтен, бөгде, onyma - есім) - қаламгерлердің өз аты-жөнін мүлде қолданбай, автор ретінде өзге бір есімді бүтіндей иеленуі. Мыс., Париж коммунасының белгілі қайраткері Паскаль Груссе революция жеңіліске ұшырағаннан кейін Жаңа Каледонияға жер аударылады да, одан қашып шығып, басқа фамилиямен өмір кешіп, өзінің ғажайып оқиғаларға толы романдарын Андре Лори деген атпен жариялап отырған. Беларусь ақыны К.М. Мицкевичтің туындыларына өз атын көрсетпей Якуб Колас деп коюының басты себептерінің бірі, ұлы поляк ақыны Адам Мицкевичпен фамилиялас болуы еді. Орыс әдебиетінде М.Горькийдің өз аты-жөні - А.Пешков т.б. Қазақ әдебиетінің өкілдеріде А-ді қолданып жүр. Әкім Таразидің өз аты-жөні - Ә.Әшімов, т.б.



	АЛОГИЗМ (грек. а - жоққа шығару жұрнағы, logismos - ақыл) - біріне бірі логикалық қисыны жағынан кереғар, қарама-қайшы ұғымдарды әдейі жақындатып, жалғастыру арқылы ойды айрықша әсерлі етіп жеткізетін стилдік тәсіл. Мыс., М.Жұмабаев "Тірілдім" деген өлеңіндегі "Жаспен жасып, оймен азып - тозып ем, Өліп едім, бүгін тағы тірілдім", - деген жолдар А-нің озық үлгілерінің бірі болып табылады.



	АЛМАЖАН Азаматқызы (1823. Бат. Қазақстан обл. Жәнібек ауд. Бекетай-Бесқасқа а, - ө.ж.б.) - ақын. Әкесі Азамат 1836 - 37 ж. Исатай Тайманұлы бастаған шаруалар көтерілісіне қатысып, шайқаста қаза тапқан. А. жастайынан өлең шығарып, ақын қыз атанады. Бірақ сақталып қалған шығармасы - "Жетім қыз" дастаны. "Жетім қыздың" басты кейіпкері - Алмажанның өзі. Оқиға 2-жақтан баяндалады, арагідік қара сөзбен баяндауы бар. Дастанның сюжет желісіне әкесі Азамат қайтыс болғаннан кейін жетім қалған 14 жасар қыз бен 7 жасар ұлға Нарындағы билік иелері тарапынан жасалған зардаптар, Жәңгір ханға арызданбақшы болғанда көрген қиыншылықгары негіз етіп алынған. Дастанда әділдік іздеп күрескен жетім қыздың өршіл тұлғасы сомдалған.



	АЛМАТОВ Алмасбек Нұрмаханұлы (13.2.1956 ж.т., Қызылорда обл. Қармақшы ауд. Кемесалғана.) -жы-рау, өнертанушы. Қызылорда пед. ун-тін бітірген (1982). 1982 - 84 ж. Қызылорда ун-нде оқытушы, 1984 -86 ж. Қызылорда обл. кәсіптік білім беру басқармасының жетекші маманы, 1986 - 88 ж. Қызылорда обл. халық шығарм-ғы орталығының бөлім меңгерушісі, 1988 - 90 ж. Қазақ ұлттық консерваториясының кафедра меңгерушісі қызметтерін атқарған. 1990 жылдан Қызылорда ун-тінің кафедра меңгерушісі, Қорқыт ата атынд. Халықаралық ғыл. орталықтың жетекшісі. Сыр бойының жыраулық дәстүрі жөнінде 20-дан аса ғыл., ғыл.-әдістемелік мақалалары жарық көрген. Оның орындауында 4 көлемді күйтабақ (1988. 1991, 1993. 1994). Франция (1987) мен Жапонияда (1990) аудио-дискілер шығарылған. Қазақстан Комсомол сыйл. лауреаты (1986).



	"АҚШАМЫ" - Алматы қалалық әкімшілігі мен қалалық мәслихатының газеті. Бірінші саны 1989 ж. 1 шілдесінен бастап "Вечерняя Алма-Ата" газетінің аудармасы ретінде жарық көрген. 1990 ж. 17 ақпаннан дербес газет болып шыға бастады. Республиканың барлық облыстарына тарайды. Газет қалалық әкімшіліктің, қалалық мәслихаттың жұмысын, Алматы қаласының әлеум.-экон.өміріне байланысты мақалалар, көркем әдеби туындылар, т.б. жариялап келеді.



	"АЛПАМЫС БАТЫР" - кззақ халқының қаһармандық эпосы. Терең мазмұны, көркемдігі мен тарихи шындықты қамтуы жағынан "Одиссея", "Манас", "Калевала", "Қобыланды батыр", т.б. секілді әлемге танымал жыр." А. б-да" халықтың басынан өткен қаһармандық оқиғалар эпикалық әсірелеу заңдылығымен берілген. Жырда Түрік қағандығы дәуіріндегі (5 - 7 ғ-лар) азаттық үшін күрестің сарындарынан бастап, қазақ халқының 17 - 18 ғ-лардағы жоңғар шапқыншылығына қарсы қаһармандық ұрыстарының нақтылы елестері де сезіліп отырады. Жыр дәл қазіргідей классикалық бүтіндікке ғасырлар бойы жетілу, толығу арқасында жеткен. Әсіресе, жырдан батырлық ертегілердің жігі айқын байқалуы эпосты көне туындылардың бірі деп есептеуге мүмкіндік береді. Мыс., жырда қарт ата-аналардың жаратқаннан перзент тілеп әулиелерге түнеп мінәжат етуі, болашақ батырды зарығып көруі; жас қаһарманның жедел ер жетіп. айрықша қайрат танытып жүйрік ат мінуі; жау шапқыншылығына ұшыраған елінің кегін қайтарып, туған елін бақытқа кенелтуі; өзіне өмірсерік болатын сұлу жар таңдап бақытты өмір кешуі секілді ежелгі батырлық ертегілерге тән тұрақты сарындар мейлінше анық және толық көрсетіледі. Қаһармандардың туып-өскен, өмір кешкен елі - Жиделібайсын, нақтылы тайпасының аты - қоңырат болып көрсетілгені көптеген ғалымдардың дастанды қоңыраттардың тайпалық эпосы деп айтуына мүмкіндік берген. Дегенмен. эпоста сипатталатын оқиғалар, адамдардың іс-әрекетінің молдығы, сан дәуірдің наным-сенім ерекшелігін танытатын тұстары эпостың шеңберін бүкілтүркілік және бүкілқазақтық деңгейге көтереді. "А. б." жырының халықтың есінен мәңгілік ұмытылмастай орын алу себебі тарихи әлеум. шындықтың биік көркемдікпен жырлануында. Мұндағы бейнеленетін көріністердің бәрі де қазақтың көшпелі өміріне тән мейлінше етене жәйттер. "А. б." жыры ел арасында ғасырлар бойы айтылып келгенімен баспа жүзін алғаш рет 1899 ж. көрген. Қазан төңкерісіне дейін бұл жыр 7 рет қайталанып басылып шыққан. Жырдың ел арасындағы түрлі нұсқаларын іздеп тауып, хатқа түсіріп орысша мазмұнда бастырған атақты фольклоршы Ә.Диваев. Ол бұл жырдың бір нұсқасын қарақалпақ бахшысы Жиенмұрат Бермұхамедовтан, тағы бірер нұсқасын Шымкент уезінің түрғыны Е.Ақылбековтың қолжазбасынан алған. Кеңес жылдарында өзге де батырлық жырларымен қатар "А. б." сан рет қайта басылды. Оның тарихи, көркемдік мәні мен орны туралы М.Әуезов, С.Сейфуллин, Қ.Жұмалиев, ӘМарғұлан, М.Ғабдуллин, Н.Смирнова, Т.Сыдықов сынды зерттеушілер арнаулы еңбектер жазды. Бұл қатарда орыс ғалымы В.М. Жирмунскийдің түркі батырлық эпосы туралы монографиясын айрықша атап өтуге болады. "А. б." жырының дүние жүзіне мәлім болуына осы аталған еңбектің пайдасы зор болды. Жырдың аса тартымды, кең танымал болуының тағы бір сыры оның фабулалық желілерінің түркі тілдес халықтар әдебиетінде ұшырауына байланысты. Татар, башқұрт халықтарында бұл тақырып ертегі түрінде айтылады. "Қорқыт Ата кітабы" мен "А. б." жырының тараулары арасындағы ұқсастық тарихтың тағы да бір терең қабаттарына бойлатады. Мұның өзі қыпшақ-оғыз халықтарының бір заманда Сырдария бойларында ұзақ уақыт аралас өмір кешкендігініңде куәлігіндей. Тәуелсіздік туын көтерген көптеген түркі халықтары егемендік алған заманда бұл елдердің ерте кездегі өнер байланысын, тағдырластығын, мүдделерінің ортақтығын, көркемдік ойлау мәдениетінің жақындығын көрсететін этн. туыстықты дәлелдейтін нағыз қымбат куәліктің бірі "А. б." жыры болуы оның халықар. деңгейдегі мәнін арттыра түседі. "А. б-дың" түп негіздерінің пайда болғанына 1200 - 1300 жыл толды деп тұжырымдауымызға да осы мысалдар айқын себеп. Жырдың үлкен, көркем поэзиялық нұсқалары туысқан қарақалпақ, өзбек халықтарында да кездеседі. "А. б." халық арасында айрықша қастерленуі оның түрлі нұсқасы көп болуына ықпал етті. Қазан төңкерісіне дейін бұл жырдың Қазақстанның барша аумағында айтылып келгені белгілі. "А. б." жыры Оңт. Қазақстан облысында кеңінен таралғаны атап көрсетерлік. Бұл өлкеде осы жырдың түрлі нұсқаларын айтқан С.Аққожаев, Ә.Байтұрсынов, Е.Керімбетов, А.Нысанов, Ж.Жақыпов тәрізді ақын-жыршылар өмір кеш-кен. Әсіресе, Сүлтанбек Аққожаев жазып алған нұсқасы "А. б." жырларының ішіндегі ең толық әрі көркем түрі болып табылады. Өзбекстан мен Қарақалпақстан қаламгерлері осы жыр негізінде пьеса жазды. Ал қазақ композиторы Е.Рахмадиевтің "Алпамыс" операсы (Либреттосын жазған К.Кенжетаев) мәдени құндылықтарымыздың катарына қосылды.



	АЛПАМЫС Нәзікен(15.5.1937 ж.т.. Алматы обл. Жамбыл ауд. Сарыбай а.)- ақын. ҚазҰУ-ды (1960). Мәскеу ун-тінің аспирантурасын (1964) бітірген. Қазақ экон. ун-тін-де дәріс оқыды, доцент. "Қарлығаш" (1995). "Қыз ғұмыр - жыр ғұмыр" (2001) жыр жинақтарына бір топ өлеңдері енген. "Шырағдан" (1995). "Күрең шетен" (2003) жыр жинақтары жарық көрген. Жамбыл атынд. халықар. сыйл. иегері (1996).



	АЛПЫСБАЕВ Құныпия Қожахметұлы (4.8.1949 ж.т., ҚХР, Іле-Қазақ обл. Баяндай а.) - ғалым. филол. ғыл. докт. (2000), проф. (2001). ҚазҰУ-ды бітірген (1974). 1974 -75 ж. осы ун-тте кәсіподақ комитеті төрағасының орынбасары. 1987 - 1989 ж.дайындық бөлімі деканының орынбасары. 1993 - 94 ж. сырттай оқытатын филол. ф-тінің деканы. 1994 - 95 ж. аға ғыл. қызметкер болып жұмыс істеді. 1996 жылдан ҚазҰУ-да кафедра меңгерушісі. Ғыл. зерт. еңбектері қазіргі қазақ әдебиеті мәселелеріне, қазақ поэмасы мен тарихи шығармалардың көркемдік құндылықтарын саралауға арналған. Бірқатар мақалалары шет елдерде (Түркияда, Қытайда) басылған. ҚР Білім беру ісінің үздігі (1997).

	АЛТАЙ Асқар (12.4.1963 ж.т., Шығ. Қазақстан обл. Зайсан қ.) - жазушы. КазҰПУ-ды бітірген (1984). 1984 - 89 ж. Алматы обл. Күрті аудандық "Шұғыла" газетінде тілші. С.Мұқанов мұражай үйінде кіші ғыл. қызметкер. Қазақ теледидары "Алатау" бағдарламасында жауапты редактор, бөлім меңгерушісі. 1989 -1994 ж. "Жұлдыз" журналының әдеби сын бөлімінде редактор, бөлім меңгерушісі, 1994 - 95 ж. "Ер-Дәулет" ақпараттық агенттігінде бас редактордың орынбасары. 1995-1998 ж Қаржы министрлігінің "Қаржы-қаражат" журналында бас редактордың орынбасары, бас редактор. 1998 - 2004 ж. "Білім" баспасында жетекші редактор, "Атамұра" баспасында редактор қызметтерін атқарған. 2004 жылдан "Арда" баспасының бас директоры. А-дың "Алтай балладалары" ("Алтайдың ал-қызыл модағайы"), "Қайың сауған. Ел ауған" романдарының, "Қызыл бөлтірік", "Қара бура", "Қаладағы құлпандар" повестерінің авторы. "Қыр мен қала хикаялары" (1998), "Алтай новелласы" (2001), "Салбурын" (2005). т.б. жарық көрген. "Қызыл бөжірік" повесі 1997 Халықар. Сорос қорының грантын жеңіп алып. сол қордың шығарған "Повестер мен әңгімелер" атты жинағына енді. Халықар. "Алаш" сыйл. лауреаты (2003).



	"АЛТАЙ АЯСЫ" - әдеби журнал. ҚХР-дың Ажай аймағында 1980 ж. шілдеден бастап шыға бастады. Алғашқы шығарушылар - Зақан Омарұлы, Жақсылық Сәмитұлы, Ғалымбек Әбенұлы. Журналдың тұңғыш санында халық фольклоры үлгілері жиналып басылды. 1980 -84 ж. аралығында журналда көптеген дастандар, ертегілер, халық әндері, жұмбақтар, мақал-мәтелдер жарық көрді. Шәкерім Құдайбердіұлының шығармалары ұзақ үзілістен соң, 1982 ж. осы журналда жарияланды. 1985 жылдан бастап журналда қазақ ақын-жазушыларының шығармаларымен қатар әлем әдебиетінің озық үлгілері де, қазақ тіліне аударылып жарияланып келеді.



	АЛТАЙ Халифа (18.12.1917. ҚХР. Алтай өлкесі, Шіңгіл ауд. - 26.8.2003. Алматы) Арабша білім алған. 1934 ж. Алтай аймағынан көшіп, Гансу, Шанхай өлкелеріне, одан Үндістан, Пәкстан жерін паналаған бауырларымен бірге болған. 1953 - 54 жылдары Түркияға өткен, 8 жыл діни медреселерде оқыған. "Қазақ түріктерінің шежіресі", "Естеліктерім", "Ата жұрттан Анадолияға дейін", "Алтайдан ауған ел" атты кітаптары жарық көрген. "Құран Кәрімді", "Кәләм Шарифті" қазақ тіліне аударған. Халықар. "Алаш" сыйл. лауреаты (1992).



	АЛТАЙБАЕВ Жүсіпбек (5.1.1911, Жезқазған обл., Шет ауд., 10 а. -28.10.1987. Алматы)- жазушы. КОКП ОК жанындағы Жоғары партия мектебін бітірген ( 1960). 1933-41 ж."Лениншіл жас"(қазіргі "Жас Алаш") газетінің Қарағанды облысындағы тілшісі, жауапты хатшы, редакторы, 1941 - 61 ж. "Октябрь балалары" (қазіргі "Ұлан") газетінің жауапты хатшысы, "Вожатый" журналының редакторы, "Комсомол" баспасының бас редакторы, "Социалистік Қазақстан" (қазіргі "Егемен Қазақстан") газетінің жауапты хатшысы, Талдықорған обл. "Сталиншіл" (қазіргі "Жерұйық"), Семей обл. "Екпінді" (қазіргі "Семей таңы") газеттерінің редакторы, ҚазТАГ-тың директоры, Қазақстан Журналистер одағының жауапты хатшысы, Қазақстан Телевизия және радиохабары жөніндегі мемл. к-ті төрағасының орынбасары, 1961 -71 ж. "Ара" - "Шмель" журналының бас редакторы қызметгерін атқарған. Алғашқы сатиралық әңгімелер жинағы "Нақ-нақ" 1965 ж. жарық көрді. "Сыпырғыш" (1969), "Ұят-ай" (1973), "Түлек" (1977), "Бұзаулы сиырға арзан домбыра" (1978) т.б. кітаптары бар. А. аударма саласында өнімді еңбек етгі. Орыс жазушылары Н.Гогольдің "Диканька хуторы маңындағы кештер" повесін, И. Тургеневтің "Қарсаңда", М.Горкийдің "Форма Гордеев", И.Ильф пен Е.Петровтың "Алтын баспақ", "Он екі орындық", италиян жазушысы Р.Джованьолидің "Спартак" романдарын қазақ тіліне аударды. "Құрмет белгісі" орденімен 3 рет және медальдармен марапатталған.



	АЛТАЙСКИЙ Константин Николаевич (13.12.1902. қазіргі Куйб-шев обл. Сызрань қ. - 14.1.1978. Мәскеу) - жазушы. аудармашы. 1920 - 36 ж. Ресейдегі "Сызраньский коммунар", "Вятская правда", "Правда" газеттері редакцияларында әдеби қызметкер болып жұмыс істеді. Осы кезеңде "Буденновка" (1927), "Тұңғыш борозда" (1930), "Егіс майданының ері" (1932) жыр жинақтары жарық көрген. Кейін "Матрос Железняк" романы (1960), "Ерлік" повесі (1965) т.б. кітаптары жарияланды. 1936 ж. Қазақстанға қоныс аударып, Республика мәдени өміріне белсене қатысты. Қазақ ақындарының шығармаларын орыс тіліне аударды ("Қазақстан ақындары" М.. 1936; "Дала жыры" 1958). Жамбылдың шығармаларын орыс тілінде жариялады (М.. 1966; А.. 1972), "Даладағы дабыл" романын (1961. М.Қаратаевпен бірге), "Жерұйыққа саяхат" (1971), "Жиделібайсын жерінде" (1977) публицистикалық кітаптарын, "Бақсы" әңгімесін (1960) жазды. "Менің Қазақстаным" (1958), "Қазақстан жұлдыздары" (1974), "Күн күркірегеннен кейін" (1957) поэзиялық жинақтары Қазақстан тақырыбына арналған. Жамбыл туралы "Ақынның өмірбаяны" (1936) "Жабайдың ұлы Жамбыл" (1974) атты кітаптарын жариялады.



	АЛТЫАЯҚ - қазақ поэзиясына Абай енгізген шумақ түрі. Ақын осы шумақ өрнегімен "Бойы бұлғаң...", "Буынсыз тілің...", "Бай секілді...", "Қор болды жаным...", ''Қуатты оттай бұрқырап...", "Ем таба алмай...", "Кешегі Оспан...", т.б. өлеңдерін жазған. Әр шумақ алты жолдан түзіледі. А-тың бірінші мен екінші, төртінші мен бесінші, үшінші мен алтыншы тармақтары өзара ұйқасады. 3-ші мен 6-шы тармақтары жеті буыннан құралса, басқа жолдары төрт буыннан тұрады. Аталмыш өлең өлшемін Абайдан кейін көрнекті ақындар А.Байтурсынов, М.Дулатов, С.Торайғыров, С.Дөнентаев, С.Сейфуллин, С.Мұқанов т.б. пайдаланды.



	АЛТЫБАС АҚМОЛДА, өз аты Әлмұхаммед (1860 - 1925)-ақын. Өлеңдері А.Байтұрсыновтың "Әдебиет танытқышына" енген. Алғашқы өлеңдерінен сақталғаны - Ресей империясының жергілікті құқық қорғау органдары 1886ж. Троицкіде Байтұрсын (А.Байтұрсыновтың әкесі) мен оның ағасы Ақтасты соттап, Сібірге жер аударғанда, соларды арашалай алмаған уез бастығының көмекшісін сынға алған өлеңі. Бұл өлеңі Муфтахиддин Ақмолланың өлеңдер жинағына қате енген (Ақмолла. Күндер мен түндер; өлеңдер, толғаулар, термелер, айтыс. А.. 1986). А. А. 1916 жылғы ұлт-азаттық қозғалысына белсене қатысқан. "1916 жыл, Билерге" өлеңінде А. А. қазақ жастарын байлап-матап, солдатқа беріп жатқан жергілікті әкімдер қылығын әшкерелейді. Ә.Жангелдинге, Т.Сейдалинге, Ы.Алтынсаринге арнаған өлеңдері де бар. А-А-ның жетпіс өлеңі Орт. ғьш. кітапхананың қолжазба қорында сақгаулы.



	АЛТЫНБАЕВ Қалихан Қалиасқарұлы (27.11.1927. Семей обл. Жарма ауд. Малай а. - 16.11.2002, сонда) -ақын. Респ. айтысқа алғаш рет 1959 ж. қатысып, екінші жүлдені жеңіп алған (бірінші жүлде ешкімге берілмеген). 1984 ж. Кенен Әзірбаевтың туғанына 100 жыл толуына арналған респ. ақындар айтысында үшінші орынға ие болған. 1990 ж. респ. айтыста жеңіске жеткен. А. өз өмірінде отызға жуық айтысқа түседі. Оның айтыстары "Ақындар жыры" (1961), "Айтыс" (3 том, 1966), "Ақындар шықты айтысқа" (1969), "Қазақтың қазіргі поэзиясы" (1975) жинақтарында жарияланған. Ақын шығармалары орыс, өзбек, қырғыз тілдеріне аударылған. "Дала бесік" (1973). "Қиял канатында" (1985). жьф жинақтары жарық көрген. "Қойбағар". "Тепек", "Мамай батыр", "Барақ шыққан бауырында", "Ақырғы айқас", т.б. тарихи дастандары бар. А-тың ел аузынан жинаған ауыз әдебиеті нұсқалары Әдебиет және өнер ин-тының қолжазба және мәтінтану бөлімінде сақтаулы.



	АЛТЫ БУЫНДЫ ӨЛЕҢ - әр тармағы үш буынды екі бунақтан құралатын (3 буын - 3 буын) өлең өлшемі. Абайдан бастап қазақ поэзиясында кең қолданылып келеді. Мыс., Абайдың "Көзімнің қарасы" өлеңіндегі "Көзімнің қарасы, Көңілімнің санасы, Бітпейді іштегі Ғашықтың жарасы" деген шумақ А. ө-нің озық үлгісі болып табылады.



	АЛТЫН ОРДА ДӘУІРІНДЕГІ ӘДЕБИЕТ - 13 ғ-дың 2-жартысынан 15-ғ-дың соңына дейін салтанат құрған Алтын Орда мемлекеті халқының әдебиеті. Алтын Орда дәуірінде бай әдебиет жасалды. Оған Құтб, Сайф Сараи, Әли, Сиди Ахмед, Рабғүзи, Хұсам Хатиб сияқты ақын-жазушылар, Әбу Хайан, ибн Муханна сияқты ғалымдар ат салысқан. Алтын Орда дәуірінде пайда болған жазба мұралардың көпшілігі жоғалып кеткен. Алтын Орда дәуірінен біздің заманымызға жеткен жазба нұсқалардың негізгілері: "Мұхабатнаме" (1353), "Хұсрау мен Шырын" (авторы - Низами, ал Құтб парсы тілінен түркі тіліне аударған), Гүлистан би-т-Турки" (авторы - Сағди, Алтын Орда ақыны Сайф Сараи 1391 ж. парсы тілінен түркі тіліне аударған) дастандары. Алтын Орда ақындары Әли (13 ғ.) "Қисса Жүсіп", Хұсам Қатиб (14ғ.) "Жұм-жұма", Саид Ахмед (15 ғ.) "Ташшуқнаме" шығармаларын жазған. Алайда бұлардың тілдік, стильдік, поэтик, ерекшеліктері жете зерттелген емес. Зайырлық мазмұндағы шығармалармен қатар, Алтын Орда дәуірінде діни мазмұнды аудармалар да пайда болған. Солардың бірі - "Қиссас ул-Әнбия". Авторы - Наср әд-Дин ибн Бұрхан әд-Дин әр-Рабғұзи. Автордың айтуынша " Пайғамбарлар туралы қысқа әңгімелер" деп аталатын бұл еңбегін араб. парсы тілінде жазылған әр түрлі шығармалардан іріктеп, құрастырған. Алдын ала осындай жұмыстарды атқарып барып түркі тіліне аударған. Жинақта 79 қисса, аңыз, әңгіме, өлең, тарих, шежіре бар. Тағы бір шығарма "Наһдж ул-Фарадис" деп аталады. Қазақша аудармасы - "Фарадис пейішіне апаратын жол". Авторы - Махмұд ибн Әли. Еңбек Алтын Орданың астанасы

	- Сарай қ-нда жарық көрген. 444 беттен тұратын бір қолжазбасы Стамбұлда сақталады. Алтын Орда дәуіріндегі әдеби ескерткіштердің қай-қайсысы да қыпшақ-оғыз тілінде жазылған. Қазақ тілі қыпшақ тілдерінің бір тармағы болып есептелетіндігін ескерсек, А. О. д. ә-ті де қазақ әдебиетіне ортақ мұра деп қарастыру әбден орынды. Ғылым. өнер қайраткерлерін сөз еткенде Алтын Ордамен мәдени, дипломат. тығыз қатынас жасаған Мысыр мәмлүктерін айтпай кетуге болмайды. Тарихшылардың мәліметіне қарағанда, арабтың Мұхтар ибн Махмұд әз-Закиди, Махмұд ибн Ахмед ибн Мұса сияқты ғалымдары Алтын Орда астанасы - Сарайда тұрып еңбек етсе, Шәхаб әд-Дин ас-Сараи, Махмұд ибн Абдаллаһ Әбу-т-Тинаас-Сараи сияқты қыпшақтар мәмлүктер мемлекетінің орталығы - Каирде ұстаздық еткен. Сондықтан олардың шығармалары тіл үйрету, сабақ оқыту мақсатымен жазылған. "Китаб әл-идрак ли-лисан әл-атрак" ("Түркі тілінің түсіндірме кітабы". авторы - Әбу Хайан). "Китаб ат-тухфат әз-закийа фи лұғат ат-түркиа" ("Түркі тілі туралы ерекше сыйлы кітап", авторы белгісіз) "әл-Қауаанийн әл-күллийа ли-даб-ти-л-лұғати-т-түркиати" ("Түркі тілдерін үйрететін толық құрал". авторы белгісіз) сияқты толып жатқан сөздіктер мен граммат. трактаттар осы екі мемлекетке ортақ мұра болып есептеледі. Сөйтіп Алтын Орда дәуірінде жалпы түркілік әдеби тілдің бір нұсқасы есебінде өз әдеби тілі, оның көркем әдебиет стилі, ғыл. стилі және іс қағаз стилі қалыптаса бастаған еді. Кейіннен бұлар қазақ әдеби тілінің дамуы барысында алғашқы бастаулардың бірі ретінде қызмет еггі. Алтын Орда дәуірінде қазіргі қазақ тілінің түркілік нұсқасымен жазылған кітаптарды дүние жүзі кітапханаларынан тауып, қолжазбаларын оқып, зерттеуде Ресей түркологтары В.В. Бартольд, А.Смайлович, Ә.Нәджіп, И.В. Стеблева, қазақ ғалымдары Ә.Марғұлан, Ә.Қоңыратбаевтар зор еңбек етті.



	АЛТЫНСАРИН Ыбырай (Ибраһим )(2.11.1841.Қостанай обл. Қостанай ауд. - 30.7.1889. Қостанай)-ағартушы, педагог, жазушы, этнограф,фольюіоршы. коғам кайраткері. Ыбырайдың өз әкесі ерте қайтыс болғандықган, ол атасы Балқожа бидің тәрбиесінде өскен. Балқожа би немересін 1850 ж. Орынбор шекара комиссиясының осы қалада қазақ балалары үшін ашқан жетіжылдық мектебіне оқуға береді. Мектепті бітіргеннен кейін А. атасы Балғожа бидің хатшысы болды. Кейін Орынбор обл. басқармасына кіші тілмаштық қызметіне ауысады. 1860 ж. А-ге Орынбор обл. басқармасы Торғайда қазақ балалары үшін бастауыш мектеп ашуды тапсырады, сонымен бірге оны осы мектепке орыс тілінің мұғалімі етіп белгілейді. Осыдан былай А-ның ағартушылық-пед. қызметі басталады. Шалғай түпкірде мектеп ашу жүмысының қиыншылықтарына қарамастан, ағартушылық идеяларымен қанаттанған А. көздеген мақсатын орындауға құлшына кірісті. Ауыл-ауылды аралап, халыққа кәсіптік білімнің маңызы мен мақсатын түсіндірді. А-ның талабы мен қадамын халық қуаттады. Халықтан жиналған қаражатқа мектеп үйін салуды қолға алды. Мектеп 1864 ж. 8 қаңтарда ашылды. Осыған байланысты үлкен той болып, сол күні мектепке 14 бала жазылды. Мектеп жанынан интернет ашылды. А. дүние жүзі педагогика классиктерінің гуманистік идеяларын басшылыққа алып, оларды қазақ даласында оқу-ағарту тәжірибесіне енгізген тұңғыш педагог болды. 1860 - 79 ж. арасында А. мұғалімдік, ағартушылық қызметімен қатар басқа да қызметгер атқарды. 1868 - 74 ж. Орынбор ген. - губернаторының арнайы тапсыруы бойынша төрт рет Торғайдың уездік судьясы, 1876 - 79 ж. Торғай уездік басқармасы бастығының аға жәрдемшісі болды. Орынбор обл. білім басқармасының инспекторлық қызметіне кіріскен кезден бастап (1879), зайырлық мектептер ашуды қолға алды. Ең алдымен ол обл. уез орталықтарында уч-щелер ашуға шешім қабылдады. Содан кейін Елек, Қостанай, Торғай, Ырғыз уездерінде екі сыныптық орыс-қазақ мектептерін ашты, олардың бәрінде де кітапханалар ұйымдастыруға зор мән берді. Осыдан кейін болыстық бастауыш мектептер ашу ісін қолға алды. Бұл үшін ол "Болыстық қазақ мектептері туралы записка" жазды. Мұнда А. тек қазақ даласының ғана емес, Ресейдің жартылай көшпелі аймақтарының өмір тіршілігіне бейім, жазда көшіп жүретін, қыста бір жерде орнықты отыратын мектептің жаңа түрін ұсынып, ағарту жүйесіне елеулі үлес қосты. А-ның ұсынысы бойынша 1888 ж. 10 сәуірде Орскде бастауыш мектептер үшін қазақ жастарынан оқытушылар даярлайтын мұғалімдер мектебі ашылды. Оған Торғай, Ырғыз қ-ларындағы орыс-қырғыз уч-щелерінен жақсы бітірген жастар алынды. А. қазақ жастары арасынан экон. салаларына қажетті мамандар әзірлеу ісіне ерекше мән беріп, қолөнер, а. ш. училищелерін ашуға көп күш жұмсады. Торғайда қолөнер уч-щесін ұйымдастырды. Қайтыс болар алдында Қостанайда ашылғалы отырған а. ш. уч-щесіне өзінің иелігіндегі жерін беретіні туралы өсиет қалдырды. А. Ырғызда қазақ қыздары үшін жанында интернаты бар мектеп аштырды.

	Мұның өзі қазақ халқының тарихындағы маңызды оқиға болды. Ол патша әкімшілігінен Торғай обл-ның барлық уездерінде қыздар уч-щелерін ұйымдастыруды өтінді. Алайда рұқсат ол қайтыс болған соң, екі жыл өткеннен кейін, Торғайда (1891), Қостанай да (189 3), Қарабұтақта (1895), Ақтөбеде (1896) жанында интернаттары бар қыздар уч-щелері ашылды. А. орыс-қазақ мектептері үшін арнаулы оқу құралдарын шығару қажет деп санады. Оқыту әдістерін жаңа бағытта құрды, оқытуды ана тілінде жүргізді. Қазақ балаларының таным-түсінігіне лайықты оқу-әдістемелік құралдар жазды. 1879 ж. оның "Қазақ хрестоматиясы" атты оқулығы және "Қазақтарға орыс тілін үйретудің бастауыш құралы" жарық көрді. Бұл екі кітап та қазақ балаларын кириллица қарпі негізінде оқытуға арналған тұңғыш оқу құралдары болды. А. жаңа дәуірдегі қазақ әдебиетінің қалыптасуына қомақгы үлес қосты. Жастарды өнер-білім, техниканы игеруге үндеу ақынның "Өнер-білім бар жұрттар" деген өлеңінде өз жалғасын тапқан. Табиғат көріністерін жеке алып, нақты суреттеу А-нің лирик. өлеңдерінен басталады. Ақын өзінің "Жаз", "Өзен" атты өлеңдерінде жыл мезгілдерін шеберлікпен сипаттайды. А-нің төл әңгімелері қысқа да нұсқа құрылып, мазмұны жағынан ұтымды келеді. Осыған орай оның "Қыпшақ Сейітқұл", "Киіз үй мен ағаш үй" тәрізді новеллаларын тілге тиек етуге болады. Бұлармен үндес "Аурудан аяған күштірек", "Асыл шөп", "Шеше мен бала", "Бай мен жарлы баласы", "Таза бұлақ", т.б. әңгімелері әсерлі де көркем шығармалар. А. әлем әдебиетінен К.Ушинский, Л.Толстой, И.Кры-лов, И.Паульсон шығармаларын қазақ тіліне тәржімалап, қазақ әдебиетінде көркем аударма жанрын қалыптастырды. Қазақстан Үкіметінің 1989 ж. 11 желтоқсандағы қаулысымен А-нің туғанына 150 жыл толуына орай мерейтойы өткізіліп, ұстаздың мұраларына арналған ғыл., тарихи, пед. еңбектер жарық көрді. Арқалық қ-нда Алтынсарин мұражайы ашылды. Тобыл бойындағы Ыбырай қыстауы жанында, мүрдесі қойылған жерде, А-ге күмбезді мазар орнатылды. Казақстанда А. атында аудан, Қостанай обл. ауылдар, жоғары оқу орындары, шың және мұздақ (Жетісу Алатауында), т.б. бар. Қазақ білім академиясы (бұрынғы Қазақ пед. ғыл-зерт. ин-ты) А. есімімен аталады. Білім беру саласында үлкен табыстарға жеткен білікті педагогтар мен ғалымдарға 1983 жылдан бері Алтынсарин медалі беріліп келеді.



	АЛТЫНСАРИН МҰРАЖАЙЫ- Ыбырай Алтынсариннің мемориалдық-педагогикалық мұражайы. 1976ж. 20 қазанда Арқалық пед. ин-ты жанынан ашылды. Мұражай Ы.Алтынсариннің және оның ұстаздары мен ізбасарлары Н.И.Ильминский, В.В. Григорьев, В.В. Катаринский, А.В. Васильев, А.И. Алекторов, С.В. Чичерина, Ғ.Б. Балғымбаев, Қ.Топаев т.б. өмірбаяндары мен шығарм. қызметтеріне байланысты пед. насихат орталығы. Мұражайда 4 зал бар. "Ы.Алтынсарин. Оның достары және ізбасарлары", "1900 - 50 жылдардағы Торғайдағы оқу-ағарту ісі", "Алтынсариннің мұғалімдер мектебінен Арқалық педагогика институтына дейін". Көрме залда 1950 - 85 жылдардағы Торғай обл-ндағы оқу-ағарту ісі жөніндегі материалдар қойылған. Экспонаттардың жалпы саны 2000-ға жуық.



	АЛТЫТАРМАҚ - қазақ поэзиясында лирикалық өлеңдерінде жиі қолданылатын шумақ өрнегі. Мыс., Абайдың "Бай сейілді" өлеңінің шумағы аралас буынды тармақтардан (4 буын және 7 буын) құрылған: "Бай сейілді, Бір бейілді, Елде жақсы қалмады. Елдегі еркек, Босқа селтек, Қағып елін қармады". Кейін 7 - 8 буынды өлшеммен жазылған өлеңдерде де қолданылатын болды. Мыс., "Аспанменен тірескен, Тәңіріменен тілдескен, Көкшетауым біп-биік. Қою қара көк бұлт, Жайнап, ойнап құлпырып, Көкшетауды сүйіп тұр" (Мағжан). АЛШЫН Меңдалыұлы (15.4.1895. Маңғыстау түбегі - 9.11.1979. Маңғыстау обл. Жыңғылды елді мекені) - шежіре жинаушы. 1937 ж. 8 қыркүйекте "халық жауы" атанып, 1937 - 40 ж. Атырау түрмесінде. 1940 - 45 ж. Краснояр өлкесіндегі тұтқындар лагерінде қамалып, 1948- 54 ж. Новосібір обл-на жер аударылған. Ақталған соң Маңғыстау елінің бағзы әдет-ғұрпы, тұрмыс-тіршілігі, ауызша тараған ата-тек шежіресі хақында еңбектер жазған. "Кіші жүз және адай шежіресі" аталатын көлемді қолжазбасы Орт. мемл. мұражайда сақтаулы.



	АЛШЫНБАЕВ Тұрдыбай (25.4. 1936 ж.т.. ҚХР Тарбағатай аймағы Шәуешек қ.) - жазушы. Шыңжаң мүғалімдер ин-тын бітірген (1962). 1955 - 58 ж. Шәуешек қ-ндағы орта мектепте мұғалім.

	1962 - 65 ж. Семей обл-нда жұмысшы. 1965 - 88 ж. ауд. "Жаңа өмір", "Қазақстан пионері" (қазіргі "Ұлан") газеттерінде бөлім меңгерушісі, "Жалын" баспасында редактор, аға редактор, "Біздің Отан" (қазіргі "Шалқар") газетінде жауапты хатшы қызметгерін атқарған. 1988 жылдан шығарм. жұмыста. Алғашқы әңгімелері 1965 ж-дан жариялана бастады. "Өткел" (1977). "Жалбыз иісі" (1980). "Асу да асу бел еді" (1987) атгы әңгімелер мен повестер жинақтары жарық көрді.

	“Алып ер тоңға” - түркі халықтарының арғы ата-тегі саналатын сақтар тарихынан сыр шертетін қаһармандық жыр. Біздің заманымызға “Алып ер тоңға” дастанының жалпы сюжеттік желісі мен жекелеген үзінділері ғана жеткен. Дастанның басты қаһарманы Алып Ер Тонға - аты аңызға айналған тарихи тұлға. Ол - біздің заманымыздан бұрынғы VII ғасырда өмір сүрген Тұран елінің әміршісі. көреген көсемі, сақтар әскерінің қолбасшысы, ержүрек батыры, "Алып" - сақтармен ғұндар заманынан бері ел қорғаған батырлардың қолбасшы ерлердің атына қосылып айтылып келе жатқан мәртебелі есім. Алып Ер Тоңғаның тарихи тұлғасы мен дастандағы әдеби бейнесі жайында кезінде Әбу Райхан әл-Бируни, Махмұт Қашқари, Хамза Исфахани, Рашид әд-Дин т.б. аса құнды пікірлер айтқан. Бұлардың бәрі де дастанның басты қаһарманы Алып Ер Тоңғаны сақтар дәуірінде өмір сүрген мемлекет қайраткері ретінде сөз етеді. Олар, әсіресе, Тұран мен Иран арасындағы соғыста Алып Ер Тоңға өзін аса дарынды қолбасшы ретінде танытқанын ерекше атап көрсетіп отырады. Фирдоусидің "Шахнамасында" Тұран елінің қалың қолын бастаған Афрасиаб (Альш Ер Тоңға) жорықтарын бейнелеп көрсеткен оншақты арнаулы тараулар бар. Олар: "Афрасиабтың Бәрман мен Құмайынды Сұхраб құзырына жіберуі", "Афрасиабтың қорқынышты түс көруі", "Афрасиабтың қайраткерлермен мәслихат құруы", "Сияуыш пен Афрасиабтың бір-біріне ант беруі", "Афрасиабтың Сияуышқа хат жазуы", "Афрасиаб пен Сияуыштың аңға шығуы", "Афрасиаб ордасына Рүстемнің түнде шабуыл жасауы", "Афрасиабтың ирандықтардан жеңілуі", т.б. Демек, парсы елінің ұлы шайыры Фирдоуси (940 - 1030) осы “Алып ер тоңға” дастанын толық күйінде оқыған сияқты. Ол өзінің "Шахнамасында" Тұран елінің патшасы, әскери қолбасшысы, даңқты батыры Алып Ер Тоңға жайында әфсана-аңыздарды, тарихи деректерді, мақтау өлеңдері мен жоқтау жырларын аса дарынды сөз зергерлеріне ғана тән шеберлікпен пайдалана білгені көрініп-ақ тұр. Алайда бұл арада мықтап ескеретін бір жәйт бар. Алып Ер Тоңға - Тұран елі үшін жағымды қаһарман, ал Иран жағы үшін ол нағыз жау, басқыншы патша екені мәлім. Сол себепті ұлы шайыр "Шахнамада" Алып Ер Тоңғаны (яғни Афрасиабты), бір жағынан, жанкешті батыр, орасан күштің иесі, дарынды қолбасшы етіп көрсетсе, екінші жағынан, Иран елін қанға бөктіруге әзір тұрған залым патша ретінде бейнелейді. Соның өзінде, Фирдоуси өз шығармасында Алып Ер Тоңғаның түркі дастанындағы батырлық келбетін көп өзгертпей сол калпында сомдап берген сияқты. Ислам дәуірі әдебиетінің аса көрнекті өкілі, ғұлама-ақын Жүсіп Баласағұн (11 ғ.) да кезінде “Алып ер тоңға” дастанын түпнұсқадан оқып, оны өзінің "Құтты білік" дастанында шеберлікпен пайдаланғанын аңғару қиын емес. Жүсіп Баласағұн "Құтты білік" дастанының Алып Ер Тоңғаны жырлауға арналған бөлімін "Мақтауға тұрарлық қасиеттер және ізгі істердің пайдасы туралы" деп атаған. "Құтты білік" дастанының 277-бәйітінен бастап 286-бәйітіне дейінгі аралықта түгелдей дерлік Алып Ер Тоңғаның ізгілікті істері, асыл тектілігі, даналығы, Тұран елін басқарудағы көрегендігі, дарынды қолбасшы болғандығы, қарапайым халыққа қамқоршы болғаны, жомарттығы, мәрттігі, т.б. ізгі касиеттері мадақталады. “Алып ер тоңға” дастанының негізгі идеясы - Тұран елін сыртқы жаудан қорғау, түркі жұртын ішкі ынтымақ-бірлікке үндеу, туған жердің абырой-даңқын арттыра түсу болып табылады. Бұл дастан Алып Ер Тоңғаның қайтыс болып, бүкіл түркі елінің күңіренген жоқтау жырымен аяқталады. "Алып Ер Тоңғаны жоқтау" деп аталатын жыр Махмұт Қашқаридың "Диуани лұғат ат-түрік" атты сөздігі арқылы бүгінгі күнге ешбір өзгеріссіз жеткен. Бұл жоқтау “Алып ер тоңға” дастанының ең соңғы тарауы болса керек. Аяулы батыры қаза болғанда жоқтау айту дәстүрі түркі халықтары арасында күні бүгінге дейін сақталған. “Алып ер тоңға” дастанының түпнұсқасынан бізге жеткен үзінділерін оқи отырып, түркі тайпаларының бұл қаһармандық жыры исламға дейінгі дәуірде, яғни араб, парсы поэзиясына тән термин сөздер әлі түркі поэзиясына әсер ете қоймаған кезеңде өмірге келгенін аңғарамыз. “Алып ер тоңға” дастаны түркі тайпаларының байырғы поэтикалық өлшемі - көг өлшемінде туған. Бұл өлшем бойынша, жырдың алғашқы үш жолы өзара ұйқасады да, төртінші жолы келесі шумақтың төртінші жолымен ұйқасып, а-а-а-б; в-в-в-б; г-г-г-б түрінде болып келеді. Көне түркі ауыз әдебиеті тудырған мұндай жыр өлшемін ұлы Абай өзіне ғана тән шеберлікпен жазба әдебиетте көркемдік дәстүр ретінде жалғастыра түсті. Бұған Абайдың " Білімдіден шыққан сөз" деген өлеңі дәлел. “Алып ер тоңға” дастаны араға сан ғасырлар салып барып қазақтың батырлық жырларында өзінің көркемдік дәстүр жалғастығын тапты.



	АЛЬБОМДЫҚ ЛИРИКА - лирикалық жанры. Алғаш орта ғасырлардағы француз поэзиясында пайда болған. Бұл жанрға жататын өлеңдерге тән басты қасиет - сыршылдық, нәзік сезімге берілу. Бұл сипат оңаша, өзімен өзі болып отырып сыр шерту, көлденең адамға білдірмейтін ішкі сезімді, жүрек сырын қағазға жазудан келіп шыққан. Кейін Франциядан бүкіл Еуропаға тарайды. А. л-ны әуесқой ақындар да көп қызықтаған. Қазақ поэзиясында А. л. түріне жақын келетін өлеңдер біршама. Мыс., М.Жұмабаевтың арнау өлеңдері.



	АЛЬМАНАХ (араб. - күнтізбе) - белгілі бір сипатына қарай (тақырыптық,жанрлық,т.б.) топтастырылған әдеби шығармалардың жинағы. А. атауы күннің, айдың шығатын, ұясына кіретін уақытын көрсететін кестелі күнтізбеге байланысты шыққан. 16 ғ-дан бастап Еуропада астрон. күнтізбе жинақтары жыл сайын жарияланып, оған қосымша ретінде әңгіме, әзіл-өлеңдер енгізілген. Кейін әр мазмұнды әдеби-көркем шығармалардың топтамасын альманах деп атай бастаған. Онда әр түрлі авторлардың бір әдеби бағыттағы туындылары біріктірілген. Әдеби А. Қазақстанда 1920 ж-дан бастап ("Терме", "Сана", "Жыл құсы", "Жалын", "Әлем") шығарыла бастады.



	"АМАНАТ" - журнал. 2000 жылдан екі айда бір рет, 4 мың данамен шығып келеді. Журналда қазіргі заманғы әлем әдебиетінің үздік үлгілері, отандық ақын-жазушыларының шығармалары орыс тілінде жарияланып тұрады. Шығарушысы - "Абай клубы" Құрылтайшысы - жазушы Р.Сәрсенбаев. "Аманат" журналында жарияланған шығармалар "Аманат журналы кітапханасы" сериясымен жеке кітап болып жарық көруде.



	АМАНГЕЛДИН Көлзақ(1886. Қарағанды обл., Нұра ауд., бұрынғы "Париж коммунасы" ұжымшары -1955. сонда) - ақын, ауыз әдебиеті үлгілерін жинаушы. Өлеңдері ауыл өмірінің, Қарағанды жұмысшыларының тіршілік тынысын жырлауға құрылған. Халық мұрасын, әсіресе, Қарағанды жұмысшьшарының өлең-жырларын жинап, тапсыруда елеулі еңбек сіңірді. "Қамбар батыр", "Қобыланды батыр", "Ер Тарғын" жырларының жаңа нұсқалары да осы ақыннан жазылып алынған.



	АМАНДОСОВ Тауман Салықбайұлы (5.12.1921, Атырау қ-7.7.1991. Алматы) - ғалым, филол. ғыл. докт. (1982), проф (1971). Еңбек жолын 1942 ж. Атырау обл. "Социалистік құрылыс" газетінің әдеби қызметкері болып бастаған. ҚазҰУ-ды бітірген (1950). 1952- 54 ж. ун-тің сырттай оқытатын бөлімінің проректоры, 1955 - 59 ж. деканның орынбасары, 1959 - 66 ж. филол. ф-нің деканы, 1966 - 71 ж. журналистика ф-нің деканы, 1969 - 76 ж. кафедра меңгерушісі қызметтерін атқарған. А. қазақ публицистикасының теориясы мен тәжірибесі, баспасөз жанрлары, бұқаралық ақпарат құралдарының жүйесі мен журналистиканың қоғамда алатын орнын зерттеді.



	АМАНЖОЛОВ Қасым Рақымжанұлы (1911. қазіргі Қарағанды обл. Қарқаралы ауд. - 17.1.1955. Алматы қ.) - ақын. Семей мал дәрігерлік техникумын бітірген(1930). 1931 ж. Ленинградқа барып, Орман ш. ин-тына түседі. Бірақ денсаулығына байланысты оқи алмайды. 1931 -41 ж, "Лениншіл жас" (қазіргі "Жас Алаш"). Орал обл. "Екпінді құрылыс" газеттері редакцияларында. Орал обл. театрында жұмыс істеген. Ұлы Отан соғысына қатысқан. 1946 ж-ға дейін әскер қатарында болды. Әскерден қайтқан соң біраз жылдар "Әдебиет және өнер" (қазіргі "Жұлдыз") журналының бөлім меңгеруші қызметтерін атқарды. Тұңғыш өлеңі Оралдың "Екпінді құрылыс" газетінде басылды. Тұңғыш жинағы "Өмір сыры" 1938 ж. жарық көрді. Осыдан былай қарай ақын қаламынан халық өмірі, өзі өмір кешкен заманы түйдек-түйдек жыр жолдарына өріліп отырды. Ақынның көркемдік сапасы аса биік туындылары қатарына "Ақын", "Бірінші май", "Жолдас маршал", "Жалғыз жалау", "Дүниеге жар", "Орамал", "Мен - табиғат бөбегі" тәрізді өлеңдері жатады. Сондай-ақ ақынның "Байқал", "Оралым", "Подполковник Альпин", "Дариға сол қыз" өлеңдері, "Мартбек", "Ақын өлімі туралы аңыз" поэмалары бар. А. соғыстан халықтық жыр дәстүрін ілгері дамытып, батырлық, ерлік жырларының жаңа үлгісін жасаған, қазақ поэзиясын жаңа арнаға көтеріп жырлаған танымал ақын болып оралды. Қазақ поэзиясына он буынды өлең түрін енгізіп, орнықтырды. 1948ж. баспадан шыққан "Дауыл" жинағы казақ поэзиясын жаңа биікке көтерген құбылыс болды. Көркемдік сапасы жоғары лирикалық өлеңдерімен қатар "Боран", "Біздіңдастан", "Бикеш", "Жамбыл тойында", "Құпия қыз" тәрізді үлкен эпикалық поэмалар жазды. А. ақындығымен қатар сазгер де болған. Оның әнін де өзі шығарған "Дариға сол қыз", "Туған жер", "Өзім туралы", т.б. шығармалары халықтың сүйікті әндеріне айналған. А. қазақ әдебиетінде аударма жанрының дамуына да зор үлес қосты. Ол орыс ақындары А.С. Пушкиннің "Полтава", М.Ю. Лермонтовтың "Маскарад", А.Т. Твардовскийдің "Василий Теркин", Әзербайжан ақыны Низамидің "Ләйлі-Мәжнүн" поэмаларын, украин ақыны Т.Г. Шевченконың, т.б. өлеңдерін қазақ тіліне аударды. 2001 ж. "Жазушы" баспасынан таңдамалы лирикалық өлеңдері қайта басылып шықты.



	АМАНЖОЛОВ Сәрсен(27.12.1903. Шығ. Қазақстан обл. Ұлан ауд. Егінсу а. - 28.1.1958. Алматы) - ғалым, филол. ғыл. докт. (1948). проф. (1948). Қазақстан ҒА-ның корр. мүшесі (1954). Орта Азия мемл. ун-тін бітірген (1930). 1931 жылдан ҚазПИ-де (қазіргі ҚазҰПУ) дәріс оқып, 20 жылдай осы жоғары оқу орнында қазақ тілі кафедрасының меңгерушісі болды. 1934 - 36 ж. Қазақтың ұлт мәдениетін зерттеу ин-тының директоры, ғыл. хатшы қызметтерін атқарды. 1937 - 42 ж. КСРО ҒА Қазақстан филиалының Тіл және әдебиет секторын басқарды, 1942 - 44 ж. жауынгерлер арасында үгітші. 1944 - 58 ж. "Қызыл Армия үгітшісі блокнотының" (Мәскеу) жауапты редакторы. 1946 - 58 ж. Қазақстан ҒА тіл-әдебиет ин-тында бөлім меңгерушісі болды. А. жалпы тіл білімі мен қазақ тіл білімінің теор. негізін қалыптастыруда А.Байтұрсынов, К.Жұбанов бастаған ғыл. жұмысты ілгері жалғастырды. Ол жазған қазақ тілі оқулықтары мен бағдарламалары ана тілін оқытуды ғыл. жолға қоюға елеулі ықпал етті. Сонымен қатар халық ауыз әдебиеті нұсқаларын жинап, әдеби тіл тарихын зерттеумен айналысты. А. алғашқы шығарм. жолын өлең жазудан бастаған. Оның "Үнсіз сұлу", "Алтай суреттері", "Бозторғай", "Күрең ат", "Тарих жолы". т.б. бірнеше өлеңдері 1927 - 30 ж. "Лениншіл жас" (қазіргі "Жас Алаш") газеті мен "Жаңа әдебиет" (қазіргі "Жүлдыз" журналында жарияланып түрған. "Есімде қалғандар" (1922) мемуарлық шығармасы кейін "Балдырған" журналында басылды. А. қазақ ауыз әдебиетінің таңдаулы үлгілерін жинап, жариялауға көп үлес қосты. "Бөгенбай батыр" (1935), "Қазақ совет фольклоры" (1935), "Қазақтың халық жұмбақтары" (1940), "Тоғыз құмалақ" (1936). т.б. кітаптары жарық көрді. Сондай-ақ, "Қазақ халқының ауыз әдебиеті" атты көлемді зерттеу мақаласы 1935 ж. "Әдебиет майданы "(қазіргі "Жұлдыз") журналының 5-ші санында жарық көрген.



	АМАНОВ Қолан (27.11.1932 ж.т.. Жамбыл обл. қазіргі Т.Рысқүұлов ауд. Құмарықа) - жазушы. ҚазҰУ-ды. Мәскеу халық шаруашылығы академиясын бітірген. Мамандығы -қаржыгер. Қазақстан қаржы министрінің орынбасары. Бақылау-тексеру басқармасының төрағасы қызметтерін атқарған. "Жазушы" баспасынан "Шынар", "Кие", "Сең" әңгімелер мен повестер жинағы, "Үрей" романы жарық көрген.



	АМАНҰЛЫ Жарылқасын (5.3.19-38 ж.т., Жамбыл обл. Талас ауд. Қызылжар елді мекені) - ақын. Алматы сауда техникумын (1958). Мәскеудің сауда ин-тын (1965) бітірген. Сауда саласында, ауд. комсомол к-нде қызмет істеген. 1974 - 91 ж. шығарм. жұмыспен айналысты. 1991 - 94 ж. "Ислам шапағаты" газетінде бас редактор. 1994 - 95 ж. "Қаржы - қаражат" журналы бас редакторының орынбасары қызметтерін атқарған. Қазір респ. "Бәйдібек баба" қоғамдық қорының президенті. Оның "Жас керуен" (1969. ұжымдық), "Көкпар" (1970), "Жастық жалын" (1971), "Ынтызар жүрек" (1976), "Нұрлы әлем" (1978), "Құрыш қолдар" (1980), "Алатау аясында" (1984), "Шақырады кең дала" (1986), "Асуым алғы күндерім" (1987), "Өмірімнің өрнегі" (1988), "Қоңыраулы керуен" (1990), "Ақ бата" (1992) өлең кітаптары, сондай-ақ, "Қарасай баһадүр" (1998) атты прозалық кітаптары жарық көрген. 30-ға жуық әннің авторы.



	АМАНШАЕВ Ермек (12.4.1963 ж т., Сырдария обл. Пахтарал ауд.) - драматург. 1985 ж. ҚазҰУ-ды бітірген. ҚР Ұлтгық Ғылым академиясында. "Жалын" журналында, ҚР Мәдениет мин-нде жауапты жұмыстар атқарған. Казір ҚР мәдениет,ақпарат және спорт вице-министрі. "Үзілген бесік жыры", "Қыр астындағы сол ғажайып әлем", "Сұлтан болсам мен егер", "Жұлдыздарда бір сыр бар" пьесаларының, "Мен Абылайды әке дер ем", "Мұхтар Әуезов", "Албасты туралы аңыз" атты деректі және көркем фильмдердің авторы. Ф.Кафканың, С.Ванустың шығармаларын қазақ тіліне аударған. Қазақстан жастар одағы сыйл. лауреаты.



	АМАНШИН Берқайыр Сәлімұлы (11.10.1924. Бат. Қазақстан обл. Қаратөбе ауд. Батпақкөл а. - 17.05. 1985. Алматы) - жазушы. драматург, аудармашы, ақын. ҚазҰПУ-ды бітірген (1953). 1942 - 53 ж. партия, кеңес қызметтерінде, 1953-54 ж. Қазақ мемл. баспасында, 1954 - 59 ж. "Қазақ әдебиеті" газетінде қызмет істеген. 1959 - 65 ж. Қазақстан Жазушылар одағының Бат. Қазақстан облысаралық бөлімшесінің жауапты хатшысы. 1965 - 74 ж. "Жұлдыз" журналының бөлім меңгерушісі. 1971- 73 ж. Қазақстан Мәдениет мин-нің басқарма бастығының орынбасары. 1973 - 79 ж. "Мәдениет және тұрмыс" (қазіргі "Парасат) журналының бөлім меңгерушісі. Қазақстан Жазушылар одағының кеңесшісі қызметтерін атқарған. Тұңғыш өлеңі Атырау обл. "Социалистік құрылыс" газетінде 1942 ж. жарияланған. Тұңғыш жинағы "Өлеңдер" 1954 ж. жарық көрді. "Жылқылы ауылда" (1956), "Бұтақтағы бұлбұлдар" (1958), "Жетісу-Жайық" (1961), "Ақбота" (1963), "Менің өмірбаяным" (1964), "Менің Маңғыстауым " (1972), "Ақ жүректер" (1975), "Жайық желі" (1987), "Құтты мекен" (1984) өлеңдер мен поэмалар жинақтары. " Махаббат мүңы" (1968). "Көкжар" (1971), Гүл көтерген "әңгімелері мен повестер жинақтары." Махамбеттің тағдыры" романы (1987) жарық көрген. Балаларға арналған "Жылқы фермасында" (1955), "Ботақан" (1964) аталатын өлең жинақтары да бар. "Исатайдың семсері" (1966), "Таныстық керек" (1968), "Жылама Дәмеш" (1972. М. Гершпен бірге), "Маңғыстау оқиғасы" (1983) пьесалары респ.. обл. театр сахналарында қойылған. Махамбет Өтемісұлы, Ы.Шөреков шығармаларын жинастырып бастыруға елеулі еңбек сіңірді. Орыс әдебиетінен Л.Н. Толстой, А.С. Пушкин. башқұрт ақыны С.Юлаев, т.б. шығармаларын, көне орыс әдебиеті ескерткіші "Игорь жорығы туралы жырды" қазақ тіліне аударған (1951. 1985). Өзі дүние салғаннан кейін "Махамбеттің тағдыры" атты шығармалар жинағы жарық көрді (1991). Оған өмірінің көп жылын арнаған "Махамбеттің тағдыры" романы және Махамбеттің балалары мен ұрпақтары хақындағы әдеби зерттеулері енген.



	АНАГРАММА (грек. ana - қайта, gramma - әріп) - аты-жөніндегі әріптер орнын алмастыру арқылы жайылған бүркеншік ат. Мыс., орыс жазушысы Антиох Кантемирдің Харитон Макентан деген бүркеншік аты болған. Сол сияқты қазақ ақындары Мұзафар Әлімбаевтың "Мәлім", Нұрсұлтан Әлімқұловтың "Ән" деген лақап аттары бар.



	АНАНИМ - бүркеншік аттың бір түрі. Құрастырылу жолы: кісі есімі әдеттегідей бас әріптен соңына қарай оқылған түрде емес, керісінше, аяқ жағынан кері қарай оқылған сипатта жазылған. Мыс., орыс мысалшысы Иван Крылов кейбір шығармаларын Нави Волырк деген атпен жариялап отырған.



	АНАНЬЕВ Анатолий Андреевич (18.7.1925. Тараз қ.) - жазушы. ҚазҰУ-ды бітірген (1957). "Верный әңгімелері" (1957), "Кіші тосқауыл" (1959) әңгімелер мен повестер жинақтары. "Танктер ромб жасап келеді" (1963) романы. "Иисустың көлеңкесі"(1961), Григориймонахтың козырлері" (1964). т.б. кітаптары жарық көрді.



	АНАХАРСИС (шамамен б.з.б. 6 -7 ғ.) - тарихта "Скиф Анахарсис" деген атпен белгілі сақ ғұламасы. Әкесі - сақ патшалары әулетінен, анасы ежелгі грекиялық әулеттен шыққан. А. Эллинде сол кездегі белгілі білім мен өнердің барлық саласын меңгерген. А. жөнінде Геродоттың "Тарих" еңбегінде айтылған. Платон "Мемлекет" деген еңбегінде А-ті Гомер. Фалеспен қатар қойса, "Пратагор" деген туындысында әлемдегі жеті ғұламаның бірі деп таныған. А. Афинада әйгілі кемеңгер Солонмен жақын дос болған. А. есімі Аристотельдің" Анапитикасының" 2-кітабында, "Никомах этикасында" аталады. Секет Эмпирик А. дүниетанымына талдау жасай келе, оны скептик деп көрсетеді. А. туралы мол мағлұмат Лукиан еңбектерінде де беріледі. А-тың көркем бейнесін Плутарх жасаған, оның "Жеті ғұлама сауығы" аталатын еңбегінде Фалес, Солон, Периандр, Питтак, Биант, Хилон, Клеобулдармен қатар А. те аталады. А. есімі француз ойшылы Мишель Монтенің "Тәжірибелерінде" екі жерде аталады. Диоген Лаэртский "Атақты философтардың өмірлері, ілімдері, нақыл сөздері" аталатын кітабында А. айтты деген аф-ризмдер келтіреді. Оның дерегі бойынша, кеменің зәкірін, шығырлы дөңгелекті А. ойлап тапқан. Кемеңгер А-тан қалған: "Басқа пәле тілден", "Татымсыз мың достан адал бір дос артық", "Базар - адамдардың бірін-бірі алдап-арбап, ұрлап-жырлауы үшін әдейі жасалған орын", "Элладалықтар қызық осы: мұнда сөзді ақылдылар айтады да, ал мәселені ақымақтар шешеді" деген т.б. даналық сөздер бүгінге жетіп отыр. А. "өлі көп пе, тірі көп пе?" деген сұраққа "Ал теңізде жүзіп жүргендерді қайсысына қосамыз?" деп қайыра жауап берген екен. А. шешендігін мойындағанның белгісі ретінде Афина зиялы қауымында "Скиф осылай сөйледі" деген мәтел тараған. А. өмірі өз елінде аяқталған, Лукианның айтуынша, оны өз туысы атып өлтірген. Өлім аузында жатқан А.: "Элладада мені ақылым сақтаса, туған жерімде қызғаныш құрбаны болдым" деген екен. А-тың жазған 800 жолдай өлеңінің біразы "Латын антологиясы" атты неміс тілінде жарық көрген жинақта жарияланған.



	"АНА ТІЛІ" - баспа. 1990 ж, 5 маусымда құрылған. Негізінен, жоғары және арнаулы оқу орындары үшін оқулықтар мен көмекші оқу құралдарын, қазақ және басқа ұлт тілдерінде танымдық әдебиеттер, сөздіктер мен тілашарлар, анықтамалықтар, көркем әдебиет туындыларын жарыққа шығарып келеді.



	"АНА ТІЛІ" - апталық газет. А-ғашқы нөмірі 1990 ж. 22 наурызда жарық көрген. Көлемі 16 бет, қалыбы АЗ. Мұнайшыларға арналған "Алтын дария" атты қосымшасы бар (1998).



	АНАФОРА (грек. anaphora - биікке шығару)әдепкі қайталау -өлеңдегі әр жол немесе әр тармақтың бір сөзбен басталып, қайталанып келуі. А. өлеңнің әуезділігін күшейтетін стильдік тәсіл. Қазақ поэзиясында А-ның мынадай түрлерін кездестіреміз: 1. Әуендік А.: Мыс., Балдырғаны біліктей, Балаусасы жібектей... (I. Жансүгіров). Синтаксистік-ырғақтық А. Мыс., Қанатын бер қыран құстың, Ашуын бер арыстанның, Жүрегін бер жолбарыстың... (Қ. Аманжолов). Лексикалық А., Кім көрді көктің жерге құлағанын, Кім көрді күннің жарық сұрағанын... (И. Байзақов). Әуендік-лексикалық А., Қайтсін ол, жыламасқа жанға батты, Күйінді ол, күңіреніп Қүлагерге, Айрылды ол аттан жақсы, достан тәтгі. (I. Жансүгіров).



	АНЕКДОТ (грек. anekdotos - жарияланбаған) - қысқа күлдіргі әңгіме, халықтың фольклор жанры. Басты ерекшеліктері - баяндаудың шындыққа жанасымдылығынан гөрі, тапқырлық танытып, әдейі әзілдеп айту шеберлігі. А. көбінесе, нақты адамдар туралы айтылады. А. ақыл-парасатпен айтылады, күлдіре отырып, қоғамдағы теріс құбылыстар мен адам бойындағы жағымсыз қылықтарды әжуалап, әңгімеге көңілді сипат береді.



	АНИСИМОВ Семен Михайлович (1911. Шығ. Қазақстан обл. Глубокое ауд. Предгорное а. - 1970. Семей қ.) - жазушы. ақын. Семей пед. техникумын. Ленинград журналистика ин-тын бітірген. 1931-33 ж. Семей обл. "Прииртышская правда" газетінде. 1936 - 4 1 ж. Ресей газеттерінде тілші болып қызмет атқарған. 2-дүниежүзілік соғысқа қатысқан. 1946 жылдың аяғынан "Прииртышская правда" газетінде қайтадан қызметін жалғастырады. Шығарм-ғын өлеңмен бастаған ол прозада да қалам тартты. "Қызыл Жұлдыз" орденімен және бірнеше жауынгерлік медальдармен марапатталған.



	АННОТАЦИЯ. (лат. annotatio - ескерту, аңдату), аңдатпа - кітаптың, топтама жинақтың, қолжазбаның мазмұнын оқырманға қысқаша баяндау. А. ақпараттық және жарнамалық мақсатта жазылып, онда шығарманың бағыт-бағдары, құндылығы, кімдерге арналғаны айтылады. А-да шығармаға баға беріліп, автор туралы мәліметгер келтірілуі, кітаптың немесе жекелеген мақаланың жазылу тарихы қамтылуы, әдебиеттерге және т.б. деректерге сілтеме жасалуы да мүмкін. Оқырман А-ға сүйене отырып. өзіне қажетті әдебиетті таңдай алады.



	АНОВ (бүркеншік аты; шын тегі Иванов) Николай Иванович (30.12. 1891. Ресей. Санкт-Петербург -18.7.1980. Алматы) - жазушы, драматург, 1-ші дүние жүз. соғысқа және Азамат соғысына қатысқан. Еңбек жолын 1908 ж. баспахана жұмысшысы болып бастаған. 1917 - 50 ж. Омбы, Өскемен, Семей, Новосібір, Мәскеу қалаларында баспа, газет-жунал редакцияларында қызмет еткен. 1951 ж. Алматыға қоныс аударып, өмірінің соңына дейін бірыңғай шығарм. жұмыспен шұғылданған. Алғашқы әңгімелері 1914 ж. жариялана бастады. "Днепр құрылысы" (1931), "Жоғалған інім" (1941, толықтырылған нұсқасы - 1960), "Ақмешіт" (1948), "Ән қанаты" (1956) кітаптары. "Менің жастық шағым" (1964. трилогияның 1-кіт.), "Выборгжағы"(1970,2-кіт.), "Омбыдағы интервенция" (1978. 3-кіт.). "Азия" (1979) романдарын. "Мәртебелінің өлімі" (1961). "Қазына түбегі" (1965), "Кашира аңызы" (1968) повестері жарық көрген. Драматургия саласында "Сауығу" (1925), "Серкенің елге оралуы" (1934), "Жүрек әмірімен" (1955. Я.С. Штейнмен бірге), "Орынбор өткендерінен" (1956), "Мұрагерлер" (1961), " Қаһармандарды іздеу" (1974) пьесаларын жазды. "Ширек ғасыр" (1945), "Қазақстан даласында" (1953), "Ән қанаты" (1956, А.И. Витензонмен бірге) киносценарийлерінің және "Әдеби қиылыстарда" (1974) естеліктер жинағының авторы. М. Әуезовтың "Абай жолы" романының 2-кітабын орыс тіліне аударуға қатысқан. Қазақстан Мемл. сыйл. лауреаты ("Кашира аңызы" кітабы үшін. 1970). Еңбек Қызыл Ту орденімен 2 рет және медальдармен марапатталған.



	АНОНИМ (грек. anonymos - аты белгісіз деген мағынада) - әдеби шығарманың әр түрлі себептерге, көбінесе, саяси жағдайға байланысты авторы көрсетілмей жариялануы. Мұндайда бүркеншік есім (псевдоним) де қолданылмайды. Осындай шығармалардың нақтылы авторын айқындау үшін арнайы текстол. зерттеу жүргізілуі қажет. Көп елде А-ге мемл. тарапынан тыйым салынған.



	АНТИТЕЗА- шендестіру - 1) кереғар ұғымдарды қарам-қарсы қолдану арқылы ойды айшықтай-тын әдеби әдістің бір түрі. Мыс.,"Қара жерге қар жауар. Қарды көр де етім көр" ("Ер Тарғын"), "Қараппақ, бүркіт қара, түлкі қызыл. Ұқсайды каса сұлу шомылғанға" (Абай), "Күлемін де жылаймын. Жылаймын да күлемін" (Қ. Аманжолов), "Өссе тілім, мен де бірге өсемін, өшсе тілім мен де бірге өшемін" (Ә. Тәжібаев). А-ның бір түрі антиметабола деп аталады.



	АНТОЛОГИЯ (грек. anthologia - гүл шоғы) - таңдамалы шығармалар, ақындардың таңдамалы өлеңдерінің жинағы. Алғаш ежелгі Грекия ақындарының таңдаулы өлеңдерінен құрастырылған жинақты осылай атаған. Тұңғыш грек А-сын ақын Мелагер (б.з.б. 60 ж.) құрастырған. Алғашқы "Қазақ поэзиясының антологиясы" М.Әуезов пен Т.Әлімқұловтың алғы сөзімен 1958 ж. Мәскеуде орыс тілінде жарық көрді. Кітапқа қазақ поэзиясының ауыз әдебиеті үлгілерінен бастап, кеңестік дәуірдегі белгілі ақындар өлеңдерінің ең таңдаулылары енген. Қазақ тілінде тұңғыш А. "Қазақ совет поэзиясының антологиясы" (2 томдық) 1966 ж. Алматыда жарық көрді (алғы сөзін жазған М. Қаратаев; құрастырғандар С.Мұқанов, Ә.Тәжібаев, Ғ.Орманов, С.Мәуленов, Ж.Молдағалиев.т.б.). Мүнда әр ақынның өмірі мен шығарм. жолынан қысқаша мағлұматтар берілген. 1977 ж. "Қазақ совет антологиясы" басылып шықты, сондай-ақ. орта ғасырлардағы қазақ поэзиясының антологиясы " Алдаспан" (1971), "Қазақ балалар поэзиясының антологиясы" (1977), "Қазақ әндерінің антологиясы"(1991), "Қазақ поэзиясының антологиясы" (1993), "Екі мың жылдық далажыры" (2002), т.б. жарық көрді.



	АНТОНОВ Валерий Александрович (25.4.1933 ж.т.. Өзбекстан Әндіжан қ.) - ақын. ҚазҰУ-ды бітірген (1957). Баспа саласында, Қазақ радиосында редактор, Қазақстан Жазушылар одағы облысаралық бөлімшесінде әдеби кеңесші, "Простор" журналында бөлім меңгерушісі болып жұмыс істеген. "Туған күн" (1956), "Жол айырығы" (1961), "Үндесейік, тілдесейік" (1967), "Көне асатаяқ" (1976), т.б. жыр жинақтары жарық көрген. Бірнеше медальдармен марапатталған.



	АНТОНОВ Василий Васильевич (29.7.1923. Көкшетау обл. Арықбалық ауд, Лобанова- 1984.Алматы) -жазушы, аудармашы. ҚазҰУ-ды бі-тірген. 1961 ж. "Вот публика" деген атпен алғашқы сатиралық әңгімелер жинағы жарық көрген. Жазушының "Если останетесь живы", "Знакомая женщина" (1964), "Оглядись если заблудился", "За Ладогой" (1966), "Последний вопрос" (1967) повестер жинақтары жарық көрген. А. көркем аудармамен де айналысты. Ол Ж.Тілековтың "Жоңғар даласында", Ө.Қанахиннің "Дәмелі", Ж.Босақовтың "Дүрбелең" романдарын орыс тіліне аударды. II дәрежелі Отан соғысы орденімен және медальдармен марапатталған.



	АҢДАТУ (грек. proloqos - алғы сөз) - әдеби шығарманың беташары секілді. негізгі оқиғаға тікелей қатынасы жоқ кіріспе бөлігі. Мұнда, әдетте, оқиға желісінің бағыт-бағдарын алдын ала аңғарту мақсатымен бұрынырақ болған кейбір жайлар баяндалады. Мыс., "Еңлік -Кебек" дастанының бас жағындағы "Әңгіме алдындағы аз сөз" деген кіріспе аңдату ретімен берілген. А. казақ әдебиеттану ғылымына А.Байтұрсынов енгізген атау.

	"Aңшыбай батыр және оның ұрпақтары" - "Қырымның қырық батыры" топтамасына енетін көлемді жыр. 1942 ж. ақын М.Хакімжанова Мұрын жырау Сеңгірбаевтың нұсқасынан хатқа түсірген. 7 - 8 буынды жыр, 11 буынды қара өлең өлшемімен жырланған. Жыр генеалогиялық негізде топтастырылған. Аңшыбай, Парпария, Құлтықия, Едіге, Нұрадин, Мұсахан, Орақ, Мамай, Қарасай, Қази - бәрі де бір ата тектен тараған батырлар. Жырдың бастапқы бөлігі аңыздық-эпик. желіге қүрылса да, өзге салаларының тарихи негізі бар. Тоқтамыс, Сәтемір, Ағыбай, Қожан, Шаппаз, Шамақан - тарихи прототипі бар тұлғалар. Жырдың тарихи этник. арқауы ондағы толып жатқан ономастик. атаулардан да байқалады (Хиуа, Үргеніш т.б.). Осының бәрі жырдың тараған аймағы. геогр. шегін де айқындап түрған мәліметтер. Жыр "Батырлар жырының" 5-томында толық жарияланған (1989).



	АҢЫЗ - фольклорлық проза жанры. Онда тарихи шындыққа негізделген, халықтың тарихи жадында сақталған, әйтсе де уақыт өте өңделіп, көркемдік сипат алған оқиғалар баяндалады. Тарихи тұлғалар қатысқан тарихи оқиғалардың баяндалуы, оқиға өткен уақыт шегі, жер атауының нақтылы көрсетілуі, белгілі дәрежедегі аймақтық шектелушілік (негізінен, белгілі бір өңірде өмір сүрген адамдар, болған оқиғалар туралы аңыздар көбірек таралады), сюжетгік-композициялық шарттылықтың сақтала бермеуі - А-дың жанр ретіндегі ерекшеліктері. Заман алға озып, ел жадында тарихи тұлға көмескі тартып, тарихи оқиға елеске айнала бастағанда, әуелдегі реалистік әңгіме халықтың көркемдік қисын тезіне түсіп, өзгеріске ұшырап, А. ретінде айтылатын болған. А-дар шартты түрде, тақырыптық сипатына қарай, тарихи А -дар және топономикалық А-дар болып жіктеледі. Қазақ арасына көп тараған Абылай, Қабанбай, Бөгенбай, Олжабай, Райымбеқ Сұраншы, Кенесары, Исатай, т.б. көрнекті тұлғалар туралы А-дар бірінші топқа жатса, екінші топқа нақтылы қоныстардың тарихын баяндап, оның қай кезде, қалай аталуының сырын ашатын А-дар кіреді. Қазақ А-дарына алғаш назар аударған Ш.Уәлиханов пен Г.Потанин еді. А. дербес жанр ретінде М.Әуезовтің еңбектерінде ғана қарастырыла бастады.

	Ол А-ға: "тарихта болған адамдар жайында айтылған, халық шығарған көркем әңгіме", - деген анықгама берді. М.Ғабдуллин осы пікірді қуаттай отырып, аңызды "аңыз әңгіме" деп атады да, оның жанрлық ерекшеліктерін айқындай түсті. А-дың жан-жақты зерттелуі С.Қасқабасовтың халық прозасына арнаған еңбекгерінде жүзеге асты.



	АПОЛОГ (грек. apologos - баяндау, мысалдау) - ғақлияға, ғибрат айтуға құрылатын шағын көлемді, астарлы әңгіме. Өлең түрінде де жиі ұшырасады. Зерттеушілердің айтуына қарағанда, А. Шығыста пайда болып, мысал жанрының қалыптасуына ықпалын тигізген үлгі. 19 ғ-ға дейін аполог және мысал атаулары синонимдер ретінде қатар қолданылатын болған. Айқын аңғарылатын аллегориялық сипат, сатиралық пафос, аң-құстың адамға тән мінез-қылықпен суреттелді. А-тың негізгі ерекшеліктері. Хайуанаттар туралы қазақ ертегілерінің де бір парасын А-тар санатына жатқызуға болады.

	"Aппақ батыр" - ғашықтық дастан. Халық ақыны Ж.Жантөбетов ел аузынан жазып алған. Дастан махаббат тақырыбын жырлауға арналған. Хан қызы Күнхан мен Зүбарша деген жігіт арасындағы бір біріне деген махаббат сезімдері туралы оқиғаға құрылып, бұған кедергі жасамақ болған қыз әкесі Қадырша хан мен қарауындағы адамдардың қара ниет әрекеттерін әшкерелеген Аппақ батырдың ерлік істері мен екі жасқа бостандық әперген адамгершілігі жырға арқау болған. Шығарма еш жерде жарияланбаған. Түпнұсқасы толық күйінде Орт. ғыл. кітапхана қорында сақтаулы. Дастанның екінші бір нұсқасы, "Зеберше мен Гүлханыс қиссасы" деп аталады. Қолжазбада - "Аппақ хан". Бұл жыр 1942 ж. Шымкент обл-ндағы Бегімен Мұратбекұлы деген жыршыдан жазылып алынған. Жыр оқиғасы “Aппақ батыр” дастанымен ұқсас болғанымен мұнда Аппақ Үрім патшасы болып, Күнхан қыз Гүлханыс деп өзгертілген. Екі жас азапты күндерді бастан кешіріп, қантөгіс соғыс арқылы бақыттарына жетеді. Дастанның тағы бір нүсқасы Түлханыс - Зеберше" деп аталғанымен қолжазбада "Аппақ патша" деп жазылған. Бүл жырды ел аузынан ақын, әнші Б.Бектұрғанов жазып алған. Жыр мазмұны алдыңғы нұсқалармен ұқсас. Кісі аттары мен көріністерде ғана айырмашылық бар. Бұл нұсқа да толық күйінде Орт. ғыл. кітапхана қорында сақтаулы.



	"АРА" - сатиралық журнал. 1959 жылдың наурызынан айына бір рет, 0.75 баспа табақ көлемімен шыға бастады. Алғашқы шығарушылары - Ғ.Мүсірепов, А.Тоқмағамбетов, Қ.Жармағамбетов. "А". қоғам өміріндегі кемшіліктерді, шаруашылық салаларындағы қырсыздықтар мен жауапсыздықтарды, адам бойындағы жағымсыз қылықтарды батыл әшкереледі. 1995 жылдан бастап журнал АЗ қалыптағы 4 беттік газет болып шығып тұрды. 1998 ж. шығуын тоқтатты. 2003 ж. қайта шыға бастады.



	"АРАЙ" - жастарға арналған республикалық қоғамдық-саяси, әдеби-көркем журнал. 1987 жылдың сәуір айынан Алматыда айына бір рет қазақ тілінде шыға бастады. Көлемі - 4 б.т. Орысша нұсқасы "3аря" деп аталды."А." журналы қазақ жастарының арасында беделді басылымға айналып, 1989 - 91 жылдар аралығында таралымы 300 мың данаға жетті. 1992 - 94 ж. журнал қаржы тапшылығына ұшырап, таралымы күрт азайды. 1995 жылдан шығуын тоқтатты.



	АРАЛАС БУЫНДЫ ӨЛЕҢ -өлең өрнегі. Абайдың "Бай сейілді" сияқты өлеңдерінен бастап орныққан төрт буынды тармақпен жеті-сегіз буынды тармақтар араласып келуі осы өлең үлгісіне жатады. Сондай-ақ, Абайдың "Сегіз аяқ", "Сен мені не етесің" атты өлеңдерінде қолданылатын күрделі өлең өрнегі де аралас буынды болып келеді. Осындай ұзынды-қысқалы тармақтар араласып келетін өлең өрнегін, басқа да көптеген ақындардың туындыларынан кездестіреміз. Кейде бір өлеңде екі түрлі қалыптасқан өлшемді, айталық, жеті буынды тармақтар мен он бір буынды тармақтарды араластырып қолдану да кездеседі.



	АРАЛБАЕВ Жалғасбай (1893. Қызылорда обл. Қазалы ауд. - 1979. Қарақалпақстан, Нүкіс қ.) - ақын, әнші, күйші. 1934 ж. Халық өнерпаздарының респ. слетіне қатысқан. Нартай Бекежановтың концертгік бригадасында өнер көрсеткен. Соғыстан кейін Қарақалпақстанға қоныс аударып, Қарақалпақ филармониясының қазақ группасында қызмет істеген. Толғаулары мен әндері, өзі шығарған күйлері халық арасына кең тараған. А-тың орындауындағы Базар жыраудың "Ақтолық-ай", "Күміс-ай", Шораяқтың Омарының "Өмір өткелдері" толғаулары, өзінің "Өсекшілерге", "Өткен заман, қай заман", "Көрерге көркің болмаса" жырлары, өзінің екі күйі және бірнеше халық күйлері грампластинкаға түсірілген.



	АРБАУ ӨЛЕҢ - Ауыз әдебиетіндегі тұрмыс-салт жырларының бір түрі. А. ө-нің табиғаты аса күрделі әрі синкретті. Ол әдет-ғұрыппен, бимен, музыкамен, ырым, наныммен, мифологиялық түсінікпен тығыз байланыста туған. А. ө-дер әр түрлі себептермен айтылады. Бірде адамдардың еңбегіне: мал өсіміне, егін жайына, аңшылық кәсібіне байланысты айтылса, тағы бірде қаскөй жамандық атаулыны аластау, я дауыл тұрғызып, бұлт шақыру мақсатымен орындалады. Мыс., жылан шаққанда айтылатын А. ө. мынадай: "Кер, кер, кер жылан, Кереге басты мер жылан, Бір жылан бар - сұр жылан, Бір жылан бар - сұм жылан, Бір жылан бар - жеті жылғы ту жылан. Құралай таудың басынан, Қуып келген қу жылан, Пайғамбардың демінен, Дегелек келді, шық жылдам!". Мағынасы беймәлім, естілуі оғаш, жат сөздер құрастырылып, ұйқастырылып, үркіту, бұйыра сөйлеу, зеку басым жатыр. Сондай-ақ, арбау, жалбарыну, өтіну өлеңдері күн жайлату, бұлт пен жауын шақыру, дауыл мен құйынды үйден аулақтату мақсатымен де орындалады. Сайып келгенде, А. ө. бағзы заман адамдарының жаратылысқа көзқарасын, ой-өрісін, сезім әлемін, дүниетанымын аңғартады. Әлемдік поэзияның өсу, өркендеу, кемелдену жолында көне халық жырлары оған белгілі бір мөлшерде эстет. сипат, көркемдік нақыш қосады. Әсіресе, А. ө-нің сөздік - образдық кестесін, эмоциялық байлығьш, экспрессивтік қуатын, мифтік, магиялық және символдық мәнін ерекше бағалау қажет.



	АРҒЫНБАЙ Жұманжанұлы (1929. Моңғолия, Баян-Өлгий аймағы, Толбоа. - 1993. Павлодаробл., Баянауыл ауд.)-ақын, драматург. ҚазҰУ-ды бітірген (1954). Баян-Өлгий аймағындағы "Шұғыла" әдеби журналының тұңғыш редакторы болған (1955). А-дың "Біздің өлкеде", "Меңдікөл", "Адам туралы аңыз", "Тақпақтар", т.б. өлеңдер жинағы, "Бірлестіктер", "Сандуғаш", "Ертіс шындығы" пъесалары, "Шайқас алдында", "Домбыра сазы" атты киносценарийлері бар. А. моңғол жазушылары Д.Намдаг, Л.Дүдэв шығармаларын қазақ тіліне аударды. Ақынның төл шығармалары моңғол, орыс, болғар, алтай тілдерінде жарық көрді. Баян-Өлгий аймағындағы ұлттық мектептерге арналған ондаған оқулықтардың авторы. Моңғолияның "Еңбек Қызыл Ту", "Алтын Жұлдыз" ордендерімен марапатталған. Моңғолия Жазушылар одағының сыйл. иегері (1978).



	АРҒЫНБЕК Апашбайұлы (1883. Шығ. Қазақстан обл. Зайсан ауд. Ақарал а. - 1946. ҚХР, Шыңжаң өлкесі. Алтай аймағы) - ақын. Алғашқы "Жыл өлеңін" (мүшел туралы) 1894 ж. шығарған. "Бұл күнде жағдай өзгеше"," Қазақ Сырдан ау-анда","Атажұртым - қазағым", "Ресей туралы", "Араб халқының сипаты", "Ата мекен - Алтай", "Қалам алып Арғынбек" деген тараулардан тұратын 16 мың жолдық өлеңмен жазылған романы бар. "Абақ", "Жігіт сол" т.б. көптеген толғаулары сақталған. "Жер - адамның анасы" деген толғауында ата мекенінен айрылған адамның сағынышы, шашырап кеткен қазақ халқының қасіреті әсерлі баяндалады. Шығыс ақындары үлгісімен көптеген діни дастандар ("Мұхаммед мүғжизалары", "Мәуліт жыры", "Жанды жаратылыс") шығарған. Оның бірқатар туындылары Орт. ғыл. кітапхана қорында сақтаулы.



	"АРҚАЛЫҚ БАТЫР" - казақ халқының жоңғар шапқыншылығына қарсы күресін бейнелейтін тарихи жыр. Жырдың негізгі кейіпкері - Арқалық шамамен 18 ғ-дың 2-жартысында 19 ғ-дың басында өмір сүрген Керей тайпасының батыр. Жырдың негізгі арқауы болған оқиға - Арқалықтың ішкі-сыртқы жауға қарсы күресте көрсеткен ерлігі. "А. б." жырында сол кездегі тарихи шындық сипаты мол. Жырдың барлық нұсқаларында әділдік жеңіп, озбырлықгың тамырына балта шабылады. Әдебиет және өнер ин-тының қолжазбалар және мәтінтану бөлімінде "А. б." жырының 4 түрлі нұсқасы бар. Ж.Шанин осы жырдың негізінде "Арқалық батыр" пьесасын жазды. "А. б." жыры "Батырлар жырының" 2-томында басылды (1961).



	АРНАУ - әдеби шығарманың басында берілетін, сол шығарманың кімге, қандай оқиғаға байланысты екенін көрсететін, көбінесе, өлең түрінде келетін автордың сөзі. Кейде А-да автордың өз шығармасын белгілі бір адамға ізет-құрмет ретінде арнайтыны айтылады. Кейде жазушы А-ды кімге қаратып айтылғанын анықтамай, сол кісінің өзі ғана түсінетіндей етіп береді. А. әлем халықтары әдебиетінің барлығында дерлік бар. Шығарманы тыңдаушыларға, оқырмандарға А-мен бастау қазақ әдебиетінде де бұрыннан келе жатқан дәстүр. А-дың озық үлгісіне Ж.Аймауытовты "Қартқожа" романының басында берілген мына өлеңді жатқызуға болады: "Ел үшін күйген, Еңбекті сүйген, Ізгі тілек, Ер жүректі, Жұртшылық көсемі - Жалынды жастарға арнаймын".



	АРНАУ ӨЛЕҢ - поэзия жанры. Қазақ әдебиеттану ғылымына бұл терминді алғаш енгізіп, ішкі жанрлық түрге жіктеген А.Байтұрсынов. Ол "А-ды үш түрге жіктеген: жарлай А., сұрай А., зарлай А." Жарлай А. - көпшілікке, белгілі бір ортаға, қауымға немесе жеке адамға да қаратылып айтылады. Мыс., "Бір аллаға сыйынып, Кел, балалар, оқылық. Оқығанда көңілге, Ықыласпен тоқылық" (Ы.Алтынсарин); С ұ р а й А. - көпшілікке, не жеке адамға арнап айтылады және оған жауап беріледі. Кейде жауап меңзеу арқылы сезіліп, білініп тұрады. Мыс., "Не жазып ем, құдай-ау, мен қазаққа, Мұншама ғып салғандай бұл азапқа? Адамшылық есебіне кірісіп, Қолы жетсін дегенім бе азатқа?!", немесе "Бар ма, қазақ, мұнан басқа қылғаным? Неңді шаштым, неңді бұздым, былғадым? Аштан өлген аталарың бар ма еді? Тамақ үшін сатқан иттер иманын" (А.Байтұрсынов). А.ө-дер іштей жанрлық түрге жіктелгенімен, олардың үндесіп кететін сәттері жиі кездеседі. Жоғарыдағы А. ө-ді сұрай арнауға жатқызғанымызбен, онда зарлай арнаудың да сарыны аңғарылады. Зарлай арнау -А. ө-нің ең көне түрі. Халық басына түскен қиын кезең немесе жеке адамның басына түскен қиындық, тағдыр тәлкегі зарлай А-да ерекше ашылып, көрсетіледі. Мыс., "Сауықшыл есіл елім-ай! Сарыарқа қайран жерім-ай! Күмістей таза суы бар, Айдын шалқар көлім-ай!, немесе "Қиналдың-ай, шыбық жан! Тоқтамапты ыстық қан! Зарлайсың ғой жетім боп, Бесікте қалған балапан!" (МЖұмабаев). А. ө-нің құрғақ мақтау түріндегілері де кездеседі. Көркемдік қуаты ой-толғамы жағынан бұндай А. ө-дер кем соғып жатады.



	АРНАУ СӨЗ - әдеби шығарманың ішінде стильдік тәсіл ретінде кездесетін авторлық монолог. А. с. кейіпкерлерге, оқырманға, табиғат құбылысына, т.б. қарай айтылады. Мыс., Ж.Аймауытовтың "Ақбілек" романындағы: "Сорлы Ақбілек! Сен жыламай кім жыласын? Тас емшегін жібіткен, тар құрсағын кеңіткен, аруанадай анаңнан айрылдың. Келешектегі бақытты өміріңнің кіжіндей көріп, сары майдай сақтаған алтын қазынаңнан айырылдың. Ар-ұятың төгілді, адамшылығың жойылды. Жас нәуетек жүрегің соқпай жатып өрт болды. Жаңа шыққан жауқазын піспей жатып жоқ болды. Шам-шырақтай жас жаның жанбай жатып шоқ болды. Есіл ерке балалық - аяққа құйған астайын шолтаң етті - тоқталды. Жыла, жасың бұла. Жасыңмен қайғың жуылсын. Жасыңнан теңіз жиылсын. Теңізді дауыл толқынтсын. Құтырсын толқын, тулатсын. Зарлатқан сені мұндарлар тұншықсын - суы да улансын. Қатын - қызы тұл қалып, сендей болып шуласын". Ақбілекке қаратып айтылған осы А. с. түріндегі автордың лирикалық толғанысы, оның өз кейіпкеріне жаны ашығандай, оған ниеттестік білдіргендей, оның қайғысына ортақтасқандай өзі баяндап отырған оқиғаға тікелей араласып кетуі нақгы түрде берілсе де, ешбір оғаш көрінбейді, қайта әсерлі болып шыққан.



	АРСАЛАҢ (1821. Алматы обл. Қабанбай батыр а. - 1890. Алматы. Сарқан қ.) - айтыс ақыны. А. өлеңдерінің көпшілігі әлеум. сарынға құрылған. "Біржан - Сара айтысында "Сараның" Арсалаң, сал Ниязбек іздеп келіп...", - деп А-ды мақтан еткен. А. шығармалары Әдебиет және өнер ин-тының қолжазбалар қорында сақтаулы.



	АРТЫҚБАЕВ Сәрсекей (19 ғ-дың аяғы. Павлодар обл. Баянауыл ауд. - 20 ғ-дың басы. сонда) - ақын. Алғашқы шығармалары "Дала уәлаяты" газетінде жарияланған. Негізгі шығармасы Абайға еліктеп жазған "Осы күнгі бозбаланың қылып жүрген жұмыстары" деп аталады. Қазан қ-нда баспаға дайындағанда оған "Хикаят Үфі" деген ат береді. Көп уақыт Мәшһүр Жүсіп Көпеевпен шығарм. пікірталасына түсіп, ой алмастырып отырған. "Дала уәлаяты" газетінің бетіндегі бұл пікірталаста ел қамын, жастар болашағын ойлаған пікірлері мол. АРУЗ - орта ғасырлардағы түркі классикалық поэзиясындағы созылыңқы және қысқа буындардың белгілі заңдылықпен кезектесуіне негізделген өлең өлшемі. Түркі әдебиетіне 11 ғ-да енген. Іле-шала А. кең таралып. ежелгі түркі өлеңінің бармақ өлшемін ығыстырып шығарды. Шығыс. түркі әдебиетінің ірі тұлғалары Саади, Хафиз, Әлішер Науаи, Мақтымқұлұлы, Жүсіп Баласагұни, Бабыр, Луфти, т.б. А. өлшемімен жазды. Басрадан шыққан әйгілі ғалым Халил ибн Ахмед А-ды нақтылы жүйеге салып, оның негізгі 15 түрін ашты. Кейін оған 4 түрі қосылды. Түркі тілдес халықгар поэзиясында А-дың рамал. хазаж, мутақариб деген түрлері жиі қолданылады. Бертін келе бармақ өлең өлшемі түркі тілдес халықгар поэзиясынан қайтадан орын алды.



	"АРУНА" - баспа. 2000 ж. құрылған. Балаларға арналған танымдық. көркем әдеби кітаптар шығаруға маманданған. "ӘЙ-ӘЙ", "Балақай", "Сен білесің бе?", "Қазақ ертегілерінің антологиясы", "Сырсандық", "Қазақстан балалар энциклопедиясы", "Шығыстың ұлылары", "Қоңырау", "Әліпби", "Боямақ", т.б. сериялар бойынша кітаптар топтамаларын жарыққа шығарып келеді. Баспаның директоры Қ.Раимбеков.



	АРХИТЕКТОНИКА (грек. - architecton құрылыс өнері) - әдеби шығарманың біртұтастығы, бүтіндігі, құрамдас бөліктерінің сәйкестігі, үйлесімділігі. Композиция ұғымымен қатар қолданылады. Композиция шығарманың құрылым, жеке бөлшектерінің өзара түзілісін түгел қамтиды десек, А. шығарманың құрылыс-бітімінің негізінен тұтастығы, бүтіндігі, құрамдас бөліктерінің жарасым, үйлесім табуы.



	АРШИДИНОВ Батыр (6.6.1926 ж.т., Алматы обл. Жаркент ауд.) -жазушы. Қытайдағы Үрімші қ-нда педуч-щені бітірген (1941). 1932-60 ж. сол елдегі Шыңжаң ұйғыр автономиялы районында (ШҰАР) тұрған. 1946 жылдан өлең жаза бастаған. Алғашқы өлеңдер жинағы "Яшлик туйгулири" 1957 ж. Үрімшіде жарық көрген. Қазақстанға қоныс аударған соң (1960) "Дала", "Таг Шамаллири" өлеңдер мен поэмалар жинақтары жарыққа шықты.



	АРЦИШЕВСКИЙ Адольф (7.7. 1938 ж.т., Ресей, Кемеровообл. Прокопьевск қ.) - жазушы. ҚазҰУ-ды және КСРО Жазушылар одағы жанындағы Жоғары әдебиет курсын бітірген. "Жазушы" баспасында және "Простор" журналында әдеби қызметкер, Респ. балалар және жасөспірімдер орыс театрының әдебиет бөлімінің меңгерушісі қызметтерін атқарған. Алғашқы әңгімесі 1961 ж„ алғашқы әңгімелер мен повестер жшағы 1975 ж. жарықкөрген. Қ.Ысқақов, І.Есенберлин, Ә. Тарази, Б. Мұқай шығармаларын орыс тіліне аударған.



	АРЫНОВ Мұхтар Ғалиұлы (20.5. 1936. Алматы обл. Ақсу ауд, Аксу а. - 10.9.1995. Алматы обл.) - ғалым. филол. ғыл. канд. (1973). проф. (1988). Алматы шет тілдер ин-тын (қазіргі Халықар. қатынастар және әлем тілдері ун-тін) бітірген (1957). Осы ин-тта оқытушы, кафедра меңгерушісі. ҚазҰПУ-дың проректоры (1974 - 81), Білім мин-нің бөлім меңгерушісі (1981 - 83) қызметтерін атқарған. 1983 жылдан өмірінің соңына дейін Ақгөбе ун-тінің ректоры болды. А-тың "Неміс тілінің қысқаша грамматикасы" (1971), "Неміс тілі грамматикасы" (морфология) (1986) оқулықтары тіл білімі ғылымындағы елеулі табыс ретінде бағаланды. А. ұлт мәдениетін өркендетуге елеулі үлес қосты. 1989 ж. халықар. "Қазақ тілі" қоғамының құрылуына ұйтқы болды. А-тың ұлтгық филос., дидак., этногр. және этнолингвист. деректер негізінде жазған "Бес анық" (1996) кітабы - қазақ халқының дәстүрлі дүниетанымын зерделеуге арналған алғашқы еңбектердің бірі болды. Ұлттық рухтың ерекшелігін көрсететін тіл, дін, салт-дәстүр, тарих, атамекен туралы ой-толғамдары халықтық пед. пәнінің қалыптасуына негіз болып қаланды. Ғалым Әйтеке бидің, Кердері Әбу-бәкірдің өмірі мен шығарм. зерттеуге елеулі үлес қосты.



	АРЫСТАНБАЙ Тобылбайұлы (1811. Ақмола обл., Қорғалжын ауд. - 1888.сонда) -ақын. Ш.Уәлиханов "Қазақтың халық поэзиясының түрлері" деген мақаласында Тоқтамыс, Едіге, Ер Қосай, Ер Көкше туралы жыр, дастандарды алғаш А-дан тыңдағанын жазады, ақынды ірі сөз шеберлерінің қатарына қосып, жырын жоғары бағалайды. А. Орынбай, Шөже, Сералы т.б. ақындармен айтысында сөз құдіретін, адамгершілікті дәріптеп, зұлымдық пен озбырлықты әшкерелейді. Өлеңдері мен айтыстары 1910 жылдан әртүрлі жинақтарда жарияланып келеді.



	АРЫСТАНОВ Жүсіпбек(1904 жт.. Қызылорда обл. Тереңөзек ауд. №1 - а. - 1982, Алматы) - жазушы. Ресейдегі Шығыс еңбекшілерінің коммунистік ун-тін (1925). Қызыл профессура ин-тын (1933) бітірген. 1925 - 26 ж. "Ақ жол" газетінде редактордың орынбасары, 1926-27 ж. Жетісу губерниялық кеңес-партия мектебінің директоры, 1927 - 28ж. Орта Азия мемл. ун-тінің оқытушысы, 1935 жылдан Қазақ марксизм-ленинизм ин-ты директорының орынбасары, БК(б)П Қазақстан Өлкелік к-ті бөлім меңгерушісінің орынбасары, "Қазақстан коммунисі" журналы редакторының орынбасары, "Социалистік Қазақстан" (қазіргі "Егемен Қазақстан") газетінің жауапты хатшысы, Қазақ мемл. көркем әдебиет баспасының (қазіргі "Жазушы") редакторы қызметтерін атқарған. Бірнеше прозалық кітаптардың, авторы. Ленин орденімен марапатталған.



	АСАЙЫНОВ Мұса (1929. Көкшетау обл., Успен ауд. - 1975, Көкшетау қ.) - ақын, "Қазақстанның еңб. сің. мәдениет қызметкері" (1974). ҚазКСР-дің құрылғанына 50 жыл толу мерекесіне орай өткен респ. ақындар айтысы (1970). Жамбылдың туғанына 125 жыл толуына байланысты өткен ақындар айтысына (1972) қатысқан. Игібай Әлібаевпен, Бикен Сембаевамен айтыстары "Қазақгың қазіргі халық поэзиясы" (1973), "Жамбыл және қазіргі халық поэзиясы" (1975) жинақтарына енген.



	АСАН Әбеуұлы (1.8.1960 ж.т.. ҚХР. Тарбағатай аймағы. Толы ауд.) -ақын. Шыңжаң ун-тінің филол. ф-тін бітірген (1984). 1984 - 1996 ж. Шыңжаң ун-тінде оқытушы. "Шыңжаң жоғары оқы орындары" ғыл. журналының редакторы болды. 1996 жылдан Үрімжідегі қазақ орта мектебінің директоры. Жыр жинағы. бірнеше әдеби-публицист. мақалалар жинағы жарық көрген.



	АСАН ҚАЙҒЫ Сәбитұлы (14 ғ-дың ақыры - 15ғ-дың 2-жартысы) - ақын, жырау, философ, мемлекет қайраткері. Қызылорда обл. Шиелі ауд. "Жеті әулие" қорымындағы Асан ата кесенесі А. Қ. мазары делінеді. Халық арасына кең тараған, әр кезде хатқа түскен А. Қ. туралы аңыздар мен ол айтыпты дейтін толғаулар, ақыл, нақыл сөздер аз емес. Ол өзінің іргелі ойларымен, көсем сөздерімен Қазақ хандығының іргесін нығайтып, қалыптастыруға қызмет етеді. Өз заманының тарихи оқиғаларын ой таразысына салып, келешек күндерді болжай білген. А. Қ. елінің сулы-нулы. шөбі шүйгін. құтты қоныс тауып, "адамы жүзге келмей өлмейтін, қойы екі төлдейтін" мамыражай, еркін өмір сүруін аңсады. Бұл мұратын жырау "Жерұйық" деп атады. Жыраудың Жерұйықты (кейде "Жиделібайсын" делінеді) іздеуі атақты Томас Мор "Утопиясы" (1516) мен Томмазо Кампанелланың "Күн қаласы" (1602) шығармасындағы қиял-армандарымен ұштасып жатыр. Жыраудың бір алуан толғаулары Әз Жәнібек ханға арналған. Ол ең әуелі ханның айналасына көз салмай, шабылып жатқан халқының жағдайын ойламай бейғам отыруына наразылық тұрғысында айтылады: "Қымыз ішіп қызарып, Мас танып неге терлейсің, Өзіңнен басқа хан жоқтай, Елеуреп неге сөйлейсің?". Осы арнауында жырау күн-шығысқа көз алмай қарайтын көрші патшалықтан сақтанудың қажеттігін арнайы ескертеді: "Қилы-қилы заман болмай ма, Суда жүрген ақ шортан Қарағай басын шалмай ма?". Ел аузындағы аңыздарда А. Қ. халқының қамын ойлап, күңіренген абыз жырау ретінде танылады. Ш.Уәлиханов А-ны "көшпелі қазақ, ноғай ұлысының философы" атаған. Ноғай, өзбек, түрікмен, қырғыз, қара-қалпақ халықтары арасында да А. Қ. есімі ілтипатпен аталып, құрмет тұтылады. Оның ақындық ойы мен жыраулық философиясы өзінің танымдық құдіреттілігімен ерекшеленеді. Қазақ халқы ғасырлар бойы А. Қ. есімін үстемдікке, озбырлыққа, әділетсіздікке қарсы ұстанған ізгілік символына айналдырды.



	"АСАН ҚАЙҒЫ, ТОҒАН, АБАТ" - Мұрын жырау Сеңгірбаевтан жазылып алынған жырлардың бірі. Асан қайғының тұсындағы аңызбен сабақталған жыр оқиғасы оның Әз Жәнібекпен арақатынасына ұласып, інісі Тоған және баласы Абаттың қалмақтан кек қайтаруымен аяқталады. Аңыздық-эпик. желімен қатар тарихи-этн. мәліметтерді де қамтып отыратын жыр жолдарынан ноғайлы дәуірінің тарихи тұлғаларын көптеп кездестіруге болады. Олар бірде антопоним (Тарғын, Жәнібек), бірде топоним (Жем, Астрахан), бірде көне наным-сенім көріністері (Қыдыр, Ілияс, қырық шілтен) түрінде бой көрсетіп отырады. Көлемі 800 жолдан астам жыр нұсқасы 1942 ж. Алматыда жазылып алынған. Қағазға түсірген - Дәуіт Сеңгірбаев. Қолжазба Орт. ғыл. кітапханада сақтаулы (№667). 1990 ж. "Батырлар жырының" 6-томында толық жарияланған.



	АСАНОВ Қайырбек Зәйтенұлы (19.2.1945 ж.т., Қызылорда обл. Тереңөзек ауд.) - ақын. ҚазҰУ-ды бітірген (1973). 1973- 80 ж. "Лениншіл жас" (казіргі "Жас Алаш") газетінде әдеби қызметкер, жауапты хатшының орынбасары, бөлім меңгерушісі, 1980 - 94 ж. "Қазақ әдебиеті" газетінде жауапты хатшының орынбасары, жауапты хатшы, 1994 - 95 ж. "Заман Қазақстан" газеті бас редакторының бірінші орынбасары, 1996 - 97 ж. Қазақстан Жазушылар одағы жанындағы әдеби қордың директоры, 1997 -98 ж. ҚР Сыртқы істер мин. Дипломатиялық академиясының бөлім меңгерушісі қызметтерін атқарған. 1999 жылдан ҚР Ұлтгық қауіпсіздік к-тініңсалалық "Отан" журналының бас редакторы, "Тұңғыш" (1978), "Сүйемін сені" (1980), "Ғашық ғұмыр" (1982), "Сен жанымда жүрсең" (1989), "Ағайынға ақ тілек" (2003) кітаптарының авторы. Қазақстан Жоғ. Кеңесінің Құрмет грамотасымен марапатталған (1984).



	АСАНОВ Сабырхан (12.10.1937. Оңт. Қазақстан обл. Түркістан ауд. Иіркөл а. - 17.8.1995. Алматы)-ақын. ҚазҰУ-ды бітірген (1960). Шығарм. қызметін Оңт. Қазақстан обл. Киров ауд. " Кировшылар үні" газетінің жауапты хатшысы болып бастаған. Ұзақ жылдар "Социалистік Қазақстан" газеті, "Жұлдыз" журналы. "Қазақ әдебиеті" газеті редакцияларында қызмет атқарды. А-тың алғашқы өлеңдері "Оңтүстік Қазақстан" обл. газетінде. "Жырға сапар" (1960), "Жас дәурен" (1961). "Бір тұтас семья сезімі" атты ұжымдық жинақтарда жарық көрді. Ақынның "Тұңғыш кітап" (1963), "Алматым менің жас шағым" (1968), "Шолпан" (1974), "Ақбота" (1976), "Қоштасқым келмейді"(1978), "Бақытымды жырлаймын" (1980), "Қызғалдақ күндер" (1981), "Сағындырған көктем" (1983), "Сағынамын" (1986), "Көктемнің шуақты күндері" (1987), "Елу көктем" (1990) жыр жинақтары жарық көрген. Әлем әдебиетінен А.Байрон, Тоқтағұл, Я.Купала, Ф.А. Файз, С.Данилов, Р.Ғамзатов, И.Абашидзе, Е.Евтушенко сынды ақындардың өлеңдерін қазақ тіліне аударды. Ақынның өз өлеңдері де орыс, неміс, латыш, татар, башқұрт, якут, қырғыз. т.б тілдерге аударылған.



	АСАУБАЙ Жәдігерұлы. Қанжығалы Асаубай (т.ө.ж.б.) -шешен, би. Арқадағы Қорқылдақ к-нің (қазіргі Ақмола обл. Қорғалжын ауд.) төңірегін қоныс еткен. А. қара қылды қақ жарған әділ де сыншыл би болған. Оның Шыңғыс төреге. Абылай тұқымынан шыққан Ахмет биге, керей Бекентай байға, Жарқын биге, қарабалық Күлік байға, Омар төреге, т.б. айтқан сөздері ұшқырлығымен, жігерлілігімен ерекшеленеді. А-ның шешендік "Қазақтың би-шешендері" (1993) жинағында жарияланған.



	АСҚАР Оразақын (16.5.1935 ж.т.. ҚХР. Іле аймағы. Мүкей-қаратас а.)- ақын. Үрімжідегі Ұлттар ин-тын (1951). ҚазҰУ-ды (1961) бітірген. "Шыңжаң" газетінде қызмет атқарған. Осы жылдары сол газетке және "Шұғыла" журналына өлеңдері жиі жариялана бастады. 1955 ж. 27 Қазақстанға қоныс аударып. Тарих. этногр. және археология ин-тында кіші ғыл. қызметкер. 1964 - 1970 ж. Қазақстан Жазушылар одағы Көркем әдебиетті насихаттау бюросында нұсқаушы, 1970 - 1984 ж. Кітап палатасында бөлім меңгерушісі, 1984- 1995 ж. "Жалын" баспасында аға редактор қызметтерін атқарды. Тұңғыш өлеңі (" Әйелдерге") Құлжа аймақтық "Жаңа жол" газетінде жарық көрген (1950). Тұңғыш өлеңдер жинағы ("Тұңғыш") 1964 ж. жарияланды. "Мейірім" (1969), "Күнегей" (1975), "Көкорай" (1979), "Балқарағай" (1981), "Сәулет" (1984), "Керімбал" (1991) өлеңдер жшақтары. "Өркеш" (1987), "Баркөрнеу" (1992), "Орбұлақ" (2000), "Тәуелсіздік тартулары" (2001) атты таңдамалы өлеңдер мен поэмалары жарық көрді. А-дың балаларға арналған "Ләйла" (1977), "Таудай бол" (1984), "Қос қоңырау" (1985), "Жарапазан" (1996), "Суретті өлең әліппе" (1997), "Әріптер әлеміне саяхат" (1997) және орыс тілінде "Расти большим" (1999) деген кітаптары шықты. Халықар. "Алаш" сыйл. лауреаты (2005).



	АСҚАР Татанайұлы (1906. ҚХР. Алтай ауд. Қыран өз. бойы - 18.4.1994. ҚХР. Алтай қ.) - ақын, жазушы, драматург. ҚХР-дың халық жазушысы (1988). Өлеңді 30 жасында жаза бастайды. "Малбикенің өмірі", "Ғылымсыз ғұмыр - тұл" дастандары қытайдағы қазақ әдебиетіне жаңашалеп әкелді. "Талап","Қалың мал", "Құлдықтан құтылғандар" пьесаларын жазып, сол елдегі қазақ драматургиясының негізін қалады. 1959 - 78 ж. Қытайдағы жүргізілген солшыл саясат кесірінен тұтқындалып, 1978 ж. ақталған. "Тарихи дерек. келелі кеңес" трилогиясын, "Бір ғасыр" романын, "Қарасеңгір оқиғасы" хикаятын жазады.



	АСҚАРОВ Асанбай (15.9.1922. Жамбыл обл. Мерке ауд. Тәтті а. -13.8.2001. Алматы) - ақын. мемлекет қайраткері. Соц. Еңб. Ері. соғыс ардагері. СОКП ОК жанындағы Жоғары партия мектебін бітірген (1954). 1946 - 51 ж. Жамбыл обл-нда ауд.. обл. комсомол к-ттерінің хатшысы. 1954 - 58 ж. Красногор Мерке ауд. партия к-ттерінің бірінші хатшысы. Жамбыл обл. атқару к-тінің төрағасы. 1959 - 85 ж. Жамбыл, Алматы, Оңт. Қазақстан обл-тары партия к-ттерінің бірінші хатшысы қызметтерін атқарды. 23 жыл бойы КСРО Жоғ. Кеңесінің депутаты болды. А. Қазақстанның әлеум.-экон. және мәдени дамуына елеулі үлес қосты. Желтоқсан көтерілісінің (1986) ұйымдастырушы, ұлтшыл және т.б. кінәлар тағылып, 1987 ж. сәуір айынан 1991 жылғы тамызға дейін абақтыда отырды. А-қа тағылған айыптың негізсіздігі анықталып. Қырғызстан Жоғ. соты төралқасының шешімімен ол толық ақталып, азаматтық құқықтары қалпына келтірілді. А. бірнеше көркем және публицист. шығармаардың авторы. "Тағдыр", "Судьба", "Жұмақ пен тозақ жырлары" атты кітаптары жарық көрген. М.Х. Дулати атынд. қоғамдық қордың президенті, Шымкент және Тараз қ-ның құрметті азаматы болды. Ленин, Октябрь Революциясы, Еңбек Қызыл Ту ордендерімен, көптеген медальдармен марапатталған.



	АСҚАРОВ Әлібек (24.1.1951 ж.т.. Шығ. Қазақстан обл. Қатонқарағай ауд. Екіаша қыстағы.) - жазушы. Алматы көркем сурет уч-щесін (1975). ҚазҰУ-ды (1982) бітірген. "Білім және еңбек" (қазіргі "Зерде") журналында әдеби қызметкер, бөлім меңгерушісі, жауапты хатшы (1975 - 86). "Өнер" баспасының бас редакторы (1986 -91). ҚР Президенті мен Министрлер Кабинетінің аппаратында аға референт (1991 -93). ҚР Баспасөз және бұқаралық ақпарат құралдары министрінің бірінші орынбасары (1993 - 96). ҚР Баспасөз және бұқаралық ақпарат құралдары істері жөніндегі ұлттық агенттігі төрағасының орынбасары (1996- 98) қызметтерін атқарған. 1998 - 2004 ж. ҚР Ақпарат және қоғамдық келісім мин. Баспа және полиграфия департаментінің директоры болды. Қазір Қазақстан Президенті әкімшілігінің сектор меңгерушісі. "Қүтмекен" (1979), "Тайга толғауы" (1981), "Жасыл әлемге саяхат" (1985), "Ерте түскен бозқырау" (1989), "Өр Алтай, мен қайтейін биігіңді" (1999), "Мұнар тауды, мұзарт шыңды аңсаймын» (2003). т.б. повестер мен әңгімелер жинағы жарық көрген. Әңгіме, повестері "Родники рождаются в горах» деген атпен орыс тілінде де басылды. Қазақстан Мемл. сыйл. лауреаты (2001).



	АСҚАРОВ Ерік (10.2.1959. Солт. Қазақстан обл. Қызылжар ауд. Дүйсеке а.- 2.7.2003) - ақын. Қазақ драма театры жанындағы актерлік студияны (1978). Алматы мемл. театр-көркем сурет ин-тын бітірген (1983). 1983 - 85 ж. Қазақ телевизиясында режиссер, редактор, 1985 - 86 ж. "Жазушы" баспасында редактор; 1988 жылдан Қазақстан Жазушылар одағы әдеби қорының директоры болған, Көкшетау, Астана қ-ларында қызмет атқарған. Шығармалары 1973 жылдан жариялана бастады. Бірқатар өлеңі "Қарлығаш"(1982), "Жетіген"(1984) деген ұжымдық топтамаларға енді. "Көгілдір" өлеңдер жинағы 1987 ж. жарық көрді. "Біржан сал", "Петропавловск - қызылдардың қаласы" атты пьесалардың авторы. Қ.Әбілев, Ә.Қалыбекова, Ә.Беркенова т.б. ақындармен айтысқан. И.Гоголевтің "Наара Суох", Л.Табукашвилидің "Арманымның ақ құсы" пьесаларын қазақ тіліне аударған. 1983 ж. "Қар қызы" (авт. О.Бөкеев), 1985 ж. "Көкшетау" (С.Сейфуллиннің поэмасы бойынша) бейнефильмдерін түсірді. М.Мақатаев атынд. сыйл. (1988). Қазақстан Жастар Одағы сыйл. (1990) лауреаты.



	АССОНАНС (франц. assjnance, лат. assono - үйлесім) - өлең жолдарындағы дауысты дыбыстардың үндесе қайталануы. А. өлеңнің интонац.-муз. мәнін, эксперссивтік-эмоционалдық бояуын күшейтіп, әсерлілігін арттырады. Мыс.,"Еңсесі биік ақ орда, Еңкейіп сәлем бер сана. Ернеулі жұқа сары аяқ, Ер сарқытын бер сана" ("Ер Едіге" жыры).



	"АСЫЛБЕК - ГҮЛЖАҺАН" - хикаялық дастан. Дастанда ақылды да парасатты әйелдің өз басынан кешкен ауыр тағдырына мойымай, күншілдік пен қаскүнемдікті әшкерелеген, әділдік туын көтерген бейнесі сомдалған. Ел аузынан жиналған дастан нұсқалары Әдебиет және өнер ин-тының Қолжазба және мәтінтану бөлімінде сақтаулы. Н.Жүнісалиев жырлап, қағазға түсірген дастан нұсқасы "Қазақ халық әдебиеті" көптомдығының дастандарға арналған 13-томында жарияланды(1990).



	АСЫЛБЕКОВ Абдолла Әбдірахманұлы (1886. Қарағанды обл. Нұра ауд. - 1937) - ақын, мемлекет және қоғам қайраткері, С.Сейфуллинмен бірге Ақмолада "Тіршілік" газетін шығарушылардың бірі. Ақ гвардияшылар тұтқынына түсіп, "Анненковтың азап вагондарында" қамалған. 1919ж. түрмеден қашып шығады. Азамат соғысы жылдарында Қиыр Шығыста қызылдар армиясының полк комиссары болды. 1921 ж. Казақстанға оралып, 1922- 1925 ж. РК(б)П Қазақобл. комитетінің хатшысы және білім бөлімі меңгерушісі қызметін атқарған. 1926 - 28 ж. Тимирязев атынд. Мәскеу а. ш. академиясында оқиды. 1928 - 37 ж. Қазақ ОАК-нің хатшысы, Қарқаралы окр., Қарағанды обл. кеңестері атқару к-ттерінің төрағасы, Қазақ КСР Жеңіл өнеркәсібі халкомы, Әлеум. қамсыздандыру халкомы қызметтерін атқарған. А. саяси қуғын-сүргіннің алғашқы легінде "халық жауы" деген жаламен ұсталып, ату жазасына кесілді. Сталинизм зардаптары әшкереленгеннен кейін ақталған (1958). А. алғашқы қазақ публицистерінің бірі. Оның мақалалары мен очерктері "Тіршілік", "Еңбекші қазақ", "Советская степь" газеттері мен "Қызыл Қазақстан" журналында жарияланьш тұрды. 1921 ж. "Біздіңде күніміз туды" повесі жарық көрген.



	АСЫЛБЕКОВ Әбдірахман (1.5. 1938 ж.т., Жамбыл обл. Талас ауд-на қарасты Үшарал а.) - ақын. Абай атынд. Алматы мемл. пед. ун-тінің тарих-филол. ф-тін бітірген. Мектепте мұғалім, обл. газетте, респ. қазақ радиосында әдеби қызметкер, ҚР Министрлер Кеңесінің Баспа, полиграфия және кітап саудасы істері жөніндегі мемл. комитетінде, "Жазушы" және "Жалын" баспаларында редактор жұмысын атқарады. Сондай-ақ, Қазақстан Жазушылар одағындағы көркем әдебиетгі насихаттау бюросында, Қазақстан Жазушылар одағының Жамбыл облыстық бөлімшесінде, Республикалық "Әділет", "Мәдениет", "Заң" газеттерінде қызмет атқарған. Қазір "Көзқарас" және "Заңғар" журналында жауапты қызметкер. 1955 ж. респ. газет-журналда "Бейбітшілік бақшасы", "Жауды аяған жаралы" атты өлеңдері жарияланды. Балаларға арналған алғашқы өлеңдер жинағы 1961 ж. жарық көрді. Содан бергі уақытта 24 жыр кітабын шығарды. Лирика, ән текстері және сатира жанрларымен де айналысып келеді.



	АСЫЛБЕКҮЛЫ Серік (29.8.1951 ж.т., Қызылорда обл. Қазалы ауд. Абай а.) - жазушы, филол. ғыл. канд. ҚазҰПУ-ды бітірген (1973). 1973 -80 ж. орта мектепте мұғалім, мектеп директорының орынбасары. 1980-86 ж. "Жалын" баспасында редактор. 1986 - 92 ж. "Жалын" журналында бөлім редакторы, 1992 - 93 ж. ҚР Баспасөз және бұқаралық ақпарат министрлігінің жетекші маманы, 1993 - 98 ж. "Жазушы" баспасының бөлім меңгерушісі, 1998- 2001 ж. "Парасат" журналы бас редакторының орынбасары қызметтерін атқарған. "Ананың ақ сүті" деген тұңғыш әңгімесі 1978 ж. "Мәдениет және тұрмыс" (қазіргі "Парасат") журналында жарық көрген. "Кешігіп қайтқан тырналар" (1981), "Оттан да ыстық өмір" (1984), "Мұғалімдер күні" (1986), "Сағыныш" (1994), "Ата жұртта" атты повестер мен әңгімелер жинақтары жарық көрген. Орыс жазушылар А.Гриннің, М.Пришвиннің, Ю.Яковлевтің.т.б. әңгімелерін қазақ тіліне аударған. А-ның "Зимние каникулы" (1989), "Раскрытая ладонь" (1984), "Девочка и верблюжонок" (1987), "Цвет и камень" (1989) кітаптары орыс тілінде жарық көрген. "Рабиғаның махаббаты", "Бір түнгі оқиға" пьесалары респ. театрлардың сахналарында қойылған. А-ның "Бір түнгі оқиға" пьесасы бойынша қойылған спектакльге 1998 ж. респ. театр фестивалінің бас жүлдесі берілген. Қазақстан Жазушылар одағының Б.Майлин атынд. сыйл. лауреаты(1978)



	АСЫЛҒАЗЫ Мейрам (7.11.1948. Павлодар обл. Екібастұз ауд. Ақкөл а. - 20.3.1999. Алматы) - жазу-шы. ҚазҰУ-ды бітірген. 1978 жылға дейін Павлодар обл. "Қызыл Ту" (қазіргі "Сарыарқа самалы") газетінде қызмет істеді. 1978 - 91 ж. "Жалын" баспасында редактор, бөлім меңгерушісі, 1991 - 95 ж. "Өнер" баспасьшда бас редактор қызметтерін атқарған. 1997 - 98 ж. "Жібек жолы" баспа үйінде қызмет еткен. Алғашқы әңгімесі "Балалар балалық жасапты" 1978 ж. "Жалын" альманағында жарияланды. Алғашқы әңгімелер жинағы"Ауылдастар" 1980ж. жарық көрді. Кейін "Өзгеше бір күн" повестермен әңгімелер жинағы жарыққа шықты (1986).



	АТАҒОЗЫ Айтқұлұлы (шамамен 1704 - 1794) - би. Атырау. Маңғыстау өңірінде ғұмыр кешкен. Мұрат Мөңкеұлы, Нұрым, Аралбай, т.б. ақындар А-ны өз толғауларында ерекше құрметпен атайды. Х.Досмұхамедұлы "Аламан" жинағында (1926. Ташк.) А-ны қазақтың атақты билері санатында атайды. А-ның "Бір билік" әңгімесі "Шайыр" жинағында(1910 - 1912. Орынб.) жарияланған. Зираты Бейнеудегі Бекет Ата мешітінің сож-нде 2 км жерде. АТАЙ (т.ө.ж.б.) - ақын. 15 ғ-да өмір сүрген. Ежелгі Сайрамда дүниеге келген. Өз заманында оқыған, терең білімді адам ретінде аты мәшһүр болған. А. орта ғасырлардағы Шығыс елдерінің қалаларында оның ішінде. Самарқанда да біраз тұрып, қызмет атқарған. Бізге ақынның "Диуан" деп аталатын өлеңдер жинағы жеткен. Бұл жинақтың түпнүсқасы Санкт-Петербургтегі Ресей ҒА-ның Шығыстану ин-тында сақтаулы. Ақынның махаббат, табиғат, сұлулықты мадақтайтын ғазалдары өзбек тіліне аударылып, бірнеше рет жарық көрді. А. шығармалары, қазақ әдебиетіне тіл жағынан да түр жағынан да жақын. Қазақ ауыз әдебиетінде ерте қалыптасқан "айтыс", "жар-жар" сияқты өлең түрлерін өз шығармаларында жиі қолданған.



	"АТАМҰРА" - баспа, полиграфия және кітап саудасы салаларына маманданған ірі кәсіпорын. Құрамына "Атамұра" баспасы. Полиграфия комбинаты. "Атамұра-Ақпарат" агенттігі, "Атамұра-Жарнама" консалтинг фирмасы, "Атамұра транс" компаниясы, т.б. енеді. "А" баспасы, негізінен, оқулықтар мен оқу-әдістемелік кітаптар. ғыл., ғыл.-танымдық. әдеби-көркем және энциклопед. басылымдар шығарады. Олардың қатарында "Абай", "Ақмола", "Маңғыстау" энциклопедиялары, көптомдық "Қазақстан тарихының" алғашқы үш томы бар.

	АТЫҒАЕВ Әбітай (5.12.1912. Жезқазған обл. Ақадыр ауд. - 1985. Алматы) -аудармашы. "Социалистік Қазақстан" (қазіргі Егемен Қазақстан") газетінің редакциясында корректор, әдеби қызметкер, әдеби хатшы, аудармашы, "Жазушы" баспасында аға редактор қызметтерін атқарған. А. француз жазушысы Луи Бусенардың "Қаһарман капитан", неміс жазушысы Генрих Белльдің "Қайда едің, Адам?", романдарын, орыс жазушылары Л.Соболевтің "Үшінші лек" әңгімелер жинағын. А.Мұсатовтың "Дөң басындағы үй", О.Коваяковтың "Тұнжыр Вангур", Қазақстандық жазушы М.Зверевтің "Ақ марал" повестерін қазақ тіліне аударған.



	АТЫМОВ Мекерия (12.1.1935. Маңғыстау обл. Шетпе а. - 1994. Алматы. мүрдесі туған жері Маңғыстаудағы Шетпе ата-баба зиратына қойылған.) - ғалым, филол. ғыл докт. Атырау оқытушылар ин-тын (1954). Орал пед. ин-тын (1959) бітірген. 1954 - 56 ж. Маңғыстау ауданында мұғалім. 1956 -59 ж. Маңғыстау ауд. комсомол к-тінде нұсқаушы. 1959 -61 ж. Орал пед. ин-тында оқытушы. 1961 - 64 ж. Әдебиет және өнер ин-тында аспирант, 1965 - 89 ж. осы ин-тта кіші. аға ғыл. қызметкер, 1989 - 1994 ж. жетекші ғыл. қызметкер болып жұмыс істеген. Қазақ романдарының стилі мен поэтикасы саласында зерттеулер жүргізген. А. "Сөз зергерлері" (1966), "Шеберлік проблемасы" (1968), "Қазақ әдебиетіндегі жанр проблемасы" (1971), "Әдебиеттану" (1972), "Жазушы және қаламгер" (1974), "Стиль проблемасы" (1974), "Дәстүр мен жаңашылдық" (1980) сияқты ұжымдық зерттеу еңбектерге ат салысқан. А. - бірқатар ғыл. еңбектер мен пед. оқу орындары студенттеріне арналған оқу құралдарының авторы. Маңғыстау обл. Шертпе кентіндегі бір қазақ орта мектебі А. атында.



	АТЫМТАЙ ЖОМАРТ - көптеген шығыс халықтары фольклорында кездесетін кейіпкер, қайырымдылық пен жомарттық үлгісі. А. Ж. 6 ғ-да өмір сүрген деген жорамал бар. А. Ж. туралы аңыздардың түп-төркіні тай тайпасынан шыққан ақын Хатим ибн Абдаллах (Хатим-Тай) есімді кісіге байланысты деп саналады. А. Ж. туралы шығармалар қазақ халқына ерте кезден белгілі болған. Олар сюжеттік, жанрлық сипатына қарай үш топқа бөлінеді: 1) хикаяттық сипаттағы шығармалар. Оларда А. Ж-тың өмірі әңгімеленеді, жомарт болу себептері баяндалады; 2) қиял-ғажайып ертегілер. Олардың сюжеті басқа да елдердің ертегісімен үндес. Мұнда А. Ж. - асқан бай, таусылмас қазынаның иесі. Оның жомарт болуы осында; 3) тұрмыс-салт ертегілері. Оларда А. Ж. - келген қонаққа берер асы да жоқ тақыр кедей. Сонда да жомарт болып бейнеленеді. Е.Сарымбаевтың аударып, толықтыруымен жарық көрген "Хикаят дастан Хатымтайы" (1891; 1892; 1913; көлемі 88 бет) А. Ж. туралы шығармалардың ішіндегі ең көлемдісі саналады. Қ.Шахмарданұлының "Қиссаи Хатымтай - Жомарты" (1897; 1899; көлемі 8 бет), Ш.Жәңгіровтың айтуындағы ертегі жобасы (1914; кө-лемі 32 бет) А. Ж. туралы қазақ тілінде алғаш жарық көрген шығармалар.



	АУҒАН Жақсылықұлы Шығ. Қазақстан обл. Аякөз ауд. Таскескен кенті. Ұшұүлақ а. - 1985. сонда, Текебұлақ а.) - ақын. "Қазақтың 200 әні" музыкалы-этнографиялық жинағында (құрастырған Т.Бекхожина, 1972) А-ның әуенмен айтылатын "Көшенді жоқтау" деген сатиралық өлеңі жарияланған. А шығарм-ғы туралы ғалым С.Қорабайдың "XX ғасырдың бас кезіндегі қазақ әдебиетіндегі сатираның дамуы" зерттеуінде мағлұматтар берілген.



	АУДАРМА,көркем аударма - әдеби шығарманың бір тілден екінші тілге аударылған нұсқасы, көркем әдеби шығармашылықгың бір саласы. Орта ғасырлардан бастап қазақ әдебиетінде де шығыста бұрыннан белгілі сюжетті арқау ете отырып шығарма жазу дәстүрі болған. Оларды бүгінгі дәуірде қалыптасқан мағынада А. деуге келмейді. Олар кейде еркін А. деп саналғанмен, шынында төлтума шығарма сипатына ие болған. Шынайы А. қалайда түпнұсқаға сәйкес болуы шарт. Көркем А. түпнұсқаға мағынасы қаншалық жақын келетініне орай дәлме-дәл А., еркін А., сәйкес А. деп ажыратылады. Көркем А-да әдеби шығарма бастан аяқ сөзбе-сөз тәржімаланбайды, сөздердің мағынасын, көркемдік қуатын, бейнелік әсерін неғұрлым толық жеткізу мақсат етіледі. А. жасаушы адам кем дегенде екі тілді жақсы білуі қажет. Онсыз А. сапасы ойдағыдай шықпайды, түпнұсқаның ұлттық сипаты, өзіндік өзгешеліктері сақталмайды. А-да сөз қолдану, ойдың мағынасын толық жеткізу, көркемділігін жоғалтпау, маңызын төмендетпеу сияқты талаптар толық сақталуы шарт. А. - әдебиеттің кең арналы, мол саласының бірі. А. арқылы бір халықтың таңдаулы әдеби шығармаларынан басқа халықтың өкілдері сусындай алады. Көркем А-ның қасиетін арттырып, түп-нұсқаның мағыналық байлығын, ой-толғамдары мен сезім иірімдерін, көркемдік өзгешеліктерін жаңғыртып, жарқырататын қайта туғызатын суреткерлік шеберлік. Көркем А-ның бүгінгі әдеби процесте алатын орны үлкен. Қазақ әдебиетінде қазіргі заманғы көркем А. жасау дәстүрі 19 ғ-дан басталады. Абай неміс ақыны Гетенің, орыс ақындары Ю.Лермонтовтың, А.Пушкиннің жекелеген шығармаларын қазақ тіліне ерекше көркемдікпен аударса, Ы.Алтынсарин орыс педагогы К.Д- Ушинскийдің, Шәкерім Құдайбердіұлы Л.Толстойдың ("Асархадон патша", "Үш сауал"), А.С. Пушкшнің ("Дубровский", "Боран"), Тұрағұл Абайұлы М.Горькийдің ("Челкаш"), А.С. Неверовтың ("Марья-большевичка", "Мен өмірге жерікпін"), Б.Прустың ("Антек") шығармаларын аударып, көркем аударманың дамуына ықпал етті. 20 ғ-да А. ерекше серпінмен дамып, А.Байтұрсынұлы (И.Крылов мысалдары), М.Жұмабаев, Ж.Аймауытов, М.Әуезовтер көркем А-ның арнасын кеңейтті. Х.Өзденбаев, Т.Нұртазин, Ғ.Жарылғапов, Ә.Жұмабаев, Г.Бельгер, Н.Шәкеев, Ж.Ысмағұлов, С.Ақтаев, т.б. қаламгерлер көркем А. саласын жаңа сапаға көтеріп, соны ізденістерге барды. Қазақ әдебиеттану ғылымында көркем аударма тарихы мен теориясын зерттеу ісі жолға қойылған. Филол. ғыл. докт. Н.Сағындықованың " Көркем аударманың негіздері" (1995) атты монографиясы жарық көрді. 2002 ж-дан бастап "Аударма" баспасы әлем әдебиетіндегі көркем шығармалардың озық үлгілерін қазақ тілінде шығарып келеді. (қ. "Аударма")



	" АУДАРМА" - баспа. 2002 ж. құрылған. "Нобель сыйлығының лауреаттары", "Әлем әдебиеті", "Шытырман оқиғалар және фантастика", "Жыр жауһар", "Тарих. Таным. Тағдыр", "Даналық дәрістері", т.б.сериялар бойынша 2002 - 20004 ж. 100-ден астам кітап басылып шықты. Баспада 2004 жылдан "Мәдени мұра" бағдарламасы бойынша "Әлем әдебиеті кітапханасы" сериясымен шығарылатын 100 томдық басылымды жарыққа шығару қолға алынды. АУПБАЕВ Жанболат Әлиханұлы (24.12.1951 ж.т., ҚХР. Шыңжаң өлкесі Текелес а.) - жазушы, журналист. 1958 ж.

	Қазақстанға қоныс аударған. ҚазҰУ-дың журналистика ф-тін бітірген(1974). 1974 - 1986 ж. "ЖасАлаш" газетінде әдеби қызметкер, бөлім меңгерушісі, 1986 - 1991 ж. "Қазақстан коммунисі" журналында бөлім меңгерушісі, жауапты хатшы, 1991 - 1996 ж. "Халық кеңесі" газетінде бас редактордың орынбасары, 1996 - 1999 ж. "Ақиқат" журналында бас редактордың орынбасары қызметгерін атқарған. Қазір "Егемен Қазақстан" газетінің бас редакторы. А-тың "Мынау ғажап дүние" (1983), "Жанарымда - туған жер (1984), "Оққа тосылған от жүрек" (1985), "Сырымды саған айтамын" (1990), "Ғұмыр-дария"(1997), "Таңғажайып тағдырлар" (1998), "Бізге беймәлім бейнелер" (2000) атты кітаптары жарық көрген. О.Сүлейменов, С.Санбаев шығармаларын қазақ тіліне аударған. Сондай-ақ "Қажымұқан мен Қажытай" ("Қазақтелефильм", 1991), "Хан Тәңірі" ("Казақтелефильм". 1994) деректі киноленталар сценарийлерінің авторы. Халықар. "Алаш" сыйл. лауреаты (2005). АУШАДИЯР - ауыз әдебиетінің тұрмыс-салт жырларына жақын, қазіргі кезде ұмытылған көне жанры. Кейбір нұсқалары 20 ғ-дың 80-жылдарында баспасөзде жарияланды. А. насихат, ғибрат айтуға негізделген. Ақыл-насихат айту арқылы айтушы өзінің ақындық нанымын да. салт-дәстүрден қаншалықты хабардар екенін де танытады. Сондықган А. көлемі айтушының қарым-қабілеті мен көңіл ауанына қарай өзгеріп отырады. А-да бірден бастап, 25-ке. 50-ге санап отырып, насихат айтылады (100-гедейін жетуі мүмкін). А. термеден ертерек пайда болған деуге болады. Үгітті, үлгілі сөз, насихат толғаудың оңайлау формасы ретінде туып, дами келе, терме жанрының дүниеге келуіне түрткі болған.



	АУЫЗ ӘДЕБИЕТІ - ауызша таралған халықтық көркем-әдеби туындылардың әдебиеттану ғылымындағы жиынтық атауы. 1896 ж. Вильям Томс ұсынған "фольклор" (ағылш. folk- халық, lore - білім, даналық) сөзі де А. ә. атауы үшін халықар. ғыл. атау ретінде орныққан. Фольклор атауы орыс ғалымдарының зертгеулері арқылы халықтың ауы-ша поэтик. шығармашылығы деген мағынада қалыптасқан. Қазақ әдебиеттану ғылымындағы "А. ә." деген ұғым да фольклордың осы мәнімен сабақтас. А. ә-н зерттейтін ғылымды "фольклортану" деп атау да осыған байланысты. А. ә. - ежелгі тас дәуірінде пайда болып, түркілік тұтастықты бастан кешірген, одан бері қазақ халқының қалыптасу тарихымен біте қайнасып, бірге жасап келе жатқан теңдесі жоқ рухани мұра. Ол байырғы ата-бабаларымыздың наным-сенімдерінен, тарихынан, тұрмыс-тіршілігінен, жақсы мен жаман туралы түсініктерінен, асыл арманы, биік мұратынан жан-жақты мағлұмат береді. Дәстүрлі қазақ қоғамында А. ә-нің көтерген жүгі үлкен болды. Халықтың тарихи зердесі, филос. ой-түйіндері, пед. тәжірибесі, адамгершілік өлшемдері, кәсіптік әдебиетке тән көркемдік сұраныстары. театрлық өнерге тиесілі әлеум. мән. т.б. А. ә-не жүктеледі. Шілдеханадан бастап рулар арасындағы даудамайларға, бесік жырынан бастап жоқтауға, ем-домнан бастап лирик, өлеңдерге, ырым-түсініктерден бастап қоғамдық дүниетанымдық аңыз-әңгімелерге, мифтік сенімдерден бастап қоғамдық ой-пікірлерге дейінгінің бәрі де А. ә-нде тоғысты. А. ә. жанрлық құрамы жағынан да сан-салалы болып қалыптасты. Тұрмыс-салт өлеңдері (еңбек, аңшылық, үйлену, жерлеу салты, наным-сенім. т.б.). ертегілер, аңыздар, әпсаналар, мифтер, эпостық жырлар. тарихи жырлар, кара өлең, өтірік өлең, мақал-мәтелдер. жүмбақтар, айтыс, шешендік сөздер, жаңылтпаштар, драм. үлгідегі шығармалар... - міне, ауыз әдебиетінің негізін құрайтын осы бір жанрлардың жанрлардың өзі әрі қарай түр-түрге бөлініп кете береді. Қазақ халқының А. ә. үлгілерін жинау жұмысы 18ғ-дан басталды. Ресейден Қазақ даласына шыққан түрлі экспедициялар фольклорлық және этногр. деректерді де жинады. Алайда фольклор үлгілерін жүйелі түрде жинау жұмысы 19 ғ-да жүзеге асты. В.В. Радлов, Г.Н. Потанин, Ш.Уәлиханов, А.Е. Алекторов, АВ. Васильев сияқты ғалымдар А. ә. жанрларын жіктей отырып, олардың текстологиясына да көңіл бөлді. Түптеп келгенде фольклорлық мұраны жинау және жарыққа шығару халықтың тұрмыс-тіршілігін, әдет-ғұрпын, салт-санасын, наным-сенімін, дүниетанымын білудің негізгі дерек көзіне айналды. 20 ғ-дың басындағы Ә.Диваев бастаған бірнеше экспедициялардан бастап, жер-жерден фольклор үлгілерін жинау ісі бүгінге дейін жалғасып келеді. 19 - 20 ғ-лардың басында Қазан, Уфа қалаларында қазақ халқының батырлық жырлары, діни және ғашықтық дастандары көптеп жарық көрді. "Ер Тарғын ", "Қыз жібек ", "Бозжігіт ", "Мұңлық, -Зарлық,", "Шәкір - Шәкірат", т.б. жыр-дастандар дүркін-дүркін қайта басылып шықты. 20 ғ-дың 2-жартысын бастап қазақ А. ә-нің көп-томдық басылымдарын шығару ісі қолға алынды. А. ә-нің тарихы мен методологиясы жан-жақты зерттелді. М.Әуезов, Е.Ысмайылов, Қ.Жұмалиев, М.Ғабдуллин, Ә.Қоңыратбаев, ӘМарғұлан, Б.Кенжебаев, М.Дүйсенов, Н.Төреқұлов, Р.Бердібаев, М.Мағауин, С.Қасқабасов, т.б. ғалымдардың бірнеше іргелі еңбектері жарық көрді. Қазақ А. ә-нің озық үлгілері кәсіби үлттық өнердің өзге түрлері (опера, театр, кино, кескіндеме. т.б.) үшін қайнар бұлақ, құнарлы тақырып саналады. Алғашқы қазақ операларынан («Қыз Жібек», «Айман - Шолпан»), қазақ театры мен киносындағы сәтті шығармалардың көпшілігіне А. ә-ндегі туындылар арқау болды. А. ә-нің кейбір жанрлары қазіргі заманға сай жаңа сипаттар дамуда; қ, Айтыс, Беташар, Жар-жар, т.б.



	"АУЫЛ ТІЛІ" - газет. Қызылорда қ-нда 1926 - 1929 шығып тұрды. Құрылтайшылары: Қазақ өлкелік партия к-ті; ҚазАКСР ОАК-і, Кәсіпшілер одағы, Сырдария губ. партия к-ті мен атқару к-ті. Алғашқы редакторлары - Жалау Мыңбаев. Елтай Ерназаров. Бейімбет Майлин, С.Сейфуллиннің "Ауыл байғұс, мінекей", С.Мұқановтың "Қысқы кіреші" өлеңдері. Б.Майлиннің "Рахиланың көк тұсағы" әңгімесі, І.Жансүгіровтің "Қонақтар мен қожайын" сықағы ең алғаш осы газетте жарияланды.



	АХАТ Шәкерімұлы (1900. Шығ. Қазақстан обл. Абай ауд. Шыңғыстау бөктері - 1884, Семей қ.) - ақын, Шәкерім Құдайбердіұлының баласы. Семей пед. техникумын (1927). ҚазПИ-ді (қазіргі ҚазҰПУ)бітірген (1935). 1927-34ж. туған ауылында, 1934 - 39 ж. Шымкент қ-сындағы, Жамбыл обл. аудандарындағы орта мектептерде, 1967 жылға дейін Алматы обл. мектептерінде ұстаздық қызмет атқарған. 1969 - 84 ж. Абайдың Жидебайдағы мұражайының директоры болды. А-тың ел тағдырын, халықтың әлеум. хал-ахуалын терең толғайтын көптеген өлең-жырлары, "Мисақ", "Ақын өрісі" сияқты кең тынысты бар. «Еңбек Қызыл Ту», «Құрмет белгісі» ордендерімен, медальдармен марапатгалған.



	АХЕТОВ Амантай (23.5.1947 ж.т., Көкшетау қ) - ақын, жазушы. ҚазҰУ-ды бітірген. Алғашку шығармалары "Откровение", "Мой друг, мой брат» жинақтарына енген. "Книга покаяния" (1989), "Судный день" жинақтары "Три Георгия" романы жарық көрген.



	АХМӘДИ Адалбек (22.3.1969 ж.т., ҚХР, Алтай өлкесі, Жеменей ауд.) -ақын. Шыңжаң ун-тін бітірген (1993). 1996 ж. Қазақстанға қоныс аударған. Алғашқы шығармалары 1993 ж. Шыңжаңда "Үкілі ырғай" атты таңдамалы жинақта жырлары жарық көрген. "Шолпан әлі туған жоқ" жыр жинағының авторы. АХМАДИ Жанат (15.10.1943жт., ҚХР. ШҰАР. Іле Қазақобл. Қорғас ауд. Үш Ақсу а.) - жазушы. Құлжа қ-ндағы зоомалдәрігерлік техникумын бітірген (1961). 1962 ж. Қазақстанға қоныс аударған. 1962 - 72 ж. Қапал ауд-ндағы ұжымшарларда малдәрігері, 1972 -86ж. Қызылорда обл. Жаңақорған ауд. Келінтөбе а-нда әр түрлі жұмыстар істеген. 1986 - 96 ж. Мемл. Орт. мұрағатында кіші ғыл., аға ғыл. қызметтерін атқарған. 1995 - 2004 ж. бірыңғай шығарм-пен айналысқан. 2004 жылдан ҚазҰУ-дың филол. ф-тінің фольклор лабораториясында ғыл.қызметкер болып жұмыс істейді.



	АХМЕТ ЖҮЙНЕКИ А х м е т Иүгінеки , Ахмед Югнаки Адиб Ахмед ибн Махмуд (12 ғ-дың соңы, Түркістан өңірі - 13 ғ-дың басы, сонда) - ортағасырлық ақын, хакім, ойшыл. Жүйнек қ-нда туып өскен. А. Ж-дің өмірбаяны, өмір сүрген ортасы туралы деректер тым тапшы. Зағип болып туып, фәни жалғанның жарық сәулесін көрмей бақиға озған ақын жасынан ілім-білімге қатты құмартып, түркі тілдері мен араб тілін жетік меңгеріп, терең біліміне сай "Әдиб Ахмед" деген құрметті атаққа ие болады. Ақыл-ойы толысып, діни танымы әбден кемелденген шағында А. Ж. қысқаша тақырып-тақырыптарға бөліп, ислам құндылықтарына негізделген өлең-жырларын өмірге кежіре бастайды. Кейін олардың басы біріктіріліп, "Хибуат ул-хақаиқ" ("Ақиқат сыйы") деп аталатын дидактикалық өлеңдер жинағына айналған. Мазмұны, танымдық нәрі жағынан алғанда "Ақиқат сыйы" 13 ғ-дағы түркі дүниесінің рухани қазыналарының біріне жатады. А. Ж-дің "Ақиқат сыйының" түпнұсқасы сақталмаған. 15 ғ-да жасалған 3 түрлі көшірмесі бар. Оның ішінде ең ескісі - 1444 ж. Самарқанда Зәйнул Әбд Дин бин Сұлтан Бақыт Журжани Құсайынның көшіріп жазған нүсқасы. Көне ұйғыр жазуымен арагідік араб жазуымен хатқа түскен нұсқасының жалпы көлемі -508 жол, Стамбұлдағы Айя София кітапханасының қорында сақтаулы. Екінші нұсқасы - Стамбұлда 148-0 ж. Шейхзада Абдар-Раззақтың ұйғыр және араб жазуымен көшірген нұсқасы, 506 жолдан тұрады. Парсыша, тәжікше түсініктемелері бар. Үшінші нұсқасы 15ғ-дың аяғында не 16ғ-дың басында көшірілген. Көлемі 524 жол. Қазір Стамбұлдағы Топ-қала сарайында сақтаулы. "Ақиқат сыйының" бірнеше нұсқасын тауып, зерттеп, жариялауда - Н.Әсім, Р.Арат (Түркия), В.Радлов (Ресей), Т.Ковальский (Польша), Ж.Дени (Франция), Х.Сүйіншәлиев, Ғ.Айдаров, Ә.Құрышжанов, М.Томанов, Б.Сағындықов (Қазақстан), Н.Маллаев, Қ.Махмудов, С.Мутталибов (Өзбекстан), т.б. шығыстанушы ғалымдардың еңбегі зор. А. Ж-дің "Ақиқат сыйының" 14 ғ-дағы түпнұскасының фотокөшірмесі, транскрипциясы қазақ тіліне қара сөзбен жолма-жол және өлеңмен аударылып, 1985 ж. жарықкөрді.



	АХМЕДОВ Ғалым Хакімұлы (25.12. 1906. Ақгөбе обл. Алға ауд. 1-май а. -1.12.2002,Алматы)-жазушы, аудармашы. Орынбор халық ағарту ин-тын бітірген (1925). 1926 - 32 ж. Ақтөбе. Жамбыл облыстарында әр түрлі қызмет атқарған. Қазақстан КП ОК-нің нұсқаушысы (1938). Жамбыл қ-лық партия к-тінің 1-хатшысы (1938) болды. 1944 ж. Қазақ мемл. біріккен баспасының Бас редакторы, 1950 ж. Қазақ көркем әдебиет (қазіргі "Жазушы") баспасының директоры, Қазақстан Жазушылар одағында әдеби кеңесші, "Жазушы" баспасында көркем аударма редакциясының меңгерушісі қызметтерін атқарған. А. шығарм. жолын аудармашы ретінде бастаған. Орыс жазушылары Б.Горбатовтың "Бағынбағандар" повесін (1947). Т.Семушкиннің "Аласталған Алитет" (1950), И.Тургеневтің "Соны сүрлеу"(1959), "Түтін"(1966), М.Бубенновтың "Қыран ұшқан құла тұз" (1962), К.Фединнің "Алау" (1969) романдарын, эстон жазушысы Ю.Смуулдың"Мұз кітабын" (1977), Л.Толстой, А.Чехов әңгімелерін қазақ тіліне аударған. Қазан төңкерісінен соңғы Қазақстандағы әлеум. оқиғалар мен ақтаңдақ кезең туралы "Жорық жылдары" (1977), "Жем бойында" (1992) романдары мен "Өткен жылдар", "Ескі достар" (1986), "Алаш-Алаш болғанда" (1996) прозалық естелік кітаптары жарық көрді. Бұл туындыларын нақты деректілігі мен автордың өзі куә болған тарихи оқиғаларды шынайы баяндауымен құнды. "Құрмет белгісі" орденімен марапатталған (1999).



	"АХМЕТБЕК-ЖҮСІПБЕК" - шығыстық сарындағы қисса 3360 жолдан тұрды. Мазмұны" Бозұғлан" жырымен ұқсас болғанымен оқиға желісі аяқталмай қалған. "Бозұғланның" мазмұндық ерекшеліктері де бар. Қиссаның бір нұсқасы 1935 ж. Қостанай обл-нда жазылып алынған. " Ахметбек пен Жүсіпбек" деп аталатын екінші нұсқасы Әдебиет пен өнер ин-тының Қарақалпақ экспедициясы 1964 ж. Нүкіс қ-нда қазақ жырауы Жалғасбайдың айтуы бойынша үнтаспаға түсіріп алған. Қиссаның Қали Өтешев жырлап, шығыстанушы А.В. Васильев жинаған үшінші нұсқасы да бар. Соңғы екі нұсқа да еш жерде жарияланбаған, толық емес, қолжазбаның басқы-соңғы беттері жоқ. Үш нұсқаның да колжазбаларының түпнұсқалары Орт. ғыл. кітапхана қорында сақтаулы.



	АХМЕТБЕК Кірішбайұлы (1933ж т., ҚХР, ШҰАР, Тарбағатай аймағы Еміл а.) - ғалым. Шыңжаң ун-тін бітірген (1956). 1956 - 62 ж. Үрімжі пед. ин-тында оқытушы болды. 1962 жылдан ун-тте кафедра меңгерушісі. А-тің ғыл. еңбектері қазақ әдебиеті тарихын зерттеуге арналған.



	АХМЕТ Өтен (7.11.1938 ж т., Қызылорда обл. Қармақшы ауд. Қорқыт ст.) - жазушы, драматург. ҚазҰУ-ды бітірген (1963). Қарсақпай кентіндегі орта мектепте мұғалім болып жұмыс істеген. 1967 жыл-дан баспасөз саласында. Қарағанды обл. "Орталық Қазақстан" газетінің меншікті тілшісі, бөлім меңгерушісі, редактордың орынбасары, редакторы, Қарағанды обл. телерадио компаниясының төрағасы. респ. "Азия-транзит" тәуелсіз саяси газетінің редакторы. Алматы обл. Жамбыл ауд. Мыңбаев а-ндағы орта мектеп мұғалімі қызметтерін атқарды. Алғашқы шығармасы "Алыптың адымы" 1968 ж., "Алда күн бар" атш алғашқы повесі 1973 ж. жарияланған. "Адам болғым келеді" (1975), "Алтын арқау" повестері (1977), "Қоңыр үй" (1982), "Заңғар" (1988) романдары жарық көрген. "Қарқаралы қыздары-ай" телефильмі сценарийінің, "Темірқазық", "Студенттер", "Құрыш пен қоңыз" пьесаларының авторы.



	АХМЕТБЕКОВ Кәрібай (12.2.1940 ж.т., Жамбыл обл. Сарысу ауд." Көркею" а.) - жазушы. ҚазҰУ- ды бітірген (1964). 1964 - 66 ж. Жамбыл обл. Жуалы ауд-нда мектеп мұғалімі. 1966 - 71 ж. "Лениншіл жас" (қазіргі "Жас Алаш") газетінде бөлім меңгеруші, 1971 - 72 ж. Қазақ кеңес энциклопедиясы бас редакциясында аға редактор, 1972 ж. "Қазақстан пионері" (қазіргі "Ұлан") газетінде бөлім меңгерушіс,. 1973 -93 ж. "Жұлдыз" журналында әдеби қызметкер, бөлім меңгерушісі.

	Қазақстан Жазушылар одағының әдеби кеңесшісі. "Қазақтелефильм" студиясында, "Жалын", "Қазақстан" баспаларында бас редактор қызметтерін атқарған. Алғашқы әңгімелері 1964 ж. "Ара" журналында жарияланған. Тұңғыш әңгімелер жинағы "Сый орамал" 1979ж. жарық көрген. Кейін"Ақдала"(1975.1988), "Қасірет" (1991) романдары, "Алқакөл" (1979) роман-дилогиясы, "Жеңіс сарбазы" (1980), "Жалаулы жасыл дүние" (1986), "Егіз қайық" (1990) повестер мен әңгімелер жинағы жарық көрген. Орыс жазушысы В.Астафьевтің "Ұрлық", "Жанаргүл" повестерін, М.Юхманың "Аққайың әні" атты кітабын, чех жазушысы Ян Козаюың "Қасиетті Михаил" романын және якут ертегілерін қазақ тіліне аударған.



	АХМЕТБЕКОВ Нұрхан (1903. Қостанай обл. Жангелдин ауд. Жанкешу а. - 16.10.1964. Қостанай обл. Жангелдин ауд. Торғайа.)-ақын. Қазақстанның халық ақыны (1963). Торғай өңірінде алғашқы ауданаралық театр құрып, оның тұңғыш директоры болған. 1946 - 50 ж. Торғайдағы Амангелді Иманов мұражайының директоры, 1951 -1955 ж. Торғай ауылдық кеңесінің төрағасы қызметтерін атқарған. 1943 ж. қарашада Қостанайда өткен обл. айтыста Сәт Есенбаевпен, сол жылдың аяғында Алматыда болған респ. айтыста Молдахмет Тырбиевпен, 1945 жылдың ақырында Майташ Смағұловамен, айтысқан. Бұл айтыстары "Қостанай ақындарының айтысы" (1958), "Айтыс" (3 -1., 1966) жинақтарында жарияланды. А. "Мың 6ір түн" ертегісінің оқиғасына байланыстырып "Қамарлы заман", "Албан Жұпар ханым" (1939 - 1940), тарихи оқиғалар сюжетіне құрылған "Есім сері" (1929), "Қарға" (1938), "Жасауыл қырғыны"(1951)дастандарын жазды. "Күнәндам" (1934) дастанында 1932-33 жылдардағы казақ даласын жайлаған алапат аштық көрсетілді. А-тың өзі шығарған "Күй басы", "Июнь толқыны", "Жеңіс" сынды күйлері де бар. Ақынның ұзақ жыл-дар талмай жырлаған сүйікті кейіпкері - Амангелді батыр. "Үрпек соғысы" (1944) өлеңі кейін "Амангелді" дастанына ұласты. "Жасауыл қырғыны" дастаны үшін Қазақстанның мемл. сыйл-н алды (1951).



	АХМЕТБЕКОВТЫҢ МҰРАЖАЙЫ -Қостанай обл. Жангелдин ауд. Торғай а-ндағы халық ақыны Н.Ахметбековтің мұражай үйі. 1983 ж. қазанда ашылған. Мұражайдың 1-бөлмесінде ақынның өмір жолы мен шығарм-ғына арналған экспонаттар: жазушылық билеті, әр кездері жарық көрген кітаптары, қолжазбалары, газет-журналдарда шыққан өлеңдері қойылған. Стендтерде ақын шығарм-н насихаттаушылардың суреттері беріліп, есімдері жазылған. Олардың арасында жыраулар С.Әбіқаев, Н.Алпысов, т.б. бар. Ақын атындағы көше көріністерінен суреттер берілген. 2-бөлмеде ақынның көзі тірісінде пайдаланылған жеке мүліктері мен киім-кешектері, үй жиһаздары жинақталған.



	АХМЕТЖАН Талаптан Зейнолдаұлы (16.12.1961 ж.т.. Шығ. Қазақстан обл. Күршім ауд. Теректібұлақ а.) -жазушы. Өскемен құрылыс-жол ин-тын бітірген (1985). 1985- 87 ж. Өскемен қ-ндағы темірбетон з-тында смена мастері, 1987 - 90 ж. Шығ. Қазақстан обл. телерадио к-тінде редактор, 1990 - 93 ж. "Қазақ әдебиеті" газетінде бөлім меңгеруші, 1993-96 ж. ҚР Баспасөз және бұқаралық ақпарат мин-нде бас маман, 1996 - 2002 ж. "Парасат" журналы бас редакторының орынбасары қызметтерін атқарды. 2002 жылдан Қазақстан Жазушылар одағы басқармасы төрағасының орынбасары. "Тұма" (1995), "Сұлу мен суретші" (1997), "О дүниенің қонағы" (2001), "Мұң" (2003) прозалық шығармалар жинақтары жарық көрді. "Қараторғай" "Екі жүрек" пьесаларының авторы. Қазақстан Жастар одағы сыйл. (1996), халықар. "Алаш" әдеби сыйл. (2002) лауреаты.



	АХМЕТ ИШАН Оразайұлы (1861. бұрынғы Ақмешіт уезі. Сырдария ауд. Зіңкерет а. - 1927. Телікөл өз-нің бойы) - "Қазақ" газеті демеушілерінің бірі. Бұхардағы діни медресені бітірген. А.Байтұрсынов, М.Дулатовтармен хабарласып, "Қазақ" газетін шығаруға қаражат жағынан қолдау көрсетіп отырған. Газет бетінде казақ мекгептерінің оқулығына бәйге жариялап, отырықшы өмірдің артықшылығы туралы мақалалар жазған ("Қазақ", 1913. №6).



	АХМЕТОВ Әбдікәрім (15.6.1924, Қызылорда обл. Қармақшы ауд. -14.12.1983. Алматы) - ақын. Харьков әскери-мед. уч-щесін (1946), Лепсі пед. техникумын (1948) бітірген. 1951 - 56 ж. "Лениншіл жас" (қазіргі "Жас Алаш") газетінде әдеби қызметкер. "Социалистік Қазақстан" (қазіргі "Егемен Қазақстан") газетінде жауапты хатшының орынбасары. Қазақ мемл. көркем әдебиет баспасында (Қазіргі "Жазушы") аға редактор, 1959 - 63 ж. Қазақстан Жазушылар одағының Семей облысаралық бөлімшесінде хатшы, 1963 - 66 ж. Қазақтелевизиясында, Қазақстан Жазушылар одағында әдеби қызметкер, 1966 - 71 ж. Баспа, полиграфия және кітап саудасы жөніндегі мемл. к-тте бөлім бастығы. 1971 - 82 ж. "Жазушы" баспасында аға редактор қызметтерін атқарған. Тұңғыш жыр жинағы "Өлеңдер" 1953 ж. жарық көрген. "Халықбек" (1954), "Екінші дәптер" (1955), "Нан туралы сөз" (1957), "Өшпеген жалын" (1959), "Телефон" (1961), "Толқындағы өмір" (1962), "Салқын самал" (1966), "Көктөбе" (1969), "Ашықаспан" (1971), "Жерұйық" (1973), Тырау-тырау тырналар (1974), "Маржандария" (1976), "Жапырақ жарған шақ" (1979), "Кеш жарық" (1981), "Көзайым" (1982), "Зейнет" (1984), "Антенна над юртой" (1970), "Ауыл моей любимой" (1978), т.б. жыр жинақтарының авторы. Поляк ақыны Г.Зелинскийдің " Қазақ" поэмасын (1964), корей ақыны Те Га Ченнің бірнеше поэмаларын, т.б. шығармаларды қазақ тіліне аударған.



	АХМЕТОВ Әбдірашит (5.2.1912, бұрынғы Ақмола обл. Атбасар уезі, Алексеев болысы. №3 а - 1984. Алматы) - аудармашы. Мәскеудегі түсті металлургия ин-ты жанындағы жұмысшы ф-тін бітірген (1932). 1932 - 37 ж. Көкшетау ауд. атқару к-тінің жауапты хатшысы. 1937 -47ж. "Социалистік Қазақстан" (қазіргі "Егемен Қазақстан") газетінің бөлім меңгерушісі, 1941 - 42 ж. ҚР Жоғ. Кеңес Төралқасы аппаратының жауапты қызметкері, 1943 - 50 ж. Ақмола обл. атқару к-тінің бөлім меңгерушісі, хатшысы, 1950 - 56 ж. "Жаңа өмір" журналының әдеби қызметкері, жауапты хатшысы, 1956 жылдан "Ара" ("Шмель") журналының тілшісі, "Қазақ әдебиеті" газетінің жауапты хатшысы, "Қазақстан" баспасының аға редакторы, "Білім" қоғамының аға редакторы, Жазушылар одағы Әдебиет қорының директоры қызметтерін атқарған. Француз жазушысы Оноре де Бальзактың "Горио атай" романы, орыс жазушылары А.П. Чеховтың "Жылқы аттас фамилия" әңгімесін, "Аю" мен "Юбилей" пьесаларын, А.Степановтың кеңестік классикалық шығармалары "Порт-Артурды" (3-кітабын), "Звонаревтер әулеті" (І-ІІ-кітаптар) романдарын, Г.Санкеевичтің "Нан үшін" повесін, А.Гайдардың "Барабаншы бала тағдыры" повесін, еврей жазушысы Шолом - Алейхемнің "Сергелдең болған сарбаздар" романын, араб ертегілері -"Бағдат сайқалын", т.б. көптеген шығармалар мен кинофильмдерді кззақ тіліне аударған.



	АХМЕТОВ Ержан (1879. Шығ. Қазақстан обл. Тарбағатай ауд. Шілікті а. - 1967. сонда) -ақын. 1920 - 56 ж. Қытайдың Тарбағатай өңірінде болып, туған жеріне оралған соң жыршылық өнерін жалғастырып, ел аузындағы жыр, дастандар мен қиссаларды, аңыз әңгімелерді жинаумен айналысады. Өзінің қысқа өлең-жырларына қоса "Мырзаш батыр" атты елінің бостандығы үшін күрескен батыр ерлігі туралы көлемді дастан жазған. А. батырлық жырлар мен ақындар айтысын жинап қазіргі ұрпаққа жеткізуде көп еңбек сіңірді. А. жырлаған "Арқалық батыр", "Бердіқожа батыр", "Қабанбай батыр", "Бозжігіт", "Бақтияр", т.б. дастандар, "Әсет пен Ырысжанның айтысы" көптеген жинақтарға еніп, ғыл. зерттеулерде пайдаланылды. А. жырлаған, айтып берген ауыз әдебиетінің үлгілері Әдебиет және өнер ин-тының Қолжазба және текстология бөлімінде сақтаулы.



	АХМЕТОВ Зәки (4.5.1928. Шығ. Қазақстан обл. Ұлан ауд, Ұзынбұлақ а -17.12.2002, Алматы) - ғалым, филол. ғыл. докт. (1965), проф. (1966), Қазақстан ҰҒА-ның акад. (1983), Қазақстанның еңбек сің. ғыл. қайраткері (1978). ҚазҰУ-ды бітірген (1948). 1948 - 51 ж. КСРО ҒА-ның Санк-Петербургтегі Шығыстану ин-тында аспирант. 1951 - 75 ж. Қазақ қыздар мемл. пед. ин-тында кафедра меңгерушісі, декан, 1975 -84 ж. Әдебиет және өнер ин-тында директордың орынбасары, директоры, 1975 - 81 ж. Қазақстан ҒА қоғамдық ғылымдар бөлімшесінің академик-хатшысы, 1984 - 86 ж. Қазақстан ҰҒА-ның вице-президенті, 1986 жылдан ғұмырының соңына дейін Әдебиет және өнер ин-тында бөлім меңгерушісі қызметтерін атқарған. 1985 - 86 ж. Қазақ КСР Жоғ. Кеңесінің депутаты болды. Ғыл.-зерт. еңбектері қазақ әдебиетінің тарихы мен теориясына, қазіргі әдебиеттанудағы дәстүр мен жаңашылдық, көркемдік шеберлік, поэтика, әдеби байланыстар проблемаларына арналған. Қазақ өлеңінің өзгешеліктері мен құрылымын зерттеудің ғыл. жүйесін жасады. Абайдың толық шығармалар жинағы басылымдарын (1954, 1957, 1970, 1995) дайындап, құрастырушылардың және түсініктемелер авторларының бірі болды. "Өлең сөздің теориясы" аталатын монографиясы 1992 ж. Қытайда жарық көрді. Қазақстан Мемл. сыйл.(1996).



	АХМЕТОВ Сейсенбек Мұхамәдиұлы (26.12.1922. Алматы обл. Лепсі т. ж. бекеті - 28.1.1995. Алматы) - жазушы, аудармашы. Қапалдағы оқу-ағарту уч-щесін (1941). ҚазҰУ-ды (1947) Мәскеу полиграфия ин-тын бітірген. 1947 - 50 ж. Талдықорған обл.. "Сталиншіл" (кейін "Октябрь туы") газетінде жауапты хатшы. 1950 - 51 ж. "Лениншіл жас" (қазіргі "Жас Алаш") газетінде бөлім меңгерушісі, ұзақ жылдар бойы баспаларда редактор, аға редактор, Баспа, полиграфия және кітап саудасы істері жөніндегі мемл. комитетте аға редактор қызметтерін атқарған. Орыс жазушылары А.Волошиннің "Кузней жері", А.Макаренконың "Ұстаздық дастан", Е.Соболевтің "Теңіз жаны", А-Толстойдың "Никитаның балалық шағы", С.Солобенчиктің "Ыждағатты оқу" кітаптарын, молдован жазушысы И.Чобанудың "Өткелдер", "Кукорача" роман-дилогиясын, т.б. қазақ тіліне аударған. "Қызыл Жұлдыз", "Құрмет белгісі" ордендерімен марапатталған.



	АХМЕТОВ Темірболат (7.11.1947 ж.т.. Ақмола обл. Көкшетау қ.) -жазушы. Қарағанды медицина ин-тын бітірген (1971). 1971- 76ж. ауд. санэпидемст-ның бас дәрігері. Көкшетау обл. санэпидемст. бас дәрігерінің орынбасары қызметтерін атқарған. 1976 - 97 ж. Мемл. кзуіпсіздік к-ті органдарында қызмет істеп, подполковник шенінде запасқа шыққан. 1997 жылдан мамырынан "Барыс" күзет агенттігін басқарады. "Шахиняның құпиясы", "Татуға арналған бриллианттар", "Томирис патшайымның диадемасы", т.б. кітаптары жарық көрген.



	АХМЕТОВ Шеген(1914.Оңт.Қазақстан обл. Төле би ауд. - 1983. Алматы) - ғалым, филол. ғыл. кандидаты (1957). Шымкент а. ш. техникумын (1934). ҚазҰПУ-ды (1940) бітірген.



	АХМЕТОВА Күләш (25.4.1946 ж т.. Қырғызстан Талас ауд. Киров а.) -ақын. Жамбыл мед. уч-щесін (1961). ҚазҰУ-ды (1973) бітірген. "Қазақстан пионері" газетінде, "Жальн" баспасында бөлім меңгеушісі, редактор болып қызмет атқарған. Алғашқы жыр жинағы "Ақ гүлім менің" 1975 ж. жарық көрген. Кейін "Сен жанымда жүрсең" (1977), "Сен менің бақытымсың" (1977), "Жапырақ-жаздың жүрегі" (1979), "Мейірім" (1981), "Бұлақтағы жұлдыздар" (1982), "Арғымақтар даласы" (1981), "Наурыз нұры" (1991), "Махаббат жылы" (1980), "Ләйлектер қайтып келгенде" (1985) "Жасыл жағалау", "Күн шыққанда күліп оян" (1996), т.б. жыр жинақтары оқырмандардың сүйікті кітаптарына айналды. Ақынның өлеңдері орыс, украин және бірнеше түркі тілдеріне аударылған. А. әлем әдебиетінен А.Межиров, А.Ахматова, С.Нерис, Н.Ислам, Э.Межелайтис өлеңдерін қазақ тіліне аударған. "Сен менің бақытымсың" атты кітабы үшін ақынға Қазақстан Комсомолы сыйл. берілген (1978), "Еңбектегі ерлігі үшін" медалімен марапатталған.



	АХМЕТОЛЛА ҚАЛИҰЛЫ (15.10. 1940 ж.т., ҚХР, Шыңжаң өлкесі, Толы ауд.) - жазушы. Сауатын молдадан ашқан. Қытайдағы Іле пед. ин-тын бітірген (1958). 1958 ж. "Үш қазақтың түтінін қосуды" бағдарлама еткен ұлтшыл. "Үміт" ұйымының саяси комиссары" деген жаламен екі жыл қуғында, бақылауда болып, Құлжа қ-сы маңындағы Ләнтәйзі көмір шахтасында көмір қазған. 1959 ж. аяғында Алтай аймағы, Жеменей ауд. №1 орта мектепте мұғалім болған. 1960 - 70 ж. №2 орта мектепте ғыл. мүдір қызметін атқарған. 1962 ж. бастап тағы да жоғарыдағы жалаға "түзетімпаз" деген атақ қосылып, қуғында жүрген. 1966 ж. "Мәдениет төңкерісі" басталғанда, "буржуазия зиялысы", "Ұлттық бөлшектеуші" деген айдар қосылып, қуғын-сүргінде болды. 1980 - 95 ж. Үрімжі қ-нда ұлттық "Шыңжаң халық баспасында" аға редактор және қазақ бөлімі бастығының орынбасары міндетін атқарған. 1996 ж. бастап Түркістан қ-ндағы Қ.А. Иасауи атынд. халықар. қазақ-түрік ун-нде ғыл. қызметкер болып жұмыс істейді.



	АХМЕТЧИН Ғұмар (8.9.1941 ж.т.. Қостанай обл. Әулиекөл ауд.) -жазушы. ҚазҰУ-ды (1968). 1966-92 ж.обл."Қостанай таңы"(бұрынғы "Коммунизм таңы") газетінде бөлім меңгерушісі, редактордың орынбасары, редактор, 1992 - 98 ж. облыс әкімінің баспасөз хатшысы. 1998-99 ж. "Қостанай таңы" обл. газетінің редакторы қызметтерін атқарды. Қазір облыс әкімі аппаратының бас маманы, әрі Қазақстан Жазушылар одағы Қостанай обл. филиалының директоры, "Қолды болған қораз", "Көзілдіріктің кесірі", "Көзі сынық тебен", "Ұмытшақтық зобалаңы" сатиралық әңгімелер жинақтары жарық көрген. Қазақстан Жоғ. Кеңесінің грамотасымен, "Астана", "Тәуелсіздікке - 10 жыл", т.б. медальдармен марапатталған.



	АХТАНОВ Тахауи (25.10.1923. Ақтөбе обл. Шалқар ауд. Шетырғыз а - 25.9.1994. Алматы) - жазушы, драматург. Қазақстанның халық жазушысы (1992). ҚазПИ-де (қазіргі ҚазҰПУ) оқып жүріп, 2-дүниежүз. соғысқа аттанған (1941). Әскер қатарынан басыған соң, 1948- 51ж. Қазақ мемл. біріккен баспасында редактор, бөлім меңгерушісі. 1951- 53 ж, "Қазақфильм" киностудиясының сценарий бөлімінің бастығы, 1953 - 54 ж. "Әдебиет және искусство" (қазіргі "Жұлдыз") журналының редакгоры, 1954 - 55 ж. Қазақстан Жазушылар одағы басқармасының жауапты хатшысы, 1955 -57 ж. Қазақстан Жазушылар одағының Қарағанды обл. бөлімшесінің жауапты хатшысы, 1957- 58 ж. Қазақстан Мин. Кеңесі жанындағы көркемөнер басқармасының бастығы, 1971 - 72 ж. "Жұлдыз" журналының бас редакторы, 1975 - 84 ж. Қазақстан мемл. кітап палатасының директоры қызметтерін атқарған. Алғашқы өлеңдері майдандық газеттерде жарияланып, соғыстан кейін баспадан шыққан "Жастар дауысы" атты ұжымдық жинағына енген. Қаламгердің алғашқы әдеби-сын мақалалары мен монограф. зертгеу еңбегі және кітап болып шыққан. А-тың өнімді еңбек еткен жанрлары - проза мен драматургия. Баспасөз бетінде алғаш жарық көрген әңгімесі - "Күй аңызы". 1956 ж. "Қаһарлы күндер" романы жарық көрді. Бұл роман бірнеше рет қайта жарияланып, орыс, неміс, т.б. халықтар тіліне аударылды. Жазушының "Махаббат мұңы" (1960), "Дала сыры" (1963) кітаптары, "Боран" (1966), "Шырағың сөнбесін" (1973) романдары, "Таңдамалы шығармалары" (1974), 5 томдық шығ. жинағы (1985) жарық көрді. "Боран" романы үшін 1966 ж. Қазақстанның Мемл. сыйлығы берілді. Бұл роман орыс. өзбек. қырғыз, тәжік, түрікмен, грузин, армян, әзербайжан, түрік, украин, беларусь, т.б. тілдерге аударылды. А-тың көптеген драмалық шығармалары "Сәуле", "Боран", "Күтпеген кездесу", "Махаббат мұңы", "Әке мен бала", "Ант", "Жоғалған дос", "Күшік күйеу" пьесалары да казақ театрлары сахналарында бірнеше рет қойылды. Жазушының "Ғабит Мүсірепов" (1969), "Көкейкесті" (1980) кітаптарында әдеби процесс хақындағы ой-толғаныстары топтастырылған. Ол орыс жазушылары А.С. Пушкиннің "Алтын әтеш туралы ертегісін", А.Толстойдың "Азапты сапарда" трилогиясын, С.Бабаевскийдің "Алтын жұлдызды жігіт" романын, И.С. Тургеневтің, А.М. Горькийдің әңгімелерін қазақ тіліне аударды. 1- және 2-дәрежелі Отан соғысы, Еңбек Қызыл Ту (1970), Халықгар Достығы (1983). "Құрмет белгісі" ордендерімен, 2 мәрте" Қызыл Жұлдыз"орденімен марапатталған. В.Пикуль атынд. халықар. әдеби сыйл. (І993), М.Әуезов атынд. Қазақ ПЕН-клубының сыйл. (1995) иегері.



	АШИРОВ Ахметжан Ақсупиұлы (20.8.1938 ж.т.. Алматы обл. Шелек ауд. Малыбай а.) - жазушы, драматург. Қазақ мемл. ун-тін бітірген (1961). Қазақ радиосында диктор (1961 -70), "Коммунизм туғи" газетінде бөлім меңгерушісі, жауапты хатшы (1970 - 79). Қазақстан Жазушылар одағында әдеби кеңесші (1982 - 86) қызметтерін атқарған Алғашқы әңгімелері "Таңғы самал", "Қилы адамдар" жинақтарында жарияланған. Алғашқы повесі "Осылай өмір сүргім келеді" аталатын 1965 ж. жарық көрген. "Мұны ұмытуға болмайды" (1969), "Солмайтын гүл" (1977) повестер мен әңгімелер жинақтары, "Жалғыз жалбыз" романы (1987) жарияланған. "Өлмейтіндер"(1973), "Муқамшы" (1979), "Дихан" (1984), "Жылпос" (1987) пьесалары Ұйғыр муз. комедия театрында қойылды. Қ.Шаңғытбаевтың "Ой, жігіттер-ай" комедиясын, Г.Лорканың "Қанды құдалық" пьесасын ұйғыр тіліне (1970) тәржімалаған. "Еңбектегі ерлігі үшін" және "Астана" медальдарымен, Қазақстан Жоғ. Кеңесінің Құрмет грамотасымен марапатталған.



	АШЫҚБАЕВ Ертай Ахатұлы (24.4. 1956 ж.т„ Ақтөбе обл. Темір ауд. Бабатай а.) - ақын. ҚазҰУ-ды бітірген. 1972 - 74 ж. Темір ауд. "Жұмысшы туы" - "Рабочее знамя" газетінде, Торғай обл. "Торғай таңы" газетінде (1973) қызмет атқарған. Қазір обл. "Ақгөбе" газетінің бөлім меңгерушісі. Алғашқы өлеңдері "Темірқанат" (1981, "Ақ сәуле" (1984), "Бастау" (1990) жинақтарына енген. "Қос мең" (1988), "Жақсы баға" (1991) кітаптары жарық көрген. Балалар мен жасөспірімдерге арналған үздік шығармалардың респ. жабық бәйгесінде төрт рет (1982. 1986. 1991, 1994) жүлдегер болған. Қазақстан Жазушылар одағы сыйл иегері (1989).

	Аяз би. Жаман - қазақ ауыз әдебиетіндегі, ел басшысының үлгілі бейнесі. Аяз би туралы аңыздарды Жаман қойшының Мадан хан сынынан өтуі, үйленуі, ханның күншіл, ақылсыз қырық уәзірін өлімнен құтқаруы, оның даналығын, достыққа адал, сертке беріктігін, әділдігін мойындаған хан өз тағын беруі сөз болады. Хан болған Жаманның жыртық шапанын хан сарайы босағасына ілдіріп, соған көзі түскен сайын тәубасынан жаңылмай: "Аяз би әліңді біл, Құмырсқа жолыңды біл" деп отыруы халық даналығының көрінісі болып табылады.



	АЯТ (араб. - белгі) - Құран Кәрім сүрелерінің қысқа, дербес бөлігі. Құран Кәрім114 сүреден (тараудан) тұрады. Ол сүрелер ("Фатихадан" өзгесі) ұзақтығы, көлемі бойынша белгілі бір тәртіппен орналасқан. Ал әрбір сүре А-қа бөлінеді. Ең ұзақ сүреде (Бақара сүресі) 286 А. бар.

	А-тарда 1 сөзден 68 сөзге дейін болуы мүмкін. Құран Кәрімде барлығы 6204-тен 6236-ға дейін (әр түрлі есептер бойынша) А.. 77934 сөз бар.



	ӘБДЕЗҰЛЫ Қансейіт(6.6.1953 ж т., Оңт. Қазақстан обл. Төле би ауд. Қасқасу а.) - ғалым, филол. ғыл. докт. (2001), проф. (2002) ҚазҰУ-ды (1975), осы ун-ттің аспирантурасын (1984), докторантурасын (1998) бітірген. КазҰУ-да оқытушы, Қазақстан Ғылым және білім мин-нің бөлім бастығы. 1990 - 99 ж. Қазақ мемл. қыздар пед. ин-тының доценті, қазақ әдебиеті кафедрасының меңгерушісі, филол. ф-тінің деканы. 2000 - 2002 ж. ҚазҰПУ-дың оқу-әдістемелік жұмыстар жөніндегі проректоры қызметтерін атқарған. Қазір ҚазҰУ-дың филол. ф-тінің деканы. "Кейіпкер және тартыс" (1995), "Ел мен жер тағдыры"(2000), "Т.Әлімқұлов және қазақ прозасы", "Т.Әлімқұлов және 60 - 80 жылдардағы қазақ әдебиеті" (2001), "Әдебиет және өнер" (2002), "Жазушы және заман шындығы" (2003), "Тарихи тұлғалар және қазақ әдебиеті" (2004), "Тарих және тағдыр" (2004) кітаптары жарық көрген.



	ӘБДЕНБАЙ Бажай Қабайұлы (17.10.1939 ж.т., ҚХР. Алтай аймағы) - жазушы, ақын. Шыңжаң тіл ин-тын бітірген (1959). 1959 - 84 ж. оқытушы, 1984 - 89 ж. "Алтай" газетінде редактор қызметтерін атқарған. 1991 жылдан "Шұғыла" журналы бас редакторының орынбасары. "Сүрлеу", "Тау бұлағы", "Бөгеу бермес", "Ақиқат іздеген адам" жыр жинатгарының, "Күн өз кеудеңнен туады", "Жасампаздық орбитасы", "Әдебиет және таным" кітаптарының авторы.



	ӘБДЕШОВ Заманбек (27.11.1949 ж.т., Шығ. Қазақстан обл. Зайсан ауд. Бақасу а.) -аудармашы. ҚазҰУ-ды бітірген (1975). Шығ. Қазақстан обл. телерадио комитетінде редактор, "Қазақстан пионері" (Қазіргі "Ұлан") газетінде әдеби қызметкер, "Жазушы" баспасында редактор, "Ақиқат" журналында бөлім редакторы болып жұмыс істеген. Қазір "Хабар" агенттігі жабық акционерлік қоғамының қызметкері. Орыс жазушысы Б.Васильевтің "Тамылжыған таң" повестер мен әңгімелер жинағын. болгар қаламгері Г.Караславовтың "Шешуші сағат" романын, "Қырғыз ертегілері" жинағын. балқар ақыны Т.Зұмақұлованың "Салтанат" жыр жинағын қазақ аударған.



	ӘБДУӘЛИЕВ Тұрсын (1.9.1939 ж т., Алматы обл. Көксу ауд, Мұсабек а.) -жазушы. Свердловскідегі (қазіргі Екатеринбург) пед. ин-тын (1968). Мәскеудегі Қоғамдық ғылымдар академиясын (1984) бітірген. 1963 -76 ж. журналистика саласында. партия органдарында қызмет атқарған. 1976 - 82 ж. Алматы обл. телерадио-комитетінің төрағасы. "Жерұйық" газетінің редакторы қызметтерін атқарған. "Ауыл азаматы", "Алтын бағалар", "Өмір оты өшпейді", прозалық шығармалар жинағының авторы.



	ӘБДУҒАЛИЕВ Сағат Мұхтарұлы (1948. Бат. Қазақстан обл. Ақжайық ауд. Тайпақ а. - 1984. сонда. Алғабас а.)- ақын. Алғашқы өлеңдері 1963 ж. жарияланған. "Құлыншақ көктем" (1980), "Көзайым келешек" (1992) жыр жинақтары жарық көрген.



	ӘБДІҒАЗИҰЛЫ Балтабай (30.8. 1952 ж.т., Қарағанды обл. Жаңаарқа ауд.) -ғалым. фил. ғыл. докт. (2001). проф. (2002). ҚазҰУ-ды бітірген (1974). 1974 - 78 ж. Әдебиет және өнер ин-нда ғыл. қызметкер. 1978 -87 ж. "Лениншіл жас" (қазіргі "Жас Алаш"), "Социалистік Қазақстан" (қазіргі "Егемен Казақстан") газеттерінде бөлім меңгерушісі. "Жалын" журналының жауапты хатшысы қызметтерін атқарған. 1987 - 90 ж. ҚазҰПУ-дың аспиранты. 1990 -92 ж. доценті. 1992 - 98 ж. деканы болды. Қазір осы ун-ттің кафедра меңгерушісі. Бірнеше ғыл-зерт. еңбектердің, оқулықтармен оқу құралдарының авторы.



	ӘБДІКӘКІМОВ Тыныштықбек (1.11.1953 ж.т., Шығ. Қазақстан обл. Абай ауд. Қарауыл а.) - ақын. Семейдегі пед. ин-тьн бітірген. Ауд. "Абай ауылы" газетінде, Абай мұражайында жұмыс істеген. "Ақшам хаттары", "Рауан", "Қас Сақ аңқымасы" кітаптарының авторы.



	ӘБДІКӘРІМОВ Сейілғазы (1.11. 1949 ж.т., ҚХР. Тарбағатай аймағы Шағантоғай а.) - драматург. 1962 ж. ата жұрты Қазақстанға қоныс аударған. ҚазҰУ-ды бітірген (1977). Мәдениет мин-нде. "Қазақ әдебиеті" газетінде, Қазақ телевизиясында, т.б. қызмет атқарған. "Аға сержант", "Үрейлі күндер", "Көпе-көрнеу", "Мазасыз түн", "Қанды қарымта", "Беу, Қатира-ай" пьесаларьшың авторы.



	ӘБДІКӘРІМОВ Шаһизада (16.9. 1957 ж.т.. Қызылорда обл. Қармақшы ауд. "Жаңа жол" а.) - ақын. ҚазҰУ-ды бітірген. Қармақшы ауд "Коммунизм шамшырағы" (қазіргі "Қармақшы таңы") газетінде әдеби қызметкер, Байқоңыр қ-лық телекомпаниясының төрағасы, респ. "Қазақстан - 1" телеарнасының Қызылорда обл. және Байқоңыр ғарыш кешеніндегі меншікті тілшісі, Қызылорда арнайы экон. аймағы теледидарының төрағасы қызметтерін атқарған. Қазір Қызылорда жеке меншік телерадио комитетінің төрағасы. Алғашқы өлеңдері 1975 ж. "Көктем тынысы", 1983 ж. "Қарлығаш" жинақтарына енген. "Байқоңыр", "Төрткүл" жыр жинағының авторы. "Байқоңыр" жинағы қырғыз тілінде жарық көрді (2001).



	ӘБДІКОВ Төлен (4.9.1942 ж.т., Қостанай обл. Жангелдин ауд. Еңбек а.) -жазушы. Қазақстанның еңб. сің. қайраткері (2002). ҚазҰУ-ды бітірген (1965). 1965 - 70 ж. "Қазақстан пионері" (қазіргі "Ұлан") газетінде әдеби қызметкер, бөлім меңгерушісі. 1970 - 77 ж. "Жалын" альманағында бөлім меңгерушісі, бас редактордың орынбасары, 1977 -79 ж. "Қазақфильм" киностудиясында бас редактор, 1979 - 90 ж. Қазақстан КП ОК-нде жауапты қызметте болды. 1990 - 92 ж. "Қазақ әдебиеті" газетінің бас редакторы, Қазақстан Жазушылар одағының екінші хатшысы болды. 1993 жылдан ҚР Президенті әкімшілігінде сектор меңгерушісі. Шығармалары 1964 жылдан жариялана бастады. Ә. - "Көкжиек" (1969). "Күзгі жапырақ" (1971), "Ақиқат" (1974), "Айтылмаған ақиқат" (1979) әңгіме-повестер жинақтарының, "Өліара" (1985), "Ақшоқыда қыс қатты" (1987), "Парасат майданы" (2002) романдарының авторы. Әңгімелері мен повестері орыс тілінде "Истина" (1980. 1981) деген атпен жарық көрген. "Біз үшеу едік" (1985) пьесасы респ. театр сахналарында қойылды. Ә. грек аңыздары "Эллада ерлерін" (1977) қазақ тіліне аударған. Бірнеше шығармалары шет ел тілдеріне аударылған. Халықар. Ф.Кафка атынд. Қазақстандағы П ЕН клуб сыйл. лауреаты (2003). Еуропалық алтын медальдың (2003), Қазақстан мемл. сыйл. (2004) иегері.



	ӘБДІҚАДЫРОВ Қалмақан (14.4. 1903. Қызылорда обл. Шиелі ауд. Сырдария а. - 30.4.1964. Қызылорда обл. Шиелі ауд.) - ақын, жазушы. "Еңбекші қазақ" газетінде, Қазақстан Жазушылар одағында, Жамбыл мұражайында қызмет атқарған. Тұңғыш өлеңі "Сырдария" 1925 ж, "Еңбекші қазақ" газетінде жарияланған. Алғашқы өлеңдер жинағы "Жалшы" 1928 ж. жарық көрген. "Екпін" (1932), "Шахтер" (1934), "Өлеңдер жинағы" (1935), "Май" (1935) жинақтарының, "Сәтбаев" (1936), "Келес қызы", "Әңгімелер" (1952), "Мақташы қыз" (1953), "Қажымұқан" (1959), "Өміртайдың ауылы" (1935), "Амантай" (1936), "Тәтті қауын" (1936), т.б. прозалық кітаптардың авторы. Кейін қаламгердің "Ертегілер" (1953), "Тапқыш" (1983), "Палуан" (1985), т.б. кітаптары қайта басылып шықты. Шығыс шайырлары Әлішер Науаидың, Фирдоусидің, қырғыз ақыны А.Тоқамбаевтың, т.б. шығармаларын, шығыс классикасы "Мың бір түнді" (1944, 1955. 1962) қазақ тіліне аударған. "Қызыл жұлдыз" орденімен, т.б. медальдармен марапатталған.



	ӘБДІҚАЛОВ Айтақын (10.9.1947 ж.т., Алматы обл. Райымбек ауд. Қайнар а.) - ақын. ҚазҰУ-ды бітірген (1975). 1966 - 83 ж. Нарынқол ауд. "Советгік шекара" (қазіргі "Хантәңірі") газетінде тілші, аға тілші, бөлім меңгерушісі, жауапты хатшы, редактордың орынбасары. 1983 - 98 ж. Алматы обл. "Жетісу" газетінде аға тілші, "Алатау" газетінде редактор. обл. "Қазақ тілі" қоғамы төрағасының орынбасары, төрағасы, обл. әкімшілікте сектор меңгерушісі, 1998 - 2001 ж. "Қазақстан - 1" телеарнасында меншікті тілші, Алматы обл. "Жетісу арнасы" телебағдарламасында бас редакгор қызметтерін атқарған. 2001 жылдан "Заң" газетінің Алматы обл. бойынша меншікті тілшісі. "Балауса", "Бастау" (1979), "Ұшырайын құсымды" (1982), "Разбег", "Өмір - кеме" (1985) жыр жинақтары жарық көрген. "Мұқағали" (1995)естелік кітабын, "Мұқағали - дастан" (2001) зерттеу кітаптарының құрастырушысы.



	ӘБДІЛДАБЕК Ақыштайұлы (30.12. 1935 ж.т., ҚХР, Алтай аймағы, Алтай қ.) - аудармашы. Шыңжаң пед. ин-тын бітірген (1955). 1955 - 61 ж. "Шыңжаң оқу-ағарту" журналында редактор болған. 1961 - 80 ж. солшыл саясат кесірінен жұмыстан шеттетілген.1980 - 89 ж. әдеби қызметкер, 1989 - 95 ж. "Көкжиек" журналы редактордың орынбасары қызметтерін атқарған. 1995 жылдан "Шыңжаң халық баспасының" редакторы. Ә. Қытайда жарық көрген "Абайтану мәселелері", "Абай туралы естеліктер", "Бақытсыз Жамал" жинақтарының құрастырушысы. Қытай әдебиетінің классигі Лу Шүннің шығармаларын, Чүй Юанның "Ақын азабы" дастанын, "Күңзы ғақлиялары" (1996). "Мыңзы ғақлиялары", "Батысқа саяхат" (1996), "Ғұламалар шежіресі", "Қытайдың ертедегі әдебиеті", т.б. кітаптарды қазақ тіліне аударған.



	ӘБДШДӘҰЛЫ Орысбай (11.3.1939 ж.т., Қырғызстан, Шу ауд. Быстровка а) - жазушы. ҚазҰУ-ды бітірген (1968). 1969 - 80 ж. "Лениншіл жас" (қазіргі "Жас Алаш") газетінде әдеби қызметкер, бөлім меңгерушісі, 1980 - 94 ж. "Жалын" баспасында аға редактор, редакция меңгерушісі, 1994 - 97 ж. "Жеті жарғы" баспасында редакция меңгерушісі қызметтерін атқарған. 1997 жылдан Алматы обл. "Жетісу" газетінде бөлім меңгерушісі. Қазақстан Жоғ. Кеңесінің Құрмет грамотасымен марапатталған. Халықар. Жамбыл атынд. сыйл. иегері.



	ӘБДІРАЗАҚ Білісбек (30.12.1968 ж.т., ҚХР, Күнес ауд. Шалкөде деген жер) - ақын. Шыңжаңдағы Іле пед. ин-тын бітірген (1990). 1990 - 99 ж. сол өлкедегі Қазақауыз әдебиеті зерттеу қоғамында іс жүргізуші, жауапты хатшы міндеттерін атқарған. 1999 ж. Қазақстанға қоныс аударған. "Мен жалындап өтемін" жыр жинағының авторы.



	ӘБДІРАЗАҚОВ Байжігіт(12.4.1928. Қызылорда обл. Қазалы ауд. Үрмәш Түктібаева - 2.8.1995. Қызылорда қ.)- жазушы. Қазақстанның еңб. сің. мәдениет қызметкері (1987). Қазалы пед. уч-щесін (1946). ҚазҰУ-ды (1959) бітірген. 1946-54 ж. ауылдық мектеп, 1959 - 64 ж. Қазалы ауд. "Социалистік жол" газетінде бөлім меңгерушісі, жауапты хатшы. Қызылорда обл. "Ленин жолы" (қазіргі "Сыр бойы") газетінде меншікті тілші, бөлім меңгерушісі. 1964 - 90 ж. "Социалистік Қазақстан" (қазіргі "Егемен Қазақстан") газетінің Қызылорда обл-ндағы меншікті тілшісі қызметтерін атқарған. Тұңғыш кітабы "Армандастар" 1968 ж. жарық көрген. "Жаңару" (1970). "Дала жұлдыздары" (1970), "Серпіліс" (1975), "Сыр саздары" (1980), "Дән зергерлері" (1983), "Рухы күштілер" (1983), "Сыр саңлақтары" (1985), "Дала толғауы" (1990), "Сандалкөк" (1975), т.б. кітаптардың авторы.



	ӘБДІРАЗАҚОВ Бекен (20.11.1936. Оңт. Қазақстан обл. Арыс қ., -9.1.2002. Алматы) - ақын, аудармашы. ҚазҰУ-ды бітірген (1959). "Лениншіл жас" (қазіргі "Жас Алаш"), "Жетісу" газеттерінде, "Мәдениет және тұрмыс" (қазіргі "Парасат"), "Жұлдыз" журналдарында, "Жазушы" баспасында қызмет атқарған. Тұңғыш өлеңдер жинағы 1963 жылы жарық көрген. "Сағыныш", "Күн толқыны" (1965), "Жігіт дәурен" (1967), Таңдамалы (1976), "Жырлайды жүрек", "Көгілдір кеш", "Өмір мен көңіл" (1993), т.б. отызға жуық жыр жинақтарының авторы. Ол, сондай-ақ орыс жазушылары М.Лермонтов, К.Чуковский. т.б. шығармаларын қазақ тіліне аударған. Қазақстан Жоғ. Кеңесінің Құрмет грамотасымен марапатталған.



	ӘБДІРАЙЫМ Толымбек (12.9.1955 ж.т.. Шығ. Қазақстан обл. Аякөзқ.) -жазушы. ҚазҰУ-ды бітірген (1991). Шұбартау ауд. "Жаңа өмір", Талғар ауд." Алатау жұлдызы". Алматы обл. "Жетісу", респ. "Қазақ әдебиеті" газеттерінде, Көкшетау телерадио к-тінде қызмет атқарған. 1997 жылдан бері "Қазақ әдебиеті" газетінің Астанадағы меншікті тілшісі Алғашқы әңгімесі 1970 ж. жарияланған. " Елегізу" әңгімесі "Арман қанатында" жинағына 1988 ж. енген.





ӘБДІРАЙЫМҰЛЫ Серік (5.5.1943 ж.т.. Жамбыл обл. Талас ауд, Үшарал а.)- жазушы. ҚазҰУ-ды бітірген (1968). 1968 - 79 ж. "Лениншіл жас" (қазіргі "Жас Алаш") газетінде әдеби қызметке,. жауапты хатшы, бөлім меңгерушісі, 1979 -86 ж. "Жалын" баспасында бөлім меңгерушісі, "Өнер" баспасында бас редактор. 1986 - 90 ж. Казақстан КП ОК жа-нындағы Партия тарихы ин-нде бөлім меңгерушісі қызметтерін атқарған. 1990 жылдан "Санат" (1993 жылға дейін "Қазақ университеті") баспасының директоры. Ондаған деректі әдеби шығармалардың авторы. Д.А. Қонаевтың "Өтті дәурен осылай" (1991)." Ақиқаттан аттауға болмайды" (1994), кітаптар,. орыс жазушысы Б.Васильевтің "Мансап пен махаббат" повесін, түрік жазушысы Орхон Кемальдың "Тұңғиықта" романын, орыс әншісі Ф.Шаляпиннің "Перде жамылған пенде" роман-эссесін, орыс жазушысы О.Серовтың "008-агентгің күйреуі" повесін, эстон жазушысы Пауль Кусбергтің "Монологін" және т.б. шет ел жазушыларының шығармаларын қазақ тіліне аударған. "Қаһарман - Нұрғиса", "Елу жыл ел ағасы" кітаптарының құрастырушысы. Қазақстан Жоғ. Кеңесінің Құрмет грамотасымен марапатталған.



	ӘБДІРАМАН Ермахан (29.1.1966 ж. т., Оңт. Қазақстан обл. Түркістан қ.) -ақын. ҚазҰУ-ды бітірген (1993). 1991 - 92 ж. "Қазақ университеті" баспасында редактор. 1993 ж. Түркістан қ. әкімш-нің бас маманы, 1995 ж. "Түркістан тынысы" телеарнасының директоры, 1995- 96 ж. "Тұран" телеарнасында редактор, 1996 - 99 ж. Түркістан қалалық мәдениет бөлімінде режиссер-сценарист қызметтерін атқарған. 1999 жылдан ҚазҰУ-дың аға оқытушысы, 2003жылдан "Ара" журналының тілшісі. "Ауыз тие отырыңыз" (1997), "Бір түрлі кітап" (2002), "Қазіргі қазақ сатирасы" (2003). т.б. кітаптардың авторы.



	ӘБДІРАМАН Шәмшиден (19.10. 1937 ж.т., Қарағанды обл. Ұлытау ауд. Амангелді а.) - жазушы, ғалым, пед. ғыл. докторы. ҚазҰТУ-ды бітірген (1960). 1960 - 64 "Білім және еңбек" (қазіргі "Зерде") журналында әдеби қызметкер, 1964 -72 ж. Жезқазған кенішінде инженер, Алжирде кеніштің бас инженері қызметтерін атқарған. 1973 жылдан ҚазҰПУ-дың проф. Алғашқы әңгімесі " Көрінбес қорған" және тұңғыш кітабы "Елгезек электр" 1963 ж. жарық көрген. "Әл-Мисақ", "Ақиқат формуласы" ғыл.-фантаст. романдары мен "Әл-Фараби көпірі" кітабының, "Жер асты кен қазу технологиясы", "Кен қазу технологиясының негіздері" (2003) оқулықтарының авторы. Ә. проф. А.Машановтың ғыл.-әдеби мұраларын зертгеуге елеулі үлес қосты.



	ӘБДІРАХМАНОВ Махмұт Абайдуллаұлы (21.6.1934 ж.т., Алматы обл. Еңбекшіқазақ ауд. Ташкенсаз а.)-ақын, ғалым, филол. ғыл. докт. (1994). проф. (1994). ҚазҰУ-ды бітірген (1958). 1958 - 83 ж. "Коммунизм туғи" газетінде, ҚР ҒА Ұйғыртану секторында әр түрлі қызметтер атқарды. 1983 - 2000 ж. ҚазҰПУ-да каф. меңгерушісі, 2000 жылдан осы оқу орнында оқытушы. "Ұйғыр совет әдебиеті тарихының очерктері" (телавтор. 1967), "Өрлеу жолында" (1979), "Ұйғыр совет әдебиеті тарихы" (1986). т.б. кітаптары жарық көрді. А. көрнекті ақын ретінде де жұртшылыққа танымал. Алғашқы өлеңі 1958 ж. жарияланған. Кейбір шығармалары "Күрес жырлары" мен "Жастар дауысы" ұжымдық жинақтарына енген. Абай. орыс ақыны А.С. Пушкин. т.б. ақындардың өлеңдерін ұйғыр тіліне аударуға ат салысқан.



	ӘБДІРАХМАНОВ Мұхамеджан (14.7.1942 ж.т., ҚХР. Шығ. Түркістан) -жазушы. ҚазҰПУ-ды бітірген (1966). Алматы обл.. Жамбыл ауд. Жамбыл орта мектебінде мұғалім болып жұмыс істейді. Алғашқы шығармасы 1960 ж. жарияланған. 1974 ж. респ. дәстүрлі жабық байқауда "Аманат" повесі екінші сыйлық алған.



	ӘБДІРАХМАНОВ Төкен (5.5.1917. казіргі Шығ. Казақстан обл. Ақсуат ауд. Қызылтас а. - 1990. Алматы қ.) - жазушы, аудармашы, филол. ғыл. канд. (1961). ҚазҰПУ-ды бітірген (1941). 1945 - 51 ж. Қазақстан ЛКСМ ОК-нда бөлім меңгерушісінің орынбасары. "Пионер" (қазіргі "Ақжелкен") журналының бас редакторы қызметтерін атқарған. 1951 жылдан ҚазҰПУ-дың аға оқытушысы, доценті болды. Алғашқы өлеңдер жинағы "Қарғаш" 1952 ж. жарық көрген. "Қожанасыр хикаялары" (1965. 1977), "Екі ертегі" (1957), "Қарша қыз" (1982) кітаптарының авторы. "XX ғасьф басындағы қазақ әдебиеті" хрестоматиясы"(1959.1983; Қ.Жармағамбетовпен бірге), "Бекет Өтетілеуов және орыс әдебиетін қазақ тіліне аудару дәстүрі"(1961), "Жаңа ғасыр көгінде" (1969) монографиялары. 3 - 4-сыныптарға арналған "Ана тілі" оқулығы жарық көрген. Татар жазушысы Ғ.Тоқайдың, орыс жазушылары С.В. Михалковтың, В.А. Овсееваның, ағайынды Гриммердің, шығармаларын қазақ тіліне аударған. "Кұрмет белгісі" орденімен және медальдармен марапатталған.



	ӘБДІРАХМАНОВА Тұрсынхан (5.11.1921. қазіргі Шығ. Қазақстан обл. Жарма ауд. Бөке кеніші -11.10.2003. Алматы) - ақын, ғалым, филол. ғыл. докторы (1981). Қазақстанның халық жазушысы (1984). ҚазҰУ-ды бітірген "(1959). 1941-43 ж. орта мектепте мұғалім. директор. Абай және Аягөз ауд. комсомол к-ттерінде бірінші хатшы. Шар ауд. партия к-тінде бөлім меңгерушісі. 1949 - 54 ж. Алматы қ-ндағы Совет ауд. партия к-тінде нұсқаушы, "Қазақстан әйелдері" журналында бөлім меңгерушісі, 1963 - 66 ж. Қазақстан Баспа, полиграфия және кітап саудасы істері жөніндегі мемл. к-тінде аға редактор. 1969 - 86 ж. Әдебиет және өнер ин-тында аға ғыл. қызметкер болып жұмыс істеген. Ә-ның "Ақын сыры" (1965). "Қасым Аманжоловтың поэтикасы" (1976) ғыл. монографиялары жарық көрді. Алғашқы өлеңдері 1950ж. жарияланған. Тұңғыш жыр жинағы "Ән" 1959 ж. жарық көрген. Шығармалары көптеген шетел тілдеріне және аударылған. Украин жазушысы М.Стельмахтың "Адам қаны - су емес" романын, орыс қаламгерлері А.Маяковскаяның "Владимир Маяковскийдің балалық және жастық шағы" атты әңгімесін, А.С. Макаренконың "Коммунистік тәрбие туралы" кітабын казақ тіліне аударды. "Парасат" (2002), "Құрмет белгісі" ордендерімен және медальдармен наградталған. Қазақ КСР Ғылым академиясының Ш.Уәлиханов атынд. сыйл. иегері (1985).



	ӘБДІРАШЕВ Жарасқан (7.3.1948. Қызылорда обл. Арал ауд. Аманөткел а. - 10.2.2001. Алматы) - ақын. Қазалы а.ш. тех-н (1965). ҚазҰУ-ды (1969) бітірген. 1969 - 94 ж. "Лениншіл жас" (қазіргі "Жас Алаш"), "Қазақ әдебиеті" газеттерінде, "Жалын" альманағында, "Жұлдыз" журналында әдеби қызметкер, бөлім меңгерушісі, Қазақстан Жазушылар одағы жанындағы Көркем аударма және әдеби байланыстар жөніндегі бас редакциясында бөлім меңгерушісі, "Тамаша" ойын-сауық театрында бас редактор қызметтерін атқарған. Алғашқы өлеңі 1965 ж. жарияланған. Алғашқы жыр жинағы -"Тұңғыш кітап" 1969 ж. жарық көрген. Ондаған жыр жинақтарының авторы. Ә. әлем әдебиетінен Р.Тагордың. П.Элюардың. Я.Купаланың. К.И. Чайковскийдің. АЛ. Бартоның шығармаларын қазақ тіліне аударған. Ә. жырлары неміс, венгр, орыс, украин, өзбек, тәжік, әзірбайжа, түркімен, қырғыз, саха тілдеріне аударылған.



	ӘБДІРАШИТ Нәбиұлы Байболатов (4.6.1929 ж.т., ҚХР, Іле аймағы, Тоғызтарау ауд. Ақтөбе а.) - ақын, жазушы. Шыңжаң Жазушылар одағының мүшесі. 1975 - 82 ж. Шыңжаңдағы "Шұғыла" журналының, 1982 ж. "Мұра" журналының бас редакторы болды. Алғашқы өлеңі 1948 ж. жарияланған. "Өмір қайығында" жыр жинағы (1983, Пекин), "Қос емен" повестер жинағы (1987. Пекин), "Тау қыраны" романы (1990. Үрімжі) жарық көрген. Қытайда жарық көрген "Қазақтың ғашықтық жырларының" (3 т.), "Қазақ қиссаларының" (12 т.). "Қазақ шежіресінің" (1 т.), "Қазақ шешендері мен шешендік сөздерінің" (2 т.). " Байырғы қазақ айтыстарының" (1 т.) құрастырушысы.



	ӘБДІХАЛЫҚОВ Маршал (26.7. 1936. Маңғыстау обл. Ақтау қ. -1990) - жазушы. ҚазҰУ-ды бітірген (1959). 1960 - 63 ж. мектепте мұғалім. Ақтаудағы Т.Г. Шевченконың әдеби-мемориалды мұражайында. ауд. газетте қызмет атқарған. 1963 - 81 ж. "Лениншіл жас" (қазіргі "Жас Алаш") газетінде. "Қазақстан әйелдері" журналында, "Қазақфильм" киностудиясында, "Жұлдыз" журналында аға әдеби қызметкер болды. Тұңғыш әңгімесі "Нәрсіз гүл" 1955 ж„ алғашқы кітабы "Отыз мыңыншы" 1965ж.жарық көрді. "Асыл жандар" пьесасы Атырау обл. муз. драма театрында қойылған (1981). 1981 ж. "Жұлдыз" журналында автордың "Сүйінқара" атты тарихи романы жарияланды.



	ӘБЕНҮЛЫ Шәкір Мұхаммед-шәкһүр (1.3.1901. Шығ. Қазақстан обл. Абай ауд. Құндызды а. -23.10.1994. сонда) - ақын. Уфадағы Ғалия медресесінде. Семейдегі ер балалар гимназиясында оқыған. С.Торайғыровпен танысып, А.С. Пушкин. М.Ю. Лермонтов өлеңдерінен сусындайды. Алғашқы өлеңі Борсықтар" (1916) ж. "Айқап" журналында басылған. С.Сейфуллин, І.Жансүгіров, Б.Майлин, т.б-лармен жақын таныс болған. Ә. шығармалары 1936 жылдан бастап баспасөзде үзбей жарияланып тұрған. 1937 ж. жарық көрген "Қозы Көрпеш - Баян сұлу" поэмасы ақынды елге танытты. 1937 ж. "халық жауы" атанып, қамауға алынады да, түрмеден қашып шығып, Қырғызстанға кетеді. 1939 ж. Алматыға қайта оралған. 1940- 41 ж. Жамбылдың әдеби хатшысы болған. Көп ұзамай қайтадан айыпталып, Семей түрмесіне қамалған. 2-дүниежүз. соғыс басталған соң өз еркімен соғысқа аттанған Ә. Сталинград майданында ауыр жарақат алып, алты ай әскери госпитальда емделгеннен кейін елге қайтарылған. 1945 ж. саяси қуғындау қайта басталып, Ә. саяси тұтқын ретінде Сібірдегі, Александров абақгысына қамалады. 1955 ж. түрмеден босап, Құндыздыға қайтып оралған ақын 1961 ж. толықтай ақталды. Ә-ның "Кейпінбатыр" (1939), "Таңшебер -Жапал" (1962), "Ортақарал" (1968), "Қоріқыт қобызы", "Пәрмен", "Алданған қыз", "Патша мен байғыз", "Ана махаббаты", "Тоқтамыс батыр" атты дастандары "Шыңғыстау" (1980), "Шыңғыстау сазы", (1985). "Дастандар" (1991) жыр жинақтарына. т.б. басылымдарға енген. Ә. айтыс ақыны ретінде де кеңінен танымал. Т.Әміреновпен айтысы "Айтыс" (Зт.. 1968)жинағьшда жариялаңды. Ә-ның "Алтай аруы", "Сары жұлдыз", т.б. 20-дан астам төл ән-күйлері бар.



	ӘБЕТОВ Ғали Темірболатұлы (7.2.1922. Солт. Қазақстан обл. Совет ауд., Қарағайлы а. - 18.2.1976. Алматы) -ғалым. филол, ғыл. кандидаты (1960). ҚазҰПУ-ды бітірген (1942). Тіл және әдебиет ин-тында. 1945 - 1961 ж. кіші ғыл. қызметкер. 1961 - 76 ж. Әдебиет және өнер ин-тында аға ғыл. қызметкер болып жұмыс істеген..



	ӘБЗЕЙІТ Мәлікұлы. Абдолзейім (1898. Алматы обл. Іле ауд. Жетіген а. - 1971.сонда) - ақын, жыршы, діндар. "Ер Әжібай" атты жинағы жарық көрген (1997). "Рысқұл", "Тұрар", "Масанчи" сияқты дастандары Орт. ғыл. кітапхананың сирек қолжазбалар қорында сақтаулы.



	ӘБУБӘКІР Боранқұлұлы. Кердері Әбубәкір (1861. Бат. Қазақстан өңірі. Теректі мекені - 1903. Ақтөбе обл. Алға ауд. Жабасай қорымы) - ақын. Ә. шығармалары қазан төңкерісіне дейін "Әдебиет қазақия" деген атпен екі дүркін жарияланған (1902. 1905). Өлең, толғаулары ел арасына кең тараған. Онда заман, адам, дін, өнер, ғылым, әдет-ғұрып, имандылық, жақсы мінез туралы тебіренеді. Ә-дің қара-қалпақ ақындары Құлымбетпен, әлім Қожахметпен, ноғай Нұрыммен айтыстары бар. Ақынның "Кердері Әбубәкір шежіресі", "Алты алаш шежіресі" аталатын жыр-шежірелерінің де танымдық мәні зор. Ә. өлең толғаулары" Үш ғасыр жырлайды" (1965), "Бес ғасыр жырлайды" (1985. 1989) жинақтарыңда жарияланған. "Қазағым" аталатын жеке жыр жинағы 1993 жылы жарық көрген.



	"ӘБУҒАЛИСИНА" - шығыс аңыздарының желісіне құрылған дастан. Бас кейіпкері - аш-Шейх ар-Раис Абд әл-Хұсайын ибн Абдаллах ибн Сина (980 - 1037). Дастанның Қазан төңкерісіне дейін кітап болып басылған нұсқалары: "Әбуғалисина қиссасы" (1981 ж. Қазанда басылған. Шығарушы Қ.Насыри. татар тілінде, көлемі 116 бет.); "Әбуғалисина" (1886 ж. Қазанда қазақ тілінде Ж.Елшібайұлы бастырған. көлемі 56-бет); "Қисса-и Абулхарис" (1893 ж. К.Шаһмарданұлы Қазанда 16 бет көлемде араб әрпінде бастырған); Қисса-и Халвафауруш (1898 ж. Қазанда "Сұлу жігіт туралы" деген атпен басылған); Ганжғина-и хик-мет Әбуғалисина" (1901, 1903 ж. С.Шарафуддинұлы 115 бет көлеммен Қазанда араб әрпінде қара сөзбен бастырып шығарған). Сол сияқты "Ә" дастанының мынадай қолжазба нүұсқалары да бар: "Ганжғи-на-и хикмет Әбуғалисина" (1940 ж. Х.Байысов тапсырған. Араб әрпінде. көлемі 56 бет); "Әбуғалисина-Әбілхарис" (А.Әмірүлы 1936 ж.араб әрпінде жазып тапсырған); "Әбуға-лисина" (көлемі 68 бет. жинаушылар Ж. мен А.Шорманұлынан. 1895 ж. Ғ.Мұсабаев алып тапсырған); "Әбу-ғалисин,. Әбілхарис" (Қ.Баймағанбетов нұсқасы). Жырлаған Қ.Баймағамбетов (1895 - 1973) "Әбуғалисина, Әбілхарис" дастаны көптомдық "қазақ халық әдебиеті" сериясының "Дастандар" кітабының 2-томына енген.



	ӘБУ ИБРАҺИМ ИСХАҚ әл-ФА-РАБИ (т.ж.б.. Отырар қ. - 951 ж.ш., сонда) - қазақ даласынан шыққан ғұламалардың бірі. Әбу Наср әл-Фарабидің замандасы. Йемендегі Забид қ-нда тұрған. Кейін туған шаһарына оралып, ұстаз болған. Ә. И. И. әл-Ф. есімі араб елдерінде ертеден белгілі. Оның құнды зерттеулері, қолжазбалары Веймар, Париж, Лондон, Фес, Каир, т.б. ірі қалалардағы кітапханаларда сақтаулы. Іргелі еңбегі - "Диуан әл-адаб" ("Әдеби жинақ"). Ғалым бұл еңбегінде әдебиет пен тіл мәселелерін жан-жақты зерттеп, жүйелеген. Бұл еңбекті белгілі араб ғалымдары Ахмад Мұхтар Омар мен Ибраһим Анис Каирде 4 том етіп (1-т., 481 б., 1974; 2-т. 501 б., 1975; 3-т., 470 б.. 1986; 4-т.. 259 б.. 1978;) бастырып шығарған. Ғалым еңбектерін алғаш тауып, зерттеген - неміс шығыстанушысы К.Броккельман (1868-56).



	ӘБУ-л-ҚАСЫМ әл-ФАРАБИ (1130, Отырар қ - 1210 ж.ш.) - ғалым. Отырар. Иасы, Шаш, Самарқан және Бұқара қ-ларында оқыған. Бізге "Ғылым түрлері", "Таза шындық", "Пайғамбарлардың қасиеттері туралы әулиелер сөзі", "Уағыз үлгілері" атты шығармалары жеткен. "Ғылым түрлері" еңбегінің қолжазбалары Үндістан, Голландия, Түркия, Египет, Ватикан кітапханаларында, Ташкентте, Санкт-Петербургтің Шығыстану ин-тында сақтаулы.



	ӘБУ НАСР әл-ЖАУҺАРИ, Әбу Наср Исмаил бин Хаммадәл-Жау һар и (т.ж.б. Отырар аум.Жауһар а.- 1005,Иран,Нишапур қ.) -ғалым, ақын. Отырар, Бағдад, Басрада оқыған. Нишапур қ-нда араб тілінен дәріс берген. Оқымыстының "Китаб әл-мүқаддима фи-н-наһу" (Трамматикаға кіріспе кітап") атты еңбегі әлі табылмай отыр. Оның "Тадж әл-лүғат уа сихах әл-арабиа" ("Тіл тәжі және араб тілінің ақиқат сөздігі") атты сөздігінде қырық мыңға жуық сөз қамтылған, 6 томнан тұрады. Әл-Жауһаридың өлең жүйесіне арналған екі тракты -"Китал әл Аруд" (Аруд туралы кітап) пен "Китабул-қауафи" (Ұйқас туралы кітап) бар. Бұл екі еңбек Стамбұлдағы Атиф Әфенді кітапханасында сақтаулы. Әл-Жауһари өлең өлшемі туралы (аруд) трактатында араб өлеңін 12 түрге бөліп қарастырады. Әл-Жауһари өлеңді, ұйқасты жүйелеуде соны жол ұсына отырып, өз заманының ең беделді өлеңтанушысы ретінде мойындалған. Әл-Жауһаридің араб тілінде жазған өлеңдерінің үзінділері де сақталып отыр.



	ӘБУ НАСР әл-ФАРАБҚ Әбу Наср Мүхаммад ибн Тархан ибн Узлағ әл-Фараби (870. Отырар қ. - 950. Сирия. Шам) -қыпшақ даласынан шыққан ұлы ғалым, "әлемнің 2-ұстазы" атанған ғұлама. Әскербасының отбасында дүниеге келген. Отрар медресесінде, Шам, Самарқан, Бұхара, кейін Харран, Мысыр, Халеб (Алеппо), Бағдад шаһарларында білім алған. Тарихи деректер бойынша 70-ке жуық тіл білген. 164 трактат жазған. Шығармаларында көне грек оқымыстыларының, әсіресе, Аристотельдің еңбектеріне талдау жасады (Аристотельдің "Метафизика", "Категория", "Бірінші және екінші аналитика" сияқты басты еңбектеріне түсіндірмелер жазған). "Аспан астындағы дүние" ілімінде өз кезеңінің діни түсініктерін филос. тұрғыдан қарастырған. Ә. Н. әл-Ф-дің азаматтық, саяси, адам, қоғам жөніндегі ойлары "Фусул әл-мадани" ("Мемлекеттік қайраткерлердің нақыл сөздері") трактатында қаралады. "Қайырымды кала тұрғындарының көзқарасы", "Мемлекет қайраткерлерінің қанатгы сөздері" және т.б саяси-әлеум. трактаттарында қайырымдылық пен бақыт мәселесіне кеңірек тоқталады. "Азаматтық саясатта" қоғамды талдауды қаладан, ал "Нақыл сөздерде" ең кішкене ұядан - отбасынан бастайды. "Ғылымдар тізбегі" деген еңбегінде сол кездегі ғылымды үлкен-үлкен бес салаға бөледі: 1) тіл білімі және оның тараулары; 2) логика және оның тараулары; 3) математика және оның тараулары; 4) физика және оның тараулары. метафизика және оның тараулары; 5) азамат-ық ғылым және оның тараулары, заң ғылымы және дін ғылымы. Ғалым бүл ғылымдардың бәрінің пәнін анықтап, қысқаша мазмұнына тоқталады. Ә. Н. әл-Ф. өзінің " Риторика", " Поэзия өнері туралы", "Бақытқа жол сілтеу" туралы трактаттарында эстет. мәселелерге көңіл бөліп, көркемдік, сұлулық, бақыт, мейірбандық туралы білім категорияларының бетін ашып, солардың негізін дәлелдеп берді. Ол әмбебап музыкант та болған. Саз аспаптарында ойнап, ән салған, өз жанынан ән, күй шығарған. "Музыканың ұлы кітабы" - ғұламаның әрі музыка жайында, әрі физ.-матем. жайында жазған тарихи үлкен туындысы. Өзінің барлық саналы ғұмырын ислам діні мен ғылымды бір-бірінен айырмай, егіз өргізуге арнаған ұлы бабамыз хижра жыл санауының 339 ж. ережеп (ражаб) айында, Шам шаһарында (Дамас-кі) қайтыс болғанда, оны сол елдің әміршісі Сайф ад-Даула өз қолымен жерлеген. Ұлы ғалымның мүрдесі Сириядағы Баб әс-Сағир зиратына қойылған. Ғалым мұраларының бізге жетуін төрт кезеңге бөлуге болады: 1) орта ғасырлардағы араб, парсы және басқа тілдерде жазған ғұламалар арқылы (Ән Надим, әл-Бейһаки, ибн Сайид әл-Кифти, Хаджи Халифа, Венике, Камерариус, т.б.); 2) жаңа дәуірдегі Бат. Еуропа мен Америка ғалымдары арқылы (Леонардо де Винчи, Спиноза, И.Г.Л. Козегартен, Г.Зутер, Ф.Диетереци, К.Брокель, Дж. Сартон, М.Штейншнейдер, Д.С. Марголиус, т.б.); 3) 20 ғ„ әсіресе Кеңес Одағы шығыстанушы ғалымдары арқылы (В.В. Бартольд, Е.Э. Бер-тельс, Б.Гафуров, С.Н. Григорьян, В.П. Зубов, А.Сагадеев, Ю.Завадовский, түріктер А.Сайылы, Х.Үлкен, т.б.); 4) Қазақстан мен Орта Азия оқымыстыларының зерттеулері арқылы (Ә.Марғұлан, А.Машанов, О.Жәутіков, А.Қасымжанов, А.Көбесов, М.Бурабаев, Ә. Дербісәлиев, Қ.Жарықбаев, М.Хайруллаев, т.б.). Ә. Н. әл-Ф. мұраларының Қазақстанда түбегейлі зерттелуі 20 ғ-дың 60-жылдарында ғана қолға алынды. Ә. Н. әл-Ф-дің 1100 жылдығына орай шығарылған ЮНЕСКО шешімі бойынша 1975 ж. Алматыда халықаралық конференция өткізілді. Қазіргі кезде Философия және саясаттану ин-тында фарабитану бөлімі жұмыс істейді. ҚазҰУ-да фарабитану орталығы құрылған. Бүларда Ә. Н. әл-Ф. мұрасын аудару, зерттеу, насихаттау жұмыстары жаңа, тың бағыттар бойынша жүргізілуде.



	ӘБУТӘЛИЕВ Нәбиден (18.5.1928 ж.т., Атырау обл. Махамбет ауд.) -жазушы. ҚазҰУ-ды бітірген (1952). "Социалистік Қазақстан" (қазіргі "Егемен Қазақстан") газетінде, "Мәдениет және тұрмыс" (қазіргі "Парасат") журналында, Баспа, полиграфия және кітап саудасы істері жөніндегі мемл. к-тте аға редактор, "Жазушы" баспасындааға редактор. бөлім меңгерушісі болып қызмет атқарған. Тұңғыш өлеңі "Ақжайық" 1943 ж. жарияланған. Ондаған прозалық шығармалардың авторы. "Өттің, дүние" тарихи драмасы қазақ драма театрында қойылған (1992). Ә. Америкалық жазушы Эрнест Хемингуэйдің "Килиманджаро - қарлы тау", "Мереке - қызық мол жылдар" шығармаларын, орыс жазушысы С.Сартаковтың повестерін, моңғол жазушысы Б.Чоцндонның "Ұлы Гобиде" повесін, орыс жазушылары В.Пикульдің, Ә.Бикчентаевтың әңгімелерін қазақ тіліне аударған.



	ӘБУТОВА Гүлнар (10.10.1964 ж.т.. Алматы обл. Ұйғыр ауд. Үлкен Ақ-суа.)- ақын. ҚазҰПУ-ды бітірген (1987). 1987 жылдан Шығыстану ин-тында ғыл. қызметкер. Алғашқы жыр жинағы Гүлзарим" 1990 ж. жарық көрген.



	ӘБІКЕНҮЛЫ Нұрбек (1942 ж.т.. ҚХР, ШҰАР. Толы ауд.) - аудармашы. Қытайдағы Шыңжаң ун-тін бітірген (1964). 1980 жылға дейін Қытай қоғамдық ҒА-сының Этнология ин-тында қызмет атқарған. Трекри маңыздары", "Балықшылар кегі" романын, т.б. кітаптарды қазақ тіліне аударған. ӘБІҚАЕВ Ахметжан (1904. қазіргі Қостанай обл. Жангелдин ауд. Шилі а. - 1986. сонда) - айтыс ақыны. 1957 ж. Алматыда өткен ақындар айтысына қатысқан. Оның Әли ақынмен айтысы мектеп оқулығына, "Айтыс" (1965), "Ақындар шықгы айтысқа" (1960) жинақтарына енген. Н.Ахметбековтың "Айрылысу амалсыз" деген толғауында Ә-тың өнерпаздық тұлғасы ашылған. ӘБІЛ Қонысбай Іскендірұлы (21.4. 1954 ж.т.. Қостанай обл. Жангелдин ауд. Көктал а.) - ақын. Қазақстанның халық ақыны (1990). ҚазҰУ-ды бітірген (1977). 1977- 1980 ж. Қостанай обл. Жангелдин ауд. "Жаңа өмір" газетінде жауапты хатшы. 1980 - 85 ж. "Лениншіл жас" (қазіргі "Жас алаш") газетінің Торғай обл. бойынша меншікті тілшісі. обл. "Торғай таңы" газеті редакторының орынбасары, 1990 ж. қалалық "Арқалық арайы" газетінің редакторы, 1991 - 95 ж. Торғай обл. телерадио компаниясының төрағасы қьвметтерін атқарған. Қазір Астана қ. әкімі аппаратында бөлім меңгерушісі болып қызмет істейді. Алғашқы жыр жинағы 1980 ж. жарық көрген. Бірнеше прозалық шығармалардың авторы. Ә. - белгілі айтыскер ақын. 1990 ж. Ташкент қ-нда Базар жыраудың 150 жылдығы құрметіне өткізілген Орт. Азия және Қазақстан ақындарының айтысында жеңімпаз атанды. 3-респ. ақындар айтысының бас жүлдесін иеленді. Айтыстары "Мәңгітік көктем", "Жыр-шашу", ауызша әзілдері "Деген екен..." ұжымдық жинақгарына енген. "Астана" медалімен марапатталған.



	ӘБІЛДАЕВА Гүлзакира (29.3.1956. Оңт. Қазақстан обл. Ордабасы ауд. Қ.Мұңайтпасов атынд. ұжымшар -2004. Алматы) - ақын. ҚазҰУ-ды бітірген (1982). 1984 - 90 ж. Қазақ-стан Жазушылар одағының Әдебиетшілер үйі мен Әдебиет қорында. 1990 -91 ж. "Ақжелкен"журналында. 1991 жылдан Қазақ радиосында қызмет атқарған. 1978 ж. "Таңғы дауыс" жыр жинағы жарық көрген. ӘБІЛДАҰЛЫ Бақтыяр (10.11.1937 ж.т., Жамбыл обл. Талас ауд. Ақкөл а.)- журналист, жазушы, драматург. ҚазҰУ-ды бітірген (1959). 1959 ж. Жамбыл обл. қазіргі "Ақ жол" газетінде тілші, бөлім меңгеруші болды. Қазір осы газетте бас редактордың орынбасары. Алғашқы жинағы "Тұлпардың тұяғы" хикаяты 1980 ж. жарық көрген. 1986 ж. Жамбыл обл. қазақ драма театрында 1986 ж. "Айша бибі" трагедиясы. 1992 ж. "Сыпатай батыр" пьесасы, 1995 ж. "Төле би" драмасы 1999 ж. "Мырза Мұхаммед Хайдар" драмасы қойылды. "Төле би және Қойгелді батыр" (1992), "Рысбекбатыр" (1994),"Байзақ датқа","Бөлтірік би" (1996), хикаяттары, "Талас - Тараз" (1998), "Жауғаш батыр - Абылай ханның елшісі" (1999), "Сыпатай батыр" (2000) романдары жарық көрген. Бірнеше медальдармен марапатталған.



	ӘБІЛЕВ Диқан (26.12.1907. Павлодар обл. Баянауыл ауд. Мойылды қыстауы - 13.9.2003. Алматы) - ақын, жазушы, драматург. Қазақстанның халық жазушысы (1987). 1925 -27 ж. Семейдің а. ш. техникумында оқыған. 1928 - 31 ж. Баянауылдың Шідерті болыстық атқару к-тінің хатшысы, мұғалім, мектеп интернаттың директоры. 1931 - 32 ж. Баянауыл ауд. "Ленин туы" газеті бас редакторының орынбасары, 1932 - 34 ж. Қарағанды обл. "Ленин туы" газетінде жауапты редактордың орынбасары, 1937 - 39 ж. Қазақстан Жазушылар одағы басқармасының хатшысы, төрағасы, 1939 - 41 ж. ҚазҰПУ-дың аспиранты болған. 2-дүниежүз. соғысқа қатысқан. Соғыстан кейін Қазақ мемл. көркем әдебиет баспасының бас редакторы, 1961 - 62 ж. Қазақстан Жазушылар одағы Көркем әдебиетті насихаттау бюросының директоры, Жазушылар одағының кеңесшісі қызметтерін атқарған. Ә-тің тұңғыш өлеңі "Қызыл әскерге" 1926 ж. "Қазақ тілі" газетінде, алғашқы әңгімесі "Сырлы шкафтың сыры" 1928 ж. "Әдебиет майданы" журналында жарияланған. Отыздан астам іргелі, прозалық шығармалары жарық көрген. "Ақын арманы" (1965), "Арман жолында" (1969), "Баянауыл баурайында" (1975) кітаптарынан тұратын трилогиясы Ә-тің проза саласындағы ең ауқымды шығармасы болып табылады. Ә. "Қарулас достар" (1948), "Майра" (1954), "Біржан сал мен ақын Сара" пьесаларының авторы. Орыс жазушылары А.П. Чеховтың "Шиелі бақ" пьесасын, Н.А. Некрасовтың "Қызыл шұнақ аязын", украин ақыны Т.Г. Шевченконың өлеңдерін, әзербайжан ақыны Низамидің "Ләйлі-Мәжнүнін", түрік қаламгері Назым Хикметгің" Петроград 1917", "Таранта Бабу" поэмаларын, қырғыз халқының "Манас" эпосын қазақ тіліне аударған. Ә. шығармалары шет ел тілдерінде жарық көрді. "Қызыл Жұлдыз, "Құрмет белгісі", Еңбек Қызыл Ту (1977), "Парасат" (2002) ордендерімен, медальдармен марапатталған.



	ӘБІЛҚАСЫМҰЛЫ Сейітхан( 18.9.1926. ҚХР, Алтай аймағы, Жеменей ауд. Топтерек а. - 18.1.1999. Алматы) - жазушы, ақын. 1944 - 45 ж. Шығ. Түркістандағы ,ұлт-азаттық көтерілісіне қатысқан. 1947 ж. Шығ. Түркістан Жеменей ауд. жастар ұйымының хатшысы. 1948 - 54 ж. Шыңжаң халық демокр. одағының Қаба ауд. атқару к-тінің бастығы. Ажай атқару к-ті бастығының орынбасары. 1954 - 57 ж. Қытай ком. партиясы Алтай аймақгық к-тінің үгіт-насихат бөлімінің меңгерушісі, 1958 - 64 ж. "Алтай" газетінің бас редакторы қызметтерін атқарған. Қытайдағы мәдени төңкеріс кезінде қуғынға түседі. 1969 ж. абақтыдан қашып шығып. Моңғолияға өтеді. Қаламгердің үш роман, төрт повесть, екі өлеңдер жинағы моңғол, қазақ тілдерінде жарық көрген. Қазақстанда 1981 ж. "Қара боран" романы жарық көрді. 1993 ж. ата мекеніне оралған жазушы "Оспан батыр", "Бір уыс қан" атты шығармаларын жазды.



	ӘБІШЕВ Әлжаппар (15.10.1907. Қарағанды обл. Қарқаралы ауд. -24.8.2001) - жазушы, драматург, Қазақстанның халық жазушысы (1985). Еңбек жолын Қарағанды кен орындарында шахтер болып бастаған. Тұңғыш кітабы - "Завалға" (1936) жүмысшылар өмірі арқау болған, кейін "Армансыздар", "Төлеген Тоқтаров" (1944), "Саржан" (1945) повестері жарық көрді. Ә-тің көлемді прозалық туындыларының бірі - "Жас түлектер" (1945) романы. Әр жылдары жазылған "Үлкен жолда" (1948), "Терең тамырлар" (1952), "Сәуленің күлкісі" (1978) повестері мен "Сахара сәулеті", "Найзағай" (1969), "Атыңнан айналайын" (1988) романдары да оқырмандар ықыласына бөленді. Ә. шығарм-ның ең бір шоқтықты саласы - драматургия. 30-дан астам пьеса жазды. Олар: "Отан үшін" (1939), "Жолдастар"(1940), "Қырағылық"(1941), "Намыс гвардиясы" (М.Әуезовпен бірігіп жазған. 1942), "Достық пен махаббат" (1947), "Мен өлмеймін" (1948), "Бір семья" (1948), "Күншілдік" (1954), "Кім менің әкем" (1957), "Белгісіз батыр"(1966), "Армандастар" (1966), "Сәкен" (1965), "Мансап пен ұждан" (1977), "Көлеңкелер қалай жоғалады" (1978), "Мәди" (1977), "Нұрлы жаңбыр"(1981),"Кәусар"(1982), "Ажалсыз адам" (1983), "Сәкен аманаты" (1987), т.б. Ә-тің пьесалары әр жылдары респ.. обл. театр сахналарында қойылды. Бірқатар шығармалары шет ел тілдеріне аударылған. Еңбек Қызыл Ту, Халықтар Достығы, екі мәрте, "Құрмет белгісі" ордендерімен марапатталған.



	ӘБІШҰЛЫ Шалқар (5.5.1944 жт.. Оңт. Қазақстан обл. Бәйдібек ауд. Қошқар ата а.) - ақын. "Өмір сабақ өзгені ойландырсын", "Ана туралы жыр" (1995). "Жақсы болу - өзіңнен" (1999), "Ойланып көрші өзің де!", "Мән бергін жастар - сөзіме!", "Жыр додасы" (1995), "Аңсаймын ауылымды" (1996). т.б. кітаптары жарық көрген.



	ӘДЕБИ АРХИВ - әдебиет тарихына қатысты деректі мемуарлық материалдар (қолжазбалар, қойын кітапшалар, қолтаңбалар, күнделіктер, хаттар, т.б.) жинағы. сол материалдар сақталған орын. Ә. а. мекемелердегі, мұражайлардағы, кітапханалардағы арнаулы орьшдарда сақталады. Ә. а. әдебиеттің тарихы үшін ғана емес, оның бүгінгі дамуы мен болашақ бағдарына қызмет ететін рухани қазына болып саналады. Ресейде Қазан төңкерісіне дейін тарихи-әдеби мәні бар құнды материалдар жазушылардың отбасылық архивінде болған. Кейін олар Санк-Петербургтегі М.Е.Салтыков-Шедрин атынд. мемл. көпшілік кітапханада, Мәскеудегі В.И. Ленин атынд. кітапханада жинақталған. 1941 ж. Мәскеуде әдебиет пен өнердің орт. мемл. архиві ұйымдастырылды. Қазақстанда Ә. а. жинақтау ісі Қазан төңкерісінен кейін ғана қолға алынды. Біздің республикамыздағы ең бай Ә. а. Мұқановтың мұражайында сақталған. Онда жазушының әр түрлі қолжазбаларын айтпағанда, оның оқырмандардан алған хаттарының өзі 141 том. Әуезовтің мұражай үйінде жазушының жұртшылыққа белгілі драмалық, прозалық шығармаларының бірнеше нұсқасының қолжазбалары бар. Ғ.Мүсірепов, Ғ.Мұстафин, Қ.Жұмалиев, Ж.Сыздықов, Ғ.Орманов, Бауыржан Момышұлы, С.Омаров, М.Мақатаев, Ж.Нәжімеденов, Жайсаңбек Молдағалиев, т.б. қаламгерлер артында қалған материалдар да бай Ә. а. болып табылады. Қазақстанда Ә. а-тің көпшілігі Қазақстанның Орт. Мемл. архивінің қолжазбалар қорында, енді бір бөлігі сол қаламгерлердің өз отбасында және мұражайларывда сақталып келеді. Орт. ғыл. кітапхананың қолжазбалар бөлімінде де көптеген жазушылардың қолжазбалары сақталған.



	ӘДЕБИ ҚАҺАРМАН - көркем шығармада мінезімен, іс-әрекетімен, ой-толғамымен мейлінше нақтылы дараланып, бейнеленген тұлға. Ә. қ-ның ең жоғары жан-жақты шебер мүсінделген түрі - тип. Әр кездегі қоғамның мақсат-мұратына, эстетик. ұғым-түсінігіне сәйкес Ә. қ-ның түрліше типі болғандығы мәлім. Мыс., қазақ ауыз әдебиетіндегі Ер Төстік, Алпамыс, Қобыланды, Қыз Жібек, 20 ғ-дағы қазақ әдебиетіндегі Абай, Құнанбай, ("Абай жолы" эпопеясында), Еламан, Кәлен ("Қан мен тер" трилогиясында), т.б.



	ӘДЕБИ МҰРАЖАЙЛАР- көрнекті ақын жазушылардың өмірі мен шығармашылығына байланысты әр түрлі құжаттарды, ескерткіштерді жинап көпшілікке таныстыратын ғыл.-зерт. және ғыл.-ағарту мекемелері. Ә. м-дың қызметі классик. және қазіргі заманғы әдебиет туындыларын зерттеуге, жинақтауға, сақтауға, ғыл. тұрғыдан сипаттауға, жұртшылыққа таныстыруға, сондай-ақ тарихи-әдеби мұраларды насихаттауға бағытталады. Ә. м-ға бейнелеу өнерінің туындыларын портреттер, суреттер, картиналар, документті фотосуретгер шығармалардың алғашқы жарияланған нұсқалары, автордың қолтаңбасы сақталған жеке басылымдар, сын әдебиеттер, театрдың және киноның жарнамалары мен бағдарламалары, жеке үй мүліктері, түрлі жабдықтар, сондай-ақ, мұражайлық-тұрмыстық кешендер экспонат ретінде қойылады. Ә. м. өз ерекшеліктеріне қарай үш топқа бөлінеді: бірінші топқа тарихи, әдеби мұражайлар, белгілі жазушылардың өмірі мен шығарм-ғына арналған мемориалдық тарихи-әдеби мұражайлар (мыс., Алматыдағы Әуезовтіц әдеби-мемориалдың мұражайы, Мұқановтңц әдеби-мемориалдық мұражайы), екінші топқа әдеби-мемориалдық мұражайлар мен қорықтар, жазушының өмірі мен күнделікті тұрмыс жайларына байланысты сақталған үйлер жатады (мыс., Алматы обл. Жамбыл ауд-дағы Жамбылдың әдеби-мемориалдық мұражайы, Жидебайдағы Абайдың әдеби-мемиориалдық мұражайы, Жамбыл обл. Красногор ауд. Кенен а-ндағы К.Әзірбаевтыц әдеби-мемориалдың мұражайы, Талдықорған қ-ндағы І.Жансүгіровтың әдеби-мемориалдық мұражайы), Үшінші топқа аралас типті мемориалдық және тарихи-әдеби мұражайлар жатады (мыс., Маңғышлақ обл. Форт-Шевченко қ-ндағы Т.Г. Шевченконың мұражай-кешені). Соңғы жылдары қоғамдық негізде жұмыс істейтін Ә. м-лар саны көбейіп келеді (мыс., Ақмола обл-ндағы С.Сейфуллиннің, Павлодар обл. Баянауыл ауд-ндағы С.Торайғыров пен М.-Ж. Көпеевтің әдеби-мемориалдық мұражайлары, оқу орындарындағы Ә. м-лар, т.б.).



	ӘДЕБИ СЫЙЛЫҚТАР - үздік әдеби шығармалары үшін қаламгерлерге көрсетілетін құрмет, беріліп тұратын марапат, көтермелеу сыйлықтары. Әлемде Ә. с-дың түрі көп. Олардың ішіндегі ең танымалысы Нобель сыйлығы. Кеңес Одағында берілетін Ә-дың ең жоғарғы түрі - Лениндік сыйлық болды. Ол алғаш 1925 ж. В.И. Ленин атынд. сыйлық ретінде белгіленді. 1935 - 57 ж. аралығында берілген жоқ. 1956 ж. қайта тағайындалды. Қазақ ақын, жазушылардың ішінде бұл сыйлыққа ие болған бірден-бір қаламгер М.Әуезов (1959 ж. "Абай жолы" эпопеясы үшін). Онан кейінгі мәртебелі сыйлық КСРО Мемл. сыйл. болды. КСРО Халком-кеңесінің 1939 ж. 20 желтоқсандағы қаулысымен белгіленген бүл сый-лық 1941 - 52 ж. Сталиндік сыйлық деп аталып келген. 1966 ж. КСРО Мемл. сыйл. болып белгіленді. Ол жыл сайын Қазан төңкерісі мерекесі күні беріліп түрды. Сталиндік сыйлықтың ең алғашқы лауреаттарының бірі Ж.Жабаев (1941), "Абай" романының алғашқы екі кітабы үшін 1949 ж. М.Әуезов 1-дәрежелі Сталиндік сыйлыққа ие болды. КСРО Мемл. сыйл. алған Қазақ жазушылары Ә.Нұрпейісов (1974, "Қан мен тер" романы үшін), Ж.Молдағалиев(1978."Қырандала", "Сел" поэмалары үшін). Әдебиет саласындағы үздік шығармаларға 2 жылда бір рет берілетін Қазақстан Мемл. сыйл. Казақстан КП ОК мен ҚазКСР Мин. Кеңесінің бірлескен шешімімен 1965 жылғы 15 наурызда тағайындалған. (қ. Қазақстан Мемлекеттік сыйлығы), Отандық жазушыларды үздік шығармалар жасауға ынталандыру мақсатында Қазақстан Жазушылар одағы 1992 ж. халықар. "Алаш" сыйлығын тағайындады. Ол баспадан жарық көрген жаңа туындылардың үздік деп табылғандарына екі жылда бір рет беріліп тұрады. Әр жылдары Қазақстан Жазушылар одағының жыл сайын үздік шығармаларды марапаттап отырған М.Әуезов, С.Сейфуллин, І.Жансүгіров, Б.Майлин, С.Мұқанов, А.Байтұрсынов, М.Дулатов, М.Мақатаев, т.б. атынд. сыйлықтары болған. Сондай-ақ Кеңес Одағы кезінде жас әдебиетшілерге үздік шығармалары үшін Бүкілодақтық Ленин комсомолы, Қазақстан Комсомолы сыйлығы беріліп тұрған. Қазақстан дербес мемлекетке айналған соң, жас таланттарды ынталандыру мақсатында мемлекеттік "Дарын" сыйлығы, сондай-ақ Қазақстан Жастар Одағының сыйлығы тағайындалды. 2000 жылдан отандық жазушыларға айрықша табысы, әдебиетгі дамытуға қосқан үлесі және үміт күттірер сәтті қадамы үшін Қазақстан меценаттар клубының үш деңгейлі "Тарлан" сыйлығы беріліп келеді.



	ӘДЕБИ СЫН Көркем әдеби сын - әдебиеттану ғылымының бір саласы, көркем шығарманы бүгінгі әдеби процес аясында талдап, бағыт сілтеп отыратын әдеби-публицистикалық, ғылыми-эстететикалық шығармашылық түрі. Ә. с. әдебиет теориясы, әдебиеттіц тарихы жеткен жетістіктерге негізделеді. Ә. с. жазба әдебиеттің, ғылымның дамуымен тікелей байланысты. Ш.Уәлихановтың, Ы.Алтынсариннің, Абай Құнанбайұлының әдебиетке катысты айтқан пікірлері қазіргі қазақ Ә. с-ның бастаулары іспеттес. Кейін "Түркістан уәлаятының газеті", "Дала уәлаятының газеті" бетінде әдебиетке қатысты материалдардың басылуы Ә. с-ның тарихындағы жаңа кезеңнің басы болды. Әсіресе, "Айқап" журналы мен "Қазақ" газеті беттерінде жаңа кітаптардың шығуы туралы хабарлар, жекелеген жазушыларға арнаған ғұмырнамалық мақалалар, әдеби шолулар жиі жарияланды. Ә.Бөкейханов, А.Байтұрсынов, М.Дулатов, С.Торайғыров, т.б. қазақ әдебиеті жайлы құнарлы пікір айтты. 20ғ-дың 20-жылдары қазақ әдебиеті қандай бағытта дамуы керектігі, көрнекті әдебиет қайраткерлері туралы қызу пікірталастар болды. Әсіресе Абай, М.Жұмабаев шығарм-тары туралы айтыстар Ә. с-ның ортақ мәселелеріне айналды. Байтұрсыновтың "Әдебиет танытқыш" (1928), У.Тогжановтың " Мағжанның ақындығы мен Жүсіпбектің сыны" (1926), "Әдебиет және сын мәселелері" (1929) сияқты еңбектер қазақ Ә. с-ның жаңа биіктерге бет алғанын байқатты. Ұлттық әдебиетіміздің түрлі мәселелері хақында С.Сейфуллин, М.Әуезов, С.Мұқанов, І.Жансүгіров, Ғ.Мүсірепов, Ғ.Тоғжанов, Н.Төреқұлов, С.Қожанов, Ы.Мұстанбаев, Х.Досмұхамедов, С.Сәдуақасов, К.Кемеңгеров, Ә.Байділдин, Х.Жүсіпбеков, Е.Бекенов, Ш.Тоқжігітов, Б.Кенжебаев, т.б. өз ойларын ортаға салып, әдеби өмірде белсенділік танытты. Бұл кезенде көркем шығармаларды бағалауда партиялық принцип негізгі өлшем ретінде танылып, әлеум. тұрпайы сындар өріс алды. Мұндай сындар әсіресе ҚазАПП-тың (Қазақстан пролетариат жазушыларының ассоциациясы) тұсында барынша ушыға түсті. 20ғ-дың 30-жылдары Ә. с-ның аннотация, рецензия, мақала, айтыс мақала, шолу, шығарм. портрет сияқты түрлері баспасөз бетінде жиі көрініп, жанр ретінде қалыптасты. Әдебиеттің тарихына, теориясына қатысты іргелі еңбектер жазылып, сынның ғыл. сипаты арта түсті. Тоғжанов, Кенжебаев, Қ.Өтепов, І.Қабылов, Р.Жаманқұлов, Ә.Қоңыратбаев, О.Қуанышев, Ж.Сәрсеков, Е.Ысмайылов, М.Қаратаев сияқты сыншылар танымал болды. Сейфуллиннің "Қазақ әдебиеті" (1932), Тоғжановтың "Абай" (1932), Қ.Жұмалиевтің "Әдебиет теориясы" (1938), Ысмайыловтың" Әдебиет теориясының негіздері" (1940) сияқты оқулық, сын-зерттеу кітаптары әдеби ой-пікірдің өресін биіктеткен елеулі еңбектер болды. Бұларда ауыз әдебиетін, әдеби мұраны игеру саласында батыл қадамдар жасалды. Соғыстан соң Ә. с-ның көкжиегі кеңіп, әдеби ой-толғамдардың ғыл. негізділігі арта түскенімен де, әдебиеттің партиялық принципі барынша қадағаланып отырды. Көркем әдебиетте, Ә. с. саласында саяси қырағылықгы күшейту мақсатына жүргізілген істердің барысында бірсыпыра қаламгерлер қуғынға ұшырады. Тоқырауға ұшыраған қазақ Ә. с-ы 1955 жылдан кең арнаға түсе бастады. Ысмайылов, Жұмалиев, Т.Нұртазин, А.Нұрқанов, Қ.Нұрмаханов, М.Ғабдуллин, С.Қирабаев, Р.Бердібаев, З.Қабдолов, Т.Кәкішев, Б.Сахариев тәрізді сыншылар қазақ Ә. с-ын жаңа биіктерге көтерді. 20 ғ-дың 60-жылдары көптомдық қазақ әдебиетінің тарихын жасаумен бірге әдебиеттің теориялық мәселелерін тереңдеп зерттеген монограф. еңбектер, сын мақалалар жинақтары жарық көрді. А.Сүлейменов, З.Серікқалиев, Р.Нұрғалиев.т.б. сыншылар Ә. с-ды жаңа қырынан дамытты. 20 ғ-дың 70-жылдарынан Ә с-ның дамуына мол мүмкіндіктер жасалынды. Газет-журнал бетгерінен сын бөлімі тұрақты орын алды. "Уақыт және кзламгер", "Сөзстан" сын мақалалар жинақтары тұрақты шығып тұрды. С.Әшімбаев, Б.Сарбалаев, А.Егеубаев, С.Жұмабаев, Б.Майтанов, Қ.Ергөбеков, Ә.Бөпежанова, Ә.Меңдеке, Т.Шапай, т.б. елеулі үлес қосты.

	Сыншылар еңбегі мемлекеттік түрғыдан жоғары бағаланып, түрлі сыйлықтарға ие бола бастады. Қаратаев "Асулар алда" монографиясы үшін (1973), Нұрғалиев "Айдын", "Телағыс", "Қазақ революциялық поэзиясы" трилогиясы үшін (1988), Серікқалиев "Алтын жамбы" кітабы үшін (2002) Қазақстанның мемл. сыйлығын алды. Әшімбаев, Егеубаев, Шапай Қазақстан Комсомол сыйлығын иеленді. 20 ғ-дың 80-жылдарының соңына қарай елімізде басталған түбірлі бетбұрыстар қазақ Ә. с-на да тың серпіліс әкелді. Саяси. шығарм. қызметтері ақталған М.Жұмабаевтың, А.Байтұрсыновтың, Ж.Аймауытовтың т.б. әдеби мұраларын қайта бағалауда Ә. с. қыруар қызмет жасады. Кезінде жүргізілген солақай саясаттың салдарынан әдебиетіміздің тарихында орын алған "ақтаңдақтарды" жоюда. егеменді еліміздегі бүгінгі әдеби процесті талдау ісінде Ә. с. ауқымды жұмыстарды жүзеге асыруға бет бұрды.



	ӘДЕБИ ТІЛ - жалпыхалықтық тілдің аясында түзілген, екшелген, белгілі бір қалыпқа түсірілген, сөздік құрамы, емлелік бітімі, грамматикалық тұлғалары айқындалған, халықгың сан-салалы мәдени қажеттілігін өтеуге қабілетті тіл. Ә. т. -көркем әдебиеттің, ғылымның, білімнің, бұқаралық ақпарат құралдарының, ресми, іскерлік, т.б. қарым-қатынастардың құралы. Соған сай ол көркем әдебиет тілі, ғылыми тіл, ресми іс қағаздары тілі, т.б. болып бөлінеді. Ә. т-дің шарты -жалпыға бірдей түсініктілік. Ә. т-дің екі түрі бар: жазба тіл және сөйлеу тілі. Қалыптасқан түсінік бойынша Ә. т-дің түзілуі жазба әдебиетгің өркендеуіне байланысты. Өйткені жалпыға ортақ тіл өлшемдерінің таңбаланып сақталуы, тұрақталып қалуы негізінен жазу-сызу арқылы жүзеге асады деп саналады. Бұл тұжырыммен келісе отырып, әрбір ұлттың Ә. т-дің даму жолы әр қалай өтетіндігін ескеру қажет. Ертістен Еділге дейінгі аралықтағы байтақ өлкеге шашырай қоныстанған халықтың баршасына бірдей түсінікті, баршасына бірдей танымал болған қазақ Ә. т. өзіндік жолмен, яғни сөйлеу тілі арқылы түзілгені ақиқат. Ә. т. - үнемі түрленіп, толығып, қолданылу ыңғайына қоғамдық қажетгілікке сай сараланып отыратын, үздіксіз даму үстіндегі құбылыс.



	ӘДЕБИЕТ (араб. адаб - сөз, үлгілі сөз деген мағынада) - өнердің негізгі бір түрі сөз өнерінің ғылыми атауы. Қазақ әдебиеттану ғылымында 20 ғ-дың 20-жылдарынан бері "литература" (лат. litteratura - жазылған) терминінің баламасы ретінде қолданылып келеді. А.Байтұрсынов өзінің "Әдебиет танытқышында" Ә-ке: "Нәрсенің жайын, күйін, түрін, түсін, ісін сөзбен келістіріп айту өнері. Бұл сөз өнері болады. Қазақша - асыл сөз, арабша - әдебиет, еуропаша - литература" - деген анықтама береді. Еуропада "литература" термині кітап басу ісі өркендеген 18 ғасырдан бергі кезеңде ғана айтыла бастаған. Қазіргі уақытта Ә. терминінің колданылу аясы кең, жалпы жазба мәдениет туындыларына қатысты да айтылады. Мыс., ғыл. Ә.. техникалық Ә.. анықгамалық Ә.. Т.С.С.. бірақ Ә терминінің сөз өнері яғни көркем Ә. ретіндегі мағынасы басымырақ. Ә-тің бастау көзі - халықтың сонау ерте дәуірлерде шығарған өлең-жырлары, мақал-мәтелдері, нақыл сөздері, аңыз-ертегілері. Халық ауыз әдебиетінің таңдаулы туындылары, озық дәстүрлері, сол ұлттық кәсіби жазба әдебиеті қалыптасып, өркендегенде де өзінің құнын жоймайды. Көркем Ә-тің өсіп-өркендеуі - тарихи процесс. Қоғамның дамуына халықтың мүддесіне, тілек-талаптарына сай Ә. те өзгеріп, дамып отырады. Ә. қоғамдық ой-сананың басқа салаларымен де сабақтасып, халықтың дүниетанымы (философия), адамгершілік ұғым-түсініктері, наным-сенімі, эстет. түсініктері - бәрі-бәрімен жалғасып жатады. Сонымен бірге Ә-тің дамуы - сөз өнерінің өз заңдылықтарымен, саяси ой-пікірлердің өріс алуы, халыққа білім беру, ағарту ісінің, баспасөздің өсу дәрежесі, ұлттық дәстүрлер мен халықтың көркемдік ойлау, сөз қолдану, тіл ұстарту ерекшеліктерімен тығыз байланысты болады. Жазба әдебиетінің қазақ топырағында жаңаша үлгіде өркендеп кемеліне келген тұсы - Абайдың әдеби шығармашылығы. Абайдың көркемдік дәстүрлері 20 ғ-дың бас кезінде қазақ әдебиетінде Шәкерім Құдайбердіұлы, Ахмет Байтұрсынов, Міржақып Дулатов, Мағжан Жұмабаевтың шығармашылығында жалғасты. Қазақ әдебиетінде поэзия, көркем проза, драматургия катар өрістеп, жазба әдебиетінде көптеген жана жанрлық түрлер, үлгілер калыптасып дамыды. Бұларға қоса публщистика, көркем аударма әдеби сын да қанат жайьш, әдеби процестің ауқымын кеңейте түсті; қ Қазақ әдебиеті



	ӘДЕБИЕТ АЙДЫНЫ - апталық әдеби. мәдени газет. 2005 жылдың 17 ақпанынан бастап жарық көре бастады. Бас редакторы - Т.Ахметжан. Аптасына бір рет шығып тұрады. Көлемі 12 бет, 5000 данамен таралады.



	ӘДЕБИЕТ ЖӘНЕ ӨНЕР ИНСТИТУТЫ, М.О. Әуезов атынд. -ғылыми зерттеу мекемесі. 1933 ж. 11 қарашада ғыл.-зерт. ин-ты болып құрылды. 1934 ж. КСРО ҒА-ның Қазақ филиалының Тіл және әдебиет секторы, 1945 ж. Тіл және әдебиет ин-ты (1946 ж. ҚР ҰҒА құрамында) болып жұмыс істеді. 1961 ж. 6 мамырында Ә. және ө. и. болып құрылып, сол жылғы маусымда М.О. Әуезов есімі берілді. 1963 ж. ин-т құрамында ғыл. бөлім ретінде Әуезовтің әдеби-мемориалдық мұражайы ашылды. Ин-та 11 бөлім: фольклор, ежелгі әдебиет, Абайтану және жаңа әдебиет, қазіргі әдебиет, әдебиет теориясы және әдебиеттану методологиясы, әлем әдебиеті және халықаралыққатынастар.театр, бей-нелеу өнері, музыка, қолжазба және текстология бөлімдері, "Әуезов үйі" ғыл.-мәдени орталығы жұмыс істейді. Ин-т көне заманнан бүгінге дейінгі қазақ әдебиеті мен өнерінің тарихын, әдебиет пен өнер теориясын, қазақ әдебиетінің шет елдер әдебиетімен байланыстарын зерттеп, қолжазбаларға ғылыми талдау жасап, текстологиялық жұмыстар жүргізеді. Ин-ттың қолжазба және текстология бөлімінде қазақ фольклорының көлемі үлкен және шағын екі жүз мыңға жуық нұсқасы сақталған. Ин-т осы мұралар негізінде "Қазақ халық әдебиеті" айдарымен қазақ фольклорының 17 томын дайындап шығарды. Қазақ фолькло-ры мен әдебиетінің және өнерінің тарихы мен түрлі мәселелері туралы жүздеген монографиялық еңбектер, шығармалар жинақтары жарық көрді. Ә. және ө и-ның ірі табысы - алты кітаптан тұратын үш томдық "Қазақ әдебиетінің тарихында" (1960 - 67) халық ауыз әдебиетінен бастап, қазіргі қазақ әдебиетіне дейінгі кезеңдері жан-жақты зерттелді, 1968 - 79 ж. бұл еңбек 3 том болып, орыс тілінде жарық көрді. 20 ғ-дағы қазақ әдебиеті жаңаша пайымдалған "20-30-жылдардағы қазақ әдебиеті", "40-50 және 60-жылдардағы қазақ әдебиеті" монографиялық еңбектер (1997-1998), қазақ өнерінің түрлі салаларын қамтыған "Қазақ театрының тарихы" (2 том, 1975-78), "Қазақ музыкалық фольклоры" (1982), "Қазақ бейнелеу өнері тарихының очерктері" (1974), "Қазақ қолжазбаларының ғыл. сипаттамасының" 7 томы, "Дала уәлаятының газеті" атты бес кітаптан тұратын әдеби нұсқалар жинағы жарық көрді. Ин-т ғалымдары М.Әуезовтің VI томдық(1967 - 69) және20томдық (1979 - 85) шығармалар жинақтарын бастырып шығарды, 1997 ж. 50 томдық жинағын дайындау қолға алынып, 2005 жылға дейін 18 томы басылып шықты. С.Сейфуллин, І.Жансүгіров, Б.Майлиндердің 5 томдық шығармалар жинақтары екі рет, халқымен ин-т ғалымдарының қажырлы еңбектері арқасында халқымен қайта қауышқан Шәкерім, А.Байтұрсынов кітаптары, М.Жұмабаевтың 3 томдық, М.Дулатов және Ж.Аймауытовтың 5 томдық жинақтары жарық көріп, олар туралы зерттеулер жазылды. Абай мен Жамбылдың екі томдық академиялық жинақтарының жаңа басылымдары жарық көрді. Ин-т ЮНЕСКО көлемінде аталып өткен Абайдың 150. М.Әуезовтің 100 жылдық мерейтойларына арналған ҚР ҰҒА мерекелік сессиялары мен халықаралық конференцияларын ұйымдастырды. Қазір ин-т "Мәдени мұра" мемлекеттік бағдарламасы бойынша 10 томдық "Қазақ әдебиеті тарихын" жазып, 5 томдық "Қазақ музыкасының антологиясы" мен 100 томдық "Бабалар сөзі" қазақ фольклоры жинағын құрастыру үстінде. Көне заманнан қазіргі күнге дейінгі кезеңді қамтитын 3 томдық "Қазақстан өнерінің тарихы" алғаш рет зерттелуде. "Асулар алда" монографиясы үшін академик М.Қаратаев (1974), "Қазақтың ертегіден тыс прозасы" монографиясы үшін академик С.Қасқабасов (1992) және Абайдың шығарм. мұрасын басып шығару мен ғыл. зерттеудегі еңбектері үшін академиктер З.Ахметов, С.Дирабаев, филол. ғыл. докт. Ж.Ысмағұлов, проф. К.Мұхамедханов (1996), "Мағжан" зерттеу кітабы үшін филол. ғыл. докт.,проф. Ш.Елеукенов (1998) Қазақстан Мемл. сыйлығына ие болды. Ин-тта әр жылдары академиктер Әуезов, Ахметов, А.Жұбанов, К..Жұмалиев, М.С.Сильченко, М.Ғабдуллин, Қаратаев, Қазақстан ҒА корр.-мүшелері Ә.Дербісәлин, Ы.Дүйсенбаев, Б.Г.Ерзакович, Е.В.Лизунова, Н.С.Смирнова, Ш.Қ.Сәтбаева, Ә.Шәріпов, Е.Ысмайылов, филол. ғыл. докторлары М.Базарбаев, М.Дүйсенов, Б.Уахатов және т.б. көрнекті ғалымдар қызмет етті. Қазір ин-та ҚР ҰҒА академиктері Қасқабасов, Қирабаев, Қ.Т. Телжанов, 12 ғылым докторы мен 34 ғылым кандидаты еңбек етеді (2005). Ин-т ТМД елдерімен, Қытай, Моңғолия, Түркия, Иран, Пәкстанмен ғыл. байланыстар орнатқан. Ин-тга аспирантура мен докторантура жұмыс істейді. Ин-тың әдебиеттану, фольклортану және өнертану салаларындағы диссертациялық кеңестері фольклор. қазақ әдебиеті, алыс және жақын шетел әдебиеті, музыка, театр және бейнелеу өнері мамандықгары бойынша Қазақстан, Орталық Азия елдері, Кавказ бен Еділ бойы, Сібір мен Саха-Якутия Республикалары үшін көптеген ғылыми мамандар даярлады.



	ӘДЕБИЕТТАНУ - көркем әдебиеттің шығу тегі, даму жолдары, өзіндік ерекшеліктерін зерттейтін ғылым. Ә. негізінен құрамдас 3 саладан тұрады. Олар: Әдебиет теориясы, әдебиет тарихы, әдеби сын. Әдебиет теориясы сөз өнерінің жалпы заң-дылықгарын, әдеби шығарманың көркемдік болмысы мен бітімін, сыр-сипатын, мән-мағынасын зертгейді, оны дұрыс түсінудің, талдаудың принциптері мен әдістерін айқындайды. Көркемдік әдістер, ағымдар, стильдер, бейнелер әдебиетгің теориясьшың негізгі мәселелеріне жатады. Ә д е б и е т т а р и х ы әдебиеттегі әр түрлі стильдер м ен ағымдардың, әдістердің пайда болып, дамып, өзгеріп, ауысып отыруын біртұтас процесс үстінде қарастырады. Әдебиет тарихының зерттеу объектісі жекелеген ақын-жазушылардың шығармашылығынан бастап белгілі бір ұлттың, халықтың, мемлекеттің одан қалды әлемдік әдебиеттің даму жолдары болуы мүмкін. Ә д е б и сын әдебиет теориясы мен тарихына сүйене отырып қазіргі кездегі әдеби шығармаларды, әдеби процесті талдайды. Әдебиеттің жетістіктері мен кемшіліктерін саралап, алдағы даму жолдарын нұсқайды. Ауыз әдебиетін зерттейтін фольклористика жеке ғылым саласы саналады. Ә. ғылымының маңызды бір саласы көркем шығарманың шығарм. құрылымын, құрамдас бөліктерін тұтастай зерттейтін поэтика. Поэтиканың объектісі жеке жазушылардың шығарм-ғы, әдеби ағымдар, тұтас дәуірлер болуы мүмкін. Поэтика Ә. ғылымының негізгі салаларымен тығыз байланысты болады. Ол әдебиет теориясымен бірге көркем туындының құрылысын зерттейтін жалпы поэтиканы, әдебиет тарихымен бірігіп тұтас көркемдік құрылымдар мен олардың негізгі элементтерінің (жанр, стиль, сюжет, композиция, т.б.) дамуын зерттейтін тарихи поэтиканы құрайды. Ә. ғылымының жоғарыда сөз болған негізгі салаларынан басқа қосымша тараулары да бар. Оларға текстология, библиография, тарихнама жатады. Текстология әдеби шығарманың мәтінін зерттеп, автордың өз қолымен жазған түп-нұсқасын белгілейді. Алғашқы нұсқаға жазушы жасаған өзгерістерді анықтап, оның себептерін түсіндіреді. Көркем туындының басылып шыққан мәтінін ақтық нұсқамен салыстырып, автордың ырқынан тыс болған өзгертулерді қалпына келтіреді. Тарихнама - Ә. ғылымының даму тарихы немесе нақтылы бір тақырыптың зерттелу жолдары, дамуы туралы деректер мен мәліметтердің жиынтығы. Тарихнама көбіне ғыл. жұмыстарда қолданылады. Белгілі бір тақырып бойынша ғыл.-зерттеулер жүргізу нақтылы мәселенің қаншалықты қарастырылғанын, яғни тарихнаманы білуден басталады. Библиография - әдебиет туралы ғылымға қатысты мәліметтердің жиыны. Оған түрлі көрсеткіштер мен анықтамалар, шолулар мен сілтемелер жатады. Белгілі бір зерттеулер жүргізгенде сол тақырып бойынша библиограф. көрсеткіштер мен анықтамаларды пайдаланудың маңызы зор. Сондай-ақ, Ә. ғылымының эвристика (әдеби шығарманың авторын, қашан жазғанын, кімге арналғанын т.б. зерттейді), палеография (жазбаның тарихын, ескі жазба ескерткіштерді зерттейді), қолжазба қоры, әдеби шежіре, әдеби мұражай, т.б. деректер жинағы сияқгы салалары да бар. Қазіргі Ә. ғылымы тіл білімімен, тарихпен, философиямен, әлеуметтанумен, психологиямен тығыз байланысты. Жаратылыстану ғылымдарының жеткен жетістіктерін де Ә. кәдеге асырып отырады. Көркем әдебиетгі матем. тәсілдердің көмегімен зерттеу қолға алына бастады. Қазақ Ә. ғылымының тамыры тарихтың тереңінде, халықтық эстетикаға негізделген ауыз әдебиетінде жатыр. Табиғатынан сөзді пір тұтып, құдіретіне табынып өскен қазақ халқының сөз өнеріне деген талғамы да, талабы да аса жоғары болды. Халықтық эстетиканың тікелей әсерімен қазақ ауыз әдебиетінде небір көркемдігі кемел, идеясы терең классик. туындылар туындап, әлемдік әдебиеттің үздік үлгілері қатарына қосылды. Әдеби талғам жазба әдебиетінің, ғылымның дамуымен де тікелей байланысты болды. Орта ғасырлардағы қазақ жеріндегі гүлденген ғылым, мәдениет ошақтарынан ондаған әйгілі ғалымдардың шығып, әлемдік ғылымға өз үлестерін қосқандығы белгілі болып отыр. "Екінші Аристотель" атанған әл-Фарабидің сөз өнері туралы жазған "Поэзия өнерінің негіздері", "Поэзия туралы", "Поэтика және поэтикалық пікірлер", "Поэтиканың ғылымдар жүйесіңдегі орны", "Поэтикалық шығармалардың түрлері", "Категория - поэтиканың объектісі", "Силлогизмдер және поэзия" атты теориялық еңбектері бізге жетті. Одан кейінгі Махмұт Қашқари, Жүсіп Баласағұни, Сүлеймен Бақырғани, т.б. еңбектерінде де сөз өнеріне қатысты эстетик. ойлар мол. Дегенмен төл қазақ әдебиетіндегі әдеби талғам бірнеше ғасыр бойы ауыз әдебиеті дәстүрінде шешендік сөздер, батырлық және лирикалық эпостар, мақал-мәтелдер, жыраулар толғаулары арнасында қалыптасты. Тек 19 ғ-дың 2-жартысынан бастап отандық Ә. ғылымының негіздері қалана бастады; қ. Әдебиет тарихы.



	ӘДЕБИЕТ ТАРИХЫ- әдебиеттің даму процесін, ұлттық әдебиеттің өткен кезеңдері мен жекелеген ақын, жазушылардың шығармашылығын зерттейтін әдебиеттану ғылымының негізгі бір саласы. Қазақ әдебиеті тарихын зерттеу ісі 19 ғ-да Ш.Уәлиханов еңбектерінен бастау алады. Оның "Қазақ халық поэзиясының түрлері" атты зерттеуінде қазақ ауыз әдебиетімен қатар Жанақ, Шөже, Орынбай сияқты эпик.ақындар жайлы ғыл. ой-пікірлер айтылды. 19 ғ-да қазақ әдебиетін зерттеген В.В. Радлов, П.М. Мелиоранский, А.Е. Алекторов, Н.И.Иляьминский, Г.Н. Потанин, т.б. орыс ғалымдарының, поляк революционері А. Янушкевичтің еңбектері таныстыру сипатымен ерекшеленгенімен, олардың кззақ поэзиясын өте жоғары бағалаған құндылығымен мәні зор. Казақ ақындарының шығармалары 19 ғ-дың 70-жылдарынан жариялана бастаған. Бұл үрдіс 20 ғ-дың бас кезінде қарыштап дамып, ұлттық поэзия мен прозаның озық үлгілері бірнеше рет жеке кітап болып басылды. Мұның өзі қазақ әдебиеті тарихын зерттеуісіне үлкен серпін берді. Көрнекті мемл. және қоғам қайраткері Ә.Бөкейханов "Россия" атты көптомдықтың қазақ тарихына арналған 18-томының (1903) "Население" деп аталған 2-бөлімін жазуға қатысып, қазақ мәдениеті туралы тарауда Шортанбай, Ноғайбай сияқты жеке ақындарға токталды, Абайдың ақындық талантына жоғары баға беріп, оны қазақтың жаңа әдебиетінің көшбасшысы деп атады, Абайды көзі тірі кезінде-ақ тұңғыш рет орыс оқырмандарына таныстырады, ұлы ақын шығарм-ғы туралы көлемді мақала жазып, 1905 ж. "Семипалатинский листок" газетінде жариялады. Бүл Абай өмірбаяны туралы ұлттық әдебиеттанудағы тұңғыш ғыл. мақала және жеке ақын шығармашылығы жайлы тұңғыш зертгеу мақалаболды. Одан кейін ұлы ақын туралы 1913 ж. А.Байтұрсынов "Қазақтың бас ақыны" атты көлемді мақаласын, 1914 ж. М.Дулатов "Абай" деген мақаласын " Қазақ" газетінде жариялады. Бөкейханов сонымен бірге 1915 ж. "Қазақ" газетінде Шәкерімнің "Қалқаман-Мамыр" дастанын талдаған сын мақаласын және" Роман бәйгесі" мақаласын жариялады. С.Торайғыровтың 1913 ж. "Айқап" журналында жарияланған "Өлең һәм айтушылар", "Қазақ тіліндегі өлең кітаптары жайынан" деген мақаларында қазақ өлеңінің табиғаты, жалпы әдебиег туралы, Абай, Байтұрсынов, Дулатов шығармаларына байланысты құнды ой-пікірлер түйінделген. 1923 - 24 ж. М.Жұмабаев "Сана" журналында" Ақан сері" мақаласын жариялап, әнші-ақын туралы алғаш рет толыққанды зерттеу жүргізсе, 1923 ж. Ж.Аймауытов "Лениншіл жас" журналында "Мағжанның ақындығы туралы" атты зерттеуін жариялап, ақын поэзиясына жан-жақты ғыл. талдау жасау негізінде оның қазақ әдебиетіне әкелген жаңалығын, суреткерлік ерекшеліктерін ашып көрсетті. Белгілі ғалым, қоғам қайраткері Х.Досмұхамедұлы да Әт-н зерттеу ісіне қомақты үлес қосып, "Исатай-Махамбет" атты кітапқа (1925) жазған алғы сөзінде Махамбет Өтемісұлы, өзі құрастырған "Мұрат ақынның сөздері" деген кітабындағы (1924) мақаласында Мұрат Мөңкеұлы шығармаларын терең ғыл. білгірлікпен талдады. М.Әуезовтің 1927 ж. жарық көрген "Әдебиет тарихы" атты оқулық кітабы қазақ әдебиетінің тарихын зерттеудегі үлкен бетбұрыс болды. Әуезов қолда бар деректер мен мәліметтерді сол жылдардағы әдебиет ғылымының даму дәрежесі деңгейінен өзінше саралап, қазақ әдебиеті тарихының ғыл. тұрғыдағы алғашқы негізін салды, ауыз әдебиетін жүйелеумен қатар "Зар заман ақындары" деген атпен белгілі 18 - 19 ғ-лардағы қазақ әдебиетінің ірі өкілдері шығарм-ғына талдау жасап, "Қазақ әдебиетінің қазіргі дәуірі" атты тарауда Абайдан кейінгі 20 ғ. басындағы әдебиетке тарихи-әдеби сипаттама берді. Бұл Ә. т-н ғыл. жүйеге түсіруге ықпалын тигізді. 1932 ж. С.Сейфуллитің "Қазақ әдебиеті" (1-бөлім); С.Мұқановтыц "XX ғасырдағы қазақ әдебиеті", 1933 ж. М.Жолдыбаев, М.Әуезов, Ә.Қоңыратбаев бірлесіп жазған "XIX ғасыр мен XX ғасыр басындағы қазақ әдебиетінің оқу кітабы", 1939 ж. Ө.Тұрманжановтың "Көркем әдебиет" оқулықтары мен зерттеу еңбектері жарық көрді. Ә. т-ның мәселелері 1930 ж. жарық көрген С.Сәдуақасов, К.Кемеңгеров, Ғ.Тоғжанов, Ы.Мұстамбаев және т.б. әдебиет зерттеушілердің мақалалары мен еңбектерінде қамтылды. 20 ғ-дың 30-жылдарының соңы мен 40-жылдары 18 - 20 ғ-лардың бас кезіндегі қазақ әдебиеті тарихын қамтыған К.Жұмалиев, Ә.Марғұлан, Е.Ысмайылов, Мұқанов оқулықтарымен, Әуезов пен Л.Соболевтің "Қазақ әдебиеті тарихының очерктері" (1939), Жұмалиевтің "XVIII -XIX ғасырдағы қазақ әдебиеті" (1940) зерттеулерімен толығатүсті, Әуезов абайтану ғылымының негізін қалап, ұлы ақын туралы алғашқы ғыл. мақалалар жариялады, К.Жұбановтың "Абай - қазақ әдебиетінің классигі" мақаласы жарияланды. 20 ғ-дың 40- жылдары қазақ әдебиетінің тарихын зерттеу жаңа қарқынмен қолға алынып, Әуезовтің "Қазақ әдебиеті тарихын зерттеу мәселелері" (1946). "Традиции русского реализма и до революционная казахскская литература" (1949) мақалаларында қазақ әдебиетінің даму жолы мұқият зерттеліп, ұлттық әдеби процестің өзіндік ерекшеліктері жан-жақты терең ашып көрсетілді. Жұмалиевтің "Абайға дейінгі қазақ поэзиясы және Абай поэзиясының тілі" монографиясында Абайға дейінгі әдебиеттің және Абайдың ақындық тілі кеңінен талданды. 20 ғ-дың 40 жылдарының соңы мен 50 жылдарының бас кезінде қабылданған үкімет және партия қаулыларында Ә. т-ндағы көрнекті тұлғаларға баға беруде өрескел қателіктерге жол берілді. Ә. т-н зерттеуші көрнекті ғалымдар Ысмайылов, Жұмалиев, Қ.Мұхамедханұлы және т.б. қуғын-сүргінге ұшырады, Әуезовтің, Мұқановтың, Жұмалиевтің және т.б. еңбектері өткір сынға алынып, жөн-жосықсыз айыптар тағылды. Қазақстан КП ОК-нің 1957 жылғы "Қазақ халқының әдеби-поэзиялық және музыка мұрасын зерттеудің, сын тұрғысынан қарап пайдаланудың жайы және оларды жақсарту шаралары туралы" қаулысы қазақ әдебиетінің тарихына жаңа бетбұрыс жасап, осыған орай Тіл және әдебиет ин-ты 1959 ж. 15 - 19 маусымда әдеби мұраға арналған ғыл.-теор. конференция өткізді. Бұл ғыл. мәслихатта әдебиет тарихының көптеген мәселелері жан-жақты талқыланып, оның материалдары 1961 ж. "Әдеби мұра және оны зерттеу" деген атпен жеке жинақ болып жарық көрді. 20 ғ-дың 50-жылдарының 2-жартысында қазақ әдебиеті тарихының проблемаларын кеңінен қамтыған Жұмалиевтің "Қазақ эпосы мен әдебиет тарихының мәселелері", Б.Кенжебаевтың "Қазақ халқының XX ғасыр басындағы демократ жазушылары" Б.Шалабаевтың "Революцияға дейінгі қазақ әдебиеті тарихының очерктері", С.Қирабаевтың "Спандияр Көбеев" (1958) еңбектері, Әуезовтің орыс және қазақ тілдеріндегі "Әр жылдар ойлары" кітабы (1959) жарық көрді. Әдебиет және өнер ин-ты ғалымдары дайындаған 6 кітаптан тұратын үш томдық "Қазақ әдебиетінің тарихы" Ә т-н жан-жақты да терең зерттеген қомақты ғыл. еңбек болды. Ә. т-ның жеке кезеңдері мен көрнекті өкілдерінің шығарм-ғы Ә.Дербісалиннің "Ыбырай Алтынсарин" (1965), "Қазақтың Октябрь алдындағы демократияшыл әдебиеті" (1966), А.Нұрқатовтың "Абайдың ақындық дәстүрі" (1966), Жұмалиевтің "XVIII-XIX ғасырлардағы қазақ әдебиеті" (1967), Ы.Дүйсенбаевтың "Ғасырлар сыры" (1970), Кенжебаевтың "Қазақ әдебиеті тарихының мәселелері" (1973), З.Ахметовтың "Современное развитие и традиции казахской литера-туры" (1978) және басқа монограф. зерттеулерде жүйелі түрде сараланды. Ежелгі дәуір әдебиеті тарихын зерттеуді жолға қою мәселелері Сейфуллин, Әуезов еңбектерінде алғаш рет көтерілсе, Кенжебаев өз зерттеулерінде қазақ әдебиеті тарихын: "1. Ежелгі әдебиет. 2. Қазақ хандығы дәуіріндегі әдебиет. 3.19 ғ-дағы қазақ әдебиеті; 4. 20 ғ. басындағы қазақ әдебиеті; 5. Қазақ кеңес әдебиеті" деп жүйелеуді ұсынды. Бұл тұжырымдама казақ әдебиетінің тарихын дәуірлеу негізіне алынды да. Мағауин, "Қобыз сарыны" атты монографиясында (1968) 15 -18 ғ-лардағы қазақ ақын-жырауларын зерттеуге арнады. "Ерте дәуірдегі қазақ әдебиеті" ұжымдық монографиясы (1983) 15 - 18 ғ-лардағы поэзияны жан-жақты зерттеген толымды еңбек болды. Дер6ісалин, М.Жармұхамедов ,Ө.Күмісбаев 13 - 14 ғ-лардағы түркі тілдес халықтарға ортақ жазба әдеби ескерткіштер - "Оғызнаме"."Мүхаб-батнаме" дастандарының қазақ тіліне ғыл. аудармасын жасап, олардың қазақ әдебиетіне қатысына терең үңілген зерттеулер жазды. М.Жолдасбеков, А.Дыраубаева ежелгі әдебиеттің күрделі кезеңдері мен озық нұсқаларын ғыл. сараптама жасады. Қазақ әдебиетінің бірнеше ғасырлық дәуірін қамтыған Х.Сүйішәлиевтің "VIII - XVIII ғ. қазақ әдебиеті" (1989). "XIX ғасырдағы қазақ әдебиеті" (1986) кітаптары. Н.Келімбетовтың "Қазақ әдебиетінің ежелгі дәуірі" (1986) монографиясы. Әдебиет және өнер ин-ты ғалымдары жазған "XIX ғасырдағы қазақ ақындары" атты зерттеулер жинағы жарық көріп, Ә. т-на сүбелі үлес болып қосылды. Қазақ кеңес әдебиеті бойынша Ысмайылов, Қ.Бекхожин, С.Айтмұқанов. С.Сейітов жазған "Қазақ совет әдебиеті" (1942), Ғ.Мүсірепов, Бекхожин, К.Жалмағамбетов, Сейітовтің "Қазақ совет әдебиеті" (1948 - 51), М.Базарбаев, Т.Бейісовтың "Қазақ совет әдебиеті" (1954) оқулықтары осы кезең тарихына арналған алғашқы оқулықгар болса, Базарбаев, Т.Бейісов, Б.Сахариевтың 10 сыныпқа арналған "Қазақ совет әдебиеті" (1955 - 62), Базарбаев пен Сахариевтің 11 сыныпқа арналған "Казақ совет әдебиеті" (1965 - 87) кітаптары осы кезеңді толық қамтыған тұрақты оқулықтар ретінде Ә. т-нан орын алды. Қаратаев. Т.Нцртазин, Қирабаев жазған жо-ғары оқу орындарына арналған "Қазақ совет әдебиеті" тұңғыш оқулығы екі рет (1968. 1971) қайта басылып шықты, өзгертілген нұсқасының 1-томы 1987 ж. жарық көрді. Қазақ кеңес әдебиетінің қалыптасуы мен дамуының ерекшеліктерін, жеке ақын жазушылар шығармашылығын зерттеуге Әуезов, Қаратаев, Нұртазин, Базарбаев, Қирабаев, Т.Кәкішев, Т.Әбдірахманова, Б.Наурызбаев, Ә.Нарымбетов, М.Атымов жәнет.б.әдебиеттанушы-ғалымдар үлкен үлес қосты. "Қазақ совет әдебиеті тарихының очеркі" (1949) ұжымдық зерттеуінде кеңестік дәуірдегі қазақ әдебиетінің даму жолдары ашып көрсетілді, осы еңбек негізінде 1971 ж. орыс тілінде "Қазақ совет әдебиеті тарихы" деген жаңа зерттеу жарық көрді. Қазақстандағы орыс мектептерінің 9 - 10 сыныптарына арналған Н.С. Смирнов, Ш.Сәтбаева, Х.Әдібаевтың "Қазақ әдебиеті" оқулығы (1976 - 86), Сәтбаева мен Әдібаевтың жоғары оқу орындарына арналған орыс тіліндегі "Қазақ әдебиеті" оқулығы (1979.1984) қазақ әдебиеті тарихына ғыл. талдау жасаған қомақты еңбектер болды. 20 ғ-дың 90-жылдары қазақ әдебиетінің сан ғасырлық даму жолын тарихи шындық тұрғысынан жан-жақты зерттеуге мүмкіндік туды. Қирабаевтың "Жүсіпбек Аймауытов"(1993), "Әдебиетіміздің ақтандақ беттері" (1995), Сәтбаеваның "Шәкерім Құдайбердиев" (1993. орыс тілінде), Ш.Елеукеновтің "Жаңа жолдан" (1989), "Мағжан" (1995) атты монографияларында, Мұхамедханұлының төрт кітаптан тұратын "Абайдың ақын шәкірттері" еңбегінде (1993 - 97), Ахметов, Базарбаев, Бердібаев, Кәкішев, Ысмағұлов және т.б. ғалымдардың зерттеулерінде қазақ әдебиеті тарихының ақтаңдақ беттері жаңа тұрғыда ашып көрсетіліп, бұрын айтылмай келген ақындар мен жазушылардың шығармашылығы тереңдеп зерттелді. 20 ғ. басындағы әдебиет тарихы қайта қарастырылып, "XX ғасырдың бас кезіндегі қазақ әдебиеті" зерттеулер жинағында (1994) бұрын тиым салынып келген отыздан аса ақын. жазушылардың шығармашылығына кеңінен орын берілді. "20 - 30 жылдары қазақ әдебиеті"(1997) монографиясы осы жылдардағы әдебиетке жаңаша көзқарас тұрғысынан жазылса, "40 - 50 және 60-жылдардағы қазақ әдебиеті" монографиясында (1998) қаһарлы соғыс кезінің шындығы, одан кейінгі жылдарда көптеген партиялық қаулылардың әдебиетке тигізген кереғар ықпалы. 60-жылдары жаңа толқын тудырған әебиет қайта зерттеліп, жаңаша пайымдалды. 20 ғ. басында Ә. т-н зерттеуге өзіндік үлестерін қосқан қайраткерлердің еңбектері қайта жарық көрді. Х.Сүйіншәлиевтің жаңаша жазылған "Қазақ әдебиетінің тарихы" зерттеуі жеке кітап болып басылып шықты (1998). Әдебиет және өнер ин-ты ғалымдары "Мәдени мұра" бағдарламасы бойынша 100 томдық "Бабалар сөзі" кітаптар дастанын, 10 томдық "Қазақ әдебиеті тарихын" жарыққа шығаруға кірісті (2004).



	ӘДЕБЙЕТ ТЕОРИЯСЫ - әдебиеттану ғылымының сөз өнерінің табиғатын, оның әдістері мен методологиясын, әдеби процесс, рухани-эстетикалық құндылықтар заңдылықтарын зерттейтін саласы. Ә. т. осы бағыттағы заңдылықтар мен қағидаларды жүйелеп, поэтикалық, прозалық және драмалық көркем шығармалардың табиғатын тануға қызмет етеді. Ә. т. ұғымдар мен терминдердің, ғылыми қағидалар мен ережелердің құрғақ жиынтығы емес, ол сол арқылы көркем әдебиетті барлық қырынан жан-жақты ашып көрсетудің құралы болып табылады. Қазақ ғалымдарынан Ә. т. жөнінде ең алғаш құнды пікірлер айтқан Ш.Уәлиханов болды. Ол қазақ халық поэзиясының жанрлық түрлерін (жыр, жоқтау өлеңі, қайым өлең, қара өлең, өлең. т.б.) жүйелеп берді.

	А.Байтұрсыновтың "Әдебиет танытқышы" (1926. 1989. 1991) осы саладағы іргелі ғыл. еңбек. "Әдебиет танытқыш" - қазақ ұлттық әдебиеттануының негізі. Ә. т. мен әдебиетгану методологиясы. ұғым-терминдер мен эстетик. категориялар, жанрлар жүйесі түзілген аса маңызды еңбек. Түрлі идеологиялық тосқауылдарға қарамастан 20 ғ-дың 30-жылдары қазақ ғалымдарының бұл салада жаңа туындылары жарық көрді. Қ.Жұмалиевтің "Әдебиет теориясы" (1938.1964.1969), негізінен, орта мектептер мен жоғары оқу орнына арналды. Сондай-ақ Е.Ысмайыловтың" Әд ебиет теориясының мәселелері" (1940) атты орта мектепке арналған оқулығы жазылды. 1970 ж. З.Қабдоловтың "Әдебиет теориясының негіздері" жарық көрді. Бұл еңбек толықтырылып, "Сөз өнері" деген атпен 2 рет (1976. 1982) қайта басылды. Ол еліміздегі жоғары оқу орындарында 30 жылға жуық Ә. т-ның бірден-бір оқулығы ретінде қызмет етіп келеді. 3-Ахметовтің "Қазақ өлеңінің құрылысы" (1970), "Өлең сөздің теориясы" (1973) еңбектері - осы салада соны пайымдауларымен ерекшеленген құнды ғыл. зерттеулер. Сонымен қатар қазақ прозасын М.Қаратаев, Т.Нұртазин, А.Нұрқатов, Р.Бердібаев, С.Қирабаев, Н.Ғабдуллин, Ф,Оразаев, Ж.Дәдебаев, Б.Майтанов, А.Ісмақова, т., қазақ поэзиясын М.Баарбаев, Т.Әбдірахманова, М.Дүйсенов, Ә.Нарымбетов, С.Негимов, қазақ драматургиясын С.Б.Ордалиев, Р.Нұрғалиев, Р.Рүстембекова, т.б. теориялық тұрғыдан жан-жақты зерттеді. Ә.т. бойынша Әдебиет және өнер ин-ты ғалымдарының "Жанр сипаты" (1971), "Сталь сыры" (1974), "Дәстүр және жаңашылдық" (1980), "Қазақ поэзиясындағы дәстүр ұласуы" (1981), "Көркемдік кілті - шеберлік" (1985) атты ұжымдық еңбектері жарияланды. Қабдоловтың "Жанр сипаты" (1965), Ахметовтің "Қазақ өлеңінің құрылысы" (1964. орыс тілінде), Нұрғалиевтің "Трагедия табиғаты" (1968), "Талант тағдыры" (1969), "Қазақ драматургиясының поэтикасы" (1973), "Айдын" (1985), "Күретамыр" (1973), "Қазақ драматургиясы" (1974), "Өнер алды қызыл тіл" (1974), М.Хасеновтің "Ұнамды образ және типтендіру" (1966), М.Атымовтың "Идея және композиция" (1970), "Қазақ романының поэтикасы" (1975), Негимовтің "Өлең өрімі" (1980), Майтановтың "Қазақ романы және психологиялық талдау" (1966), т.б. монограф. еңбектері жарық көрді. Ә. т-ның басты ғыл. ұғымдары мен терминдері жүйеленіп берілген "Әдебиеттану терминдерінің сөздігі" екі рет (1997. 1998) кітап болып шықты.



	ӘДЕБИЕТ ШЕЖІРЕСІ, әдебиеттанудың бір саласы, деректанудың құрамдас бөлігі. Әдеби өмірдегі үлкенді-кішілі оқиғаларды нақты деректермен көрсетіп отыратын Ә. ш. барлық халықтардың әдебиетінде бар. Ә. ш. 2 үлкен салаға жіктеледі. а) әдеби өмір шежіресі; ә) жеке ақын. жазушылардың өмірі мен шығармашылығына арналған шежіре. Қазақ әдебиеттану ғылымында әдеби өмір шежіресін жасау 20 ғ-дың 60-жылдарынан басталады, (Вопросы казахской литературы,т.2. А.-А., 1960). Қазақстандағы әдеби өмірі шежіресі қазақ әдебиетінің тарихына арналған ғыл. кітаптарға өз алдына жеке тарау ретінде енді (Очерк истории казахской советской литературы, М., 1960, стр. 601 -659; Қазақ әдебиетінің тарихы, 3 т. 1-кіт. А., 1967; Қазақ әдебиетінің тарихы, 3 т. 2-кіт. А„ 1967; История казахской литературы, т. 3. А.-А., 1971; 40 - 50 және 60-жылдардағы қазақ әдебиеті, А.. 1998. 330 - 39-8 б.). Қазақстандағы әдеби өмір шежіресі "Қазақстан Жазушылар одағына 60 жыл" деген атпен жеке кітап болып басылып шықты (1964). М.Әуезовтің туған күнінен бастап қайтыс болғанға дейінгі аралықгағы (1897- 1961) кезеңге байланысты әдебиет шежіресі өз алдына жеке кітап болып басылды (1997).



	ӘДЕБИЕТ ЭНЦИКЛОПЕДИЯЛАРЫ - әдебиеттану ғылымының терминдері мен ұғымдарын, әдебиет тарихындағы елеулі құбылыстар мен оқиғаларды, ақын-жазушылар, әдебиетганушы ғалымдар, сыншы-зерттеушілердің әліпбилік-пәндік ретпен жүйелеп беретін ғыл.-анықтамалық басылымдар. Ә. э-нда әдеби мұражайлар, ірі тұлғалардың мұражайлары, портретгері, әдебиетке қатысты иллюстрациялар, библиогр. мәліметтер де беріледі. Ә. э-ның әмбебап, ғұмырнамалық, библиографиялық, анық т а м а л ы қ, т.б. түрлері бар. Жарық көрген Ә. э-ның ішіндегі іргелілері: "Әлем халықтарының мифтері" (1 - 2 т.. М.. 1980 - 1982). "Әлем әдебиеті мен өнерінің үлкен сөздігі" (Сеул, Корея, 1962), "Әлем әдебиетінің энциклопедиясы" (Токио. Жапония, 1973). т.б. Ә. э. Қазақстанда 20 ғ-дың 60-жылдарынан бастап жарық көре бастады. Негізінен, олар анықтама түрінде болады: "Қазақстан жазушылары. 1917 - 1967" (А.. 1969). "Қазақстан жазушылары: Анықтама" (А„ 1982). "Советтік Қазақстан жазушылары" (А.. 1987), "Қазақстан жазушылары" (А.. 2004). т.б. 1995 ж.тұңғыш ғұмырнамалық "Абай" энциклопедиясы. "Қазақ әдебиеті" жарық көрген.



	ӘДЕБИЕТТІҢ ТЕГІ МЕН ТҮРІ, әдебиет. яғни сөз өнері эпос, лирика, драма дейтін негізгі үш салаға жіктеледі. Бүлар әдеби жанрлар мен түрлердің тегі деп те аталады және олардың әрқайсысы мазмұны және суреттеу, баяндау тәсіліне қарай өз тарапынан жүйе құрып, жанрлық түрлерге бөлінеді. Эпос -әдебиеттің негізгі үш тегінің бірі, әдебиеттің баяндау жанрларының басын құрайды. Эпостық шығармада оқиға өз бетінше автордың еркінен тыс жүріп жатқандай әсер береді. Мұнда оқиғаны суреттеу тәсілінің бір ерекшелігі - сюжет желісінің тежелетіндігі. Эпостық жанрдағы шығармаларда негізгі әңгімеге қатыссыз "бөгде" бір нәрселер бейнеленетін секілді. Шын мәнінде бұл - эпостың өзінің жанрлық мақсатына жету үшін қолданатын тәсілдерінің бірі. Эпос тұтастықты көксейді, шындық дүниені қалайда кең көлемде көрсетуді қалайды. Нәтижеде қомақты, кең тынысты шығарма туады. Эпостық шығармалар тарихы сонау қадым замандардан басталады. Аңыз, ертегі, дастан, жырлар - біздің баға жетпес ұлттық мұрамыз. Болмысты бейнелеу, адам мен қоғам өмірін суреттеу эпос жанрында негізгі үш арнамен атқарылады. Ол жанрлар шағын көлемді (анекдот, мысал, әңгіме, новелла, әпсана-хикаят), орташа көлемді (поэма, повесть) және ірі көлемді (эпопея, роман) болып бөлінеді; лирика - адамның көңіл-күйін шертеді. Лирикада "ақын адамның ішкі ғаламы мен тысқы ғаламы туйіседі" (Байтұрсынов). Адамның сырттан алған әсері көңіл көрігінде балқып, нәзік сәулелі сезімге айналады. Жалт еткен сезім жарқ етіп ақын жүрегін дөп сөзбен жарып шықса, міне, бұл - лирика. Лирика - алдымен сезімнің гүлі, гүлдің хош иісі, көз жауын алған көркі. Мұнда субъектілік басым. Эпоста автор оқиға көлеңкесінде қалса, лирикада алға шығады, өзі өлең мазмұнына айналады. Және өз қалпын, "бетін өзгертпейді" (Аристотель). Өлеңнің лирик, кейіпкері көбіне автордың өзіне тартады Лирикадағы сұрапыл тебіреніс, толғаныстар, қызу қанды қарбалас әсерлер соқыр сезім емес, ой көзді сезім, Абай: "Өмірде ойға түсіп кем-кетігің. Тулағыш мінезің бар, жүрек, сенің" десе, бұл - лирик, ақын бейнесі. Ой мен сезім лирикада ғашықтардай табысады, сол махаббат ләззатынан көркем сөз атты перзент туады. "Қуатты ойдан бас құрап, Еркелетіп шығар сөз" деп Абай тегін айтпаған. Өлең - қолдан жасалмайтынын, ой, қайрат, жүрек тұнығынан қайнап шығатынын ескерткен. Лирик, жанр түрлері дәстүрлі қазақ ауыз әдебиетінде терме, толғау нысанында қалыптасты. Әлемдік әдебиетте ертеден өріс алған лириканың элегия (мұңды өлең), ода (мадақ өлең), эпиграмма (әжуа өлең), эпитафия (жоқтау), сонет. т.б. жанрлары қазақ поэзиясында 19 ғ-дан бастап берік орын тепті. Саяси-әлеум. лирика түрлері де дамыды. Тақырыбы мәңгілік саналатын махаббат лирикасы, табиғат лирикасы түрлерінен қазақ поэзиясы әлемдік поэзияның қай-қайсысымен де иық теңестіретін шығармалар тудырды; Әдебиеттің үшінші тегі -драма. Мұнда оқиға көз алдыңда өтіп жатады. Кейіпкерлер бастарынан шиыршық атқан шым-шытырық оқиға кешеді. Бәрі әрекет үстінде. Жәй әрекет емес, тайталасқан күрес, айтыс-тартыс, қырқыс. Айлаға қарсы айла. әрекетке қарсы әрекет. Оны істейтін кейіпкерлердің характері. Бәрі соған байланысты: жақсылық та, жамандық та. Характер, мінезділік - адамның өзегі, алтын арқауы. Атом бөлшектенгенде орасан зор энергия пайда болатыны мәлім. Характер ядро іспетті. Драманың ойдағыдай шығуы сол ядроның қуатын қалай "босата" алғанына, яғни кейіпкердің мінезін қалай аша білгендігіне байланысты. Драмалық шығармалар трагедия, драма. комедия жанрларына бөлінеді. Оның мелодрама, водевиль секілді шағын түрлері де бар. Әдебиеттектері мен түрлерінің жіктелуінде белгілі шарттылық бар. Эпос, лирика. драма іштей бір-бірімен байланысты. Үшеуі де даму арасында біріне-бірі әсер етіп, бірін-бірі демеп, ашып, толықтырып отырады. Мыс., жаңа эпос-роман жанры психологизм, драматизм құралдарын барынша пайдаланады. Демек, ол лирика, драма жанрларынан өзіне керекті нәр алып отырады деген сөз. Роман жанры бірден бүгінгі кемеліне келе қойған жоқ. Оның ілкі өркендері ертеректе, фольклор қойнауларында шым-шымдап өсіп жетілді. Соңғы жылдары фольклортану ғылымы дастан эпосының қайсыбір белгілерінен новелла, роман жанрларының нышандарын тауып, зерттеп жүргені тегін емес. Ертегілік дастандармен қатар, новеллалық, романдық дастандар термині ғыл. айналымға енгізілді.



	ӘДІБАЕВ Хасен (6.8.1924 ж.т.. Шығ. Қазақстан обл. Шұбартау ауд. Қосағаш а.) - жазушы, ғалым, филол. ғыл. докт. (1970). проф. (1973). Қазақстанның еңб. сің. жоғары мектеп қызметкері. 2-дүниежүз. соғысқа қатысқан. ҚазҰУ-ды (1955), ҚазҰПУ-дың аспирантурасын (1959) бітірген. 20 ғ-дың 50-жылдардан бастап әдеби сын, әдебиеттану ғылымы, көркем проза саласында ат салысып келеді. "Уақыт және суреткер" (1967), "Талант, талғам, тағдыр" (1971), "Көкжиек" (1978)атты сын-зерт. кітаптары қазақ әдебиетінің келелі мәселелеріне, көрнеюі қаламгерлердің шығарм-тарын саралауға арналған. Оның "Таңбалы адам" (жинақ. 1975), "Отырар ойраны" (роман, 1986) "Әупілдек" (1987) повестер мен әңгімелер жинағы жарық көрген. Орыс мектептеріне, арнаулы және жоғары оқу орындарына арналған бірнеше әдебиет оқулықтарын жазған. 2-дәрежелі "Отан соғысы", "Қызыл жұлдыз", "Құрмет" (1998) ордендерімен, екі рет "Ерлігі үшін" медалімен марапатталған.



	ӘДІЛ Балтабай (1.5.1949 ж.т.. Қарақалпақ АКСР-і. Мойнақ ауд. "Әли ауылы" кенті) - жазушы. 1973 ж. Хожелі пед. уч-щесін бітіріп, көп жылдар мұғалім болып қызмет етті. ҚазҰУ-ды сырттай оқып бітірген. 1993 ж. Қазақстанға көшіп келіп, содан бері респ. "Ұлан" газетінде істейді. Балаларға арналған"Атамның жұлдызы" (1981),"Алданыш" (1984) және "Інімнің өкпесі", "Тырналар келе жатыр" (соңғы екеуі қарақалпақ тілінде) кітаптары жарық көрген. Респ. балалар мен жасөспірімдерге арналған жабық бәйгенің үш дүркін жүлдегері. Қазақстан Журналистер одағы С.Ерубаев атынд. сыйл. лауреаты.

	"Әділ-зайыт" - дастан. Негізгі желісін "Тотынама" мен "Мың бір түннен" алатын қисса-дастандар қатарына жатады. Бұл тақырыпта қазақ әдебиетінде "Әділ-Зайытган" басқа Тұрмағамбеттің "Рауабану", Майлықожаның "Тотьшама", М.Жанайдарұлының "Мың бір түннің хикаясы", Қозыбағар ақынның "Ғаяр қаттынның оқиғасы", т.б. дастандар жазылған. Олардағы оқиғалар желісі "Мың бір түндегі", "Уәзір Данданның әңгімесі", "Мәләкүл-Мауыт" әңгімесіндегі - "Төрт жүз сексен тоғызыншы түн", "Жеті уәзір, бір кәнизак", т.б. бөлімдерден алынған. "Әділ-Зайыт" дастанының шет ел қазақтары арасында да кең жайылған нұсқалары бар. Оның бірі Пекинде басылып шыққан (1986) он екі томдық "Қазақ қиссалары" кітабында жарияланған. Дастанда күйеуі қажылыққа кеткен әйелдің көлденең кездескен жігітпен көңілдес болып, оның көңілін табамын деп жүріп баласынан айырылып, абыройы төгілгені баяндалады. Негізгі кейіпкері - Зайыт әділдік пен адамгершілік үлгісін көрсетеді. Мал-мүлкі болмағандықтан, қайыр тілеп күн көріп жүргенде бір кісі (ол ғайыптан пайда болып көмектесетін әулие бейнесі) кездесіп: "Саған арамнан беретін он ділдәм бар, біраз күн азық болады, ал адалдан беретін бір ділдәм бар, нәпсіге разы болып, осыны аласың ба?" - дейді. Зайыт азға қанағат етіп, бір ділдә алып, оған құс сатып алады. Құстың бір қасиеті: намазшам болғанда қанатын сілкіп қалса, бір гауһар түседі (мифтік бейне). Содан Зайыт байып, қажылық сапарға аттанғанынан оқиға шиеленісіп, әйелінің мекерлігі баяндалады. Зайыт қажылықган қайтып келгенде, баладан да, құстан да айырылған мекер әйел бәрінің қазасы жетіп, өлгенін хабарлайды. Зайыттың ұлы Баратты күңі құтқарып әкеткен еді, ол батыр болып өсіп, көп жылдан соң, әкесімен көріседі. Азғын шешесін өлімге бұйырады. Сол кезде Зайыт ақыл айтып: "Кең болсаң, кешірімді, кем болмайсың. Жақсының кім жетеді бағасына", -деп ұлын тоқтатады. Дастан некелі жарға адалдықты, рухани тазалықты үлгі ететін шығыстық нәзира үлгісінде жазылған.



	ӘЖЕК Мырзаұлы (1885, Алматы обл. Райымбек ауд. Қарабұлақ а. -1934. ҚХР) - ақын. Жетісу өлкесінде айтыс ақыны ретінде кеңінен танылған. 1932 ж. Қытайға қоныс аударған. Ә. айтысының үзіндісі "Айтыс" (1942; 1-т. 1965). жинағында жарияланды. Әжек пен Шәріпжамал айтысының толық нұсқасы Орт. ғыл. кітапхана қорында сақтаулы.



	ӘЖУА - кекескін, мысқылдың жеңілдеу түрі. Ә. ашық та. астарлап та білдіріле береді. Мыс., Күдеріқожа: "О дүние бұ дүниеден жақсы дейді" дегенде. Ұлбике: "Бү дүниеден о дүние жақсы болса, адамға айтпай қожалар кетер еді" дейді. Бұл - ашық әжуа. Ә. бүгінгі қазақ ақын-жазушыларының шығармаларында да іліп-шалудың тәсілі ретінде жиі қолданылады.



	ӘЖІҒАЛИЕВ Нұралы (23.10.1939. Атырау обл. Исатай ауд. Бабан а. -12.10.2004 ) - ақын. Атырау пед. ин-тын бітірген (1961). Атырау обл. Ембі ауд. комсомол к-тінің бірінші хатшысы және обл., бірнеше ауд. газеттерде жауапты қызметтер атқарған. Қазір "Нарын" журналының бас редакторы. "Жаңғырығы жанымның", "Тағдырым осы таңдаған" жыр жинақтарының авторы. Соңғы жинағы үшін 1999 ж. респ. Махамбет атынд. сыйл. лауреаты атанды.



	ӘЗДЕНБАЕВ Сәби (1890. Ақмола обл. Қорғалжын ауд. Сабынды а. -1967. сонда) - айтыс ақыны. 1943 ж. Қайып Айнабековпен айтысқан. Шығармалары "Халық ақындары" (1953), "Пернедегі термелер" (1965) жинақтарында жарық көрді. Ә. жинаған ауыз әдебиеті үлгілері Әдебиет және өнер ин-тының қолжазба және мәтінтану бөлімінде сақтаулы.



	ӘЗИЕВ Әмен Махатұлы (6.6.1927. Қарағанды обл. Қарқаралы ауд. -6.6.2003. Алматы) - ғалым, жазушы, филол. ғыл. кандидаты (1969). Қарқаралы пед. уч-щесін (1943). ҚазҰУ-ды (1950)"бітірген. 1943-1949ж. Қарқаралы ауд. соғыс комиссариатында қызмет істеген. 1949 ж. ун-тте оқи жүріп "Лениншіл жас" (қазіргі "Жас Алаш") газетінде бөлім меңгерушісі, 1950 - 1952 ж. Тіл және әдебиет ин-тының кіші ғыл. қызметкері. 1952 - 1961 ж. Қарағанды обл. "Советтік Қарағанды" газетінің әдеби қызметкері, бөлім меңгерушісі, кейін жауапты хатшысы. 1961 ж. Қарағанды телестудиясының директоры. 1966- 1973 ж. Қарағанды пед. ин-тында Қарағанды мемл. ун-тінде аға оқытушы. 1973 -1982 ж. Қарағанды политех. ин-тында доцент болып жұмыс істеген. Оның "Достық күші" деген тұңғыш әңгімесі 1957 ж. "Жұлдыз" журналында жарияланды. 1968 ж. "Есіл ару" атты пьесасы Қарағандының обл. драма театры сахнасында қойылды.



	ӘЗІБАЕВА Бақытжан Уәлиқызы (1.1.1945 ж.т„ Астана) - ғалым. филол. ғыл. докт. (1999). Ташкент мемл. ун-тін бітірген (1968). 1968 -1973 ж. Әдебиет және өнер ин-тын-да аға лаборант, 1973 - 86 ж. кіші ғыл. қызметкер, 1986 - 1993 ж. ғыл. қызметкер болып жұмыс істеген. 1993 жылдан аға ғыл.қызметкер.



	ӘЗІЛ - бір адамның екінші адамды ұялту, сөзге тоқтату үшін айтылатын ұрымтал да астарлы, көңілді де күлкілі пікірі. Яғни болмысқа, құбылысқа нақты оқиғаға қатысты көзқарасты білдірудің, баға берудің бір түрі. Ә-де де сынап-мінеу, іліп-шалып, тәлкек ету ниеті жатады. Тек сол ниет жүрекке ауыр тимейтін етіліп, қалжыңға сүйеп жүзеге асырылады. Сондықтан да қазақ мұны "әзіл-оспақ", "әзіл-қалжың" деп қосарлап айтады. Дегенмен ащы Ә-дерде сатираның уыты, көңілге қаяу түсірмейтін Ә-дерде юмордың белгілері жүреді. Ә. - юморлық сезімнің, тапқырлықтың жемісі. Алайда әзіл-оспақ. әзіл-қалжыңды сатира, юморға жатқызуға болмайды. Өйткені, біріншіден, сатира, юмор өмірлік болмыс-құбылыстарды ұзақ уақыт байқап-көрудің, зерттеп-білудің, ақыл-ой, дүниетаным елегінен өткізудің нәтижесінде туады. Сатира, юмор белгілі бір дүние-танымның, саяси-әлеум. көзқарастың көрінісі, сәулесі ретінде, ресми шығарма түрінде, жалпы жұртқа жария етілу үшін жазылады. Ал әзіл-қалжың түріндегі шымшыма сөз кез келген жерде - отбасы. ошақ қасында, той -томалақ, әр түрлі отырыстарда айтыла салады. Онда ресми сипат, кең танымалдық болмайды. Сатира, юмор міні бар қоғам мүшесінің бәріне бірдей бағыттала береді, ал әзіл-оспақ дәстүрлі сөз қағыстыру реті бар адамдар арасында ғана, яғни құрбы мен құрдас, жезде мен балдыз, жеңге мен қайын, құда мен құдаша арасында айтылады. Халқымыз "Әзілің жарасса атаңмен ойна" деп Ә-ді кек тұтпай, қолдап отырған.



	ӘЗІЛБЕК Кінәзбекұлы (1948 ж.т., ҚХР, Шынжаң, Іле аймағы, Күнес ауд.) - ақын. Іле пед. ин-тын бітірген (1966). 1966- 1986 ж. осы ин-тта оқытушы, проректор қызметтерін атқарған. 1986 жылдан "Іле ағарту" журналында бас редактор. Шыңжаң Жазушылар одағының мүшесі. Ә. мәдени төңкеріс деп аталатын он жылға созылған зобалаңнан кейін шығарм. жұмысқа қайта оралды. Ә-тің "Аққулар ұшып барады" (Өлең. роман), "Әулиенің ауылы" (Дастандар), "Темір қанат" (Өлеңдер), "Алау жүрек" (Өлең поэмалар) кітаптары жарық көрді.



	ӘЗІЛКЕШ (Әзірбай) Шымырұлы. Алшынның Әзілкеші (1830. Қызылорда обл. Жалағаш ауд. Жаңаталап а. - қ.б.ж.6.) - айтыс ақыны. Ә-тің халыққа кеңінен танылған туындысы "Қыз Болықпен айтысы", Ақын Арқа елінде де болған. "Әзілкеш атандырған жеңгелерім", "Ағайынға сын", "Көреді барған малдың жұтын" т.б. туындылары сақгалған. Ә. Құрманғазы Сағырбайұлымен үзеңгілес жолдас болған. Ә-тің кейбір шығармалары Орт. ғыл. кітапхананың сирек қолжазбалар қорында сақтаулы.



	ӘЗМБАЙ Бижанұлы (1854. Шығ. Қазақстан обл. Шұбартау ауд, - 1922. сонда) - ақын. Абылай ханның жүз батырының бірі - Мамадайырдың ұрпағы. Әкесінің ағасы Меңдаяқ би сияқты өзі де ісімен, сөзімен ұлы Абайдың ықыласын алған. Ол ақындық өнермен жас ортасынан асқан кезінде айналысады. Ә-дың "Ақ екен раушан жүзің атқан таңнан", "Безенген адамды білмейтұғын", "Келгенде қара өлеңге ағыламын", "Сарықұс" атты лирикалық өлеңдері. "Қазақ зары", "Кәрілік туралы" толғаулары, "Жоқтау" үлгілері сақталған. "Сарыарқаның мәселесі", "Ақтамберді - Жаскілең" дастандарының, "Ахмет-Жүсіп", "Зейне сұлу", "Бәраһат-Шерін", "Ғазіреті Ғали мен Дариға қызды" қиссаларын жазған. Ә. халық ақыны Шашубай Қошқарбайұлының ақындық қалыптасу жолына әсері болған. Ақтамберді Сарыұлының туындыларын айтып жеткізудегі Ә-дың еңбегі зор. 1994 ж. Ә-дың "Ақтамберді - Жаскілең" атты өлеңдер мен қисса-дастандар жинағы алғаш рет жеке кітап болып жарық көрді (құраст. С.Бәуов пен АТілеуханова).



	ӘЗІМҚАН Тышанұлы (1929. Алтай аймағы, Қаба ауд. - 1993. ҚХР. Үрімжі қ.) - әдеби аудармашы, зерттеуші ғалым. Үрімжі қ-ңдағы Тіл ин-тын бітірген (1948). 1950 ж. қоғамдық қызметін Алтайдан бастап кейін келе Үрімжідегі Шыңжаң халық баспасында өмірінің соңына дейін жұмыс істеді. Қытай халқыныңтарихи классик. шығармаларын "Үш патшалық қиссасы" (Тарихи роман), "Тад дәуірі" (таңдамалы өлеңдер), "Су бойында" (тарихи роман), "Қызыл сарай түсін" (тарихи роман) қазақ тіліне аударған. "Әр елдер әуені" атты шетел әңгімелері топтамасын. "Мұнарлы жаңбыр" сынды көркем аударманы оқырманға ұсынды. "Әдебиет сыр шертеді" (Үрімжі. 1994) ғыл. мақалалар топтамасы жазушы қайтыс болғаннан кейін жарық көрген.



	ӘЗІРБАЕВ Кенен (22.6.1884. Жам-был обл. Қордай ауд. Мәтібұлақ а. -12.4.1976. сонда. Кенен а.) - халық ақыны, әнші, халық композиторы. Қазақстанның еңб. сің. қайраткері (1956). Ән-жырды әуелі ата-анасынан үйренген Кенен 11 жасынан домбыраға қосылып, өз жанынан өлең, ән шығара бастаған. "Бозторғай", "Көк шолақ" әндерін шырқайды. 1916 жылғы халық азаттық қозғалысының үгітші-сарбазы. "Он алтыншы жыл", "Қайран елім", "Аттан", "Бұлбұл" әндерін, "Әли батыр", "Қырғызбай" дастандарын жырлаған. Қазақ, қырғыз арасындағы белгілі жиындарға қатысып, айтысқа түскен, ән сайысына араласқан. 1921 ж. Қордай рев. к-тінің төрағасы болған. 1936 ж. Мәскеуде өткен қазақ өнері онкүндігіне қаты сьш, "Жаңа заң" әнін шырқаған. 2-дүниежүз. соғыс кезінде ел арасында мәдени-үгіт бригадасын басқарып, халықтың қаһармандық ерлігін, жеңісін жырлаған. "Біз жеңеміз", "Майданға сәлем", "Сүйгенім-ай, күйгенім-ай", "Төрт батыр" сияқты көптеген өлең-жырлар шығарған. Ә. - ең алдымен әнші ақын. Оның алғаш рет қазақ, қырғыз еліне бірдей танылып, ақын атануы "Көпшілік көрсін әнімді" әнінің тууымен байланысты. Қазан төңкерісіне дейінгі "Менің өмірім", "Құрдасыма", "Құрдасымның сөзі", "Қойымды Аянбайға кеттім қосып", "Даяшылар", "Жеті қойды жоқтағаным", "Түйе" деген өлеңдері бар. 150-дей ән толғап, оның өлеңін жазды. Оның әншілік, композиторлық болашағына әнші-жырлардың, домбырашы-күйшілердің әсері зор болды. Әсіресе ол Жамбыл, Сарыбас, Балуан Шолақ, Шашубай сынды белгілі әнші-ақын композиторлардан үлгі-өнеге алды. "Ой жайлау", "Бұлбұлға", "Көкшолақ", "Октябрь", "Колхоз әні", "Біздің Отан жеңеді", "Елімнің ерке жастары", "Жайнады таңым жайнады", "Жас малшылар әні", "Айға ұшқан ақиық", "Қордай", "Қазақстан", "Қос батыр", т.б. әндердің авторы. Ә-тің композиторлығы жайында Қазақстан өнер зерттеушілері А.Қ. Жұбанов. Б.Г. Ерзакович еңбектер жазды. Ә. айтыс жанрына ерте араласқан. Шалипа (1898), Ләтипа (1921), Кенжеқожа (1938), Әбдіғали (1943), Бопипа (1961), Есдәулет( 1963) ақындармен айтысқан. Дастан жанрын да жастайынан жырлаған. "Шөпке барғанда" (1898), "Құдалар" (1920), "Әли батыр" (1916), "Қырғызбай" (1916 -17), "Кененбай - Кербез" (1936), "Бұрынғы өткен батырлар (1947), "Жалғыз қаз" (1960), "Жамбыл - жыр" (1971) толғау, дастандары бар. Республика жұртшылығы 1959 ж. ақынның 75 жасқа, 1974 ж. 90 жылдығын кең көлемде атап өтті. Ә. халқымыздың ауыз әдебиеті нұсқаларын есіне мол сақтаған, оның айтуынан жазып алынған фольклорлық мұралар Әдебиет және өнер ин-тының қолжазба қорында сақтаулы. Ол - жыр алыбы Жамбылмен жарты ғасырдай бірге жүрген. Бұған оның екі жүзден астам өлең, арнау, толғаулары айғақ. Бұл туындылары әлденеше рет жинақ болып шықты. "Өлеңдері" (1947), "Әли батыр" (1949, 1951 ж. қазақ, орыс тілінде), "Өлеңдері мен дастандары" (1952), "Әндері" (1955), "Өлең, дастан, ән текстері" (1961), "Өмірімнің әндері" (1961). "Шығармалар жинағы" (1967), "Аңыздар сыры" (1969), "Алатау шыңы" (1974) жарияланды. 1984 ж. ақынның 100 жылдық толу мерейтойы өткізілді. Оған арналып респ. ақындар айтысы ұйымдастырылды. Таңдамалы шығармаларының 2 томдығы және "Шырқа, даусым", орыс тілінде "Песни гор и степей" кітаптары жарық көрді. Де

	ректі кино-телефильмдер түсірілді. Ә-тың есімі Жамбыл обл. Қордай ауд-ндағы Қасық орта мектебіне, Алматы қ-ндағы бір көшеге, Жамбыл қ-ндағы кинотеатрға берілген. Құрманғазы атынд. Алматы консерваториясының және бұрынғы Шымкент мәдениет ин-тының үздік студенттері үшін Ә. атынд. стипендия тағайындалған. Жамбыл обл-нда ақын ұзақ жылдар бойы тұрған елді мекен Кенен ауылы аталады. Онда Ә-тың мұражай-үйі жұмыс істейді. Ленин (1974), Еңбек Қызыл Ту, 2 рет "Құрмет белгісі" (1945) ордендерімен және медальдармен марапатталған.



	ӘЗІРБАЕВ МҰРАЖАЙЫ - Қазақстанның халық ақыны Кенен Әзірбаевтың әдеби-мемориалдық мұражайы. Жамбыл обл. Қордай ауд. Кенен а-нда орналасқан. 1981 ж 13 наурызда ашылған. Мүражай, негізінен, үш көрме залдан тұрады. Мұражай қорына арналған қосымша бөлме бар. Ақынның бейіті де осы жерде, оның басына көктастан ескерткіш орнатылған. Мұражай залдарында әнші әрі композитор ақынның өмір жолын, шығарм-ғын бейнелейтін 961 экспонат жинақталған. Олардың ішінде ақынның 13 жасында жасатқан домбырасы, қырғыз манабы Шәбденнің асында жыр алыбы Жамбыл сыйлаған күміс белбеу, екі мәрте Соц. Еңб. Ері атағын алған Ж. Куанышбаевтың Хантаудан әкеп сыйға тартқан мәр-мәртасы құнды экспонаттар болып есептеледі. "1916 жыл", "Ұлы Отан соғысы жылдарындағы ақын шығармашылығы","К.Әзірбаевтың 100 жылдық тойы", "Кенен және өнер қайраткерлері" деп аталатын арнайы ұйымдастырылған бұрыштар ақынның өмірінен мол мәліметтер береді. 1981 ж. мұражайдың ашылуына байланысты ақын өмірі мен шығарм-ғы туралы "Жамбыл мұрагері", "Кенен қанаттары" атты фильмдер түсірілген.



	ӘЙТЕКЕ Байбекұлы (23.3.1644. Өзбекстан, Қазбибі тауы, Қызылша мекені - 1700. Өзбекстан, Нұрата ауд. Сейітқүл қорымы) - қазақ халқының бірлігін нығайтуға үлкен үлес қосқан атақгы үш бидің бірі, мемлекет қайраткері. Әлім тайпасының Төртқара руынан шыққан. Әмір Темірдің бас кеңесшісі Ораз қажының бесінші ұрпағы. Бүкіл парсы, өзбек, қырғыз, қазақ, құрама жұрты "Синесоф буа" (жаны пәк жан) атаған Сейітқұл әулиенің -үшінші ұрпағы. Ә. Қоқанға (1622 -35) хан болған Ақшаның немересі, Самарқан әмірі (1622 - 56) Жалаңтөс баһадүрдің немерелес туысы. Ә. бес жасында ауыл молдасынан сауатын ашқан. Шешендік қасиетінің ерте танылуына әкесі Байбекпен Қосуақ бидің айрықша ықпалы тиеді. Алайда жеті жасынан бастап аталары Ақша хан мен Жалаңтөс баһадүр Ә-ні өз тәрбиесіне алады. Ол әуелі Самарқандағы Ұлықбек медресесінде, кейін Жалаңтөс баһадүр салдырған "Тіллә-қари" (Ажынмен апталған), "Шердор" (Арыстанды) медресесінде оқып, дін, құқық, аспан әлемі, география, тарих, матем. пәндерін, араб, парсы, шағатай, өзбек тілдерін меңгеріп шығады. Ә. Ақша атасынан ел басқару, елшілік байланыстар жасау жолдарын үйренсе, Жалаңтөс атасынан әскери қолбасшылық дәстүрлер мен дағдыларға жаттығады. Баланың он екі жасында Жалаңтөс атасы, он бес жасында Ақша атасы дүниеден өтеді. Ә. медресені бітірісімен туған а-на оралып, әкесі Байбекпен, ұстазы Қосуақпен бірге ел басқару істеріне араласады. Сөйтіп жиырма бір жасында бүкіл Бұқара мен Самарқан төңірегіндегі қазақ, өзбек, қарақалпақ құрама жұртының бас биі болды. Ал жиырма бес жасында барша Кіші жүз халқы оны бас би етіп сайлады. 1680 ж. салқам Жәңгірдің жасы үлкен балалары Уәлі мен Бақыны емес, кішісі Тәукені хан етіп сайлауға қазақ халқының бетке ұстарлары: Әнет баба, Соқыр Абыз, Едіге, Майлы, Төле, Қазыбек, қарақалпақ Сасық, құрама Мұхаммед, қырғыз Қоқым билермен бірге Ә. би де айрықша ат салысты. Тәуке таққа отырғаннан кейін алғаш рет ресми түрде айрықша құқықты "Хан кеңесі" сайланды. Ә. Кіші жүз жұртының атынан осы кеңестің мүшесі болды. 1864 ж. "Жеті жарғы" қабылданды. Күні бүгінге дейін негізі сақталып отырған ежелгі Солон заңымен (б.з.б. 7 - 6 ғ.) терезесі тең бұл заңның бытыраңқы елдің басын біріктіруге, жұртымыздың әл-ауқатының артуына, ата дәстүрлеріміздің сақталуына, ұрпақ тәрбиесіне қосқан үлесі зор болды. "Жеті жарғыға" Ә-нің ұсынған баптарының ішінде екеуі ғана белгілі. Ол - "Сүйек құны", "Өнер құны". Ә. шешендігімен, "қара қылды қақ жарған" әділдігімен бірге жоңғарлармен болған ұрыстарда қол бастаған батыр да. 1685 ж. Нұрата маңына шабуыл жасаған Қалдан-Бошақтының он мың жасағына Нұрата, Қыз Бибі, Ақтау, Тамды, Кенимех төңірегіндегі алшындар мен қарақалпақтардан және құрамалардан жиналған бес мың қол әскерімен Ә. қарсы аттанады. Ә. айтқан билік, шешендік сөздер, толғаулар, баталар көп сақталған. Ол туралы аңыз әңгімелер мен жырлар да жеткілікті. Соның бірі авторы беймәлім, "Әйтеке би" де-ген үзақ дастан. Биді халық "айыр тілді Әйтеке" деп атаған. Ә. қайтыс болғаннан кейін Нұрата тауы маңын мекендеген төртқара а-дарының көпшілігі Сыр бойына көшіп кеткен. Ә-нің тікелей өзінен тарайтын алтыншы-жетінші ұрпақтары мен аталастары Қызылорда, Ақтөбе облыстарында, бірқатары Өзбекстан Республикасының Науаи обл-ндағы Нұрата ауд-нда тұрады.



	ӘЙТПЕНОВ Қайыпназар (1900. Шымкент обл. Шардара ауд. Шардара а. - 1977) - халық ақыны. Ауыл мектебінен оқып, сауатын ашады. Ә. өлеңді жазып та, ауызша айтып та шығарған. 1964 ж. Шымкентге өткен өлкелік ақыңдар айтысына қатысқан. Ақьш Шығыс аңыздарының, қазақ ертегілерінің сюжетін дастан етіп жырлаумен қатар Мырзашөл тыңын игерушілерге, мақташыларға, замандастарына арнап көптеген өлеңдер шығарды. Сықақ, мысқыл, мысал жанры ақын шығарм-ғынан елеулі орьш алады. Біркатар өлеңдері "Шұғыла" (1977) жинағында жарияланды. Ә. Еңбек Қызыл Ту орденімен, медальдармен марапатталған.



	ӘКПӘР Мәжитұлы (16.4.1954ж т., Қытай, ШҰАР, Іле аймағы, Қорғас ауд.) - жазушы. Ләнжоу ун-тін бітірген (1976). 1976 - 1980 ж. Іле обл. парткомында қызметкер, 1981 - 1985 ж. "Ұлттар әдебиеті", " Қытай жазушылары" журналдарында редактор, 1985 - 1995 ж. Қытай жазушьшар одағында аз ұлттар әдебиеті басқармасында басқарма бастығының орынбасары, басқарма бастығы, 1995 жылдан "Ұлттар әдебиеті" журналы бас редактордың орынбасары. Әдебиетке 1978 жылдан араласқан. Шығармаларын Қытай тілінде жазады. Қазірге дейінгі "А, он бес жасар Халидай", "Көгаршын, көгаршын", "Ханымның сандығы түбіндегі тізімдік", ''Ақсаққұлан" қатарлы әңгіме-повесть жинақтары жарық көрді. Шығармалары бірнеше шет ел тіліне аударылған. Жазушы ҚХР-дағы қазақтардың өмірін қытай тілінде жазуымен ерекшеленеді.



	ӘКІМӘЛІ Қаржауұлы (1885, Торғай обл. Ақгөбе уезі, Ойсылқара болысы, Сәндібек қопасы - 1932, Өзбекстан) - ақын. Ауыл молдасынан сауат ашып, ел арасына таралған қисса-дастандарды оқып, жяс кезінен өлең шығарған. Лайық Беркімбайұлына көңіл айтуы, т.б. өлеңдері жеке жинақ болып жарық көрген (Орынбор. 1908). Патша үкіметінің 1916 ж. маусым жарлығына ілініп, майдан қара жұмысына алынған. 1917 ж. "Қазақ" газетінің 215-санында маусым жарлығына алынған қазақ жастарының тұрмыс-тіршілігі туралы мақаласы мен "Халқыма хат" дейтін өлеңі жарияланған. Қазан төңкерісінен кейін өзі туып-өскен өңірде "Ойсылқара", "Қызыл еңбек" ұжымшарларын ұйымдастыруға қызмет етеді. 1917-1932 ж. көптеген өлеңдері ел ішіне ауызша тарап, кейін Ақтөбе обл. "Кедей" газетінде жарияланады. 1931 ж. кеңестік тәркілеуге ұшырап, 1932 ж. Өзбекстанда қайтыс болады. 1962 ж. ақталған. "Той бастар", "Халқыма хат", "Ұйқыда жатыр қазақ", "Ұмыл, кедей", "Жазғытұрғы көрініс", "Жиырма бес", т.б. өлеңдері бар. Жекелеген өлең толғаулары 1932 - 1997 ж. бірқатар жинақтар мен журналдарда басылған. 1997 ж. Ақгөбе қ-нан "Халқыма хат" дейтін өлеңдер жинағы жарық көрген.



	ӘКІМЖАНОВ Зейнолла (1.7.1951 ж.т., Солт. Қазақстан обл. Жамбыл ауд. Амангелді а.) - ақын. ҚазҰУ-ды бітірген (1974). 1975 жылдан бері Солт. Қазақстан обл. "Солтүстік Қазақстан" газетінің мәдениет бөлімінде қызмет істейді. 1993 ж. "Мизамшуақ" жыр жинағы жарық көрді. Көптеген өлеңдері, жыр шоғырлары респ. газет-журналдарда басылып келеді. Орыс ақыңдарының өлең-жырларын, әңгіме-повестерін қазақ тіліне аударған. ӘКІМҚҰЛОВ Еркінбай (4.9.1937 ж.т., Оңт. Қазақстан обл. Түркістан ауд. "Балтакөл" ұжымшары) - жазушы, аудармашы. ҚазҰУ-ды бітірген (1959). 1959 - 68 ж. "Лениншіл жас" (қазіргі "Жас Алаш") газетінде әуелде әдеби қызметкер, әдебиет және өнер бөлімдерінің меңгерушісі. 1968 - 74 ж. әр түрлі қызметтер атқарған. 1974 - 76 ж. "Жазушы" баспасында редакция меңгерушісі. 1976 - 83 ж. "Жалын" баспасының әдеби қызметкері, 1983 - 87 ж. бас редакторының орынбасары. Ол Януш Корчактың "Қайта оралған балалық" повесін қазақшаға аударған. 1983 - 89 ж. "Ты - мой светлый мир", "Дневник девушки" деген атпен екі кітабы орыс тілінде жарық көрген.



	ӘКІМОВ Талатбек (1936 ж.т.. Өзбекстан, Ташкент обл. Жоғары Шыршық ауд.) - әдебиет зерттеуші, филол. ғыл. кандидаты (1993). ҚазҰУ-ды бітірген (1967). А.ш-нда, Жезқазған геологиялық барлау экспедициясында жұмыс істеген. 1968 - 1992 ж. Әдебиет және өнер ин-ты жанындағы "Әуезов үйі" ғыл.-мәдени орт-нда кіші ғыл. қызметкер, 1993 жылдан аға ғыл. қызметкер. Ә. ұзақ жылдар бойы М.Әуезов мұрағатын зерттеумен айналысып келеді. Ұлы жазушы өмірі мен шығарм. жайлы елуден астам ғыл. мақалалар мен "Даналық мәйегі" зерттеу кітабының авторы. М.Әуезовтің 20 томдық шығармалар жинағьшың, 50 томдық шығармалар жинағының алғашқы 3 томының ғыл. түсініктемелерін жазып, баспаға әзірлеуге қатысты. "М.О. Әуезовтің қолжазба мұрасы" ғыл. сипатгамасы (1977) мен "М.О. Әуезовтің өмірі мен шығарм. шежіресі" кітабын (1997) құрастырушылардың бірі. ӘКІРАМ Ғалимов Меңліғалымұлы (17.11.1892. Астана - 7.8.1913. Ресей. Челябі обл. Троицк қ.) - ақын, жазушы, драматург, педагог. 1905 ж. Троицкідегі "Рәсулия" медресесінде оқиды. Медресенің бастауыш бөлімін бітірген соң, Қостанай маңына қоныс аударып, қазақ балаларын оқытқан. 1911-13 ж.тұңғыш қазақ журналы "Айқапта" қызмет істеген. Тырнақалды өлеңдері осы басылым беттерінде жарық көрген. Туындыларын татар және қазақ тілдерінде жазған. Қазақ тілінде "Жастық жемістер" (1912) өлеңдер жинағын жариялап, "Бақытсыз сұлу" повесін, татар тілінде "Май мәселесі" (1913) атты сықақ пьесасын жазған. Сонымен қатар "Ақмола", "Шора", т.б. журналдарда көптеген өлең, әңгіме, мақалалары басылып тұрды. Ә-ның "Замандастарға", "Қыста", татар тілінде жазылған "Бақытсыз сұлу", т.б. шығармалардың авторы. Ағылшын ақыны Дж.Байронның, татар ақыны Ғ.Тоқайдың бірқатар өлеңдерін қазақ тіліне аударған.



	ӘКІМХАНОВ Мінуар (17.10.1943 ж.т.) - ақын. ҚазҰУ-ды бітірген. 1970 - 95 ж. Алматы обл. Райымбек ауд-ндағы "Хан Тәңірі" (бұрынғы "Солтүстік шекара") газетінде тілші, бөлім меңгерушісі, 1996 - 97 ж. "Санат" баспасында редакторлық қызмет атқарды. 1998жылдан "Қазақ елі" газетінде бөлім меңгерушісі болып қызмет істейді. "Тұңғыш" (1978), ''Шалқия"(1981), ''Жырға сапар" (1984), "Жалғыз арша" (1998), "Айғайтас" (2004) өлең кітаптары жарық көрген. Әдебиеттің әр алуан мәселелері жайында жазған "Жер басып жүргеніңнің өзі - ырыздық" және "Айтып өлген ақында арман бар ма?" атты сыр-сұхбаты сыншы-ғалым З.Серікқалиұлының "Алтын жамбы" (2003) атты кітабына енген.



	ӘЛДИБЕКОВ Бақыт Беделханұлы (1975. Алматы обл. Ұйғыр ауд. Шонжы а.) Абай атынд. ҚазҰПУ-ды (1996), аспирантурасын (1999) бітірген. 1999 - 2005 ж. Астанадағы "Елорда" баспасының редакторы және Қ.Куанышбаев атынд. қазақ муз.-драма театрында бөлім меңгерушісі қызметтерін атқарған. 2005 жылдан бері "Қазақстан" ұлтгық телеарнасында қызметкер. "Толқыннан толқын туады", "Карлығаш", "Жас ақындардың антологиясы", "Қос ішек" атты ұжымдық жинақтарға топтама өлеңдері енген. Ә-нің "Махамбет" (2003) атты поэтикалық драмасы Маңғыстау обл. муз. драма театрында сахналанды. Т.Айбергеновтің 60 жылдығына орай өткізілген жас ақындар жыр мүшәйрасының (1997). Халықар. " Шабыт" фестивалінің лауреаты (2002). 1998 ж. "Кең дүние", 2001 ж. "Көкемарал" жыр кітаптары жарық көрген.



	ӘЛДИБЕКҰЛЫ Шаймерген (10.10. 1939 ж.т.. Алматы обл. Райымбек ауд. Қайнар а.) - ақын. Талғар а. ш. техникумының зоотехниктер даярлайтын бөлімін (1961). ҚазҰУ-ды (1968) бітірген. Респ. "Қайнар", "Жазушы", "Санат" баспаларында, Қазақстан Баспа. полиграфия және кітап сауда істері жөніндегі мемл. к-нде. Алматы обл. радиосында қызмет атқарған. Алғашқы өлеңдері жас "ӘЛЕМ" - Қазақстан Жазушылар одағы жанындағы аударма және әдеби байланыс жөніндегі бас редакциялық алқа шығарған әдеби-көркем және қоғамдық-саяси альманах. 1991 ж. қазақ және орыс тілдерінде 2 саны ғана жарық көріп, қаржы тапшылығына байланысты шықпай қалған. Көлемі - 27.99 б. т., таралымы - 25 мыңдана. Альманахтың "Жыртұмар", "Жадыны жаңғырту". "Ойтолғақ", "Арна", "Дәнекер", т.б. бөлімдерінде ұлттық дүниетаным, саяси, әдеби-мәдени байланыстар, қазақ халқының тарихындағы ерекше құбылыстардың зерттелу мәселелері туралы көркем ғыл.-танымдық материалдар жарияланған.



	"ӘЛЕМ ӘДЕБИЕТІ КІТАПХАНАСЫ" ("Ә. Ә. К") - әлем әдебиетінің үздік шығармалары енген (200 том) кітаптар сериясы. "Ә. Ә. К-н" "Художественная литература" баспасы 1967 - 77 ж. аралығында шығарды. Басылымды дайындауға Мәскеудегі М.Горький атынд. әлем әдебиеті ин-ты ат салысты. "Ә. Ә. К" үш сериядан тұрады. 1-ші серияға (64 том): Антикалық дәуір, қайта өрлеу, орта ғасыр, ежелгі Шығыс әдебиеті және 17 - 18 ғ. әдебиетгері енген. 2-ші серия (63 том) тұтас 19 ғ. әдебиетінен түрады. 3-ші серияға (73 том) 20 ғ. шығармалары топтастырылған. "Ә. Ә. К-ның" 127 кітабы антолог. томдар. Сондай-ақ кейбір әлем әдебиетінің классик. үздік шығармалары алғаш рет орыс тіліне аударылып беріледі: "Ежелгі Шығыс поэзиясы мен прозасы", "Орта ғасыр романдары мен повестері", Ф.Рабленің Гаргантюа және Пантагрюэль" романы алғашқы рет толық аударылып басылды. "Ә. Ә. К" сериясын дайындауға әлемнің белгілі әдебиеттанушы ғалымдары жұмылдырылды. Әр кітап ғыл. зерттеу мәндес алғы сөздер мен түсінікгемелермен қамтамасыз етілген. "Ә. Ә. К-нда" адамзат баласының барлық дәуір. кезеңінің сөз өнері шеберлері - 3235 автордың 25800 үздік шығармалары 100-ден астам тілден аударылып жарық көрді. Әр том 50 б. т-тан 300000 тиражбен. барлық 200 том 60 млн. астам дана болып тарады. Әлем әдебиетінің ең үздік шығармаларын жинақтаған "Ә. Ә. К-ның" 3-сериясында қазақ сөз өнерінің таңдаулы туындылары енген. 1-ші сериясының "КСРО халықтарының батырлық эпосы" деп аталатын 13. 14 томдарына енген эпостардың ішінде қазақгың "Қобыланды батыр" жыры бар, ал "КСРО халықтарының 4 - 18 ғасырлардағы поэзиясы" атты 55-томына Бұхар жыраудың толғаулары кірген. 2-серияның "КСРО халықтарының 19 - 20 ғ. басындағы поэзия" деп аталатын томына Шөже, Сүйінбай, Біржан сал, Жаяу Мұса, Ақан сері, Кемпірбай, Сара, Балуан Шолақ, Ы.Алтынсарин, А.Құнанбайұлы, С.Торайғыров сияқты ірі өкілдерінің өлеңдері енгізілген. "Ә. Ә. К"-ның 3-сериясындағы "Совет поэзиясы" атты 2 томдығына қазақ ақындарынан Ж.Жабаевтың, С.Сейфуллиннің, І.Жансүгіровтің, Т.Жароковтың, Ә.Тәжібаевтың, К.Аманжоловтың шығармалары берілген. "Совет әңгімелері" атты 2 томдыққа М.Әуезовтің "Көксерек", Ғ. Мүсіреповтің "Этногр. әңгімесі" кірген. "Ә. Ә. К-ына" М.Әуезовтің "Абай жолы" эпопеясы екі кітап болып (134, 135 томдар) енген. "Ә. Ә. К" басылымның редакциялық кең құрамында Ә.Нұрпейісов болды. Кітаптарды көркем безендіру қазақ суретшілерінен Ә.Қастеев, Е.Сидоркин, С.Айтбаев қатысты. "Ә. Ә. К" сериясының ғыл. принциптерін айқындап, басылымға дайындаған шығарм. топқа КСРО Мемл. сыйл. берілді (1978).



	ӘЛЖАНОВ Аманжол (1902. Ақмола обл. Ерейментау ауд. Елтай а. - 1981. Павлодар қ.) - ақын. "Жер бөлісі", "Конфиске", "Байдың келініне", "Екпінді мен жалқаудың айтысы" деген өлеңдерінің авторы. 2-дүниежүз. соғысы жылдары Жезқазғанда жүмысшы болған. Көркемөнерпаздар үйірмесіне басшылық еткен, патриотгақ өлең жырлар шығарып айтты. Соғыстан кейінгі жылдары ақындар айтысына қатысты. Бекболат Меркемелиденовпен (1958), Таубай Қирабаевпен (1961), Боламан Қожабаевпен (1962), Желеу Жақыповпен (1965), Темірболат Байділдинмен (1966) айтысты. "Құдіретті елім бар", "Елу жылда ел жаңа", "Ұлы жеңіс", "Сәкеңді еске алу", "Әл-Фараби жерінде", "Сабан той" т.б. өлең-жырлары "Тың өлкесі", "Қызыл Ту" газеттерінде жарияланды. ӘЛЖАНОВ Отыншы (1873. бұрынғы Семей обл. Зайсан уезі, Нарын болысы - 1918. Семей обл. Мақаншы кенті) - қоғам қайраткері. Алашорда үкіметінің мүшесі, ағартушы, фольклоршы.

	Ә. Зайсандағы орыс-қазақ уч-щесін (1887), Омбының қазақ-орыс гимназиясын (1890), Омбы мұғалімдер семинариясын (1894) бітірген. Дала ген.-губ. кеңесініңің жүргізушісі (1894 - 95), Ақмола обл. сотының тілмашы (1895 - 1907), Көкпекті қ-ндағы орыс-қазақ уч-щесінің меңгерушісі (1907 - 09) болған. Ресей өкіметінің отарлау саясатына қарсьшық көрсеткені үшін Ә. 5 жылға Жетісу обл. Лепсі уезіне жер аударылған. 1917ж. Ақпан төңкерісінен кейін Ә. Жетісу обл-ндағы Алаш қозғалысы жетекшілерінің бірі болған. Ол уез-дік, обл., жалпықазақ съездеріне түгелдей қатысып, II Жалпықазақ съезінде (Орынбор. 1917. 5 - 13.12) Алашорда үкіметіне мүше болып сайланды. Жетісуда құрылған Алаш әскерінің қолбасшысы болып, большевиктерге қарсы соғысқан. Қызылдардың қолынан қаза тапқан. Кеңес өкіметі оның ұрпақтарын қырғынға ұшыратқан.



	ӘЛЖАНОВ Темір (1898. Сырдария обл. Қазалы уезіне қарасты "Аққыр" болысы. - 1937. Қызылорда обл. Қармақшы ауд. Түрмағамбет а.) -ақын, әнші. Даңмұрын, Кете Жүсіп, Шораяқтың Омарын ұстаз тұтып, соларға еліктеп өлең жазған. Ә. "Бүркіттің сыны", "Кедейшілік", "Қойшының мұңы", "Байдың қызымен айтысу", "Аға өлімі", "Суретте" т.б. өлеңдерінің авторы.



	ӘЛЖАНТЕГІ Төкен (1953 ж.т., Қарағанды обл. Жаңаарқа ауд. Атасу кенті) - жазушы. Еңбек жолын 1974 ж. Ақадыр ауд. "Ақадыр таңы" газетінде жауапты шығарушы қызметінен бастап, обл. газеттерде түрлі жұмыстар атқарған. Алғашқы әңгімелер жинағы "Армысың, ару күн!" 1987 ж. жарық көрген. "Ашық сабақ"(1991), "Қым-қиғаштіршілік" (2000), "Ақ-қараның арасы" (2002), "Жартастан жеткен жаңғырық" (2003) кітаптары жарық көрген. Т.Айбергенов атынд. сыйл. иегері (1998). "Қазақстан әдебиеті - 2000" байқауының проза саласы бойынша жеңімпазы.



	ӘЛИХАНОВ Мүбарак Ісләмұлы (шамамен 1884. бүрынғы Семей обл. Өскемен уезі Себе болысы-1929. Шығ. Қазақстан обл. Ұлан ауд.) -қазақ байы, болыс, шежіреші. Найман тайпасының сарыжомарт руынан шыққан. Ә. жасында орысша білім алған. Ол Тоқтамыс хан жаздырған қазақ шежірешілерін жинастырып, "Мүбарак шежіресі" деген атпен құрастырып сақтаған. Ә. Қазақстандағы ірі байлардың қатарында отбасымен Қырғызстанға жер аударылған (1928). 1929 ж. еліне жасырын оралып, туған жерінде қайтыс болған. Ұрпақтары Қырғызстанда тұрады.



	ӘЛМАҒАМБЕТ Оспанұлы (1886. Қостанай обл. Жангелдин ауд. Шиелі мекені - 1966. сонда) - ақын. Ауыл молдасынан сауатын ашқан. Торғай қ-нда Ы.Алтынсарин ашқан қолөнер мектебін бітірген (1905). Тройцкідегі " Расуля" медресесін (1916) бітірген. 1917 - 23 ж. өз ауылында "Бостандық" мектебін ашып, А.Байтұрсынов емлесімен сабақ берген. 1925 ж. Торғай уезі мұсылмандары Ә-ті дін басшысы - Мұхтасиб етіп сайлайды. Осы қызметі үшін Ә-ті Кеңес өкіметі қуғынға ұшыратып, екі рет тұтқындап (1929. 1931) екеуінде де 10 жылға соттаған. Ақталып шыққан соң Ақтөбе обл. Ырғыз ауд.. Қостанай обл-ның Жангелдин ауданда бала оқытқан. 1937 ж. Ә.Ресейдің Тройц қ-нда. Қостанай обл-ның Қарабалық ауд-нда мұғалімдік қызметін жалғастырған. 1941 ж. "халық жауы" деген жаламен 8 жыл-ға сотталып. кейін Маринскіге жер аударылған. 1944 ж. босап шығып, Тройцкі қ-нда. Қостанай обл-ның Әулиекөл ауд-нда тұрған. 1961 ж. туған ауылына қайта оралған. Ә-тің алғашқы өлеңдері "Айқап" журналы мен "Қазақ" газетінде жарияланған. Оның "Қош Торғай" деген көлемді толғауы. "Жастарға айтар сөз", "Арақ туралы", "Жазушыдан ақырғы сөз" деген өлеңдері халық арасына кең тараған.



	ӘЛМАҒАМБЕТОВ Тәшібай (15.9. 1910. Қостанай обл. Қамышин ауд. "Бестау" кеңшар. - 2.12.1944. Қазан қ.) - ақын. ҚазҰПУ-дың даярлық курсын бітірген (1938). 1932 -41 ж, Қарсақбай, Жезқазған, Семей қ-нда мұғалімдік қызмет атқарған. Алғашқы өлең, әңгіме, очерктері " Қызыл кенші" (Жезқазған)," Екпінді" (Семей), "Қазақ әдебиеті", "Лениншіл жас" (қазіргі "Жас алаш) газеттерінде, "Әдебиет майданы" (қазіргі "Жұлдыз") журналында жарияланған. "Он алтыншы жыл" (1940), "Тарту" (1940), "Жыр аманаты" (1978) жинақтары жарық көрген. 1941 - 43 ж. "Отан", "Отан үшін", "Қарағай", "Жігітгі мақтап не керек", т.б. өлеңдері жауынгерлер арасына кең тараған.





	ӘЛМАШҰЛЫ Жолтай (14.2.1957 ж.т., Қызылорда обл. Жаңақорған ауд. Қыраш а.) - жазушы. ҚазҰУ-ды бітірген (1974 - 79). 1979 - 89 ж. Қызылорда обл-нда газеттерде, комсомол жұмысында болды. 1989 -91 ж. Алматы жоғары партия мектебінде оқыды. 1991 жылдан Қазақстан КП ОК-нің аппаратында, Президентпен Үкімет апараттарында референт, консультант, сектор меңгерушісі, бөлім меңгерушісінің орынбасары секілді қызметтерін атқарған. Бүгінде Республикасы Үкіметтік басылымдарының бас редакторы. "Біздің команда", "Күн тәртібі", "Жетім жұлдыздар", "Сұлтанбек Қожанұлы", "Нәзір Төреқұлұлы", "Найзашың", "Әуезовке қайта оралу", "Қызыр қонған Түркістан", "Сұлуды сүю", "Қасиетті мекендегі қала", "Ахмет Ясауи қаласы", "Әзірет Сұжан аңызы", "Зов Свободы" кітаптарының, "Оянған ұрпақ", "Ұмытылған ұрпақ", "Күлкі мен жас" романдарының, бірнеше драмалық шығармалардың авторы.



	ӘЛМЕЙІН (шамамен 19 ғ-дың 50-жылдары қазіргі Жамбыл обл. Қордай ауд. - 1934, сонда) - айтыскер ақын. Ел аузында сақталған өлеңдеріне қарағанда, Ә. тапқыр да батыл, өр ақын болған. "Менің атым Әлмейін", "Ноғайбайға", "Өтеген атқан таңдай күннен туған", т.б. өлеңдері сақталған. Ақын мүрдесі Ақылытас зиратында жерленген.



	ӘЛМЕН Балқаймаққызы (шамамен 19 ғ-дың 2-жартысы, қазіргі Жамбыл обл. Қордай ауд. Сүлутөр өңірі -ө.ж.б., сонда) - айтыскер ақын. Ақындық өнері тым ерте, қаршадай қыз күнінде-ақ танылған. Замандасы Тәкен сал Байғұтгыұлының ұзатылып бара жатқан ақын қыздың соңынан қуып келіп, жолда айтысуының өзі оның 15 - 16 жасында-ақ ел мойындаған ақын болғанын дәлелдейді. Еріксіз ұзатылғанына өмір бойы өксіп: "Сайрап жүрген саяда бұлбұл едім, Мойныма түсірді-ау тұзақ-тор ғып", - деп зарлаумен өткен. Ә. бойға біткен өнерінен қол үзбей, өз тұсындағы өлеңші, ақын атаулының бәрін жеңген. Ә. айтыстары бізге түгел жетпеген. Хатқа түскендері қайынағасы Ешмадиярмен сөз қақпайлары, Олжабаймен айтысының үзінділері, Қабасақалмен және Тәкен салмен айтысы, сондай-ақ Бектұрған кайын ағасына айтқаны және "Құдай неге жаратқан қызды қор ғып" деп басталатын ұзақ толғауы. Ә. өлеңдері "Айтыс" топтамасының 1-кітабына енген (Айтыс.А.. 1988).



	"ӘЛ-ШАРХИЯТ", Шығыс жинағының 43-басылымы (1914) - Абай мен М.Дулатов өлеңдері тұңғыш рет орыс тілінде жарияланған кітап. Қазақтың ұлы ақындарының шығармаларын басқа тілге аударып басудың алғашқы тәжірибелерінің бірі. Мәскеудегі Шығыс тілдері (Лазарев) ин-ты дайындаған бұл жинақ көрнекті шығыстанушы А.Н. Веселовскийдің құрметіне шығарылған. Жинаққа Абайдың "Жаз", "Желсіз түнде жарық ай"," Адамның кейбір кездері", "Өлсем орным қара жер сыз болмай ма?", Міржақыптың "Мұң", Қазақ халқының бұрынғы мәслихаты", "Қазақ жерлері" деген өлеңдері енген. Аудармашылар - Мәскеудегі Петров-Разумов а. ш. академиясының студентгері Сатылған Сатаев пен Нүх Рамазанов. Өлеңдер жартылай қарасөзбен аударылған. Аударманың көркемдік дәрежесі қанағаттанарлықтай болмағанымен, шығармалардың рухы шыншылдықпен жеткізілген. Бұған қоса Н.Рамазанов Ә.Бөкейхановтың Орыс геогр. қоғамының Семей бөлімшесі жазбаларыңда жарияланған (1907.3 басылым) макаласы негізінде Абайдың өмірбаянын берген.



	ӘЛМҰРАТОВ Мәлік (1907. Ақгөбе обл. Комсомол ауд.) - ақын, ауыз әдебиетінің нұсқаларын жинаушы. Оқу-ағарту мекемелерінде ауд. халық театрында қызмет істеген. Шығармалары жергілікті газеттерде жарияланған. "Ақбикеш" дастаны, "Қазақстанның 25 жылдығына", "Жеңіскүніне", "Мақтанам", т.б.толғау-жырлары бар.



	ӘЛПЕЙІСОВ Тұрсынғазы Камалұлы (5.3.1949 ж.т., Шығ. Түркістан Қарабақ а.) - жазушы. 1959 ж. Қазақстанға қоныс аударған. Еңбек жолын Жаркент қ-нда бастайды. ҚазҰУ-ды бітірген. Ауд. газеттерде, комсомол ұйымдарында, "Жалын" баспасында, "Казкинопрокат" мекемесінде "Жәрдем" және "Шалқар" фирмаларында жауапты қызметтер атқарған. Қазір "Тұрмыс" жабық акционерлік қоғамының президенті. "Кұтты қадам", "Көк шұбардың тұяғы" атты повестъ әңгімелерден тұратын жинағы; "Жоңғардың соңғы қашқыны" романы жарық көрген. Ұйғыр және орыс тіліндегі кітаптарды қазақ тіліне аударған.



	ӘЛСЕЙІТОВ Құдайберген (1884. Павлодар обл. Ертіс ауд. Михайловка а. - 1933) - суырыпсалма ақын, әнші-композитор. 11-12 жасынан "Балаақын"атанған. Павлодар, Омбы, Көкшетау, Қызылжар, Ақмола, Семей қ-ларын аралап ән айтқан. Бертінде Қоянды, Қараөткел жәрмеңкелерінде ән салып, ат ойынын көрсеткен. Ә-тің көптеген муз. шығармалары "Құдайбергеннің әні", "Баласы Әлсейіттің Құдайберген", "Құдайбергеннің термесі", "Құдай-бергеннің желдірмесі", "Құдайбергеннің Хадиша қызбен айтысы" деген атпен ел арасына кең тараған. Ә. мелодиялары терме жанрына тән жеңіл ырғаққа құрылған. Ол ән жанрында кезігетін қайырмасы бар екі бөлімді форманы терме, желдірмелерінде сәтті пайдаланған. Ә-тің шығарм-ғын насихаттаған И.Байзақов болды.



	ӘЛТАЕВ Аманжол Дүйсенбайұлы (31.8.1971 ж.т.. Жезқазған обл. Жаңаарқа ауд. Ақтүбек а.) - айтыс ақыны. Қарағанды мемл. ун-тін бітірген (1993). 1993 жылдан осы ун-ттің қазақ әдебиеті кафедрасының оқытушысы болып жұмыс істеген. Қазір Л.Гумилев атындағы Еуразия ұлттық ун-тінде оқытушы. Қарағанды қ-нда өткен "Арқа арулары мен сал серілері" сайысының (1990), жыр сүлейі Иса Байзақовтың 90 жылдық мерейтойына арналған (Павлодар, 1990). С.Сейфуллиннің 100 жылдық тойына арналған (Жезқазған, 1990) респ. айтыстардың жеңімпазы. 1990 ж. Қызылорда обл-нда өткен халық ақыны Нартай Бекежановтың 100 жылдық мерекесіндегі, 1991 ж. Оңт. Қазақстан обл-нда болған атақты балуан Кажымұқан Мұңайтпасұлының 120 жылдығына арналған тойында, 1993 ж. Ташкент қ-нда өткен халықаралық ақындар айтысында, 1992 ж. Қарағанды обл-нда ұйымдастырылған. Қ.Аманжоловтың 80 жылдық мерейтойында, Ғ.Мүсірепов құрметіне арналған айтыста, Тоқгар Әубәкіровтың ғарышқа ұшқанына 1 жыл толуына арналған айтыста, Ж.Жабаевтың 150 жылдық мерейтойы құрметіне өткізілген ақын, жыршы-дастаншылар сайысында (Қарағанды, 1996) жеңімпаз атанды. 1995 ж. ұлы ақын, ойшыл, Абай Құнанбайұлының ЮНЕСКО дәрежесінде өткен 150 жылдық мерейтойында, т.б. өткізілген респ. ақындар айтыстарында жүлделі орындарды иеленді. ӘЛІБАЕВ Игібай (1903, Солт. Қазақстан обл. Преснов ауд. Айтуар а. - 1978. сонда) - ақын. Өз әкесі Тәжібай, оның ағасы Елібай (Игібайды бауырына басып, бала етіп алған) - бәрі Біржан салдан тәлім алған әнші, өлеңшіл, өнерпаз болған. Ә. Қызылжардағы (Петропавл) Қазақ пед. техникумын бітірген (1921). Ұзақ жылдар ауылда мұғалім болған. Техникумдағы және өзі сабақ беретін мектептердегі әнші-музыкантгар үйірмесін басқарған. Ә. респ. өнерпаздардың байқауларына, айтыстарға (Т.Хасенов, А.Нұртазин, М.Асайынов, У.Темірбеков т.б.) қатысып, жүлдегер атанған. 1974 ж. "Айтуар" өлең кітабы жарық көрген. Ә-тың орындауында Ақан серінің, Балуан Шолақтың, Біржанның, Ыбырайдың кейбір әндері грампластинкаларға жазылған. Ә. "1941-1945 жылдардағы Отан соғысы кезіндегі қажырлы еңбегі үшін" (1946), "Еңбекте үздік шыққаны үшін"(1958) медальдармен марапатталған.



	ӘЛІБЕКОВ Шамшат Аужанұлы (12.2.1928, Қызылорда обл. Кармақшы ауд. Қармақшы а) - ғалым. филол.ғыл.докт. (1994). Қызылорда пед. ин-тын бітірген (1949). 1949 -1958 ж. Қызылорда обл. Жалағаш ауд. мектеп директоры. Шымкент пед. ин-тында доцент. 1977 жылдан ҚазҰПУ-да ұстаздық қызметте.



	"ӘЛІМ" - дастан. Авторы Досымхан Төлебаев туралы ешбір дерек жоқ. Он бір буынды қара өлең үлгісімен жазылған дастан бір-бірін сүйген екі жастың махаббаты туралы. Шығармадағы оқиға ақ пен қызыл боп шайқасқан азамат соғысы кезінде болады да. Баттал деген байдың қызы Рәзияның кедей баласы Әлім аралығындағы махаббат иірімдері арқылы өрбиді. Дастан Баттал байдың опасыздығы нәтижесінде екі жастың өлімімен аянышты аяқталады. Жыр идеясы сүйгеніне қосыла алмаған қыз тағдыры арқылы әйел теңдігі мәселесін көтеріп, жастарды өз теңіне қосу. Дастан толық емес, бүрын еш жерде жарияланбаған, түпнұсқасы Орт. ғыл. кітапхана қорында сақтаулы.



	ӘЛІМ Қайсар (9.1.1947 ж.т.. Қостанай обл. Жанкелдин ауд. Саға а.) -жазушы. 1971 ж. Жамбыл жеңіл және тамақ өнеркәсібі ин-тының Алматы филиалын, 1984 ж. Алматы Жоғары партия мектебінің журналистика бөлімін тәмамдады. 1969 ж. Қостанай обл. "Коммунизм таңы" газетіне жұмысқа шақырылды. 1990 - 97 ж. "Егемен Қазақстан" газетінің Торғай обл-ндағы меншікті тілшісі болып істеді. Облыс жабылған соң Ақмола қ-нда обл. "Арқа ажары" газетінде тілші. 1998 - 2000 ж. ҚР Мәдениет, ақпарат және қоғамдық келісім министрлігінде бас маман болды. Қазір "Егемен Қазақстан" газетінде қызмет атқарады. Алаш ардақтысы М.Дулатовтың мәйітін 57 жылдан соң Карелиядан әкеліп, туған жері Торғайға қайта жерлеу экспед-лық сапарының (1992) басы-қасында болған Ә-нің қаламынан "Мұңды сапар" атты тағылымы мол хикаят туды. Қазақстан Журналистер одағы М.Дулатов атынд. сыйл. иегері атанды (1998).



	ӘЛІМБАЕВ Доскей (1850, қазіргі Астана қ. - 1946. Қарағанды қ.) - ақын. Қазақстанның еңб. сің. өнер қайраткері (1939). Алғашқы өлеңдері мен жырларьшда, айтыстарында көбінесе би-болыстарды сынап, жарлы-жақыбайлардың жоғын жоқтап, мұңын мұндап сөйлеген. Халық арасына кеңтараған батырлық жырларды, лиро-эпостық дастандарды, Шығыс елдерінен ауысқан ертегі-аңыздарды жаттап алып, домбыраға қосып, ел ішінде айтып жүрген. Көптеген халық ауыз әдебиеті үлгілерін біздің заманымызға жеткізген. Сондай-ақ жас кезінде Біржан сал, Ақан сері, Жаяу мұса, Балуан Шолақ, Үкілі Ыбырайлармен кездесіп, олардың ақындық, әншілік өнерлерін үйренген. "Кенесары" дастаны - көркемдік қуаты күшті, рухты туынды. "Қарағанды" (1940), "Жүрегімде жатгаулы" (1941) атты өлеңдері мен толғаулары жарық көрген. 1938 - 43 ж. ақындардың обл., респ. жиындары мен айтыстарына белсене қатысып, көптеген өлеңдер шығарған. 1940 ж. республика жұртшылығы 90 жасқа толуын және әдеби-өнерпаздық қызметінің 75 жылдығын үлкен мереке ретінде атап өтті.



	ӘЛІМБАЕВ Мұзафар (29.10.1923 ж.т., Павлодар обл. Шарбақты ауд. Маралды а.) - ақын. Қазақстанның халық жазушысы (1994), Қазақстанның еңб. сің. мәдениет қызметкері (1978). 2-дүниежүз. соғысқа қатысқан. ҚазҰУ-ды бітірген (1965). 1948- 58 ж. "Пионер" (қазіргі "Ақ желкен") журналында, "Қазақ әдебиеті" газетінде бөлім меңгерушісі, бас редактордың орынбасары, 1958 - 1986 ж. "Балдырған" журналының бас редакторы болды. Тұңғыш өлеңі "Қызыл ту" газетінде басылды (1939), соғыс жылдарында майдан газеттерінде көптеген өлеңдері жарияланды. Алғашқы жинағы "Қарағанды жырлары" 1952 ж. жарық көрді. Ә-тың 300-дей өлеңіне ән жазылған, бірнеше ән кітаптары шыққан. "Менің ойыншығым" (1953), "Отпен ойнама" (1959), "Орақ-олақ" (1962), "Шынықсаң - шымыр боларсың" (1977), т.б. кітаптары қазақ балалар әдебиетіне қосылған елеулі үлес болды. Ә. мақал-мәтелдерді жинау, зерттеу, басқа халықтар мақалдарын қазақ тіліне аудару жұмыстарымен де айналысып келеді: "666 мақал мен мәтел" (1960), "Мақал - сөздің мәйегі" (1963), "Өрнекті сөз - ортақ қазына" (1967), "Мақалнама" (1970), "Маржан сөз" (1982), "Нақылдар" (1998), "Батамен еркөгерер" (1996), "Халық - ғажап тәлімгер" (1994), "Нақылдың төркіннамасы" (1996), т.б. жинақгар мен зерттеу еңбектері бар. Сын-зерттеу саласында "Қалам қайраты" (1976), "Көңіл күнделігінен" (1980), "Өмір, өнер, өнерпаз" (1990), "Толқыннан толқын туады" (1992), "Көңіл күнделігі" (1996), "Көргендерім көңілде", (1992) еңбектері жарық көрді. Әлем әдебиетінің кейбір үздік шығармаларын қазақ тіліне аударды. Ә-тың өлеңдері 38 тілге аударылған. Қазақстанның Мемл. сыйл. (1984), Жазушылар одағы "Алаш" сыйл. (1992), Жамбыл атынд. халықар. сыйл. лауреаты (1996), Ы.Алтынсарин атынд. медальдың иегері (1993), "Құрмет" орденімен марапатталған(1995).



	ӘЛІМБАЕВ Шоқан Қазбайұлы (6.6.1941. Жамбыл обл. Асы т. ж. бекеті - 1990) - фантаст-жазушы. ҚазҰУ-ды бітірген (1965). "Спорт" газетінде әдеби қызметкер. "Жазушы" баспасында редактор, аға редактор, "Қазақфильм" киностудиясында сценариилық алқа мүшесі қызметтерін атқарған. Алғашқы әңгімесі 1964, "Простор", "Жұлдыз" журналдарында жарияланған. Ә. фантастик, әңгіме, повесть, романдардың авторы. Жазушының шығармалары орыс, қырғыз, украин, әзербайжан тілдеріне аударылған.



	ӘЛІМБЕК Қайрат Әбдіраманұлы (16.6.1963 ж.т., Алматы обл. Панфилов ауд. Үшарал а.) - ақын. ҚазҰУ-ды бітірген (1985). 1985 - 87 ж, Қаратал ауд. газетінде. 1987 - 97 ж. респ. "Арай" - "3аря" журналында, "Лениншіл жас" (қазіргі "Жас алаш"), "Алматы ақшамы", "Дала дидары", "Өркен-Горизонт" газеттерінде жауапты қызметтер атқарды. 1997 -98 ж. Қазақ радиосы бас редакторының орынбасары. 1999 жылдан "Жетісу" газетінде бөлім меңгерушісі, "Көзқарас - Позиция" газеті бас редакторының орынбасары қызметтерінде болды. Тұңғыш өлеңдер жинағы 1989 ж. "Сезімнің гүлі" деген атпен жарық көрген. Одан бері ақын қаламынан туған "Жоқ іздеген жігітпін" (1994), "Намыс найзагері" (2000), "Махаббатстан" (2003) жыр жинақтары шықты. Қазақстан Жастар одағы сыйл. иегері (1994).



	ӘЛІМБЕКҰЛЫ Толымбек (18.3. 1954 ж.т.. Жамбыл обл. Жуалы ауд. Амансай а.) - сықақшы-ақын. ҚазҰУ-ды бітірген (1979). Жамбыл ауд. "Шұғыла - Радуга", Жамбыл обл. "Еңбек туы" газеттерінде қызмет атқарды. Красногор ауд. "Коммунизм жолы - Путь к коммунизму" газетінің редакторы. респ. "Ара - Шмель" сатиралық журналында бөлім редакторы. Қазақ теледидарының "Орда" шығарм. бірлестігінде бас редактор, респ. "Ара -Шмель" газетінде жауапты хатшы қызметтерін атқарды. Қазақстан Жазушылар одағында әдебиетшілер үйінің директоры болды. Қазір М.Әуезов атынд. Қазақ академ. драма театры көркемдік жетекшісінің әдеби кеңесшісі. Сықақ әңгіме, өлеңдері "Қарлығаш", "Күлеміз бе, қайтеміз?", "Кімге күлкі, кімге түрпі?", "Тамаша", "О несі, ей?" жинақтарында жарық көрді. "Когда солнце смеется" жинағына әңгімелері орыс тіліне аударылып басылды. "Ләммим", "Ым-жым", "Тойда жолығайық" атты сатиралық шығармалардың авторы. Р.Белецкийден, Ф.Буляковтан, М.Задорновтан тәржімаланған комедиялары М.Әуезов атынд. Қазақ академ. драма театрында қойылды. Қазақстан Журналистер одағы сыйл. лауреаты.



	ӘЛІМБЕТОВ Сапарғали" (1888. Шығ. Қазақстан обл. Жарма ауд. бұрынғы Шамақ а. - 10.10.1956. Семей қ.) - айтыс ақыны. Ескіше сауат ашқан. 1941 ж. халық ақындары Төлеу Көбдіков, Нұрлыбек Баймұратовпен бірге Семей обл-ның шалғайдағы аудандарында үгіт бригадасын ұйымдастырып, өлең жырларымен халыққа жігер береді. Түрлі айтыстарға қатысып, Есен-сары Құнанбаевпен, Маясар Жапақовпен, Қалқа Жапсарбаевпен, Қуат Терібаевпен, Мағжан Орынбаевпен айтысқан. Ә-тің ақындық, айтыскерлік жолға түсуіне І.Жансүгіров ықпал еткен. Оның толғаулары обл., респ. газеттерде жарияланған. "Мейір батыр", "Молдабай палуан", "Қамбадағы айқас", "Қос жалшының өлімі", "Ақтардың әрекеті", "Қойгелді батыр" тарихи дастандарының авторы. "Қызыл жұлдыз" орденімен, "Құрмет" грамотасымен, көптеген медальдармен марапатталған.



	ӘЛІМГЕРЕЕВ Өтепберген (26.5. 1949 ж.т., Атырау обл. Құрманғазы ауд. Жиделі а.) - публицист жазушы. ҚазҰПУ-ды бітірген(1972"). Еңбек жолын Маңғыстау обл. Бейнеу ауд. мектеп мұғалімі боп бастайды. 1973 - 90 ж. Атырау обл. "Атырау" газетінде жұмыс істеген. 1990 жылдан Атырау обл. телерадио компаниясының бас редакторы. Әдеби туындылары 1966 жылдан бері түрлі газет-журналдарда жарияланған. Алты әдеби-публицистик. кітаптардың авторы. Махамбет, Асан Қайғы, Жиренше шешен, Мұрат, Бала Ораз, Мақаш әкім туралы зерттеулер жазған. Қазақстан Журналистер одағының (1994), Атырау обл. әкімі белгілеген Махамбет атынд. респ. сыйл. (1996) лауреаты. "Егемен Қазақстан" газеті (1987) мен "Ара" журналы (1980. 1981) байқауларының жүлдегері.



	ӘЛІМЖАН Қатбайұлы (1935. ҚХР Текес ауд. Қамыстыбұлақ мекені- 23.11.1988. Үрімжі қ.) - ақын, аудармашы. Шыңжаң ин-тын бітірген (1954). 1954 - 1967 ж. "Шыңжаң оқу-ағарту" журналында редактор, тілші, осы журналды алғашқы шығарушылардың бірі болған. 1962 - 1974 ж. Шыңжаң халық баспасында редактор, 1974 жылдан өмірінің соңына дейін Шыңжаң оқу-ағарту баспасында қызмет етті. 600-ге жуық өлеңі, 10-ға жуық дастаны. 20-дан аса әр тақырыптарға арналған мақала-очерктері бар. Қытайдың әйгілі ақын-жазушыларының шығармаларын қазақ тіліне аударған. Қазақ мектептері үшін тіл-әдебиет оқулықтарын құрастыру, аудару-редакциялау жұмыстарын атқарды. Қытайдағы қазақ баспасөзінің қалыптасуы мен дамуына үлес қосқан.



	ӘЛІМЖАН Елен (18.6.1945 ж.т.. Жамбыл обл. Талас ауд. Аққұм а.) - жазушы, драматург. ҚазҰУ-ды бітірген (1968). Еңбек жолын Қазақ теледидарында бастаған. Жамбыл обл. "Еңбек туы" газетінің тілшісі, бөлім меңгерушісі (1970 - 76). обл. партия к-тінің нұсқаушысы (1976-80), "Социалистік Қазақстан" (қазіргі "Егемен Қазақстан") газетінің Жамбыл обл. бойынша меншікті тілшісі (1980 - 91), Жамбыл обл. телерадио компаниясының төрағасы (1991 - 96), "Түркістан" газетінің бөлім меңгерушісі, Қазақ ұлттық энциклопедиясының жетекші маманы (1997 - 98) қызметтерін атқарған. Қазір Жамбыл обл. "Ақ жол" газетінің бөлім меңгерушісі. "Ән сыры" атты алғашқы әңгімесі Қазақстан жас жазушыларының "Таңғы шық" атты жинағында (1964) жарық көрген. Одан кейін "Оралу" (1978), "Көріпкел" (2000) атты повестер мен әңгімелер жинақтары шықты. Көптеген драм. шығармалардың авторы. "Жанталас" атты комедиялары, "Жанұран" атты муз. комедиясы Жамбыл, Алматы, Ақтөбе, Торғай обл., Жетісай қалалық, М.Әуезов атынд. Қазақ академ.драма театрларында Тақталас" пьесасы "Кресло" деген атпен Жамбыл обл. орыс драма театрында қойылған.



	ӘЛІМЖАНОВ Әнуар Тұрлыбекұлы (12.5.1930. Алматы обл. Сарқан ауд. Қарлығаш а. - 9.11.1993. Алматы) - жазушы, журналист. Қазақстанның халық жазушысы (1992), Лепсі пед. уч-щесін (1949). ҚазҰУ-ды (1954) бітірген. "Алма-Атинская правда" газетінде әдеби қызметкер, "Литературная газетаның" (қазіргі "Экспресс-К") Қазақстандағы меншікті тілшісі. "Ленинская смена" газеті редакторының орынбасары, "Правда" газетінің Қазақстан мен Қырғызстан бойынша тілшісі, "Қазақфильм студиясының бас редакторы, "Қазақ әдебиеті" газетінің бас редакторы. Қазақстан Жазушылар одағы басқармасының бірінші хатшысы. Тарихи ескерткіштер мен мәдениет қорғау жөніндегі қазақ қоғамы орт. кеңес президиумының төрағасы қызметгерін атқарады. Шығарм. жолын журналистикадан бастап, кейіннен жазушылыкда ұласқан. "Ақ дос, сары дос, қара дос" (1958), "Достар кездескенде" (1959), "Мәңгілік тамырлар" (1960), "Сумен, құрлықпен елу мың миль" (1962), "Күнге бет алған керуен" (1963), "Жалындаған найза" (1968), "Көгілдір таулар" (1964, 1967), "Отырар ескерткіші" (1966), "Махамбеттің жебесі" (1969, 1972, 1987), "Жәмшид айнасы" (1970), "Қарасұңқар көпірі" (1969), "Жаушы" (1974), "Ұстаздың оралуы" (1978, 1981), "Таңдамалы" (екі томдық. 1979), "Адамдардың жолдары" (1984), "Шығармалары" (3 томдық 1989.1990) т.б. орыс тілівде жазылған кітаптардың авторы. Ә. шығармаларында көтерген бүгінгі күннің проблемалары тарихпен тұтасып, үндесіп жатады. Ә-тың тарихи тақырыпқа жазылған шығармаларында бүгінгі өмір кешегі тарихтың заңды жалғасы ретінде суреттеліп, халықтың жақын болашаққа ұмтылған жасампаздық күресі, сарқылмас күш-қуаты, өршіл үні, арманы, мақсат-мүддесі көрініс табады. Бірсыпыра шығармалары Азия, Африка халықтарының ұлт-азаттық күресіне арналған. Ол "Күнге бет алған керуен" повесі үшін Қазақстан Комсомол сыйл. (1965), "Көгілдір таулар" кітабы үшін ҚР Мемл. сыйл. (1967), "Отырардан кеткен сый" және Үнді тақырыбына жазған басқа да шығармалары үшін Джавахарлал Неру атынд. халықаралық сыйл. (1969) алды. Ә. шығармалары көптеген шет ел тілдеріне аударылған. Жазушы Бейбітшілікті қорғау жөніндегі Қазақ қоғамы Орт. Кеңесі төралқасының төрағасы, бірнеше дүркін Қазақстан Жоғ. Кеңесінің. КСРО Жоғарғы Кеңесінің депутаты. Азия мен Африка елдері жазушыларымен байланыс жөніндегі к-нің. т.б. қоғамдық ұйымдардың мүшесі болды. "Құрмет белгісі" (1971), "Халықтар достығы" (1980)ордендерімен марапатталған.



	ӘЛІМЖАНОВ Баянғали Тақанұлы (16.10.1954 ж.т., Көкшетау бол. Еңбекшілдер ауд. Степняк қ.) - жазушы, ақын. ҚазҰУ-ды бітірген (1977). 1977 - 81 ж. С.Мұкановтың мұражайында, "Лениншіл жас" (қазіргі "Жас Алаш"), "Кітап жаршысы" - "Друт читателя", "Қазақ әдебиеті" газеттерінде әдеби қьвметкер, бөлім меңгерушісі. 1982 - 87 ж. "Балдырған", "Жұлдыз" журналдарында редактор. 1987- 89 ж. обл. "Көкшетау правдасы" (қазіргі "Көкшетау") газетінде, Еңбекшілер ауд. мәдениет бөлімінде. Ш.Құсайынов атынд. Көкшетау обл. қазақ драма театрында қызмет істеді. 1989 жылдан шығарм. жұмыста. "Шешендік сөздер, шешілмеген сырлар" деген алғашқы зерттеу мақаласы 1973 ж. "Қазақ әдебиеті" газетінде жарияланған. "Қиқыматтық хикаялары" (1982), "Ұя" (1985), "Жынды Қартайдың қасиеті" (2000) атты прозалық кітаптардың. "Қиқыматтың қиссасы" сатиралық повесінің (1989), "Құдалық", "Қожанасыр", "Қайран кемпір-шалдар-ай" атты пьесалардың авторы. "Арқалық батыр", "Батыр Баян" сияқты қазақ дастандарымен қатар, қырғыздың "Манас" жырьшан да үзінділер орындайды. Көптеген әдеби-сын еңбектері "Уақыт және қаламгер" (1978. 1980), "Жастар - жастар туралы" (1981) деген ұжымдық жинақтарға енген. "Жыраулар" (1983). "Палуан" (1984), "Асылдың сынығы" (1985) атты деректі фильмдердің сценарийін жазған. 1984 жылдан бері респ.. обл. деңгейде өткен айтыстарда сайысқа түсіп неше дүркін жүлдегер атанған. Манастың мың жылдығына арналған Халықар. манасшылар байқауының арнайы жүлдесінің иегері. Қырғызстан Мәдениет мин. мен Композиторлар одағы тағайындаған А.Малдыбаев атынд. халықар. сыйл. лауреаты (1995), "Ерен еңбегі үшін" медалімен марапатталған (2000).



	ӘЛІМҚҰЛОВ Қадыр (1.1.1949 ж.т., Алматы обл. Жаркент ауд. Шормақ батыр а) - ақын. ҚазҰУ-ды бітірген (1975). 1975 - 77 ж. "Социалистік Қазақстан" (қазіргі "Егемен Қазақстан") газетінде тілші. 1977 - 79 ж. "Білім және еңбек" (қазіргі "3ерде") журналында жауапты хатшы. 1979 - 82 ж. Қазақ теледидарында шолушы, 1982 - 86 ж. "Социалистік Қазақстан" (қазіргі "Егемен Қазақстан") газетінің Алматы обл-ндағы меншікті тілшісі, 1986 - 90 ж. Алматы обл. партия к-тшің үгіт және насихат бөлімі меңгерушісінің орынбасары қызметін атқарды. 1990 жылдан бері ҚР Президентінің әкімш-нде жауапты қызметте, "Тағдыр көзіндегі тамшы" (1999), "Жан тұңғиығындағы жауһарлар" (2000), "Сартап сағынышым сағымданған" (2001) және "Тәуелсіздік" (2002) жыр жинақтары жарық көрген. Ақын М.Қайыңбаевпен бірігіп жазған "Сүзге сұлу" поэтикалық драмасы ел тәуелсіздігінің 10 жылдығына орай өткізілген респ. жабық байқауда екінші жүлде алып, жеке кітап болып шықты. Қазақстанның еңб. сің. қайраткері.



	ӘЛІМҚҰЛОВ Қалдыбек (1928. Шымкент обл. Келес ауд. Абай а. -1982) - ақын. Ел аузындағы қисса-жырларды Майлықожаның, Нұралының, Молда Мұсаның өлең-термелерін домбыраға, гармонға қосылып айтып, өзі де өлең шығарған. Өлең-жырлары обл.. ауд. газеттерде жарияланып тұрған. Көп жылдан қызыл отау, автоклуб меңгерушісі болып қызмет еткен. Өмірінің соңғы жылдары ауд. тұрмыс қажетін өтеу мекемесінде қызмет істеген. 1964 ж. Шымкентте облысаралық. 1972 ж, Алматыда респ. айтыстарға, 1976 ж. Ұзынағашта өткен Жетісу ақындарының айтысына катысқан. Надежда Лушниковамен айтысы деректі фильмге ("Айтыс" режиссері Т.Дүйсенбаев, 1964) түсірілді. Асылқұл Бұрбаевпен айтысы "Жамбыл және қазіргі халық поэзиясы" (1975) жинағында жарияланды.



	ӘЛІМҚҰЛОВ Нұрсұлтан (14.3.1928. Алматы обл. Қаскелең қ. - 1982) -ақын. ҚазҰУ-ды бітірген (1950). Көп жылдар бойы респ., обл. газет редакцияларында, Қазақ радиосында, баспаларда қызмет істеген. 1957 жылдан шығарм. қызметпен айналысқан. Халыққа кең тараған ән мәтіндерінің авторы.



	ӘЛІМҚҰЛОВ Совет Рақымбайұлы (22.2.1938. Жамбыл обл. Луговой ауд. - 18.2.1992. сонда) - ақын. Жамбыл қ-ндағы мәдени-ағарту уч-щесін (1958). ҚазҰУ-ды (1974) бітірген. Уч-щеде оқып жүріп өлең жаза бастаған. Луговой, Мерке, Красногор ауд. газеттерінде әдеби қызметкер, бөлім меңгерушісі, редактордың орынбасары, 1977 - 91 ж. Жамбыл обл. Жамбыл ауд. " Шұғыла" газеті редакторының орынбасары. 1991 -92ж."Әулиеата" газетінің редакторы қызметтерін атқарған. Ә-тың алғашқы өлеңдер жинағы "Тұңғыш кітап" деген атпен 1964 ж. жарық көрген. "Жайсаң жер" (1968), "Күн көсем" (1970), "Қыран" (1971), "Еліктің лағы"(1972), "Өрімтал" (1974), "Қол айна" (1980), "Сыбызғы" (1982), "Ықылас" (1984, "Ораласың ба, көктемім" (1986) жыр жинақтары мен халық театрларына арналған бір актілі "Нұрлы дүние" пьесасы жарияланды.



	ӘЛІМҚҰЛОВ Тәкен Тәңірберген (22.11.1918, Оңт. Қазақстан обл. Созақ ауд. Бабаата а. - 13.4.1987. Алматы) - ақын, жазушы, әдебиет сыншысы. Мәскеудегі М. Горький атынд. Әдебиет ин-тын бітірген (1953). 1936 - 41 ж. Шымкент қорғасын зауытында жұмыс істеп жүріп, мақалалар жаза бастаған. 1941 - 45 ж. Донецк обл-нда жұмыс істеген. 1945 - 49 ж. "Оңтүстік Қазақстан" газетінде жауапты хатшы. "Леншшіл жас" (казіргі "Жас алаш") газетінде бөлім меңгерушісі, 1956-74 ж. КСРО және Қазақстан Жазушылар одағында әдеби кеңесші, 1974 жылдан шығарм. жұмыста болған. Шығармалары 1945 жылдан жариялана бастаған. Алғашқы өлеңдер жинағы "Сапар" 1950 ж. жарық көрген. "Өткен мен қазіргі" (1958), "Ақбоз ат" (1968), "Көк қаршыға" (1972), "Бар өмір алда" (1974), "Сырлы наз" (1984) кітаптары орыс тілінде жарық көрген, орыс қаламгерлері М.Ю. Лермонтовтың "Измаил бей" поэмасын (1951), П.Павленконың "Бақыт" (1950), Г.Николаеваның "Орақ үстінде" (1952) романдарын, француз жазушысы Э.Сент-Экзюперидің "Кішкентай шаһизада" ертегісін, сондай-ақ орыс ақындары А.С. Пушкиннің, В.В. Маяковскийдің, әзербайжан ақын Низамидің өлеңдерін қазақ тіліне аударған. "Халықтар достығы" орденімен марапатталған (1978).



	ӘЛІМҰЛЫ Аманхан(20.1.1952ж.т., Оңт. Қазақстан обл. Отырар ауд. Қожатоғай а.) - ақын. ҚазҰУ-ды (1980). Мәскеудегі Бүкілодақтық А.М. Горький атынд. Әдебиет ин-тының жоғары курсын (1993) бітірген. Респ. басылымдарда қызмет істеген. Қазір "Заң газетінің" жауапты хатшысы, "Кездесу" (1983), "Жанымның жапырағы" (1989), "Ай нұры алақанымда" (1996) жыр жинақтарының авторы.



	ӘЛІПБИЛІК КАТАЛОГ, кітапхана ісінде - әліпби ретімен автордың аты-жөні немесе шығарманың атауы жазылған деректер жүйесі. Ә. к. анықтамалық-ақпараттық мағлұмат береді. Ә. к. бойынша нақты бір кітаптың, басылымның, белгілі бір автор еңбектерінің қай тілде, қандай басылымда жариялағанын тез анықтауға болады. Ә. к. кітапханада жинақталған кордың авторлық құрамын да айқын көрсететін болғандықтан кейде оны авторлық каталог деп те атайды. Егер Ә. к-ы әр түрлі тілдерде шыққан басылымдарды қамтитын болса, онда әр тіл бойынша жеке әліпбилік қатар жасалады. Ә. к-ты типі мен салалық бағыныштылығына қарамастан барлық кітапханалар бірдей тәртіппен жасақтайды. Ірі кітапханалардың қызмет бабында пайдаланатын Ә. к-ы әдетте б а с каталог қызметін де атқарады. Бірқатар кітапханаларда оқырмандардың Ә. к-ы, сондай-ақ жеке қорлар каталогтары жасалады. ӘЛІШЕР НАУАИ, Ә л і ш е р Низамаддин Мир Науаи (9.2.1441, Герат, - 3.1.1501. сонда) - түркі халқының ұлы ақыны, ойшылы, мемлекет қайраткері. Әкесі өлгеннен кейін 12 жасар Ә. Н-ды Әбілқасым Бабыр өз тәрбиесіне алған. Ә. Н. 15 жасында түркі және парсы тілдерінде бірдей жазатын белгілі ақын болды. Гератта, Мешхедте, Самарқанда оқып, логика, философия, матем. пәндерінен мағлұмат алған. Өзінен бұрынғы Фирдауси. Низами, Дехлауи, Хорезми, Сайф Сараи, замандастары Атаи, Саккаки, Лутфи, Жәми шығарм-ғымен танысқан. Өзінің мектептес досы Хұсайын Байқара Хорасанның әмірі болған кезде, 1469 ж. оның мөр сақтаушысы (Мұхард) қызметін атқарған. 1472 ж. уәзір болып тағайындалды және әмір құрметгі атағы беріледі. Ә. Н. осы қызметтерде жүріп, ғалымдарға, суретшілерге, музыканттарға, ақындарға қамқорлық жасаған. Өз қаржысына жолдар, көпірлер, каналдар, керуен сарайлар, мектептер, шеберханалар салдырған. Оның абырой-беделінің артуын қызғанған басқа уәзірлер, 1476 ж. уәзірліктен босатылуына себепші болған. Ол шығарм. жұмыспен айналысып, "хәмсә" жырлар тобына енетін "Жақсылардың таңдануы" (1483). "Фархад пен Шырын", "Ләйлі мен Мәжнүн", "Жеті әлем" (1484), "Ескендір дуалы" (1485) агш шығармаларын жазған. Ә. Н. "хәм-сәсының" Низами, Дехлауи, Жәми "хәмсәларынан" ерекшелігі - араб-парсы тілінде емес, түркі-шағатай тілінде жазылуы, халықтың ой-арманына, мақсат - мұратына жақындығы. 1487 ж. Байқара Ә. Н-ді Гераттан аластау үшін Астрабадқа қалаби қызметіне жіберген. Бір жылдан кейін өз өтініші бойынша Гератқа қайтып келіп, шығарм. жұмыспен айналысқан. 1488- 1501 ж. арасында көптеген ғыл. және көркем шығармалар жазған. Олардың ішінен тарихи-өмірбаяндық ("Әджәм патшаларының тарихы", "Саид Хасан Ардашердің өмірі", "Пәһлован Мұхаммедтің өмірі"), дидакт.-филос. ("Құстар тілі", "Көңілдердің сүйгені"), әдеби-теор, (Өлең өлшемі"), лингвист, ("Екі тілдің таласы"), әлеум.-экон. ("Вақфия"), діни-ғұрыптық ("Пайғамбарлар мен хакімдердің тарихы", "Мұсылмандық нұры", Гауһарлар шоғыры") туындыларын атауға болады. 40 мың жолдық "Ой қазынасы" ("Хазоин ул-маони") аталатын кітабы төрт жинақтан ("Чар диуан") тұрады: "Балалық базары", "Жастық жарасымы", "Егделік ерсілігі", "Қарттың өсиетгері", Парсы тілінде 12 мың жол өлеңін "Диуан-фани" деген атпен дербес жинақ етіп құрастырды. "Бес қайрат" ("Хәмсәт ул-мутаха-иран) кітабын ұстазы Абд әр-Рах-ман Жәмиге (1414 - 92) арнады. 15 ғ-да өмір сүрген 400 шайырдың шығарм-ғынан мәлімет беретін "Ғажайып мәжілістер" ("Маджо-лис уннафоис" ) кітабын жазды. Ә. Н. шығармалары 15 ғ-дың өзінде Мауераннахр мен Хорасанда ғана емес, Иран, Әзербайжан, Шығ. Түркістан, Үндістан, Мысыр, түркі елдеріне, кейіннен Еуропа мен Америка кітапханаларына тарады. Ақын шығарм. 19 ғ-дың орта шені-нен шығыстанушы ғалымдардың назарын аудара бастады. Ә. Н-дің ақындық дарынына ұлы Абай да тәнті болып, оның шығарм. дәстүрін жалғастырған. Шығармалары көптеген тілдерге аударылған. Таңдамалы өлеңдері қазақ тілінде екі рет (1948. 1968) кітап болып басылды. Айбектің "Науаи" романы қазақ тілінде жарық көрді (1950). Ұлы шайырдың мерейтойы КСРО көлемінде аталып өтгі (1948. 1968). Ақын Н.Айтов Ә. Н-дың ғазалдарын қазақ тіліне тәржімалап, жеке кітап етіп шығарды.



	ӘЛІШЕВ Әлмәмбет (14.4.1939 ж т.. Қызылорда обл. Қазалы ауд. Аранды а.) - жазушы. ҚазҰУ-ды бітірген (1966). Газет редакцияларында. ауд. партия к-тінде қызмет атқарған. 1992 жылдан ауд. газет редакторы, баспа редакторы болып жұмыс істеген. 1957 жылдан өлең, әңгіме, очерктері баспасөз беттеріне жариялана бастады. Оның әр жанрда біраз кітаптары шықты. "Батыр болып тумайды" повесі латыш тіліне аударылған. "Құрмет белгісі" орденімен, Қазақстан Жоғ. Кеңесінің грамотасымен марапатталған.



	"ӘМЕТ БАТЫР" - Мұрын жырау жырлаған "Қырымның қырық батыры" эпостық жырының жеке батырлар цикліне енетін жыр. Толық нұсқасындағы жырды Мұрын жыраудың айтуынан 1948ж. И.Ұйықбаев жазып алған. Басынан аяғына дейін 7 - 8 буынды жыр үлгісімен шығарылған. Қырымның қырық батырының бірі Алаудың жолын қуып батыр болған Әметтің ел қорғау жолындағы ерлік істері баяндалады. Жырдың басты идеясы - Отанды жаудан қорғау, ел бірлігін уағыздау болса, екінші жағынан ислам дінінің әсері де қылаң береді. "Ә. б." жыры алғаш рет "Қазақ халық әдебиеті" көп томдығының 12-томында (1990) жарияланды. Бұдан басқа батыр туралы халық ертегісі негізінде шығарылған ертегі - дастан да белгілі. 7 - 8 буынды жыр үлгісіндегі "Әмет" дастанын жинаушы Ғ.Ахметүлы ел аузынан жазып алып, Ф.Ғатауов Орт. ғыл. кітапхана қорына тапсырған. Дастанның басты кейіпкері Әмет жеріне адал. отан сүйгіш, аңғал батыр бейнесінде суреттеледі, ел билеушілердің опасыздығы әшкереленеді. Шығарма нұсқасы Орт. ғыл кітапханасы қорында сақтаулы.



	ӘМІРБЕКОВ Көпен(29.3.1950 жт., Оңт. Қазақстан обл. Отырар ауд. Шәуілдір а.) - ақын, сатирик. ҚазҰУ-ды бітірген (1973). 1975-1980 ж. "Ара" журналының бөлім меңгерушісі, 1980 - 82 ж. "Білім және еңбек" (қазіргі "Зерде") журналының жауапты хатшысы, 1982 -84 ж. "Қазақ әдебиеті" газетінің бөлім меңгерушісі, 1984 - 1990 ж. " Ара" журналының жауапты хатшысы, 1990- 1992 ж. "Социалистік Қазақстан" (қазіргі "Егемен Қазақстан") газетінде фельетон бөлімінің меңгерушісі. 1990 - 1992 ж. ҚР бас прокуратурасында баспасөз хатшысы. Ш92 - 1995 ж. ҚР Жоғары сотының баспасөз хатшысы, 1995 -1996 ж. "Ара - Шмель" газетінің бас редакторы қызметтерін атқарды. Көбінесе сатира жанрына қалам тартқан. "Аты жоқ кітап" (1977), "Алып" (1980), "Тілім қышып барады" (1981), "Қысыр әңгіме" (1983), "Ауыз бастырық" (1990), "Мың бір мысал" (1991), "Неменеңе жетісіп күлесің?" (1994) сықақ өлең кітаптары жарық көрген. И. Крыловтың. С.Маршакың, С.Михалковтың және лезгин сықақшысы Жамиддиннің жекелеген мысалдарын қазақшалаған. Халықар. "Алаш" сыйл. лауреаты (2005).



	ӘМІРЕЕВ Махмұтбай (20.2.1942 ж.т.. Қызылорда обл. Жалағаш ауд. Жаңаталап а.) - ақын. Қызылорда пед. ин-тын бітірген (1964). 1964 - 66 ж. орта мектепте мұғалім. Қызылорда обл.шығарм. үйінің әдіскері. 1967 - 71 ж. Қызылорда обл. "Ленин жолы" (қазіргі "Сыр бойы") газетінде корректор. ауд. "Сырдария" газетінде бөлім меңгерушісі, жауапты хатшы, 1979 - 85 ж. редактор, жауапты хатшы. 1971 - 79 ж. Сырдария ауд. к-тінде нұсқаушы, саяси-ағарту кабинетінің меңгерушісі, 1985 - 88 ж. орта мектептің директоры. 1988- 98 ж. Қызылорда обл. кәсіподақгар баспасөз орт-ның меңгерушісі. Сырдария ауд. әкімі аппаратында бөлім меңгерушісі қызметтерін атқарды. 1998 жылдан обл. "Сыр мектебі" газетінің бас редакторы. Алғашқы өлеңі" Бұлақ" деген атпен 1958 ж. "Лениншіл жас" (қазіргі "Жас алаш") газетінде жарияланған. "Жүзім бағы" (1976), "Қызыл жыңғыл" (1978), "Ақсәуле" (1984), Сыр әндері" (1994), "Сыр жырлары" (2000), "Жылдар, жырлар" (2002) жыр жинақтары жарық көрген. Ә. "Қызылорда вальсі", "Қимаймын", "Шалқиды ән", т.б. 100-ге тарта ән мәтіндерінің авторы. "Еңбектегі ерлігі үшін медалімен марапатталған. ӘМІРЕНОВ Тәңірберген (15.6.1907. Шығ. Қазақстан обл. Абай ауд. Сарыжал а. - 11.7.1985. Семей қ.) - ақын. Ауыл мұғалімінен оқып, хат таныған. Халық ауыз әдебиеті үлгілерін жинаушы. Отан соғысы жылдары Семейдің эстрадалық концерт бюросында қазақ группасын басқарды. Маясар Жапақовпен, Жолдыкей Нұрмағамбетовпен, Шәкір Әбеновпен, Қалихан Алтынбаевпен айтысқан. Шығармалары - "Айтыстың" 3-томында (1996), "Пернедегі термелер" (1965), "Ленин деп халық жырлайды" (1969) жинақтарында басылды. "Жұмбақ тас" (1967), "Қанды қанжар" (1973), "Жол мұраты" (1977), "Өмір өткелдер" (1985) атты өлеңдер жинағы жарық көрген.



	ӘМІРОВ Құсайынбек Ахметұлы (18.1.1903. Алматы - 1989. сонда) - жазушы. ақын, журналист.

	1918ж. Верный жаяу әскер полкінде қызыл гвардияшы, " Заря свободы" газетін таратушы болған.

	1919- 20 ж. кеңес-партия мектебінде және Түркістан майданы саяси басқармасының лекторлар даярлайтын курсында оқыған. 1920 - 21 ж.

	4-Түркістан атты әскер полкінің саяси қызметкері. 16-қазақ атты әскер полкінің әскери комиссары. Ферғана майданында Өзген ауд. рев. к-тінің төрағасы және Өзген гарнизонының әскери комиссары болған. Алматы уезі батырақтар бюросының төрағасы болып қызмет атқарды. 1920 ж. Д.Фурманов штабында күзетші болып. Верныйдағы контррев. бүлікті басуға қатысты. 1922 ж. комсомол жұмысына ауысқан: бөлім меңгерушісі.

	Жетісу губ. комсомол к-тінің. Түркістан комсомолы Орт. к-тінің хатшысы, көп уақыт Алматы, Жаркент, Қарағанды қалаларында, Қостанай және Қызылорда облыстарында басшы партия-кеңес қызметтерін атқарады. Қазақстан Ком партиясы ОК ұйымдастыру бюросының төрағасы болған. Ленин орденімен марапатталған. Карағанды қ-сының құрметті азаматы (1971).



	ӘН ӨЛЕҢІ - муз. әуенмен айтылуға лайықталған сөз өнерінің бір түрі. Ә. ө. халықтық және әдеби болып екіге бөлінеді. Халықтық деп кім шығарғаны белгісіз Ә. ө-дерін айтады: Мыс.: "Жайдарман", "Жиырма бес", т.б. Ә. ө-дерінің екінші түріне авторы белгілі шығармалар жатады. Мыс; "Сегіз аяқ", "Бойы бүлғаң", "Жанбота", "Ақсиса", "Құлагер", "Ардақ", "Айнамкөз", "Қаракесек", "Майра", "Қорлан", Гәкку", "Жас қазақ", "Ақ маңдайлым", т.б. Әдебиеттануда эес зерттелетін сал-серілер өнернамасы, негізінен, олардың Ә. ө-дерінен тұрады. Абайдың, Мағжанның әуені мен сөзі егіз өрілген Ә. ө - ұлттық поэзиямызға да, ұлттық музыкамызға да олжа салған туындылар. С.Сейфуллин, І.Жансүгіров, С.Мұқанов, Н.Шакенов, М.Әлімбаев, Н.Әлімқұлов, Т.Молдағалиев, Қ.Шаңғытбаев, т.б. Ә. ө-дері жұртшылыққа кеңінен мәлім. ӘНҰРАН, гимн (грек. hymnos - мадақтау ән) - салтанатгы ән, мемлекетгік негізгі рәміздердің бірі. Әнұрандардың рев., әскери, діни, т.б. түрлері болады. Оның сөзі де, музыкасы да рух көтеретін салтанатты, үлкен мұраттарға бастайтындай болуы керек. Кейбір күрделі опера, балет, симфония, хорлар соңы әнұран сипатында аяқталады. Мыс., орыс композиторы М.Глинка "Иван Сусанин" операсын атақты "Даңқ" хорымен бітіреді. Кеңестік дәуірде 1945 ж. бекітілген Қазақстан әнүранының сөзі коммунистік идеологая талабына сай, жалған оптимистік рухта жазылған. Дербес мемлекет болғаннан кейін Қазақстан Республикасының шынайы рухы мен қуатын, мақсат-мүддесін танытатын әнұран қажет болды. Осы талаптарға сай ән музыкасын сақтап қалу туралы шешім қабылданды да, оның сөзіне арнайы бәйге жарияланып, ақындар М.Әлімбаев, Қ.Мырза Әлі, Т.Молдағалиев, Ж.Дәрібаева жазған сөз үздік деп табылып, қабылданды. Қазақстан Республикасы әнұраны музыкасының авторлары: М.Төлебаев, Л.Хамиди, Е.Брусиловский, Еліміздің әнұраны 1992 жылдың 4 маусымында бекітілді.



	ӘНШІ АҚЫНДАР ПОЭЗИЯСЫ -қазақ әдебиетіндегі ерекше дәстүр. Ә. а. п-ның ерекше дамыған кезі - 19 ғ-дың 2-жартысы мен 20 ғ-дың басы. Қазақстанның әр өлкесінен шыққан өнерпаздар халыққа өнер көрсете жүріп, әншілік-өнер мектептерін, орта дәстүрін орнықтырды.

	Арқадағы Біржан сал мен Ақан сері маңына бір шоғыр талантты топ жиналса, Маңғыстауда "Адайдың жеті қайқысы" деген атпен белгілі сал-серілер - Шолтаман, Тастемір, Досат, Тұрсын, Жылкелді, Әділ, Өскінбай ел аралап өнер көрсетті. Әнші ақындар композиторлық дарынмен бірге тыңдаушысын арбап алатын сазы, құдіретті даусымен жүртшылыққа танылған. Көпшіліктің ықыласына бөленген. Біржанның "Әңгіме сегіз дуан таңырқаған", "Пар келмеген еш әнші тіпті маған", Әсетгің "Әсеттей сал, ән салсаң, аңыратып, Орман, тоғай, өзенді жамыратып", "Әуелетіп ән салса, әнші Әсет, аққумен аспанда тілдеседі" деуі тегіннен тегін шықпаған. Олар қазақ әнінің классик. биікке жетіп, формалық, әуендік жағынан байи түсуіне шексіз үлес қосқан. Арқадағы үлкен әншілік орта Біржан сал, Бат. Қазақстандағы әншілік мектеп Мұхит атымен, Сыр бойындағы гармонмен айтылатын бір мақам дәстүрі Нартаймен байланысты. Әнші ақындар көбіне пәк таза махаббатты, сұлу әйел сипатын жастық шақ, жігіттік арман, ар-намыс бостандығын жырлауға ден қойды. Оған Ақан сері, Біржан сал, Естай, Балуан Шолақ, т.б. ақындардың шығарм-ғын айтуға болады. Әйел затының әдемі көрік-келбетін, жан дүниесінің сұлулығын әсерлі жырлаған Ақан серінің "Ақтоқты", "Мақпал", "Перизат", 'Ақсаусақ", "Жамал қыз", "Балқадиша", Үкілі Ыбырай әйгілі Гәккуі", Естайдың "Қорлан", Қайыптың "Ақбөбек", Сауытбектің "Ақбөбек", т.б. махаббат тақырыбына арналған. Ә. а. шығарм-ғының поэиямызда өзгеше, арналы болып қалыптасуына қазақ даласындағы тарихи әлеум. жағдай ықпалын тигізді. 19 ғ-дағы сан қабатты өзгерістер, ежелгі салт-дәстүрдің, қауым мен қауым, адам мен адам арасындағы қатынастардың басқаша өріс табуы әншілік поэзиямыздың қуаттана дамуына қолайлы жағдай тудырды. Мәди, Жаяу Мұса, Сары Батақұлы, Иман-жүсіп, Қанапия.т.б, ақындар өлеңдерінде әлеум. теңсіздіктерді сынады. Мәселен, Жаяу Мұсаның "Ақсисасы" - теңсіздікке, зорлықшыл, қиянатшыл үстем топтардың іс-әрекетгеріне деген наразьшық пен ыза-кектің уытты күшін көрсететін әлеум.

	мәні зор туынды. Сол себептерден аталған ақындар шығарм-ғы күрескерлік те қасиетімен ерекшеленеді.



	ӘҢГІМЕ, әдебиетте - оқиғаны қарасөзбен баяндайтын шағын көркем шығарма жанры. Ә-нің жанрлық ерекшеліктері оқиғаны баяндау тәсілі, композиц., сюжеттік құрылысы, көркемдік жүйесі арқылы айқындалады. Ә-нің көлемі шағын, кейіпкерлер саны аз, сюжет ұйытқысын құрайтын оқиғаның басталуы, шарықтау шегі мен шешімі болады. Онда адам, оның өмірі мен тағдыры, аса маңызды деген оқиға жинақы беріледі. Мұнда бір айтылған жайларға қайта оралуға, баяндауға, ұзақ суреттеуге орын жоқ. Ә. жанры аз сурет арқылы көп жайды аңғарта білетін айрықша көркемдік шеберлікті талап етеді. Оқиға көбіне бірінші жақган баяндалып, әңгімешінің оқиғаға тікелей қатыстылығын көрсетеді. Б.Майлин, Ж.Аймауытов, М.Әуезов, Ғ.Мүсірепов, Ғ.Мұстафин, Қ.Жұмаділов, Ә.Кекілбаев, М.Мағауин, Т.Әбдіков, т.б. жазушылардың Ә-лері - қазақ әдетиетіндегі осы жанрда жазылған үздік шығармалар. Қазіргі әңгіменің бастаулары халық ауыз әдебиетінде жатыр. Сонау көне заманнан-ақ халық өзінің тұрмыс-салты, күнделікті тіршілігі жайлы ауызша Ә-лер туғызып отырған. Мұндай Ә-лер бір рет қана айтылып қоймай, әр жерде, жиын болған кезде айтылған да, ондағы оқиға бірте-бірте тұрақты сюжетке айналған. Сөйтіп ауыз әдебиетіндегі дәстүрлі жанрға айналған. Жеке адамның басынан өткен оқиға ретінде айтылатын мұндай Ә-лерді халықар. фольклортануда меморат деп те атайды.



	ӘПСАНА (парсы, апсанс - аңыз, араб. хикаят - әңгіме) - қазақ фольклорлық прозасының жанры. Бұл терминді орыс, Еуропа әдебиеттерінде қалыптасқан "легенда" (лат. legenda) - ұғымының баламасы ретінде қазақ фольклортануына С.Қасқабасов енгізген. Ә. - бағзы бір замандарда болыпты-мыс делінетін оқиғаларға немесе пайғамбардың, әулие-әмбиелердің ғажайып істерін баяндайтын діни сюжеттерге негізделген, сондай-ақ нақтылы тарихи, кітаби дерек, тиянағы жоқ, таза қиялдың жемісі ретінде туған, фольклорлық прозаның көркемдік сипаты мейлінше қанық үлгісі. Ә-дан аңызға да, мифке де, ертегілерге де тән жанрлық белгілер бірдей ұшырасады. Оқиғаның тым көне, архаикалық сипаты белгілі бір идеялық, тақырыптық бағдарды діттейтін сюжеттік-композиц. шарттылықтың басымдылығы, көп нұсқалық - Ә-ның негізгі ерекшеліктері Ә. шартты түрде тарихи-мекендік, діни-кітаби, әлеум.-утопиялық деп үшке бөлінеді. Тарихи-мекендік Ә. есте жоқ ескі дәуірде өткен оқиғалар, тарихи тұлғалар жайына арналады (Ескендір Зұлқарнайын, Қызыр, Қорқыт туралы Ә.). Діни-кітаби Ә. құран хикаяларын мазмұндап, әулиелердің тағдыр-талайын, тіршілік тауқыметін, т.б. өзек етеді (Мыс., Аюп, Мұса, Әзірет Әли, Нұх, т.б. туралы Ә.). Ал әлеум.-утопиялық Ә. халықтың тәңірі қалаған абат мекен Жерұйық хақындағы ой-арманынан туындайды (Асан қайғы, Абат, Өтеген батыр іздейтін Жерұйық, Жиделі-Байсын туралы Ә.).

	ӘРШ, Мұхамедғарып Тәңірбергенұлы (1856. қазіргі Шығ. Қазақстан обл. Жарма ауд. Үшбиік т.ж. бекеті, Жыланды мекені - 21.6.1924, сонда) - ақын. Абайдың талантты шәкірттерінің бірі. 11-12 жасында ауыл медресесінде, одан кейін бастауыш орыс мектептерінде оқыған. Семейдегі уездік уч-щені бітірген (1881).

	Семейде оқыған кезде Абаймен танысып, оны өзіне ұстаз тұтады. 1882- 84 ж. Сергиополь уезінде тілмаш, 1884 - 87 ж. Шәуешек қ-нда Ресейдің Қытайдағы елшілігінде тілмаш, одан кейін Қапалда, Бішкек және Алматы қ-нда пошта саласында қызмет атқарады. 1890 ж. өзі туып өскен Қандығатай, Еңірекей болыстарында тілмаш болады. Ә. татар, орыс тілдерін жетік білумен бірге араб, парсы, түрік, қытай тілдерін де жақсы меңгерген. Шығыс және орыс классик. әдебиетін оқып, нәр алған. Бала күнінен ақындық жолға түсіп, ақындар айтысына қатысқан. Ә. шығыстың ғажайып оқиғалы ертегілік сюжетіне құрылған бірнеше дастан жазған. Оның алғашқысы "Зияда-Шаһмұрат" дастаны 1884 ж. жазылып, 1890, 1892, 1893, 1896, 1909, 1912 ж. немере туысы Жақып Байжігітұлының атынан Қазан қ-нда баспадан шыққан. "Қисса-и бәһрам" дастаны 1908 ж„ 1912 ж. жарық көрген. "Қожа Ғапон", "Нұрғыза-рун". "Таһир" дастандарының авторы. Ә. өз шығарм-ғында Абайдың дәстүрін ілгері жалғастыра білді. Қапалда қызметте болған кезінде атақты ақын қыз Сарамен танысып, ғашықтық жырларын арнаған. Біржан - Сара айтысын көркемдік жағынан қайта өңдеп, хатқа түсірді, баспаға ұсынып, мәңгілік мұра етіп қалдыруда көп еңбек сіңірген. Ә. 1913 ж. айтыс түріндегі "Тәуке-Ұрқия" дастанын жазған. А.С. Пушкиннің "Евгений Онегин" романын еркін аударма үлгісінде өлеңмен қазақтіліне аударған.



	ӘРШИТДИНОВ Батур (1926 ж.т.. Алматы обл. Жаркент қ.) - ақын. Қытайдағы Үрімжі қ-нда жоғары оқу орнын (1954). Қытай КП Пекин Жоғары партия мектебінде (1960). оқыған. Тіл білімі ин-тында аспирантурада сырттай бітірген (1966). 1944 - 49 ж. Шығ. Түркістандағы ұлт-азаттық қозғалысына қатысқан. 1954 - 61 ж. ШҰАР-дың Коммунистік Жастар одағының бірінші хатшысы. Демокр. жастар ұйымының төрағасы бола жүріп, "Жас коммунист" журналының, "Синьзян жастары" газетінің, "Синьзян" жастар баспасының бас редакторы міндетін қатар атқарады. 1962 - 89 ж. Қазақстан Ұйғыртану бөлімінде, кейіннен Ұйғыртану ин-нда ғыл. қызметте болған. Алғашқы өлеңі 1947 ж. жарияланған. "Жастық сезімдері" (1957), "Дала" (1967), "Тау самалы" (1971), "Кек" (1980), "Ынтызар" (1986) жинақтары жарық көрген. "Ұйғыр халықауыз әдебиеті шығармашылығы", "Дастандар", "Төрт дербіш", "Он екі мұқам", "Сом алтын" (ертегілер), "Ұйғыр фольклорының антологиясы" ғыл. еңбектердің авторы.



	ӘСЕМҚҰЛОВ Таласбек (1.8.1955 жт, Шығ. Қазақстан обл. Ақтоғай т. ж. ст.) -жазушы. ҚазҰПУ-ды бітірген (1980). "Жазушы" баспасында редактор. Құрманғазы атынд. Алматы мемл. консерваториясында мұғалім болып жұмыс істеген. Қазір "Жұлдыз" журналында бөлім меңгерушісі. 1985 ж. "Жалын" альманахында "Атайы" атты тұңғыш әңгімесі жарық көрген. "Шымдан" повесі мен "Талтүс" романының, бірқатар әңгімелер мен әдеби-сын мақалалардың авторы.



	ӘСЕТ Найманбайұлы (1867. қазіргі Шығ. Қазақстан обл. Үржар ауд. Бақгы а. - 23.3.1922. Қытай, Құлжа қ.) - көрнекті ақын, әнші, композитор. Ә ескіше оқып, сауат ашқан. Ә. үркіншілік кезінде Қытайға өткен (1920 - 21 ж. шамасы). Жастайынан ән салып, халық аузына іліккеннен бастап ол ән шығара бастаған. "Інжу - Маржан", "Мақпал", "Қарагөз", "Майда қоңыр", "Гауһар қыз", "Қоңыр қаз", "Қисмет", "Әпитөк" т.б. әндері белгілі. Ә. - қазақтың көрнекті лирик ақыны. Оның "Қалдың ба, қайран қазақ, қамданбастан", "Сарбаздар санасы жоқ сатылып жүр", "Жас жігіт надандықпен алданады". т.б. өлеңдерінің авторы. Ақын жаңа үлгідегі, оқиғалы дастан жырын дамытуға мол үлес қосты. "Салиха - Сәмен", "Ағаш ат", "Перизат", "Үш жетім қыз", "Нұғыман - Нағым", "Мәлік - Дарай", "Жәмсап", "Кешубай" сияқты бірқатар қисса-дастандары бар. Ә. - айтыс ақыны да. Ол Ырысжан, Бақтыбай, Кәрібай, Әріп, Қали, Сәмет, Қосымбай, Қызыр, Кемпірбай және Мәлике қызбен айтысқан. Солардың ішіндегі аса құндылары "Әсет пен Ырысжанның айтысы", "Әсет пен Кәрібай айтысы". 1910 ж. К.Халиди Ә-тен бірнеше салт өлеңдерін жазып алып жариялаған. Кеңес дәуірінде Ә. өлеңін алғаш С.Сейфуллин (1925) бастырған. Ал 1936 ж. өмірі мен шығарм-ғы туралы тұңғыш мақала жарияланды (Б.Ысқақов). Тұңғыш жинағы 1968 ж. Б.Адамбаевтың құрастыруымен басылып, жинаққа 34 өлеңі (әнін қоса), 4 айтыс-қағысы, 4 дас-танқиссасы жарияланса, 1988 ж. "Әсет" жинағына (құрастырған Б.Нұржекеев) 29 ән мәтіні, 71 өлеңі, 10 ай-тысқағысы, 8 қисса-дастаны енгізілген.



	"ӘСЕТ ПЕН КӘРІБАЙ АЙТЫСЫ" - шамамен 1905 ж. Тарбағатай тауының түстік жағында өткен. Кәрібай ақын туралы толымды дерек жоқ. Бірақ Қаракерей тайпасынан екендігі, осы күнгі Шығ. Қазақстан обл. Ақсуат маңында өмір сүргендігі нақты белгілі. Айтыстың Ержан Ахметовтен жазып алған нұсқасы "Айтыс" жинағында (1964, 1-т. 173-175-6.) жарияланған. Айтыс Ауған Жақсылықов, Боқаш Ақсақалов репертуарында болған. Бір нұсқасын Ахметжан Қилыбаевтан ақын Қалихан Алтынбаев жазып алған.



	"ӘСЕТ ПЕН ЫРЫСЖАН АЙТЫСЫ" - ақындар айтысының шоқтығы биік, аса көркем туындыларының бірі. Айтыс өткен ғасырдың соңғы ширегіндегі туынды. Мұнда халықтың өміріндегі ауыр жағдай мен ел билеушілердің жасаған зорлық-зомбылығы әсерлі сипатталады. Айтыс әлеум. мазмұнды жұмбақ айтыстың көркем үлгілерінің бірі. Жұмбақты бастан-аяқ Ырысжан айтады да, Әсет қолма-қол шешіп отырады. Айтыс С.Сейфуллиннің "Қазақ әдебиеті нұсқаларында" (1931), "Айтыс" жинақтарында (1942 - С.Мұқанов, Е.Ысмайылов), (1964 - Ш.Ахметов, Б.Ысқақов), М.Ғабдуллиннің "Қазақ халқының ауыз әдебиеті" хрестоматиясында (1959). Ә-тің жинағында (1988 - Б.Нұржекеев, Б.Абылқасымов) т.б. жарияланған. Орт. ғыл. кітапхананың қолжазба қорында нұсқалары сақталған. Сондай-ақ айтыстың Б.Ақсақалов, С.Әбділбаев орындауындағы нұсқалары да бар, айтысты М.Әуезов, С.Мұқанов, С.Ордалиев, М.Жармұхамедов зертгеген.



	ӘСЕТПҢ ӘДЕБИ-МЕМОРИАЛДЫҚ МҰРАЖАЙЫ. Әсет Найманбайұлының туғанына 125 ж. толуына орай қабылданған Қазақстан үкіметінің 1990 ж. 19 наурыздағы қаулысына сәйкес 1990 ж. 19 қыркүйекте Семей обл. Мақаншы а-нда ашылған. Мұражайда 3 зал бар. Оған 1700-дей экспонат қойылған. Әсетгің тұтынған дүние мүлкі, қызы Сәмөгейдің, ұлы Қожекенің және немерелерінің фотосуреттері, әр кездегі шығармалар жинақтары, т.б. ақын өмірі мен шығарм-ғынан мол мағлұмат береді. ӘСКЕРБЕКҚЫЗЫ Жанат (1.1.1966 ж.т., Шығ. Казақстан обл. Тарбағатай ауд. Қарасу а.) - ақын. ҚазҰУ-ды бітірген(1987). 1987 - 95 ж. мектепте оқытушы, 1995 - 2000 ж. Шығ. Қазақстан мемл. ун-тінде оқытушы болып қызмет істеген. 2000 жылдан Еуразия ұлттық ун-тінде мұғалім. 1995 ж. "Қарлығаш" атты жас ақындар жинағына өлеңдері енген. "Ғарыш билер ғұмырымды" (1999), "Қаракөз бұлақ" (2001), "Қаңтардағы қызыл гүл" (2001) жыр жинақтарының авторы. 1993 ж. ұйымдастырылған респ. "Аққұс" ақындар мүшәйрасының жүлдегері. Респ. "Шабыт" шығарм. жастар фестивалінің басжүлдегері, 2001 ж. Қ.Аманжоловтың 90 жылдығына арналған респ. ақындар мүшәйрасының үшінші жүлдесін иемденді. Қазақстан Тәуелсіздігінің 10 жылдығына ұйымдастырылған бәйгеде "Көктүріктер әуені" өлеңдер топтамасы үшін үшінші жүлдені жеңіп алды.



	ӘСІРЕЛЕУ. гипербола (грек. hyperbole - күшейту) - әдебиеттегі көркемдеу тәсілдерінің бірі, әр түрлі құбылыстарды немесе белгілі бір нәрсені шамадан тыс асыра суретгеу тәсілі. Ә.- әдеби тілдің көркемдігін ғана емес. бейнелілігін. әсерлілігін арттырып, құбылтудың бір түрі. Көне эпостық жырларда, фольклорлық туындыларда жиі кездеседі. Мыс., "Қара арғымақ арыса, қарғаадым жер мұң болар" (мақал), "Астындағы бурылдың, Жоғарғы ерні көк тіреп, Төменгі ерні жер тіреп..." ("Қобыланды батыр), Ә. ақын-жыршылар шығармаларында да жиі қолданылған. "Аққан жасы сел болған. Етегі толып. көл болған..." (Дулат) сынды айшықгы шумақтар осының айғағы. Ә. жазба ақындар шығарм-ғында да қолданылады, бірақ оның сапасы, жасалу түрлері басқаша болып келеді және ауыз әдебиетіндегідей жиі кездесе бермейді. Мыс., С.Торайғыров: "Қараңғы қазақ көгіне, Өрмелеп шығып күн болам!" - десе Т.Жароков: "Қарыңды қағып - су қылдым, Суыңды сілкіп - бу қылдым. Түтініңмен таң атқыздым. Жеріме жұлдыз жаққыздым...", - деп жырлайды. Осының екеуінде де Ә. бар.



	ӘСІПОВ Сапабек (12.11.1925жт, Қостанай обл. Амангелді ауд. Алакөл мекені) -ғалым. филол. ғыл. кандидаты (1973). Алматы Жоғарғы партия мектебін бітірген (1963). 1944 - 72 ж. Қостанай обл. "Большевиктік жол" (қазіргі "Қостанай таңы") газетінде әдеби қызметкер, бөлім меңгерушісі, бас редактордың орынбасары. Амангелді ауд. "Социалистік шаруа", Жангелдин ауд. "Социалистік ауыл" (кейін "Жаңа өмір" - "Новая жизнь") газеттерінде редактор, жауапты хатшы. Жангелдин аупарткомының хатшысы. Қостанай обл. " Қостанай таңы" газетінің әдеби қызметкері, меншікті тілшісі, бөлім меңгерушісі, редактордың орынбасары қызметтерін атқарған. 1972 - 86 ж. Қазақ Совет Энциклопедиясының бас редакциясында аға ғыл. редактор. бас редактордың бірінші орынбасары, редакция меңгерушісі болып жұмыс істеген. Казір шығарм.жұмыста. "Қазақ қасіреті" (1994), "Қатерлі дерт, қалжыраған халық" (1998), "Танталовы муки степи" (2001) кітаптары бар. Қазақстан Журналистер одағы сыйл. лауреаты (1995).



	ӘУБӘКІР Ақылбайұлы (1881. казіргі Шығ. Қазақстан обл.. Абай ауд.. Шыңғыстау мекені - 1934) - ақын, әнші сазгер. Абайдың Ақылбайдан туған немересі. Абайдың тәрбиесінде болған. Әзіл, мысқыл, әжуа, сықақ өлеңдер жазған. Ә. өлеңді қолма-қол суырып та, жазып та шығарған. "Мамай батыр", Әнет бабаң", "Ақтабан шұбырынды", "Оралбай мен Керімбала", "Әреке мен Береке" дастандарының, "Шыңғыстау" поэмасының авторы. Халық арасында Ә-дің "Көкен қалқам", "Әліпби", "Әубәкірдің әні", "Дариға" атты әндері жиі айтылады. Шығармалары Орт. ғыл. кітапхана мен Семейдегі Абайдың респ. мұражай-қорығы қорында сақтаулы.



	ӘУБӘКІРОВ Оспанхан (4.5.1934. Алматы обл. Жамбыл ауд. Қарақыстақ а. - 14.4.1986. Алматы) - сатирик, ақын, жазушы. Алматы өнер ин-тын бітірген (1954). 1958 - 60 ж. Қазақ филармониясында артист. 1960 - 61 ж. "Қазақстан пионері" (қазіргі "Ұлан") газетінде әдеби қызметкер. 1961 - 62 ж. Қазақ телевизиясында аға редактор. 1966 - 71 ж. Қуыршақ театры әдебиет бөлімінің меңгерушісі, 1971 - 76 ж. "Ара" журналында фельетонист болып істеді. Сатиралық жанрмен бірге, балаларға арналған өлең-жыр, ертегі, пьеса, белгілі композиторлардың әндеріне мәтін жазумен, аудармамен де айналысады. Тұңғыш жинағы "Қоңырау" 1960 ж. жарық көрді. Бірнеше әңгіме, сықақтары, сондай-ақ "Даусыңды аңсадым" (1986) ән мәтіндері жарық көрген. "Қожа мен спорт", "Чемпион Қожанасыр", "Бөтен адам", "Милау сиыр", т.б. комедияларын жазған. Ә. шығармалары орыс тіліне аударылды. Ол түрік жазушысы Әзиз Несиннің "О дүниеден келген хаттар" (1965), серб жазушысы Б.Нушичтің "Өмірбаяным" (1968), Э.Респенің "Мюнхаузеннің хикаялары" (1975), қытай жазушысы Лао Шэнің "Мысықтар шаһары",т.б. шығармаларын қазақ тіліне аударды. Балаларға арналған "Қағаз қалпақ" сатиралық жинағы үшін Қазақстан Жазушылар одағының сыйл. берілді (1983).



	"ӘУЕЗ БАТЫР" - жыр. Ел аузында айтылатын аңыз, ертегілердің әңгімелік желісін нақгы өмірмен байланыстырып, жырға айналдырған бұл халықтық шығармада батырлық және тұрмыс-салт жырларының. қиял-ғажайып ертегілерінің дәстүрлері тоғысып біріккен сюжет жасаған. "Ә. б." жырының негізгі идеясы - халықты қанаған билеуші топқа және сыртқы жауға қарсы күрес. Жырдың екі нұсқасы бар: біріншісі - 1940 ж. Ақтөбе обл. Қобда ауданының тұрғыны жыршы Айса Байтабынов жырлаған, нұсқа көлемі - 1500жол. Бұл нұсқада қарадан шыққан Әуез батырдың тәкаппар хан қызын тәубасына кежіріп, хан алдында үстемдігін көтеруі. Қобыланды, Телағыс, Қарасай, Қази сияқты атақты батырлар алдында күш-қабілетін танытып, олармен дос болуы, ортақ жауға қарсы бірлесіп шайқасуы сөз болады. "Ә. б." жырының екінші нұсқасы "Әуелбек батыр" деген атпен белгілі. Бұл нұсқаны 1941 ж. Әміреш Жұмағазин ел аузынан жазып алып тапсырған. "Ә. б." жырымен мазмұны жағынан ұқсас, негізгі айырмашылығы кісі аттарында ғана, екі нұсқа да жыр үлгісімен айтылады. Екі нұсқа да Орт. ғыл. кітапхананың қолжазба қорында сақтаулы.



	ӘУЕЗОВ Мұхтар Омарханұлы (28.9.1897. Шығ. Қазақстан обл. Абай ауд. - 27.6.1961. Мәскеу, Алматыда жерленген) - ұлы жазушы, қоғам қайраткері, ғалым, Қазақстан ҒА-ның акад. (1946), филол. ғыл. докт., проф. (1946). Қазақстанның еңб. сің. ғыл. қайраткері (1957). Әкесі Омархан мен атасы Әуез сауатты адамдар болған. Алты жасында атасының үйретуімен Абайдың өлеңдерін жаттап, оны ұлы ақынның өзіне айтып берген. 1908 ж. Семейдегі Камалиддин хазірет медресесінде оқып, одан орыс мектебінің дайындық курсына ауысады. 1910 ж. Семей қалалық бес сыныптық қазына уч-щесіне түсіп. осы уч-щенің соңғы сыныбын оқып жүргенде "Дауыл" атты алғашқы шығармасын жазады. Уч-щені 1915 ж.аяқтап, Семей қалалық мұғалімдер семинариясына түседі. Семинарияны оқып жүріп, Шәкерім Құдайбердіұлының "Жолсыз жаза" дастанының негізінде "Еңлік - Кебек" пьесасын жазып, оны 1917 ж. Ойқұдық деген жерде Абайдың қызы Кенже мен Әйгерімнің тіркестіріп тіккен киіз үйінде сахнаға шығарған. Алғашқы әңгімесі "Қорғансыздың күні" 1921 ж. жарияланған. Ә. Семейде "Алаш жастары" одағын құрып, түрлі үиірмелердің ашылуына ұйытқы болды. Ж.Аймауытовпен бірігіп жазған "Қазақтың өзгеше мінездері" аталатын алғашқы мақаласы 1917 ж "Алаш" газетінде басылған. Бұдан кейін "Сарыарқа" газетінде "Адамдық негізі - әйел", "Оқудағы құрбыларыма", "Қайсысын қолданамыз?" деген мақалаларын жариялаған. Ә. Семейде "Абай" ғыл.-көпшілік журналын (Аймауытовпен бірге) шығарып, "Ғылым", "Будда", "Абайдың өнері һәм қызметі", "Қазақ ішіндегі партия неден?", "Мәдениетке қай кәсіп жуық", "Философия жайынан", "Абайдан соңғы ақындар", "Ғылым тіпі", "Қазақ әйелі" Қазақ қашан жетіледі", "Мәдениет һәм ұлт", "Өліп таусылу қаупі","Оқу ісі"мақалаларын жариялаған. Ә.1919 ж. Семей губревкомының жанынан ашылған қазақ бөлімінің қызметкері, 1920 ж. бөлім меңгерушісі қызметтерін атқарған. "Қазақ тілі" газетінің ресми шығарушысы болып тағайындалған. 1920 -21 ж. Семей обл. атқару к-ті қазақ бөлімінің және обл. соттың меңгерушісі міндетін атқарған. Семейдің "Ес-аймақ" ойын-сауық үйірмесі Ә-тің "Ел ағасы", "Бәйбіше-тоқал" пьесаларын халық театрының сахнасына қойған. Мақалалары "Қазақ тілі" газетінде үзбей жарияланып тұрған. 1922 ж. "Қорғансыздың күні " мен "Еңлік-Кебек" жеке кітап болып Орынбордан жарықкөрген. 1922 ж. Ташкент қ-ндағы Орта Азия мемл. ун-тіне тыңдаушы болып оқуға түседі әрі "Шолпан" және "Сана" журналдарының алқа мүшесі болып жұмысқа орналасқан. Онда жүргенде бірыңғай шығарм-пен айналысып, осы басылымдарда "Қыр суреттері", "Қыр әңгімелері", "Үйлену", "Оқыған азамат", "Кім кінәлі", "Заман еркесі" ("Сөніп жану") әңгімелері жарияланған. 1923 ж. Ленинград мемл. ун-тіне оқуға ауысқан. Қазақ АКСР Оқу-ағарту комиссариаты-ныңарнайы өкілдігімен 1924 - 25 ж. Семей қ-ндағы мұғалімдер техникумына оқытушылыққа қалдырылған. Сонда жүріп "Таң" журналын шығарған. Онда "Кінәмшіл бойжеткен", "Қаралы сұлу", "Ескілік көлеңкесінде", "Жуандық" әңгімелері жарияланған. Сол жылдары жазылған "Сұғанақ сұр" повесінің қолжазбасы жоғалып кеткен. 1926 ж. Семейге арнайы ғыл. экспедиция ұйымдастырып, ауыз әдебиеті мұраларын жинайды. Сол жылы "Қарагөз" пьесасын жазған. Ғыл. экспедицияның материалдары негізінде жазылған "Әдебиет тарихы" монографиясы 1927 ж. кітап болып шыққан. 1927 ж. Жетісу өңіріне ғыл.-шығарм. сапармен келіп, І.Жансүгіровпен бірге ел аралап, болашақ шығармаларына материал жинап, сол материалдар негізінде "Қараш-Қараш оқиғасы" (1927) повесін, "Қилызаман" (1928) романын, "Хан Кене" (1928) пьесасын жазған. 1928 ж. Ташкенттегі Орта Азия мемл. ун-тінің аспирантурасына қабылданған әрі Қазақ ағарту ин-тында сабақ берген. Аспирантурада оқып жүріп, жаз айында қырғыз елін аралап," Манас" жырын зерттеп, ел аузынан дастанның үзінділерін жазып алған. 1927- 29 ж. Абай қолжазбаларының екі томдық толық жинағын баспаға әзірлеген. 1929 - 30 ж. қазақ зиялыларын жазалау саясаты басталып, А..Байтұрсынов, М.Дулатов, Ж.Аймауытов, М.Жұмабаев, М.Тынышбаев, Х.Ғаббасов, Х.Досмұхамедов, Е.Омаров, Ж.Досмұхамедов, т.б. Алаш қозғалысының көсемдері түрмеге қамалады. 1930 ж. 16 кыркүйек күні Ә. де тұтқындалады. Тергеу екі жылға созылып, 1932 ж. сәуір айында үш жылға шартты түрде бас бостандығынан айыру туралы үкім шығарылады. Ә. өзінің қазақ әдебиетінің тарихы және Абай туралы зерттеулерінен, "Қарагөз", "Еңлік-Кебек", "Хан Кене", "Қилы заман" сияқты шығармаларынан бас тартатынын мәлімдеуге мәжбүр болады. Ә. осы жылы түрмеден босатылып, Қазақ а. ш. ин-тына оқытушы, Қазақ драматеатрының бөлім меңгерушісі қызметтерін атқарған. Қыркүйек айынан Қазақ пед.ин-тының (қазіргі ҚазҰПУ) аға оқытушысы, проф. міндетін атқарушы болып қызмет істеген. "Октябрь үшін" (1932), "Ай-ман - Шолпан" (1933), "Тартыс (1933), "Түнгі сарын" (1934), "Тас түлек" (1935), "Ақан - Зайра" (1935), "Алмабағында" (1937), "Шекарада" (1937), "Ақ қайың" (1938), "Бекет" (1938), "Қалқаман - Мамыр" (1938), "Абай" (1940) пьесаларын жазады. Орыс жазушылары В.Пруттың "Жойқын князь Мстислав" (1933). Н.В. Гогольдің "Ревизор"( 1936), А.Афиногеновтың "Қорқыныш" (1934), Н.Погодиннің "Ақсүйектер" (1936), К.Треневтің "Любовь Яровая" (1937), ағылшын драматургі Шекспирдің "Отелло" (1938) пьесаларын, "Асауға тұсау" (1943) комедиясын, орыс жазушысы Л.Толстойдың "Булька" (1936), "Тойтарқар" (1938), ағылшын жазушысы Дж. Лондонның "Қасқыр" ("Ақ азу", 1936) әңгімелерін қазақ тіліне аударған. "Білекке білек" (1934), "Үш күн" (1934), "Қасеннің құбылыстары" (1934), "Іздер" (1935), "Шатқалаң" (1935), "Құм мен Асқар" (1935), "Бүркітші" (1937) әңгімелері жарияланып, "Тастүлек" (1935), "Ескілік көлеңкесінде" (1935), "Қараш-Қараш" (1936) әңгімелер жинағы жарық көрген. Ә. сценарийі бойынша "Райхан" көркем фильмі түсірілген (1940). Л.Соболевпен бірігіп "Дала жыры" аталатын жинақ құрастырып, оған алғы сөз жазған (1940). Осы жылдары "Абай" романын жазуға кірісіп, оның 1-кітабы 1942 ж.. 2-кітабы 1947 ж. жарық көрген. 1949 ж. "Абай" романы үшін (алғашқы екі кітабына) Ә-ке бірінші дәрежелі Сталиндік сыйл. (кейінгі КСРО Мемл. сыйл.) берілген. 1950 ж. роман-эпопеяның "Ақын аға" аталатын үшінші кітабы жарық көрген. 1943 жылдан Тіл. әдебиет және тарих ғыл.-зерт. ин-тының аға ғыл. қызметкері. кейін ҚазҰУ-дың қазақ әдебиеті кафедрасына проф. болып орналасып, өмірінің соңына дейін сонда дәріс оқыған. Ұлы Отан соғысы жылдарында "Сын сағатта" (1941), "Намыс гвардиясы" (Ә.Әбішевпен бірігіп, 1942), "Қынаптан қылыш" (1945) пьесалары мен "Абай" операсының либреттосын (1944), "Абай әндері" фильмінің сценарийін (1945) жазған. 1946 ж. Қазақстан ҒА құрылғанда, оның толық мүшесі (№ 1 академик куәлігі беріліп) болып сайланған. филол. ғыл. докт.. проф. атағы беріледі. Ол "Қазақ ССР тарихының" әдебиет тарихы бөлімін жазып, "Қазақсовет әдебиеті тарихын жазуға жетекшілік еткен. 1947 ж. "Төлеген Тоқтаров" операсының либреттосын жазады. 1951 - 54 ж. Ә. саяси-идеол. тұрғыдан тағы да қыспаққа алынып, оны "ұлтшыл-алашордашыл" ретінде жаппай сынау науқаны басталады. Мерзімді баспасөзде Ә. туралы сыңаржақ сындар мен оны "халық жауы" ретінде әшкерелеген мақалалар басылды. Соған қарамастан, ол 1952 ж. Фрунзе (қазіргі Бішкек) қ-ндағы "Манас" жыры туралы конференцияда сөз сөйлеп, қырғыз халқының ұлы эпосын ақтап алуға зор үлес қосады. Өзі жазғандай, "басын қатерге тіге отырып, ел үшін тәуекелге барады", 1953 ж. қамауға алыну қаупі төнгенде. Мәскеуге жасырын аттанып кетуге мәжбүр болады. Онда А.Фадеев, К.Симонов, В.Кожевников, Н.Тихонов.т.б. орыс жазушылары араша түсіп, Ә-ті жазықсыз жазадан аман алып қалған. 1953 - 54 ж. Мәскеу мемл. ун-тінің проф. болып қызмет істеген. 1954 ж. Алматыға қайтып оралып, "Абай жолы" роман-эпопеясын түпкілікті аяқтаған. Бұл эпикалық шығарма әлем әдебиетіндегі ерекше құбылыс ретінде бағаланады. (қ. "Абай жолы"). 1959 ж. "Абай жолы" романы эпопеясында КСРО-дағы ең жоғарғы сыйлық - Лениндік сыйлық берілді. Ә. 1957 - 61 ж. Қазақстан ҒА Тіл және әдебиет ин-тында бөлім меңгерушісі қызметін атқарған. "Бес дос" (1956), "Дос -Бедел дос" (1958), "Алуа", "Асыл нәсілдер" пьесаларын, "Абай (Ибраһим) Құнанбайұлы" монографиясын (1959), "Өскен өркен" (1960 -61) романын жазған. Ә. 2 мәрте Еңбек Қызыл Ту (1945. 1957), "Құрмет белгісі" (1951), Ленин ордендерімен (1957) марапатталған. Ұлы жазушы кенеттен қайтыс болған соң, оның еңбегін бағалау, есімін қүрметтеу шаралары қолға алынды. 1961 ж. Қазақстан үкіметінің қаулысымен Қазақстан ҒА-ның Әдебиет және өнер ин-на оның есімі берілді, ин-т құрамында ғыл бөлім ретінде Әуезов үйі ашылды (1963). ескерткіштер орнатылды. Қазақ драма театры, Алматы, Астана, Семей және басқа қалалар мен облыстардағы аудан, ауыл, көше, мектептер Ә. есімімен аталады. Ұлы жазушының туғанына 100 жыл толуы ЮНЕСКО шешімімен дүниежүзілік деңгейде аталып өтті (1997). ЮНЕСКО-ның Париждегі штаб пәтерінде Ә. шығарм-ғына арналған халықар. конференция өтті. Қазақ теледидары ұлы жазушы шығарм-ғына арналған 12 сериялы телехабар түсірді. Әдебиеттану ғылымында үлы жазушының әдеби және ғыл. мұраларын. өмір жолын зерттейтін Әуезовтану саласы жеке ғыл. пән ретінде қалыптасты.



	ӘУЕЗОВТІҢ БӨРЛІДЕГІ МҰРАЖАЙ ҮЙІ - Мұхтар Әуезовтің туған жері Бөрлідегі Әуез әулеті қыстауында орналасқан мәдени мекеме (Қазіргі Шығыс Қазақстан обл. Абай ауд). Мұражай жазушының туғанына 90 жыл толар қарсаңында (1987. қыркүйек) ашылған. ЮНЕСКО-ның шешімімен дүниежүз. ауқымда аталып өткен ұлы жазушының туғанына 100 жыл толу салтанаты алдында (1997. қыркүйек) мұражай қайта жабдықталды. Мұражай экспозициясы 8 бөлімнен тұрады: 1) Әуез бөлмесі; 2) Мұхтардың балалық және жастық шағы; 3) Анасының бөлмесі; 4) "Абай жолы" романы; 5) Мұхтар отбасы; 6) Мұхтар шет елдерде; 7) Мұхтардың туған елге соңғы келуі; 8) Сыйлықтар залы. Барлығы 1000-ға жуық экспонат қойылған. Оның 610-ы негізгі қорда. Мұнда жазушының өмірі мен өскен ортасын жан-жақты көрсететін мұрағаттармен танысып, ұлы суреткер мұрасы мен өміріне қатысты оқиғалар туралы түсірілген деректі фильмдерді көруге болады. Мұражай төңірегінде Омархан мен Нұржамалдың, Ақылбайдың, Әйгерім мен Ділдәнің кесенелері бар.



	ӘУЕЗОВ ҮЙІ. "Әуезов үйі" ғыл.-мәдени орталығы - ұлы жазушы М.Әуезовтің өмірі мен шығарм. мұрасын көпшілікке таныстыру, насихаттау, зерттеу жұмыстарымен айналысатын ғыл.-мәдени мекеме. Алматы қ-нда жазушының өзі тұрған (1951 - 61) үйде (Төлебаев көшесі. 155 үй) орналасқан. 1963 ж. 28 қарашада ашылды. Қазақстан үкіметінің "М.О. Әуезовтің туғанына 100 жыл толуы мерейтойына дайындық және оны өткізу туралы" 1993 ж. 19 шілдедегі (№ 810) қаулысына сәйкес, 1996 ж. 1 маусым күні мұражай "Әуезов үйі" ғыл.-мәдени орталығы болып қайта құрылды. Орталық негізінен үш бағытта жұмыс жүргізеді: Бірінші бағыты: - жазушының өмірі мен шығарм. мұрасын жинақтау, оны ғыл. жүйеге түсіріп саралау, жариялау және әуезовтану саласы бойынша жарық көрген еңбектерді жинау. Екінші бағыты - мұражайдағы қолжазбалар мен экспонаттарды, кино, фото, дыбыс қорларындағы мқұаларды ғыл.жүйеге түсіру, көрме ұйымдастыру. Қолжазба қорында 72 мыңнан астам мұрағаттар, сирек кездесетін кітаптар, жазушының күнделіктері мен жолжазбалары, архивтерден жинаған құнды деректері, жеке басы құжаттары. т.б. бар. Үшінші бағыты - М.Әуезовтің азаматтық, шығарм. құқығын қорғау. Осы шаралар негізінде М.Әуезовтің 12 томдық (1967 - 69) және 20 томдық (1979- 85) шығармалар жинақгарын бастырып шығарды. 1997 ж. 50 томдық жинағын дайындау қолға алынып, 2005 жылға дейін 18 томы басылып шықты. Орталық орналасқан мұражай үйі екі қабаттан. 8 бөлмеден тұрады. Көрменің негізгі мақсаты - ұлы тұлға ғұмырына қатысты заттар, құжаттар, суреттер арқылы жазушының тағдырын, шығарм. мұратын терең де әсерлі ұғынуға жәрдемдесу. Онда қойылған экспонатгар М.Әуезовтің туған. өскен ортасы, жазушылық жолы, қоғамдық қызметі, "Алаш" қозғалысы, кеңестік жазалау саясаты тұсындағы көрсетілген қысымдар 1930 - 32 ж. түрмедегі өмірі, шетел сапарлары туралы жан-жақты мағлұмат береді. Салтанат ғимаратында жазушының өзі туралы деректі фильмдермен қоса, оның шығармалары бойынша түсірілген "Абай әндері", "Райхан", "Асудағы атыс". "Көксерек" көркемсуретті фильмдері, замандастарының жазушы туралы айтқан естеліктерінің бейнетаспалары көрсетіледі. Жазушының өзінің дауысы жазылған таспалар мен күйтабақтар бар. Орталықта мекемелер мен жоғары оқу орындарына, мектептерге апарып таныстыруға арналған тақырыптық көшпелі көрме жұмыс істейді. Қайта қалпына келтіру шеберханасы мен ғыл. жұмыспен айналысушыларға қызмет көрсететін компьютерлік бөлім бар.



	ӘУЕЗОВ Мұрат Мұхтарұлы (1.1. 1943 ж.т.. Жамбыл обл. Меркіа.) - әдебиет зерттеуші-ғалым. Қазақстанның еңб. сің. қайраткері (2001). Мәскеу мемл. ун-ті жанындағы Шығыс тілдері ин-тын (1965), М.Горький атынд. әлем әдебиеті ин-тының аспирантурасын (1969) бітірген. 1965 - 66 ж. КСРО ҒА Азия және Африка ин-тында ғыл. қызметкер, 1969 - 1977 ж. ҚР ҰҒА Философия және право ин-тының кіші, аға ғыл. қызметкері, 1977 - 1980 ж. Қазақстан Жазушылар одағында әдеби кеңесші, 1980 - 1982 ж. Қазақстан тарихи және мәдени ескерткіштерді қорғау қоғамының бөлім меңгерушісі, 1982 - 1988 ж. Шәкен Айманов атынд. "Қазақфильм" киностудиясының бас редакторы, көркемдік жетекші, 1988 - 90 ж. Халықар. "Невада-Семей" қозғалысының вице-президенті қызметтерін атқарды. 1990 - 1992 ж. Қазақстан Жазушылар одағы жанындағы көркем аударма мен әдеби байланыстар Коллегиясы бас редакциясының төрағасы, 1992 - 1995 ж. ҚР Қытайдағы елшісі. 1995 - 1997 ж. мәдени проблемаларды зерттеу ғыл. орталығының бөлім меңгерушісі. 1999 - Халықаралық "Сорос" қоры қазақ бөлімшесінің төрағасы, Қазір Ұлттық кітапхананың директоры, Ә." Времен связующая нить" (1972), "Иппокрена Хождение к колодцам времен" (1997) кітаптарының авторы. "Тарлан" сыйл. лауреаты (2004).



	ӘУЕЗОВА Ләйлә Мұхтарқызы (1929. Ташкент - 1993. Алматы) - тарихшы. тарих ғылымының докторы (1975). Москва мемл. ун-тінің тарих ф-тін бітірген (1952). 1956- 62 ж. Ш.Уәлиханов атыңд. Тарих. археол. және этнол. ин-тының ғыл. қызметкері. 1963 жылдан М.О. Әуезов әдеби-мемориалдық мұражайының меңгерушісі. Ғыл. зерттеулерінің негізгі бағыты - төңкеріске дейінгі Қазақстан тарихы. Қазақстанда жер шаруашылығының дамуы, М.Әуезов шығарм-ндағы Қазақстан тарихының проблемалары. ҚР ҒА-ның Ш.Уәлиханов атынд. сыйл. лауреаты(1980).



	ӘУЕЗОВТАНУ - М.Әуезовтың өмірі мен шығармашылығын, қайраткерлік және ұстаздық қызметін, ұлы суреткердің әдеби және мәдени мұрасына қатысты басқа да мәселелерді зерттейтін қазақ әдебиеттану ғылымының бір саласы. М.Әуезовтің шығарм-ғы жайлы тұңғыш пікір "Сарыарқада" (1917. №2) шыққан "Талап азаматының", "Еңлік - Кебек" пьесасының алғаш рет қойылуы жайлы жазылған "Игілікті іс" хабары. Ә-дың қалыптасу кезеңі 1917 - 27 ж. аралығын қамтиды. Бұл Әуезовтің зерттеу мақалалары, алғашқы әңгімелері, драм. шығармалары жарық көріп, драматург, прозашы. публицист және қоғам қайраткері ретінде танылып, бірегей дарын екенін байқатқан кезі. Осы кезеңде "Еңлік - Кебек" пьесасы туралы С.Мұқановтың ("Тілші", 2.10.1925). Мұстафаның ("Еңбекші қазақ". 18.03.1928), "Бәйбіше - тоқал" хақындағы Даниалдың ("Ақ жол". 23.12.1923; "Сана" 1924, № 2-3), Ғ.Сағдидың ("Ақ жол". 16.12.1923), Смағұлдың ("Еңбекші қазақ". 31.01.1926), т.б. мақалалары жарияланды. Бұл кезеңде Әуезовтің драм. шығармаларының қойылымдары туралы мақалалар көп жазылды. Мыс.. 1917 - 40 ж. Әуезов шығармаларына қатысты жазылған 140-тан астам мақалалардың бәрі дерлік оның драм. шығармаларын талдауға арналған. Ә-дың екінші кезеңі Әуезовтің "Абай жолы" роман-эпопеясы мен абайтану саласындағы еңбектеріне тікелей қатысты. "Абай" романының жарық көруіне орай (1942), бұл шығарманы қазақ әдебиетінің зор табысы деп бағалаған Б.Кенжебаевтың, Е.Ысмайыловтың, Т.Нұртазиннің, Ғ.Мүсіреповтің, т.б. пікірлері жарияланды. Романның екінші кітабы жарық көрген соң (1947), одақгық мерзімді басылымдарда В.Жирмунскийдің, Л.Климовичтің, З.Кедринаның, М.Фетисовтың, П.Скосыревтің. т.б. мақалалары басылды. 1957 ж. "Абай жолына" арналған ғыл.-шығарм. конференция өтіп, оның материалдары "Қазақтың тұңғыш эпопеясы" деген атпен жеке кітап болып шықты. Ә-дың үішнші кезеңі Әуезовтің шығармалары әлемге танымал болып, жан-жақты зерттеу обьектісіне айналған кезден басталады. Бұл кезеңде "Абай жолы" эпопеясы туралы М.Қаратаев, З.Қабдолов, З.Ахметов, А.Нұрқатов, З.Кедрина, Ы.Дүйсенбаев, Е.Лизунова, Р.Бердібаев, Л.Әуезова, т.б. ғалымдар өз моногр. зерттеулерін жариялады. Қазақ және шетел тілдерінде көптеген зерттеулер жарық көрді. Әуезов драматургиясынан кандидаттық, докторлық дисслар қорғалып, көлемді моногр. зерттеу жұмыстары жазылды (Р.Нұрғалиев, Б.Құндақбаев, А.Тоқпанов, С.Ордалиев). Әуезовтің дүниетанымы мен филос. көзқарасы (Ә.Нысанбаев, АТайжанов), қазақ әдеби тілін байытудағы орасан зор еңбегі (Ж.Жанпейісов, М.Балақаев. Е.Бектұрғанов, Р.Сыздықова. т.б.). психол., пед., эстет. ойлары (Қ.Жарықбаев, Қ.Еспаев. АТайжанов), көсемсөзі (Қ.Сыздықов), құқықтық танымы (Т.Күлекеев) жөніңде іргелі зерттеулер жарық көрді. Әуезовтің абайтану, фольклортану, қазақ әдебиеті тарихы саласында жазған ғыл. еңбектері қайта басылып, зерттеушілер назарын өзіне аударумен келеді. Ғұлама ғалымның қазақ ауыз әдебиеті, "Манас" эпосы, абайтану жөніндегі ғыл. зертгеулері туралы моногр. еңбектер жазылды. жүздеген мақала, зерттеулер жарияланды. Әуезовтің әдеби мұрасын толық қамтып, әлем жұртшылығына таныту мақсатында күрделі ғыл.-зерттеу жұмыстары (естеліктер жариялау, жазушының эпитолярлық мұрасын жинақтау, әр салалы библиогр. көрсеткіштер даярлау, шығармаларын шет ел тілдеріне аудару) жүргізіліп, көптеген игі істер тындырылды. "Мұхтар Әуезовтің қолжазба мұрасы" (А.,1997), "Мұхтар Әуезовтің өмірі мен шығармаларының шежіресі" (А„ 1997) деп аталатын ұжымдық еңбектер жарық көрді. Жазушының алты томдық (1957), он екі томдық (1967), жиырматомдық (1987) шығармалар жинағы жарияланып, елу томдық толық шығармалар жинағын шығару қолға алынды (1997). М.Әуезовтің шығармалары әлем халықтарының көптеген тілдеріне аударылды.



	ӘУЕЛХАН Қалиұлы (15.10.1939 ж.т., ҚХР Алтай аймағы, Бурылтоғай ауд.) - жазушы. проф. (1992). Шыңжаң ин-тын бітірген (1959). Сол ин-тта (1959 - 78). Шыңжаң ун-тінде (1978 - 95) сабақ берген. 1995 жылдан Шыңжаң оқу-ағарту ин-тының ректоры. "Жазушылықтың негіздері" (1981), "Қазіргі қазақтілінің стилистикасы" (1991), "Қазақ ауыз әдебиетіне шолу" (1985) атты монографиялары және "Әдебиетіміз туралы кейбір ойлар" (1995) ғыл. мақалалар жинағы. "Биіктеген там әңгімелер мен эсселер жинағы жарық көрді. "Қазақтың байырғы тұрмыс-салт жырлары" деген кітабы ағылшын тілінде жарияланды (1997).



	ӘУКЕБАЕВ Есет (23.12.1921 ж.т.. Шығ. Қазақстан обл. Зайсан ауд. Теректі а.) - ақын. Қазақстанның еңб. сің. мәдениет қызметкері (1981). Отан соғысына қатысқан. ҚазҰУ-ды бітірген(1963). 1956 - 69 ж. "Социалистік Қазақстан" (қазіргі "Егемен Қазақстан") газетінде әдеби қызметкер, бөлім меңгерушісі, редакциялық алқа мүшесі. 1969 - 84 ж. "Жазушы" баспасында бас редактор қызметтерін атқарған. Алғашқы өлеңі 1937 ж. Зайсан ауд. "Социалды жол" газетінде жарияланған. Алғашқы "Сақшы сыры" өлеңдер жинағы 1954 ж. жарық көрген. "Таң шапағы" (1967), "Асқар таулар" (1973), "Бірлік бәйтерегі" (орыс тілінде, 1977), "Кеңшілік" (1980), "Өмір - бақыт" (1983), "Күн мен көлеңке", (сонеттер, 2000) өлең кітаптары басылып шықты. Ә-тың шығармалары шетел халықтары тілдеріне (ағылшын, араб, моңғол, неміс, поляк) аударылған. Әскери-патриоттық тақырыптағы өлеңдері үшін А.Фадеев атынд. күміс медальмен марапатталған (1983). Сонымен қатар Екінші дәрежелі Ұлы Отан соғысы орденімен. "За боевые заслуги", "За безупречную службу", "За доблестный труд". т.б. көптеген медальдармен, екі рет Қазақстан Жоғ. Кеңесінің Құрмет грамотасымен марапатталған.



	ӘУТӘЛІПОВ Райымқұл (1923 ж.т., Павлодар обл. Ертіс ауд. Тоқгы а.) - жазушы. ҚазҰУ-ды бітірген. Ә. Ақмола обл. және Қарағанды обл. газеттерінің редакцияларында. Қазақ мемл. көркем әдебиет баспасында редактор, мектеп директоры., Алматы радио хабарлары торабының тілшісі қызметтерін атқарған. Жазушылар одағының Қарағандыдағы облысаралық бөлімшесінде секция жетекшісі, 1959 - 61 ж. КСРО Жазушылар одағы жанындағы Жоғары әдебиет курсында оқыған. "Әке досы" әңгімесі "Дружба народов" журналында 1957 ж. (6-санында) жарияланды, сонымен бірге осы әңгіме "Қазақ жазушыларының әңгімелер" атты жинаққа да енді. "1941 - 45 ж. Ұлы Отан соғысындағы еңбектегі ерлігі үшін" медалімен марапатталған.



	ӘШЕНОВ Қазыхан (10.9.1951 жт.) - сықақшы. ҚазҰУ-ды (1980). Қазақстан мемл. Басқару академиясын (1998) бітірген. 1967 - 89 ж. ауд., обл.. респ. басылымдарда, "Мектеп", "Жазушы" баспаларында жұмыс істеген. 1989 - 95 ж. "Сөзстан" баспасының директоры, 1995 - 96 ж. "Қазақ энциклопедиясында" бас редактордың орынбасары, 1996 - 99 ж. "Бухгалтерлік есеп және аудит" журналында бас редактордың орынбасары, 1999 - 2003 ж. респ. "Ара - Шмель" журналының бас редакторы қызметтерін атқарған. Қазақстан Журналистер одағының сыйл. лауреаты (1998).



	ӘІШМБАЕВ Сағат (1.5.1947 ж.т., Алматы обл. Райымбек ауд. - 26.8. 1991. Алматы) - жазушы, әдебиет зерттеуші. ҚазҰУ-ды бітірген (1970). Алғашқы мақалалары 1966 -67 ж. ауд. "Советтік шекара", обл. "Жетісу" газеттерінде жарияланған. Еңбек жолын 1969 - 1973 ж. "Ленишиіл жас" (казіргі "Жас Алаш") газетінде. 1973 - 76 ж. "Жұлдыз" журналында бөлім меңгерушісі, осы әдеби журналдың алқа мүшесі. 1976 -1979 ж. "Лениншіл жас" (қазіргі "Жас Алаш") газетінде бас редактордың орьшбасары, 1979 - 1980 ж. "Жалын" баспасында қызмет атқарған. 1980 - 1986 ж. Бүкілодақгық авторлық құқықтар жөніндегі агенттіктің (ВААП) Қазақ бөлімшесінің бастығы, 1986 - 1991 ж. Қазақстан Радио және телехабарлары жөніндегі мемл. к-ті төрағасының орынбасары, төрағасы қызметтерін атқарған. Ә. 20 ғ-дың 80-шы жылдарынан бастап Қазақстан телеарнасында "Жүректен қозғайық" және осы хабардың жалғасы ретінде "Парыз бен қарыз" атты авторлық бағдарламалар жүргізген. Қазақстаннан тыс тұратын қандастарымыздың арасында түсіріп қайтқан "Қауышу" хабары да кезінде өте жоғары бағаланды. Ә-тың негізгі тақырыбы - сын жанры. Оның қаламынан туған білімдар, әдепті, зерттеу-талдау тұжырымы көңілге қонымды мақалалары мерзімді баспасөз бетінде жүйелі жарияланып тұрды. Негізгі шығармалары: "Сын мұраты" (1974), "Талантка тағзым" (1982), "Парасатка құштарлық" (1985), "Шындықка сүйіспеншілік" (1993), "Ақиқатқа іңкәрлік" (1997) атты сын еңбектері және бірнеше мақалалары жарық көрді. "Сын мұраты" атты сын мадала жинағы үшін Ә-қа Қазақстан Жастар одағының (Қазақстан Комсомол) сыйл. берілді (1976). Қазір Райымбек ауд-нда өзі оқыған мектебі Ә. атымен аталады. Алматы қ-ндағы бір көшеге есімі берілген. Қазақстан Журналистер одағы тағайындаған Ә. атынд. ең үздік телехабарларға берілетін жүлде бар.



	ӘШІМЖАН Жанарбек (1976 ж.т., Алматы обл. Кеген ауд. Жалаңаш а.)- ақын. ҚазҰУ-ды бітірген (1999). 1997 - 2000 ж. қалалық "Алматы ақшамы" газетінде тілші, 2000 - 2001 ж. "Қазақстан" журналында бөлім редакторы. 2001 - 2004 респ. "Жас алаш" газетінде бөлім меңгерушісі қызметтерін атқарған. 2005 жылдан бастап "Жас қазақ" газеті редакторының орынбасары. Өлеңдері респ. басылымдарда және жас ақындар антологиясында жарияланған.



	ӘШІМОВ Әкім Үртайұлы Әкім Тарази (9.9.1933 ж.т.. Алматы) - жазушы. драматург, сценарист. Қазақстанның еңб. сің. қайраткері (1999). ҚазҰПУ-ды (1955). Мәскеудегі сценаристердің жоғары курсын бітірген. 1955 - 1956 ж. Жамбыл обл. Шу ауд-нда мектеп мұғалімі. 1956 - 1958 ж. "Ара" журналында әдеби қызметкер, 1958- 1959ж. "Қазақстан пионері" (қазіргі "Ұлан") газетінде жауапты хатшы, 1962 - 70 ж. " Қазақфильм" киностудиясында (1984. реж. М.Бегалин), "Арман - атаман" (1965. реж. Ш.Бейсенбаев), "Қараш-қараш оқиғасы" (1972. реж. Б.Шәмшиев), "Мұстафа Шоқай", т.б. кинофильм сценарийлерінің авторы. Бірқатар кітаптары шетел тілдеріне аударылған.

	"Құрмет" орденімен марапатталған (1994). ҚР Мемл. сыйл. иегері (2002).



	ӘШІМХАНҰЛЫ Дидахмет (16.6. 1950 ж.т., Шығ. Қазақстан обл. Қатонқарағай ауд. Жаңаүлгі а.) - жазушы. ҚазҰУ-ды бітірген (1978). 1978 - 80 ж. "Қазақстан пионері" (казіргі "Ұлан"), 1981 - 1992 ж. "Қазақ әдебиеті" газетінде бөлім меңгерушісі, 1992 - 1994 ж. халы-қар. "Заман - Қазақстан" газетінде бөлім меңгерушісі және газет редакторының орынбасары, 1994 жылдан еларалық "Түркістан" газетінің бірінші орынбасары. 2003 жылдан редакциялық алқа мүшесі, бас редактор. 1970 - 1971 ж. "Литературная газетаның" (Мәскеу) Қазақстан бойынша меншікті тілшісі, 1971 -80 ж. Қазақстан Кинематографистер одағы басқармасының 1- хатшысы, 1986 - 98 ж. Қазақстан Жазушылар одағының хатшысы қызметтерін атқарған. Ә-тің алғашқы кітабы "Құйрықты жұлдыз" повесі 1966 ж. жарық көрген. "Үлкен ауыл" (1968), "Асу-асу" (1970), "Қиян-соқпақ" (1976), "Гнездо на облаках" (1984), "Журавли-журавушки" (1984), "Басынан Қаратаудың..." (1985) повесть - әңгімелер, "Қыз махаббаты" (1982) пьесалар жинақтары, "Бұлтқа салған ұясын" (1978), "Тасжарған", "Кен" (1986) романдары жарияланды. Сондай-ақ "Күлмейтін комедия" (1966), "Жақсы кісі" (1968), "Жолы болғыш жігіт" (1972), "Қос боздақ" (1985). т.б. пьесалардың, "Тұлпардың ізі" "Алаш" баспасының директоры. "Аққабаның толқыны"(1981), "Он бірінші күз" (1987), "Каменная ладь" (1990), "Жер аңсаған сары атан" (1997), "Самырсын сазы" (2000) әңгімелер мен повестер жинақтары жарық көрген. Ә-ның жеке шығармалары өзбек, қырғыз, қытай, моңғол, орыс, украин, мари тілдеріне аударылған. Сондай-ақ А.Курчаткин, Т.Минулмен. А.Аширов. Х.Абдужш. П.Пурзвеу. т.б. шығармаларын қазақ тіліне аударған. Халықар. "Алаш" сыйл. лауреаты (2005).



	ӘШІРБЕКОВ Момын (1890, Павлодар обл. Баянауыл ауд. Сәтбаев атынд. а. - 1973. Алматы) - ақын. Өлеңдері "Пернедегі термелер" жинағында (1965) жарияланған. Өзінің "Белестер", "Кербез дала" (1963), "Ақ селеу" (1972) аталған өлеңдер жинағы жарық көрген.



	БАБАЖАНҰЛЫ Бауыржан (1969 жт., Қарақалпақстан Респ. Қоңырат ауд.) - ақын. ҚазҰУ-ды бітірген (1995). Әдебиет және өнер ин-нда кіші ғыл. қызметкер, "Жалын" журналында, "Ана тілі" газетінде бөлім меңгерушісі, "Алтын Орда" газетінде бас редактордың орынбасары, Ақтөбе обл. "Ақтөбе" газетінің бас редакторы, ҚР Мәдениет, ақпарат және спорт мин. департаментінің қызметкері болып жұмыс істеген. Казір "Ақтөбе" газетінің бас редакторы. Алғашқы өлеңдері "Толқыннан толқын туады", "Жас ақындар антологиясы" жыр жинақтарына енген.. "Аспан мен жердің арасы" жеке жыр жинағы жарық көрген (2001).



	"БАБАЛАР СӨЗІ" - ғылыми басылым, қазақ фольклорының жүз томдық жинағы. 2004 ж. Әдебиет және өнер ин-ты ҚР Президенті Н.Ә. Назарбаев ұсынған "Мәдени мұра" мемл. бағдарламасы шеңберінде "Б. с." ғыл. басылымын дайындап шығаруды қолға алды. Жүз томдық жинақтың басты мақсаты - қазақ халқының бай ауыз әдебиеті мұраларын, Орт. ғыл. кітапхана мен Әдебиет және өнер ин-тының қол-жазба қорларында сақталған құнды фольклорлық шығармаларды түгел жарыққа шығару. Әр томдағы шығармалар жанрлары бойынша топтастырылған. 2004 ж. басылымның 7 томы жарық көрді.



	БАБА ТҮКТІ ШАШТЫ ӘЗІЗ -қазақ ауыз әдебиетінде жиі кездесетін мифол. бейне. Аңыз бойынша, шын есімі - Баба Туклас. Әкесінің есімі - Керемет Әзіз. Баба Тукластың өзі Меккеде патша болған. Енді бір аңыз бойынша, Б. Т. Ш. Ә. - Қожа Ахмет Иасауидың арғы бабасы, ислам діні Орта Азияға тарай бастаған кезде өмір сүрген кісі, Қорқыт Атаның замандасы (8 - 9 ғ.). Үшінші аңыз бойынша, Баба Тукластың баласы Еділ - Жайыққа дейін келген, оның Құтлубек атты ұлынан Едіге батыр туған. Меккеге қажыға барушылар, ең алдымен, Мұхаммед ғ.с-ның, онан кейін Әлем-Музтазы - Сейіттің, содан соң осы Баба Тукластың қабіріне барып тәу ететін болған. Б. Т. Ш. Ә. қазақ фольклорында да әулие кейпінде суреттеледі, бас кейіпкерлер қиналған кезде медет беруші, демеуші пір тұлғасында бейнеленеді. Мыс., "Алпамыс батыр" жырында әулиеден әулие қоймай тентіреп жүрген Байбөрінің түсіне Б. Т. Ш. Ә. кіріп, әйелінің бір ұл, бір қыз табатыны туралы аян береді. Бұдан былайғы жерде ол Алпамыстың медет беруші пірі, демеушісі болады. Сондықтан да өткен ғасырларда баласы жоқ ата-аналар Б. Т. Ш. Ә-дің күмбезіне барып, басына түнейтін болған. Б. Т. Ш. Ә-ге сиынып, жалбарыну дәстүрі халық арасында күні бүгінге дейін сақталған. Б. Т. Ш. Ә-ді халық мұсылман әулиесі деп есептегенмен, күмбезде сақталған аттың, қошқардың, бураның бастары, тас қайрақ, жада тас оның тәңірге табынған салт-санаға жақын болғанын көрсетеді. Қариялардың айтуынша, бұрын Б. Т. Ш. Ә. күмбезінің ішінде қобыз, ер-тоқым, жүген сияқты әбзелдерде болған.



	"БАБЫРНАМА", "Бабурнаме", " Бобирнома" - тарихи-әдеби шығарма, Орт. Азия халықгарына ортақ мұра. Авторы - Ұлы моғолдар империясының (1526 - 58) негізін қалаған Әмір Темір әулетінің ұрпағы Захир әд-Дин Мұхаммед Бабыр. "Б" түркі (шағатай) тілінде 1526 - 30 ж. жазылған. Кітап - Темір әулеті құрған феод. мемлекеттің қоғамдық құрылымын, әдет-ғұрпын, салт-санасын және топонимикасын зерттейтін тарихшы, этнограф, географтар үшін және орта ғасырларда түркі тілінде жазылған әдеби, әрі ғыл. шығармаларды зерттеумен айналысатын әдебиетшілер мен тіл зерттеу мамандарына қажетті құнды еңбек. Шығармада 15 - 16 ғ-лардағы Ферғана, Хиндустан аймағындағы (бүгінгі Орт. Азия, Ауғанстан, Үндістан) елдердің, халықтарының тарихы, Әмір Темір әулеті мен Мұхаммед Шайбани арасындағы Моғолстандағы тақ таласы, билік және жер үшін жүргізілген соғыстар егжей-тегжейлі айтылады. Бабыр бұл өлкелердің, әсіресе, Ферғана мен Кабул, Солт. Үндістанның шаруашылығына, байлығына, халықтардың әдет-ғұрпына ерекше тоқталады. Үлкенді-кішілі қалалардың (Ақсикент, Кабул, Шаш, Бұхара,т.б.)салынуы, қирауы, бекінісі, архитектурасы, Сырдария, Жетісу бойындағы елді мекендер жайында жазылады. Мәселен, ортағасырлық Алмалық (Жаркент түбінде), Алмату (Алматы), Янги (Тараз) қалаларына тоқталып, бұлар моңғолдар мен Шайбани әулеті билеушілерінің (өзбектерінің) кесірінен қирағаны айтылады. Бұл қалалар маңындағы бау-бақша, түрлі жемістер, Орт. Азия мен Үндістан тауындағы жан-жануардың ондаған түрлері де баяндалады. Бабыр өз естелігінде белгілі оқиға, адам мінезіне және махаббатқа арналған өлеңдерін де келтіріп, кейде дүние танымындағы көзқарастарын да білдіреді. Мұнда "Тарих-и Рашидидің" авторы жетісулық Мұхаммед Хайдар Дулати туралы да дерек бар. Бабыр дүние салысымен шығарма парсы тіліне (ауд. Абдул-Рахым), одан ағылшын тіліне (ауд. Валдингтон) аударылды. Шығарманың қолжазбасын Н.И. Ильминский орыс тіліне аударып, 1857 ж. Қазан қ-нда, ал А.С. Беверидже Лондонда 1905 ж. Лондонда бастырып шығарды. "Б." ағылшын (1826. 1921), француз (1871), орыс (1943.1958. "Бабирнаме", Ташкент), өзбек (1960. "Бобирнома", Ташкент), қазақ (1990. 1993. Алматы) тілдерінде жарық көрді." Б - ның 460 жылдығы халықар. деңгейде тойланып, "Бабырнама және Шығыс ренессансы" деген тақырыпта ғыл.-теориялық конференция өтті (1990. 22-26 қазан.Таш.).



	БАҒАЕВ Ерұлан Ұзақұлы (3.6.1954. Алматы - 12.9.2002. сонда) - ақын. ҚазҰУ-ды бітірген (1976). Алма-ты обл. Кеген ауд. "Коммунизм нұры" газетінде тілші. Қазақстан ЛКСМ Кеген ауд. комсомол к-тінің нұсқаушысы (1976 - 79), "Жазушы" баспасында редактор, 1979 - 1986 ж. Алматыдағы Советауд. комсомол к-тінің бірінші хатшысы. Совет ауд. партия к-тінде нұсқаушы, 1986-93 ж. "Қазақстан" баспасында редактор, "Ғылым" баспасының бас редакторы. Қазақстан Жазушылар одағының Көркем әдебиетгі насихат-тау бюросы директорының орынбасары. 1993 - 95 ж. "Фармация" мемл. холдинг компаниясының референті. "Әлем реклама сервиз" кәсіпорнының бас менеджері, 1995 - 97 ж. ҚазТАГ-тың Қостанай обл. бойынша меншікті тілшісі қызметтерін атқарды. "Тұңғыш дәптер" (1974), "Таңсәрі" (1977), "Жиырмабес"(1982), "Жүрегімнің жүз жібі" (1996), "Саумал дала", т.б. жыр жинақтарының авторы. Л.Любимовтың "Батыс Европа өнері", Ю.Кузнецовтың "Кемелшақ" (1986), М.Алиевтің "Қанат" (1986) кітаптарын қазақ тіліне аударған.



	БАҒАЕВ Ұзақ (16.10.1930, Алматы обл. Райымбек ауд. Алғабас а. -28.7.1973. Алматы) - жазушы, журналист. Қазақстанның еңб. сің. мәдениет қызметкері (1969). ҚазҰУ-ды бітірген (1952). 1952 - 62 ж. "Социалистік Қазақстан" (қазіргі "Егемен Қазақстан") газетінің әдеби қызметкері, бөлім меңгерушісі, 1962 - 68 ж. Қызылорда обл. "Ленин жолы" (қазіргі "Сыр бойы"), Талдықорған обл. "Октябрь туы" (қазіргі "Жерұйық") газеттерінің редакторы, 1969 жылдан өмірінің соңына дейін "Социалистік Қазақстан" (қазіргі "Егемен Қазақстан") газетінің редакторы болған. Ұзақ жылдар бойы Қазақстан Журналистер одағының төрағасы міндетін атқарған. Алғашқы туындысы "Халық бастамасы - қайнар бұлақ" 1961 ж. жарық көрді. "Дала жұлдыздары" (1970), "Жан сұлулығы" (1975) публицистикалық мақалалар мен очерктер жинақтарының авторы. "Орыс халқының мақал-мәтелдерін" (1971) қазақ тіліне аударған. "Еңбек Қызыл Ту", "Құрмет белгісі" ордендерімен және медальдармен марапатталған. КСРО Журналистер Одағы сыйл. лауреаты (1973), Алматы обл. Райымбек ауд-ндағы Алғабас а-нда Б. атынд. мектеп, көше бар және мұражай үйі ашылған.





Жыл сайын еліміздің үздік деп танылған журналистеріне Бағаев атынд. арнаулы жүлде беріледі.



	БАҒЫЗБАЕВА Майя Михайловна (1.5.1932 ж.т., Шымкент қ. - 2003. Алматы) - ғалым. филол. ғыл. докт. (1985). Мәскеу мемл. ун-тін бітірген (1954). 1963 жылдан ҚазҰУ-да оқытушы, кафедра меңгерушісі. проф. Б. студенттерге арналған көптеген оқу қүралдары мен хрестоматиялардың авторы.



	БАДИКОВ Виктор Владимирович (15.8.1939 ж.т„ Орынбор обл. Бузулук қ.) - сыншы, филол. ғыл. докт. КазҰУ-ды бітірген (1962). А.ш. ин-нда оқытушы, 1964 ж. әдеби шығарм. жұмыста, Әдеби сынның шеберлігі мен шындығы", "Суреттің тағдыры мен үні", "Ю.Олениннің прозалық поэтикасы", "Авторлық сана және әлеум. тапсырма", "Тағдыр жүйесі" атты кітаптары жарық көрген.



	БАЗАРБАЕВ Мүсілім (15.5.1927. Қызылорда обл. Сырдария ауд. Кекірелі а. - 9.11.1995. Алматы) - ғалым. мемлекет. қоғам қайраткері, филол. ғыл. докт. (1974). проф. (1982). ҚазҰУ-ды (1948). КОКП ОК жанындағы қоғамдық ғылымдар академиясын бітірген (1956). 1948 - 51 ж. "Лениншіл жас" (қазіргі "Жас Алаш"), 1952 - 56 ж. Қазақстан КП ОК-нде нұсқаушы, 1956- 70 ж. Әдебиет және өнер ин-ты директорының орынбасары, директоры, 1970 - 81 ж. ҚР Мәдениет министрі, Сыртқы істер министрі, 1981 - 88 ж. Әдебиет және өнер ин-тының директоры, жетекші ғыл. қызметкері, 1988 - 95 ж. бөлім меңгерушісі қызметтерін атқарған. 3 томдық "Қазақ әдебиетінің тарихы" (1960 - 67, 1968 - 79, орыс тілінде), "20-30 - жылдардағы қазақ әдебиеті" (1998) ұжымдық монографияларын құрастыруға жетекшілік жасады. "Қазақ совет әдебиеті", 10-сынып(1954 - 85), "Қазақ әдебиеті", 11-сынып (1989 - 94) атты орта мектептерге арналған оқулықтардың авторларының бірі. Б. орыс жазушысы И.С. Тургеневтің "Ася", " Бекет үй", "Алғашқы махаббат", "Көктемгі тасқын" повестерін қазақ тіліне аударды. Екі рет Қызыл Ту орденімен марапатталған.



	"БАЗАР БАТЫР" - дастан. Ауыз әдебиетін жинаушы Бәдел Тұрсынбаев 1935 ж. Шығ. Қазақстан обл. Күршім ауд. Батбақбұлақ а-ның тұрғыны Жангөдей қарттан жазып алған. Дастан үш тарауға бөлінген: 1-тарауда Базар батырдың Шыңжаң аймағындағы Алтай өлкесін қытай, қалмақ басқыншыларынан қорғау жөніндегі күресі, 2-тарауда оның басқаруындағы Алтай қазақтарының Данияр хан озбырлығына қарсы күресі. 3-тарауда Базар батырдың Ресей отарлау саясатына қарсы күресі суреттеледі. Шығарманың негізгі идеясы - қазақ халқының тәуелсіздік жолындағы ұлт-азаттық қозғалысы Базар батыр бейнесі арқылы айшықталады. Дастанның Жангөдей жырлаған толық нұсқасы Орт. ғыл. кітапхана қорында, басқа екі нұсқасы Әдебиет және өнер ин-тының Қолжазбалар және мәтінтану орталығында сақтаулы. Ел аузында сақталған дастанның сюжеті желісінде Б. Тұрсынбаев дастан жазып, жеке кітап болып басылды(1944).



	БАЗАР Есұлы (19 ғ.) - Кенесары ханның қозғалысына қатысқан батыр, ақын. Ақмола өңірінде дүниеге келіп, қазіргі Жамбыл обл. Мойынқұм ауд-нда қайтыс болған). Әліке батырмен бірге туған. Әкесі - Ес батыр, шешесі - Мамай батырдың қарындасы. Б. ақын айтты деген: "Тасыма, жігіт, тасыма! Күшігендей сақылдап, күлгенің не досыңа? Жақсылыққа қуанып, жамандыққа жасыма. Өле-өлгенше тұрмайды. Жақсылық пен жамандық, бір кісінің басында" деген өлең жолдары халық жадында сақталған. Зираты Қарағанды обл. Теңіз ауд. Сарыөзен а-ның батысындағы Тікенекті қорымында.



	БАЗАР ЖЫРАУ Оңдасұлы. Балқы Базар (1842. қазіргі Қызылорда обл. Қармақшы ауд. - 1911, Өзбекстан, Тамды ауд. Жалпақтау а.) - жырау, төкпе ақын. Руы шөмекей ішіндегі Балқы, сондықган ел арасында Балқы Базар атанып кеткен. Болашақ жырау әкесінен ерте жетім қалып, есейгенше нағашысы Өтемістің қолында тәрбиеленеді. Тоғыз жасында Тәспен би оны өз қолына алады. Тәспен бидің ауылына сол кездегі Сыр бойы, Арқа өңіріне белгілі жыраулар жиі келіп, апталап-айлап жатады екен. Бұл Базардың жыраулық жолға түсуіне бірден-бір себеп болады. Б. ж. 15 -16 жасында "бала жырау" атанады. 1858 ж. Тәспен би Қызылқұмдағы игі жақсыларды шақырып, ұлан-асыр той жасап, Базардың астына жүйрік ат мінгізіп, үстіне шапан жауып, жыраулық жолына сәт сапар тілейді. Базар осы кезден бастап Ор төңірегін, Ырғыз, Сыр бойы, Қызылқұмды, Үргеніш, Хиуа жағын жырау ретінде аралайды. Осы төңіректе кеңінен жайылған Ноғайлы дәуірінің қиссаларымен танысып, оларды жаттап, халық арасында жырлайды. Хорезм төңірегінде болған кездерінде Орта Азия жұртшылығы арасында кеңінен мәлім дастандарды ("Көрұғлы", "Жүсіп - Ахмет". т.б.) қазақ тілінде, өзінше жырлап. Сыр бойына таратады. Сонымен қатар шығыс аңыздарының ізімен "Әминә қыз". "Айна - тарақ" шағын дастанда-рын шығарады. 1907 ж. Б. ж. Қазан қ-нан тасқа басылып шыққан "Айман - Шолпан" жырын жаңартып, "Қыз Жібек" жырынада көп өзгеріс енгізіп, жырлайды. "Әр кемелге - бір зауал", "Тіршіліктің түрлері", "Керқұлан", "Кермиық", т.б. іргелі толғаулары бар. Сонымен қатар Лұқпан хакім, Қорқыт бабалардың да өнегелі сөздерін қажет жерінде жырға қосып отырған. Сыр бойында тараған ортақ әуенді өз даусына лайықтап, өлеңінің ырғағына орай өңдеп, өзгертіп қолданған. Жырау қартайған шағында құрдасы әрі туысы Нұрымбеттің Төремұрат деген оқыған баласына ауызша айтып отырып, көп толғау-жырларын, дастандарын хатқа түсірткен. Жыраудың өз айтуымен хатқа түскен 15 мың жолға жуық өлең-жырлары, 5 дастаны сақталған. Б. ж-дың өлеңдері 20 ғ-да ғана баспа бетін көре бастады. "Терме" (Ташкент, 1925), "Қазақтың әдебиет нұсқалары"(1931), "Қасиетті Қармақшым" (2003), "Ғасырлар толқыны" (2004) жинақтарына енген. Оның шығармаларына С.Сейфуллин, М.Жұмабаев. т.б. жоғары баға беріп, Бұхар жырау мен Махамбеттен кейінгі толғау алыбы деп таныған. Жырау шығармаларын жинауға ӘДиваев, С.Сейфуллин, Ә.Марғұлан. Ә.Қайнарбаев, т.б. үлкен еңбек сіңірді. Б. ж-дың ұрпақтары Өзбекстандағы Тамды ауд-ның "Жаңа шаруа" а-нда тұрады.



	БАЗЫЛХАН Бұхатұлы (9.5.1932 ж.т., Моңғолия, Баян Өлгий, Аққол а.) - ғалым, филол. ғыл. докт. (1993). проф. (1995). Моңғолия мемл. ун-тін бітірген (1960). 1960 ж. Моңғолия ҒА-ның. 1993 жылдан Қазақстан ҒА-ның ғыл. қызметкері. Б. Моңғолиядағы қазақтардың тарихына, тіліне, ауыз әдебиетіне, әдет-ғұрпына қатысты деректер жинап, Баян Өлгийде Моңғол ҒА-ның қазақ бөлімшесін ашуға ат салысты.



	БАЙБАҚОВ Оразбай (10.5.1942жт., ҚХР, Құлжа қ.) - ақын. Оңт. Қазақстан экспедициясы басқармасында. Алматы обл. Шелек ауд. газетінде тілші. респ. қуыршақ театрында. Балқаш ауд. газетінде тілші. "Электробытприбор" з-тында әр түрлі қызметтер атқарған.



	БАЙБАТЫРОВ Мұқаш (1899, бұрынғы Талдықорған обл. Ақсу ауд. -1980. Алматы) - ақын, әнші, халық мұраларын жинақтаушы, 1930 жылдары Тұтынушылар одағында жұмыс істеген. Алматы опера және балет театрының әншісі (1936 - 61). Б. 2-дүниежүз. соғысы жылдарында әнші-ақындардың үгіт бригадасы құрамында жүрген. Өлеңдері "Ақындар жыры" (1963), "Пернедегі термелер" (1965), "Қазақтың қазіргі халық поэзиясы" (1973), "Халық поэзиясы және бүгінгі өмір" (1976) жинақтарында жарияланған. Б-тың орындауында елуге жуық халық әндері нотаға түсірілді. "Алпамыс" жыры және өз әндері "Толғау", "Кененге арнау" күйтабаққа жазылған. 1943, 1961, 1969 жылдары респ. айтыстарға қатысқан. Айтыстары "Қазақтың қазіргі халық поэзиясы" (1973), "Халық поэзиясы және бүгінгі өмір" (1976) кітаптарына енген.



	БАЙБОЛОВ Қазанқап (1889, Оңт. Қазақстан обл. Төле би ауд. Ұзынбұлақ а. - 1945. сонда) - ақын. 1934 ж. Қазақстан Жазушылар одағының тұңғыш съезіне қатысып, осы жылдан бастап баспасөзде өлеңдері жариялана бастады. "Төле бидің тарихы", "Төрт дәруіш", "Еңсегей бойлы ер Есім", "Өкірік Найман туралы", "Сайыпжамал сұлу", "Шеризат - Күлшат" ғашықтық жырлары, "Бау-бақша", "Дайын бол" толғаулары, "Сыпатай", т.б. шығармалары бар. Өлеңдері "Толғау өлеңдері" (1939), "Халық қаһары" (1949), "Халық ақындары" (1965), "Пернедегі термелер" (1968) жинағына енген. Б-тың 1943 ж. Алматыда өткен респ. ақындар айтысында Нартай Бекежановпен жыр сайысына түскен. Осы айтыс "Айтыс" (1966. Зт.) кітабына енген. Ақынның өмірі мен шығарм. туралы "Ақын-жыраулар" жинағында (1979), "Қазақсовет энцикшпедиясында" (1975. 6-т..) жазылды. Қазақстан Жоғ. Кеңесінің Құрмет грамотасымен үш мәрте марапатталған.



	БАЙҒАНИН Нұрпейіс (1860. казіргі Ақгөбе обл. Байғанин ауд. -9.4.1945. Ақгөбе қ.) - халық ақыны, жырау. Қазақстанның еңб. сің. өнер қайраткері (1939). Әкесі Байғана жоқшылықты көп көрген. Анасы Үміт әнші, домбырашы әрі ақын болыпты, айтыстарға қатысқан. Ол ақындық өнерді алғаш анасынан үйренген. 16 - 17 жасынан-ақ "бала жыршы" атанады. Кейіннен Абыл, Шернияз, Нұрым, Қашаған, Ақтан, Қазақбай, Сабыр тәрізді белгілі ақындардан үлгі алып, бірқатарымен айтысқа түседі, батырлық жырларды үйренеді. "Құбығұл", "Төрехан", "Қобыланды", "Ер Тарғын", "Алпамыс", "Кыз Жібек", "Айман-Шолпан" сияқты жыр дастандарды жырлаған. Соның ішінде "Қобыланды батыр" жыры басқа ақын-жыршылар айтқан нұсқаларынан көлемдісі, оқиғасы жағынан мазмұндысы. Б-нің ертеректе жырлаған дастан, жыр нұсқалары кезінде жазылып алынбаған. " Ақкенже", "Нарқыз", "Кектің дауысы", "Қазақбаймен айтыс", "Қазақстан", Гүлденген заман", "Өңімдегі жұмбақ", "Ғажайып көрмеде", "Москва", "Ер Талалихин", "Капитан Гастелло", "Азат Киев", т.б. көптеген эпостық жырларын, сатиралық өлеңдері бар. 1938 ж. Ж.Жабаевтың мерейтойына қатысып, "Ақын шабыты", "Жамбылға", "Көрімдік", "Ғасырдың қарт бұлбұлы" т.б. жырлар шығарды. Қазақстан жазушыларының 2-ші съезіне (1939) қатысты. Ақынның кейіннен "Өрістеген өмір" (1938), "Ақын" (1939). т.б. дастандары жарияланды. "Ер туралы жыр" (1942), "Жиырма бес" (1942) поэмалары Кеңес Одағының батырлары Н.Есболатов пен Т.Токтаровтың ерлігіне арналған. Ол батырлық туралы жырларында ауыз әдебиетінің үлгілерін шебер пайдаланған. Б-нің "Ақын шабыты", "Ақынға", "Отарба", "Зор майданға шапшаң бар", т.б. өлеңдері дәстүрлі терме мәнерінде жазылған. Ақын Қазақстанның біраз жерлерін аралап, Алматы, Мәскеу қ-ларында болып, ертеден келе жатқан жыраулық дәстүрді халқына қайта тарту етті. 1938 ж. бастап Б-ге әдеби хатшы белгіленіп, ақын шығармаларын М.Хакімжанова. Қ.Шаңғытбаев, Е.Ахметов, т.б. ақындар дер кезінде қағазға түсіріп отырды. Ақтөбе обл-нда Байғанин ауд. бар. Ақтөбе және басқа қалалардағы мектептер мен көшелерге ақын есімі берілген. Б. "Құрметбелгісі" орденімен марапатталған.



	БАЙҒҰТОВ Мархабат (25.10.1945 ж.т., Оңт. Қазақстан обл. Түлкібас ауд. Пістеліа.) - жазушы. ҚазҰУ-ды бітірген(1973). 1968- 74 ж. Түлкібас ауд. "Шамшырақ" газетінде тілші, обл. "Оңтүстік Қазақстан" газетінде әдеби қызметкер, бөлім меңгерушісі (1980 - 84). 1984 - 85 ж. Оңт. Қазақстан обл. партия к-тінің нұсқаушысы болды. 1986 - 92 ж. Қазақстан Жазушылар одағының облысаралық бөлімшесінде жетекші. 1992 - 93 ж. Оңт. Қазақстан обл. әкімш. аппаратында ішкі саясат бөлімінің меңгерушісі, 1993 -97 ж. Оңт. Қазақстан обл. Тіл басқармасының бастығы қызметтерін атқарды. 1998-2001 ж. обл. Ақпарат және қоғамдық келісім басқармасы бастығының орынбасары, 2001 жылдан басқарма бастығы. "Нәуірзек", "Қорғансыз жүрек", "Дауыстың түсі","Машаттағы махаббат", "Серт пен сенім", "Ақпандағы мысықтар", т.б. кітаптары жарық көрген. Шығармалары орыс, украин, өзбек, түрік, қарақалпақ, саха тілдеріне аударылған. Орыс жазушылары В.Шукшиннің, Ю.Покальчуктің, У.Ирвингтің, қырғыз жазушысы Ш.Айтматовтың шығармаларын қазақ тіліне аударған. Екі дүркін респ. "Жалын" баспасы ұйымдастырған жабық бәйгесінің, үш рет "Қазақ әдебиеті" газетінің сыйл. иегері.. Халықар. "Алаш" әдеби сыйл. лауреаты (1996). ҚР "Құрмет" орденімен марапатталған.



	БАЙДАЛЫ Бекшеұлы (1725. Қарағанды обл. Жаңаарқа ауд. - 1820. Ақмола обл. Ерейментау өңірі) - би, шешен. Б. Абылай ханның жанындағы сегіз бидің бірі, хан кеңесінің мүшесі болған. Кейін Уәли хан ордасында қызмет еткен. Жастайынан ауыл арасына билік айтып, ел ісіне араласқан. Б. биден" Алыс не, жақын не?" деп сұрағанда: "Жақын - ажал, алыс - білімді мен білімсіздің арасы" деп жауап береді. "Ағайынға қадірім жоқ - бетімді көрді, әйеліме қадірім жоқ - етімді көрді", "Панасы жоқтаудан без, пайдасы жоқбайдан без", "Ақсақалға жарасар аузындағы тобасы, бәйбішеге жарасар піспегі мен сабасы" деген нақыл сөздер қалған. Қабірі Қарағанды обл. Осакаров ауд-нда.



	БАЙДІЛДАЕВ Мардан Келдібайұлы (12.4.1926. Қызылорда обл. Жалағаш ауд. Еңбек а. - 5.3.1994. Алматы) - ауыз әдебиетін жинаушы, зерттеуші. КазҰУ-ды бітірген. Ұзақ жылдар бойы Әдебиет және өнер ин-тында ғыл. қызметкер болған. 1961 - 64 ж. осы ин-т ұйымдастырған Қызылорда экспедициясын басқарды. 1972 - 86 ж. Қазақстан тарих және мәдениет ескерткіштерін қорғау қоғамының фольклор секциясының жетекшісі. 1986 - 94 ж. қалалық "Әділет" қоғамының жауапты хатшысы қызметтерін атқарған. Айтыс өнерінің қайта жандануына ат салысқан. "Шаһнаманың" Т.Ізтілеуұлы аударған 40 мың жолдық қолжазбасын баспаға әзірлеген. Б. дайындаған аударма 1961 ж. ҚМКӘБ баспасынан, 2004 ж. "Жазушы" баспасынан жеке кітап болып жарық көрді. "Үш ғасыр жырлайды" (1965), "Бес ғасыр жырлайды" (1985) жинақтарын шығаруға қатысқан. Ә. Қоңыратбаевпен бірге "Қорқыт ата кітабын" аударды. "Ақындар творчествосы" (1959), "Ақын-жыраулар" (1979) зерттеу кітаптары бар. Фольклоршылардың Бүкілодақтық байқауының лауреаты (1977). БАЙЖАНОВ Мырзабек. Қызыл жырау (1870. қазіргі Оңт. Қазақстан обл. Қызылқұм ауд. - 1945. сонда) - ақын. "Насихат жыр", "Құмырсқа мен шегіртке", "Әмзе хисса", "Екінші сауда", "Әкімгереймен айтыс", "Кәрілік туралы", т.б. шығармалары ел арасына кең тараған.



	БАЙЖАНОВ Сапар, (19.11.1929. Жамбыл обл. Жамбыл ауд. Шайқорық а. - 4.5.1999. Алматы) - жазушы. ғалым. филол. ғыл. канд. (1974). Қазақстанның еңб. сің. мәдениет қызметкері (1995). ҚазҰУ-ды бітірген (1952). 1950 - 58 ж. "Лениншіл жас" (қазіргі "Жас Алаш") газетінде әдеби қызметкер, бөлім меңгерушісі, бас редактордың орынбасары, 1958-65 ж. "Мәдениет және тұрмыс" (қазіргі "Парасат") журналының жауапты хатшысы, редактордың орынбасары, бас редактор. 1965 -73 ж. Қазақстан КП ОК-нде жауапты қызметкер. 1973 - 83 ж. "Социалистік Қазақстан" (қазіргі "Егемен Қазақстан") газетінің бас редакторы, 1983 - 94 ж. Қазақстанның Бас мұрағат басқармасының бастығы қызметтерін атқарған. Қазақстан Жазушылар одағы сыйл. лауреаты (1989), "Халықтар достығы", "Кұрмет белгісі" ордендерімен және медальдармен марапатталған.



	БАЙЗАҚОВ Иса (3.10.1900. Павлодар обл. Ертіс ауд. Үлгілі а -3.9.1940. Алматы) - ақын. әнші, композитор. 1921 ж. Семейдегі жұмысшы ф-тінде. 1922 ж. Орынбордағы Қазақ халық ағарту ин-тында, 1929 - 32 ж. Қазақ пед. ин-тында оқыған. 1926 - 29 ж. Қазақ драма театрының алғашқы актерлерінің бір болды. М.Әуезовтың "Еңлік-Кебегі" мен "Бәйбіше - тоқалында" басты рөлдерде ойнайды. 1932 - 40 ж. Алматы, Қарағанды, Семей қалаларында радиода, филармонияда, Жазушылар одағында қызмет істеген. Оңт. Қазақстан обл-нда тұрып, ауыл-ауылды аралап үгітшілік қызмет атқарады. Өлеңдері 1924 жылдан жариялана бастады. "Заулатшы-ай" (№26), "Қалқа" (1927), "Ісмет", "Назқоңыр" (№27), т.б. 40-тан астам халық әндерінің сөзін жаңа заманға, өмір салтына сәйкес жазады. Б-тың репертуарындағы халық әндерінің көпшілігі "Қыз Жібек", "Айман - Шолпан", "Ер Тарғын" операларына енді. "Құралай сұ.лу" (1925), "Қойшының ертегісі" (1926), "Неге Алатау шаттанды" (1929), "Ұлы құрылыс" (1933), "Алтай аясында" (1934), "Он бір күн, он бір түн" (1938), "Кавказ" (1940), "Қырмызы - Жанай" (1940, аяқталмаған), "Ақбөпе" (1941), т.б. поэмалары бар. Оның атақты "Желдірмелері" (бес желдірме) халықарасына кеңінен тарады. Б. шығармалары бірнеше рет жеке кітап болып басылды, орыс тілінде де жарияланды (1967). Ақынның өмірі мен шығармаларын Е.Ысмайылов, М.Хасенов, Р.Бердібаев, т.б. зерттеген. Жазушы Н.Ановтың "Ән қанаты" романында(1956), осы аттас кинофильмде (1962) әнші-ақынның көркем бейнесі жасалды. Еңбек Қызыл Ту орденімен (1939), медальдармен марапатталған.



	БАЙЗАҚҰЛЫ Мұсабек. Молда Мұса (1894. Оңт. Қазақстан обл. Түркістан ауд. Шоқтас а. - 1932. сонда) - ақын. Түркістандағы. Қарнақтағы медреселерде оқыған. "Октябрьдің 14жылдығына", "Ащысай", "Табиғат тамашаларында", "Насихат", "Харакетке жаратқан адамзатты", "Тышқан мен түйе", "Семірген есек" өлеңдері, "Қос сұңқар" термелері, "Опасыз жар", "Сұлу әйел мен молда", "Ұры мен жолбарыс" дастандары бар. Орыс ақыны И.Крылов мысалдарын ("Адамменен аюдың достығы") қазақ тіліне аударған. Б-ның ақындық даңқын мәшһүр еткен оның Манат қызбен айтысы. Екеуі әуелі хат арқылы, соңынан жүзбе-жүз кездесіп, ауызша айтысқан. Ақын Бұдабаймен де айтысқан ("Айтыс", 1-т., 1965). Ақын шығарм-ғы туралы "Қазақ әдебиетінің тарихын да" (II т, 2-кіт., 1964) мағлұмат беріледі.



	БАЙКЕНОВ Әлібек (1889. Қызылорда обл. Қармақшы ауд. Тұрмағамбет а. - 1944) - ақын. 1943 ж. Алматыда өткен респ. айтыста Орынбай Таймановпен өнер сайысына түскен. Нартай Бекежановтың концерттік бригадасы құрамында болған. Шығармалары Қызылорда обл. "Ленин жолы" (қазіргі "Сыр бойы") газеті мен "Социалистік Қазақстан" (қазіргі "ЕгеменКазақстан") газетінде жарияланған. "Пернедегі термелер" (1965), "Айтыс" (3-т.. 1966). "Киелі Қармақшым" жинақтарына енген.



	БАЙКЕНОВА Шайзада Мұхамеджанқызы (15.2.1951 ж.т. Ақмола обл. Колутон ст.) - баспагер, суретші. Қазақстан Дизайнерлер одағының мүшесі, баспа және полиграфия ісінің қайраткері (2004). Алматы көркемсурет училищесін (1975), Украина полигр. ин-тын (1983) бітірген. "Жазушы", "Қайнар", т.б. баспаларда көркемдеуші редактор, 1997 - 2001 ж. баспахана директоры қызметтерін атқарған. 2001 жылдан Қазақстан Суретші-графикашылар қауымдастығының төрайымы. 2002 жылдан "Балалар әдебиеті" баспасының директоры. Бірнеше халықаралық және отандық кітап көрмелері жүлдесінің иегері.



	БАЙКӨКШЕ Балғынбайұлы (1813 -1892) - ақын, шежіреші. Абайдың әкесі Құнанбаймен замандас. Абай жастайынан Б-ні ерекше қадір тұтып, "Байкөке" деп атап кеткен. Жас алшақтығына қарамастан, Б. де Абайды қатты құрметтеп, әрдайым жанынан табылып отырған. Құнанбай қажы бақиға озғанда, көңіл айта келген Б.: "Құнан кетті - алдынан жарылқасын, Артында алтын қалды ат басындай..." деп ұлы Абайға үлкен баға беруі екі ақын арасындағы жақсы сыйластықты айқындайды. Бұрын жиын-той, алқалы астарда шежіреші ақынның "Әнет баба", "Мамай батыр", "Тоқгамыс батыр", "Кеңгірбай би", "Қараменде би", "Көбей би", "Тобышық торы", т.б. тарихи дастан-жырлары жиі айтылғанымен. Б-нің ел аузында жатталып жеткен бай мұрасы жинақталған не жүйеленіп жарық көрмеген.



	БАЙҚАДАМ Шөкшеұлы Бабықов (1692. Шығ. Қазақстан обл. Ұлан ауд. Сібе өзенінің бойы - 1779. сонда) - ақын. "Өмір туралы", "Бұл дүние", "Келіндерге", "Тілеуберліге", "Әлиханға", "Насихат өлең", "Не жаман", "Болғанда асыл-асыл, жақсы-жақсы", "Кәрілік", "Қылдың ғой қайран сексен қалжыратып", т.б. шығармалары бар. Б. шығармалары бұрын еш жерде жарияланбаған. Толғаулары, айтыстары Орт. ғыл. кітапхана қорында сақтаулы. БАЙҚОШҚАРОВ Рахым (1876. Ақмола обл. Есіл ауд. - 1956. сонда) - ақын. Өлеңдері "Пернедегі термелер" жинағына енген (1965).



	Баймағамбет Мырзаханұлы (1845. - ө.ж.б.) - ертегіші. Абайдың жақын досы, құрдасы. Абай шығыс елдерінің көркем шығармаларын, қисса-дастандарын, ертегі-әфсаналарын әңгімелеп айтса, Б. соны жаңылмай, лезде желісін бұзбай жаттап, қазақы тіл байлығымен өңдеп, өзінше байытып көпшілікке жеткізетін болғандықтан халық оны "Ертегіші Баймағамбет" деп атап кеткен. Б. - Абай өлеңдерінің ел ішіне кең тарауына еңбек сіңірген тарихи тұлғалардың бірі.



	БАЙМАҒАМБЕТОВ Қуаныш (1895. Қызылорда обл. Сырдария ауд. Амангелді а. - 27.5.1973. Қызылорда қ.) - ақын. 1918 - 25 ж. темір жол жұмысшысы, 1925 - 45 ж. бастауыш мектепте мұғалім, 1945 - 60 ж. кітапхана меңгерушісі болған. Шығармалары 1920 жылдан жариялана бастады. Тұңғыш дастаны "Мәрия - Мағауия" 1926 ж, "Әйел теңдігі" журналында жарық көрген. Бірнеше өлеңдері "Ақындар шашуы" (1927), "Ленин" (1928) жыр жинақтарына енген. БАЙМЕНОВ Сағынгерей Зұлханұлы (15.2.1947 ж.т., Астрахан обл. Володар ауд. Мултан с.) - ақын, аудармашы. Мәскеу полиграф. ин-тын бітірген (1975). 1965 - 69 ж. мектепте мұғалім. 1968 - 72 ж. Бат. Сібірде, Кавказда әскери тілші. 1972 - 74 ж. Қарағанды телерадио к-тінде редактор. 1974- 82 ж. "Ленинская смена" (қазіргі "Экспресс-К") газетінде әдеби қызметкер, бөлім меңгерушісі, редактордың орынбасары, 1982 - 84 ж. "Қазақстан" баспасының бас редакторының орынбасары, бас редакторы, 1984 - 88 ж. Қазақстан Компартиясы ОК-нің нұсқаушысы, 1988- 90 ж. "Ғылым" баспасының бас редакторы, 1990 - 2003 ж. "Ғылым" баспа-полиграфия бірлестігінің бас редакторы, директоры, қызметтерін атқарған. Қазір "Столичное образование" журналының бас редакторы, "Ғалым" баспасының директоры. Онға жуық жыр жинақтары жарық көрген. Шалкиіз жыраудың жырларын, Ғ.Мұстафин мен С.Имашевтің публицистик. шығармаларын орыс тіліне аударған.



	БАЙМОЛДИН Сәбит (5.3.1942. Ақгөбе обл. Байғанин ауд. Қарабұлақ а. - 11.12.2000. Алматы)-ақын. ҚазҰУ-ды (1964), Әдебиет және өнер ин-тының аспирантурасын бітірген. 1964 - 92 ж. ауылдық орта мектепте мұғалім, мектеп директоры. "Қазақстан мұғалімі" газетінің Бат. Қазақстандағы меншікті тілшісі, "Стальная магистраль" газеті редакторының орынбасары. Ақгөбе обл. кітапқұмарлар қоғамы басқармасында жауапты хатшы, Әдебиет және өнер ин-нда ғыл. қызметкер, Қазақстан Жазушылар одағында аға редактор, Қазақстан Баспа, полиграфия және кітап сауда істері жөніндегі мемл. к-тте бөлім бастығы. Қазақстан Мин. кеңесі жанындағы әдебиет бөлімінің (Лито) бас редакторы, "Егемен Қазақстан" газетінің бөлім меңгерушісі қызметтерін атқарған. Өлеңдері 20 ғ-дың 60-жылдарынан баспасөзде жариялана бастаған.



	БАЙМҰРАТОВ Нұрлыбек (1887. Шығ. Қазақстан обл. Бесқарағай ауд. - 1969) - ақын. Қазақстанның еңб. сің. мәдениет қайраткері (1939). Алғашқы өлеңдері баспасөзде 1924 ж. жариялана бастаған. Респ., обл. айтыстарға қатысқан. Шығармаларының толық жинағы 1957 ж. жарық көрген. Қазақстан Жоғ. Кеңесінің Құрмет грамотасымен марапатталған.



	БАЙМҮХАМЕДОВ Нығмет (1904. Орал обл. Жымпиты ауд. №1 а -1969. Алматы) - драматург. Орал пед. техникумын (1927). ҚазҰПУ-ды бітірген. Кәсіподақ ұйымында, Қазақ академиялық опера және балет театрының әдебиет бөлімінің меңгерушісі. Құрманғазы атынд. өнер ин-тының әдеби редакторы қызметтерін атқарған. Б-тың алғашқы шығармасы "Атыс" пьесасы (1937), кейін "Еңбек ері" (1939), "Әсия тастар" (1949), т.б. пьесалар жазды. Б. шетелдік "Ромео және Джульетта", "Шие бағы", "Евгений Онегин", "Демон", "Қарғаның мәткесі", "Чио-Чио-Сан", "Даиси", т.б. опералардың либреттоларын қазақ тіліне аударған. "Ұлы Отан соғысы кезіндегі еңбектегі ерлігі үшін" медалімен марапатталған.



	БАЙМҰҚАНҚЫЗЫ Ботагөз (2.10. 1956 ж.т., Ақтөбе обл. Байғанин ауд.) - ақын. Орал пед. ин-тын бітірген (1978). 1978 жылдан Обл. радио-телехабарлар тарату к-нің редакторы, бөлім меңгерушісі болған. " Бес қоңырау", " Наздәурен", "Ғұмыр Дария" жыр жинақтары жарық көрген.



	'БАЙСЕЙІТ БАТЫР" - тарихи жыр. Жырдың негізгі арқауы - қазақ пен қырғыз арасындағы жанжалды тоқтатып, ортақ жауға қарсы бірлесіп күресу. "Б. б." жыры 1941 ж. Саяділ Керімбекұлынан жазылып алынған. Өлең құрылысы толық он бір буынды қара өлең үлгісі. Жырдың Т.Байғалиев жырлаған нұсқасы да бар, онда тарихи шындық мүлдем бұрмаланған. Екі нұсқа да Орт. ғыл. кітапхана қорында сақтаулы.



	БАЙСЕЙІТОВ Мақсұт Ыбырайұлы (1927. Қарағанды обл. Тельман ауд. Елтайа. - 1972) - ақын. КСРО Жазушьшар одағының мүшесі (1947). Қарағанды обл. радио к-тінде редактор (1944 - 48), обл. "Советтік Қарағанды" (қазіргі "Орталық Қазақстан") газетінде әдеби қызметкер (1948- 68), Қарағанды телевизия студиясында редактор (1969 - 72) болып қызмет атқарған. Алғашқы өлеңдер жинағы "Өмір оттары" 1953 ж. жарық көрген. "Кайрат", "Менің бақытым", "Сұрапыл", "Қыран" т.б. он шақты поэманың авторы.



	БАЙСЕРКЕҰЛЫ Маман (13.2.1937 ж.т., Алматы обл. Алакөл ауд. Бостандық а.) - режиссер, драматург. Қазақстанның еңб. сің. мәдениет қайраткері (1970), Қазақстан халық артисі (1998), проф. (1994). Қазақ ұлттық консерваториясын бітірген (1964). 1964 - 65 ж. Атырау обл. қазақ драма театрында, 1965 - 70 ж. Қызылорда обл. қазақ муз. драма театрында бас режиссер, 1970 - 72 ж. Мәскеу көркем акад. театрында тәжірибе жинақтаған. 1972 - 76 ж. Жамбыл обл. қазақ драма театрында. 1976 - 81 ж. Қазақ акад. Жастар мен балалар театрында, 1981 – 83 ж. Респ. корей драма театрында бас режиссер болып қызмет атқарған. 1983 жылдан Қазақ ұлттық өнер академиясының проф. Ол қойған В.С. Вишневскийдің "Оптимистік трагедия" (Қазақстан Комсомолы сыйл. 1968), А.Штейннің "Толас", Ян. Соловичтің "Түлен түрткен тіленші", С.Шаймерденовтің "Әнім сен едің", Ғ. Мүсіреповтің "Қазақ солдаты", У.Шекспирдің Тамлет", т.б. спектакльдер көрерменнің ықыласына ие болған. Б. қазақ театр өнері тарихында бірінші рет бір спектакльді екі кешке бөліп қойып, М.Шолоховтың "Тынық Дон" трилогиясының Т.Әлімқұлов аударған сахналық нұсқасын Жамбыл обл. драма театрының сахнасына шығарды. "Түлен түрткен тіленші" атты аударма пьесалар жинағының, "Қолтаңба және қойылым", "Сахна және актер" кітаптарының, "Абылай ханның ақырғы күндері", "Кек қылышы - Кенесары", "Кене хан" пьесаларының авторы.



	БАЙТАНАЕВ Амантай (10.3.1922 ж.т., Оңт. Қазақстан обл. Түркістан қ.) - жазушы. ҚазҰУ-ды (1949). КСРО Жазушылар одағының жоғары әдеби курсын (1960) бітірген. 1945 - 50 ж. "Лениншіл жас" (қазіргі "Жас Алаш"), "Қазақстан пионері" (қазіргі "Ұлан") газетгерінде әдеби қызметкер, бөлім меңгерушісі, жауапты хатшы, 1950 - 70 ж. Қазақстан Мемл. Көркем әдебиет (қазіргі "Жазушы") баспасында редактор. Қазақстан Жазушылар одағында әдеби кеңесші, "Жазушы" баспасында аға редактор, редакция меңгерушісі, бас редактордың орынбасары қызметтерін атқарған. Алғашқы повесі "Болат" 1954 ж. жарық көрген. Орыс жазушылары А.М. Горькийдің "В.И. Ленин" очеркін, Н.В. Гогольдің "Күйме" повесін қазақтіліне аударған.



	БАЙТАНАЕВ Әбіш (25.12.1910, Оңт. Қазақстан обл. Қызылқұм ауд. Шәуілдір а. - 3.6.1993) - ғалым, филол. ғыл. докт. (1976), проф. (1979), Қазақстанның еңб. сің. жоғары мектеп қызметкері (1971). ҚазҰПУ-ды бітірген (1947). 1932 - 47 ж. Солт. Қазақстан, Шымкент, Алматы облыстарында партия, баспасөз ұйымдарында қызметкер, 1947 - 82 ж. Шымкент пед. ин-тында (қазіргі "Оңт. Қазақстан ин-ты") оқытушы, доцент, кафедра меңгерушісі қызметтерін атқарған. 1982 жылдан проф.-кеңесші болған.



	БАЙТАНАЕВ Болат Әбішұлы (20.2.1944. Оңт. Қазақстан обл. Шәуілдір ауд. Шәуілдір а. - 20.8.1998. Шымкент қ.) - ғалым, филол. ғыл. докт. (1994). Шымкент пед. ин-тын (қазіргі Оңт Қазақстан ун-ті, 1967), ҚазҰПУ-дың аспирантурасын бітірген (1972). Шымкент пед. ин-тын-да оқытушы (1967 - 69), кафедра меңгерушісі (1976 - 78), Қарағанды мемл. ун-тінде кафедра меңгерушісі (1978 - 79), ун-тте декан (1979-81). Шымкенттегі дене тәрбиесі ин-тының проректоры (1981 - 88) қызметтерін атқарған. Ғыл.-зерттеу жұмыстары қазақ әдебиетінде роман жанрының қалыптасу мәселелеріне арналған.



	БАЙТОҚ Алаша (т.-ө.ж.б.) - Бат. Қазақстан өңірінде 19 ғ-да өмір сүрген жырау. Бөкей ордасында, Жәңгір ханның жанында болған. Кіші жүздегі Байұлының алаша руынан шыққандықтан ел арасында "Алаша Байтоқ жырау" деп те аталған.

	Оның Жәңгір хан дүниеден қайтқан соң айтқан толғауы, т.б. өлеңдері "Мұрат ақынның Ғұмар Қазыоғлына айтқаны" (Қазан, 1908), "Шайыр, яки қазақ ақындарының басты жырлары" (Орынбор, 1910) жинақтарында жарық көрген. "Қары азамат Сардарбек" деп басталатын толғауы ел арасына кең тараған. Толғауды маңғыстаулық ақын С.Жанғабылұлы айтуынан 1939 ж. Б.Жақыпбайұлы, 1947 ж. И.Ұйықбаев жазып алған мәтіндері Орт. ғыл. кітапхана қорында сақтаулы.



	БАЙТҰРСЫНҰЛЫ Ахмет (1.1. 1873. Қазіргі Қостанай обл. Жангелдин ауд. Сарытүбек а. - 8.12.19-38. Алматы) - мемлекет қайраткері, ақын, публицист, ғалым, ағартушы. Ата тегі: Аманжол - Шақшақ - Көмей - Қалқаман - Байсейіт - Үмбетей - Аралбай - Таңбай - Шошақ- Байтұрсын. Шошақтың Ақтас, Байтұрсын, Ерғазы атты ұлдары өнерлі әрі намысты қолдан бермейтін азаматтар болып өскен. Олар 18-85 ж. уезд бастығы полк. Яковлевтің елге жасаған зорлығына қарсылық білдіріп, жауапқа тартылған. Байтұрсын мен Ақтас 15 жылға Сібірге айдауға жіберілсе, Ерғазы 4 ай мерзімге абақтыға жабылған. Б-ның шешесінің есімі - Күңіш. Ахметті 19-91 ж. Торғайдағы 2 сыныпты қорыс-қазақ мектебіне береді. Оны 1891 ж. бітіріп, Орынбордағы 4 жылдық мектепке оқуға түседі. 1895 - 1909 жылдары Ақтөбе, Қостанай, Қарқаралы уездерінде қазақ-орыс мектептерінде оқытушы. Қарқаралы қалалық уч-щесінде меңгеруші қызметін атқарады. Б-ның саяси қызмет жолына түсуі 1905 жылға тұспа-тұс келеді. 1905 ж. Қоянды жәрмеңкесінде жазылып, 14500 адам қол қойған Қарқаралы құзырхаты (арыз тілегі) авторларының бірі болды. Қарқаралы қүзырхаты жергілікті басқару, сот, халыққа білім беру істеріне Қазақ елінің мүддесіне сәйкес өзгерістер енгізу, ар-ождан бостандығы, дін ұстану еркіндігі, цензурасыз газет шығару және баспахана ашуға рұқсат беру, күні өткен Дала ережесін қазақ елінің мүддесіне сай заңмен ауыстыру мәселелері көтерілді. Онда қазақ даласына орыс шаруаларын қоныс аударуды үзілді-кесілді тоқгату талап етілген болатын. Сол кезеңнен бастап жандармдық бақылауға алынған Б. 1909 ж. 1 шілдеде губернатор Тройницкийдің бұйрығымен тұтқындалып, Семей түрмесіне жабылды. Оған тағылған айыпта: халық арасына іріткі салып "өзін-өзі автономиялық басқару идеясын таратты", "орыстар мен қазақтар арасында өшпенділік қоздыру ісімен айналысты" деп көрсетілген. Ресей ІІМ-нің Ерекше Кеңесі 1910 ж. 19 ақпанда Б-н қазақ облыстарынан тыс жерге жер аудару жөнінде шешім қабылдады. Осы шешімге сәйкес Б. Орынборға 1910 ж. 9 наурызда келіп, 1917 жылдың соңына дейін сонда тұрды. Ол осы қалада 1913 - 18 ж. өзінің ең жақын сенімді достары Ә.Бөкейханов, М.Дулатовпен бірігіп. сондай-ақ. қазақ зиялыларының қолдауына сүйеніп, тұңғыш жалпыұлттық "Қазақ" газетін шығарды. Б. 1917 ж. Алаш партиясы бағдарламасын даярлаған шағын топтың құрамында болды. Алашорда үкіметі құрамын бекіткен 2-жалпықазақ съезі Оқу-ағарту комиссиясын құрып, оның төрағасы етіп Б-н бекітті. 1919 ж. наурызға дейін Алашорда үкіметінің Торғай обл. бөлімінің мүшесі болды. Ол 19-19ж, наурызда Алашорда үкіметі атынан Мәскеуге Кеңес үкіметімен келіссөзге аттанды, осы жылғы шілдеде РКФСР Халық Комиссарлар Кеңесі мен Қазақ әскери-рев. к-ті төрағасының орынбасары болып тағайындалды. Б-тың ықпалымен сәуірде Алашорда басшылары мен мүшелеріне Кеңес үкіметінің кешірімі жарияланды. 1920 ж. В.И. Ленинге Кеңес үкіметінің Қазақстанды басқару ісіндегі алғашқы қадамын қатал сынға алған хатын жолдады. 1920 ж. тамызда құрылған Қазақ АКСР үкіметінің құрамына еніп, 1920 - 21 ж. Қазақ АКСР халық ағарту комиссары қызметінде болды. 1922 ж. Өлкелік халық комиссариаты жанындағы Академиялық орталықтың, 1922 -25 ж. Халық ағарту комиссариаты ғыл.-әдеби комиссиясының, Қазақ өлкесін зерттеу қоғамының төрағасы болып қызмет атқарды. Б. түрлі мемл. қызметке ат салыса жүріп, сонымен бір мезгілде өзінің жаны сүйген ұстаздық жұмысынан қол үзбеген. 1921 - 25 ж. Орынбордағы, 1926 - 28 ж. Ташкенттегі Қазақ халық ағарту ин-ттарында қазақ тілі мен әдебиеті, мәдениет тарихы пәндерінен сабақ берді. 19-28 ж. Алматыда ҚазМУ-дің (қазіргі ҚазҰПУ) ашылуына байланысты ректордың шақыруымен осы оқу орнына проф. қызметіне ауысты. 1929 ж. 2 маусымда 43 Алаш қозғалысы қайраткерлерімен бірге ол Алматыда тұтқынға алынып, осы жылдың соңына дейін тергеу үшін Мәскеудегі Бутырка абақтысына жөнелтілді. орыс жазушысы 1934 ж. М.Горькийдің жұбайы Е.П. Пешкованың көмегімен Б. отбасымен мерзімінен бұрын босатылып, Алматыға оралады. 1937 ж. 8 қазанда тағы да қамауға алынып, екі айдан соң, яғни 8желтоқсанда атылды. Б. шығарм. жұмысын өлең жазудан бастаған. Ақынның алғашқы өлеңдері "Қырық мысал" аударма жинағында 1909 ж. Санкт-Петербургте жарық көрді. Б-тың екінші кітабы - "Маса" (1911). Кітаптың ішкі сазы мен ой-өрнек, сөз орамы қазақ поэзиясына өзіндік жаңалық, ерекше өзгеріс әкелді. Көптеген өлеңдері сол кездегі ағартушылық бағытпен үндес болды. Ол Шоқан, Абай, Ыбырай қалыптастырған дәстүрлерді, гуманистік, демократиялық бағыттағы толғамды ойларды өзінше жалғастырушы. "Қазақ салты", "Қазақ калпы", "Досыма хат", "Жиған-терген", "Тілек батам", "Жауға түскен жан сөзі", "Бақ", т.б. өлеңдері бар. Халық ауыз әдебиетінің үлгілерін жинап жарыққа шығаруда Б. зор еңбек сіңірді. Әдебиет саласындағы алғашқы зерттеуі "Қазақтың бас ақыны" деген көлемді мақаласы "Қазақ" газетінің 1913 ж. үш санында шықты. Қазақтың "Ер Сайын" атты эпостық жырына алғы сөз бен түсініктемелер жазып, оны 192-3 ж. Мәскеуде шығарды. Қазақауыз әдебиетінде молынан сақталған жоқтау-жырларын арнайы жүйелеп, сұрыптап, 1926 ж. "23 жоқтау" деген атпен жеке кітап етіп жариялады. "Әдебиет танытқыш" (1926) кітабы қазақ тіліндегі тұңғыш іргелі ғыл.-теориялық еңбек. Б. әдебиет тарихына, теориясы мен сынына, методологиясына тұңғыш рет тиянақты анықтама беріп, қазақ әдебиеттану ғылымының жүйесін жасады. Б. тілші-ғалым ретінде казақ тілінің табиғаты, өзгешеліктері, араб әліпбиінің жайы, терминдер, қазақ тілін оқыту әдістемесі туралы мақалалар жазды. 1926 ж. Бакуде болған түркітанушылардың Бүкілодақтық 1-съезіне қатысып, "Түркі тілдеріндегі терминология жайлы" деген тақырыпта баяндама жасады. Б. қазақ балаларының сауат ашуына көп күш жұмсады. Осы мақсатта "Оқу құралы" (1912), "Тіл құралы" (1914), ересектердің сауатын ашуға арнап "Әліпби" (1924), "Жаңа әліпби" (1926) атты оқулықтар мен ғыл. еңбектер ұсынды. Б. қазақ тіл білімін 20 ғ-дың бас кезінде қалыптастырып, оның іргетасын қалады. Ол араб графикасына негізделген қазақ жазуының реформаторы болды. Б. көркем аударма саласымен де айналысты. Ол орыс классиктерінің шығармаларын, И.А. Крылов мысалдарының бір тобын, И.И. Хемницердің "Ат пен есек", А.Пушкиннің "Балықшы мен балық", "Алтын әтеш", "Ат", "Данышпан Аликтің ажалы" шығармаларын, орыстың белгілі лирик ақыны С.Я. Надсонның өлеңін қазақ тіліне аударды. Б-тың мол әдеби және ғыл. мұрасы ұзақ үзілістен соңұ 1989 ж. халқымен қайта қауышты. 1988 ж-дан кейін Қазақстандағы көптеген көшелер, оқу орындары, Тіл білімі ин-ты, Қостанай ун-ті Б. есімімен аталды. 1998 ж. оның туғанына 12-5 ж. толуы кеңінен атап өтіліп, Алматы қ-нда респ. ғыл. конференция өткізілді, әдеби-мемориалдық мұражай үйі мен ескерткіші ашылды. Ұлт ұстазының туғанына 125 ж. толуы егемен елімізде кеңінен аталып өтті.



	БАЙТҮРСЫНҰЛЫНЫҢ МҰРАЖАЙ ҮЙІ - Ахмет Байтұрсынұлының өмірі мен шығарм. жолына арналған, мәдени-ғыл. мекеме. Мұражай Ал маты қаласындағы А.Байтұрсынұлы мен Жамбыл көшелерінің қиылысында орналасқан. Бұл үйде Байтұрсынұлы 1934 ж. тұрған. Мемл. деңгейде құрылған арнаулы комиссия шешімімен мұражай үй қалпына келтірілді. 1998 ж. Байтұрсынұлының 125 жыл толуына орай мұражай үй күрделі жөндеуден өткізіліп, құрылымы, сәулеттік сыртқы шшіні, ауласы бұрынғы қалпын тапты. Мұражай үйдің бөлмеперінде орналастырылған заттардың көбісі жақын-туыс жанашырларынан алынған. Онда Байтұрсынұлы өміріне байланысты мұрағатгық материалдар, түрлі құжаттар, қолжазба мұралары, фото-суреттер, сирек кездесетін кітаптар қойылған. Байтұрсынұлының тұрмыс-тіршілігі мен шығарм-ғына байланысты жиһаз-бұйымдар мен құжаттардың бір тобы Торғайдағы мұражай үйінде сақталған.



	БАЙЫРБЕКОВ Елеусіз (1892, Оңг. Қазақстан обл. Арыс ауд. - 1944, сонда)- ақын. "Ел жүрегі" жинағы жарық көрген (1937). 1939 ж. халық ақындарының респ. слетіне катыскан. Өлең, дастандары "Пернедегі термелер" (1965) жыр жинағына енген. Қазақстан Жоғ. Кеңесінің Құрмет грамотасымен марапатталған (1939).



	БАЙХОНОВ Серік Мүсілімұлы (13.5.1953 ж.т., Қызылорда обл. Шиелі ауд, Авангард а.) - жазушы. ҚазҰУ-ды (1976). Алматы Жоғары партия мектебін (1980) бітірген. "Жалын" баспасында редактор, "Қазақфильм" киностудиясында жұмыс істеген. 1990 - 98 ж. Қазақ респ. Телерадио к-тінде бас редактор болып жұмыс істеген. Қазір "Казмырыш" ашық акционерлік қоғамында еңбек етеді. Тұңғыш повесі "Жалғасым менің - жалғасым" 1973 ж. "Жалын" журналында жарияланды. Қазақстан Жазушылар одағы сыйл. лауреаты (1989). Шығармалары орыс тіліне аударылған.



	БАҚБЕРГЕНОВ Қайрат (1.3.1953 ж.т., Алматы) - ақын. Мәскеу әдебиет ин-тын бітірген. "Фотостудияда", "Журналист" журналында тілші, "Қазақстан", "Жазушы" баспаларында редактор, Қазақстан Жазушылар одағында қызмет атқарған. "Пойманный ветер", "Веретелка" жыр жинақтарының, "Приглашение к игре", "Сезон бабочек" мультфильмдері сценарийлерінің авторы.



	БАҚБЕРГЕНОВ Сәуірбек (15.4. 1920. Оңт. Қазақстан обл. Созақ ауд. - 19.1.1997. Алматы) - жазушы. Қазақстанның халық жазушысы (1996). Түркістан т. ж. мектебін (1936), Түркістан пед. уч-щесін (1939) бітірген. Мәскеу қ-ндағы әскери уч-щеде қызмет атқарған. 2-дүниежүз. соғысқа қатысқан. 1945 ж. "Социалистік Қазақстан" (қазіргі "Егемен Қазақстан") газетінде әдеби қызметкер болған. Алғашқы повесі "Талғат" 1950 ж. "Егемен Қазақстан" газетінде жарияланған. Орыс жазушылары М.Горький, А.Г. Короленконың әңгімелері мен ертегілерін қазақ тіліне аударған. Шығармалары беларусь, грузин, армян, қырғыз, татар, эстон, башқұрт тілдеріне аударылған. 1-дәрежелі Отан соғысы орденімен және медальдармен марапатталған.



	БАҚИЕВ Мұңлық (15.4.1932,Алматы обл. Ұйғыр ауд. Кіші дихан а. -1986. Алматы) - жазушы. ҚазҰПУ-ды бітірген (1957). 1957 - 66 ж. орта мектепте мұғалім, 1966 жылдан өмірінің соңына дейін "Мектеп" баспасында редактор, аға редактор, ұйғыр тілінде шығатын "Коммунизм туғи" газетінде аудармашы болған. Алғашқы әңгімесі баспасөз беттерінде 1959 ж. жарияланған. Кейбір әңгімелері Мәскеуде шығатын "Утренний ветерок" жинағына енген. "Бір жаз, бір қыс" пьесасы 1979 жылдан респ. ұйғыр театры сахнасында қойылып келеді.



	БАҚНИЯЗОВ Изим (12.6.1929. Алматы обл. Ұйғыр ауд. Үлкен дихана. - 1990. Алматы) - ақын. Ташкенттегі Орта Азия мемл. ун-тін бітірген (1955). Өзбекстан КП ОК жанындағы бірлескен баспаның ұйғыр бөлімінде редактор (1955-56), 1956 жылдан "Коммунизм туғи" газетінде әдеби қызметкер, бөлім меңгерушісі, Қазақстан Жазушылар одағында әдеби кеңесші, "Жазушы" баспасында редактор болып істеген.



	БАҚҚАРАЕВ Кәдірхан Жұматайұлы (1.9.1935 ж. т„ Жамбыл обл. Талас ауд. Ақкөл а.) - журналист, жазушы. Қазақ мемл. ун-тін (казіргі ҚазҰУ) (1962). Алматы жоғары партия мектебін (1966) бітірген. 1956 - 60 ж. Жамбыл обл. Талас ауд. Пионерлер үйінің директоры. ауд. сот хатшысы, ауд. білім беру бөлімі әдістемелік кабинетінің меңгерушісі. 1960 жылдан баспасөзде, қаламгерлік жұмыспен айналысады. Жамбыл обл. Та-лас, Сарысу ауданаралық "Ленин жолы" газетінде әдеби қызметкер, бөлім меңгерушісі (1960 - 64), Жамбыл обл. "Еңбек туы" (қазіргі "Ақ жол") газеті редакциясында бөлім меңгерушісі (1966 - 70), Шу ауд. "Шу өңірі - Чуйская долина" газетінің редакторы (1970 - 74), "Еңбек туы" газетінің бөлім меңгерушісі, меншікті тілшісі (1974 - 91), Халықар. "Қазақ тілі" қоғамы Жамбыл обл. филиалының жауапты хатшысы, төрағаның орынбасары және қоғамның "Әулиеата" газетінің редакторы (1992 - 94), Жамбыл обл. қоғамдық-экол. "Табиғат аясы" газетінің редакторы (1994 - 96). 1996 жылдан Халықар. "Қазақ тілі" қоғамы Жамбыл обл. филиалының төрағасы, Әзіл-сықақ, сатиралық жанрдағы әңгімелері респ. және обл. баспасөзде жарияланған. 3 көркем шығарма жинақтарының авторы.



	БАҚСЫ ("шағатай" тілінде бақшы ) - тәуіптік, балгерлік, сәуегейлік, көріпкелдік, сиқыршылық, т.б. ерекше қасиеттері бар адам. Әйел Б-ны халық "елті" деп атаған. Б-ларға тән айрықша қасиеттердің бірі - емшілік (тәуіпшілік). Шығу тарихы отқа табыну және шамандықпен тығыз байланысты психологиялық емдеу тәсілдерін әр елдің Б-лары сол халықтың өзіне тән ерекше әдістер арқылы қолданған. Мыс.. қазақ Б-лары қобызда ойнап, зарлы не қаһарлы үн, әуендер шығару (қ. Бақсы сарыны), түсініксіз жыр жырлау, "жынын шақырып" зікір салу немесе гипноздық, жонглерлік, т.б. "керемет" көрініс, әрекеттер жасау арқылы жүйке жүйелеріне әсер ете емдейді. Әрине, бұл іс әркімнің қолынан келе бермейді. Ол үшін үлкен табиғи дарын, қасиет керек. Б-лар емшілікпен қатар балгерлікпен де шұғылданған. Олардың келешекті болжайтынына, адамның тағдырын шешіп, оның ойын сезіп тұратынына, өткен өмірін де ашық айтып бере алатынына, табиғи құбылыстар тудыра алатынына, жын-шайтандарды қуатынына халықтың белгілі бір бөліктері бұрын да, кейін де сенді. 5 ғ-дағы ғұн патшасы Еділдің айналасында көптеген даңқты Б-лар болған. Олар әрбір күрделі оқиғаларды күні бүрын болжап, патшаға жеткізіп отырады екен. 451 жылғы Каталаун шайқасының тағдырын Б-лар құмалақ ашып, бірнеше күн бұрын айтып берген. Болжам дәл келген. Түркі халықтары Б-лары бас киімді, көбінесе, Америка құрлығындағы үндістердің көсемдері киетін "тымаққа" ұқсас етіп, құс қауырсындарынан қалап жасайды. "Жындармен" күрескен кезде Б-лардың киімдері сауыт ретінде түрлі тылсымдық рөл атқарады. Қазақ халқы түсінігінде ең атақты Б. - бағаналы Қойлыбай болған. Ол - барлығының пірі, қорғаушысы. Онан соң бағаналы Балақай Б., Жанақ Б.. Көкшетау даласында Шөмен Б., т.б. болған. Қазақ даласына мұсылман діні ене бастағаннан кейін ел өмірінде Б-лардың алатын орны мен рөлі төмендеді. Б-лық туралы кейбір мәліметтер П.С. Паллас, П.Рычковтың жазбаларында (18ғ.), бурят ғалымы Д.Банзаровтың (1823 - 55), қазақ ғалымы Ш.Уәлихановтың, ағылшын философы Т.Карлейльдің (1795 - 1881) еңбектерінде кездеседі.



	БАҚСЫ САРЫНЫ - әдет-ғұрыптық әндердің бір түрі. Б. с-н орындаушы әрі ақын, әрі биші, әрі сазгер. Ол аруақтармен өлең-жыр арқылы тілдесіп, іс-әрекетін би қимылдары арқылы жүзеге асырған. Б. с. халық поэзиясына тән 7 - 8 буындық жыр немесе 11 буындық қара өлең өлшемінде құрылып, арнайы муз. сарынмен орындалған. Бақсылар асатаяқ, т.б. ұрмалы аспаптарды - құлағына қоңырау, шанағына айна орнатқан қобызды пайдаланған. Б. с-ның фольклорлық-этногр, үлгілерін әдебиетші ғалымдар Ә.Қоңыратбаев, М.Ғабдуллин, С.Қасқабасов, т.б. зерттеп, өнер саласында А.3атаевич, Б.Ерзакович, Б.Қарақұлов. Т.Бекхожиналар бірқатар үлгілерін жазып алып, нотаға түсірген.



	''БАҚТИЯРДЫҢ ҚЫРЫҚ БҰТАҒЫ", "Бақтиярнаме" - парсы тілінде жазылып, шығыс елдеріне кең тараған дастандар топтамасы, көне әдеби ескерткіш. Ең ескі нұсқасы 1296 жылғы қолжазба болып есептеледі. Қазақ тіліндегі дастандар парсы халқының осы "Бахтиярнаме" атты әңгімелер жинағының негізінде туған, бірақ парсыларда бұл қара сөз негізінде баяндалса, қазақтарда жырға айналған. Бірқатар зерттеушілер "Б. қ. б-н" Шығ. Түркістан өңірі қазақгарының дастаны ретінде қарастырады. Алайда "Б. қ. б." қырық қиссамен шектелмейді. Қазақ ұғымында жеті, тоғыз, қырық сандары киелі, көптікті білдіреді. "Б. қ. б." - Қытайдағы Шыңжаң өлкесіне тараған екі жүзден астам қисса-дастандар топтамасы. Сол топтамадағы "Шәкір-Шәкірат", "Қасым жомарт" дастандарын Жүсіпбек Шайхысыламұлы, " Шеризат", "Нұғыман-Нағым", "Ағаш ат" дастандарын Әсет Найманбайұлы жазған. "Б. қ. б-нда" елді мекен, кісі аттары, көбінесе, арабша, парсыша болғанымен, оқиға қазақы дәстүрде айтылады. Қазақ ақындарының араб-парсы әдебиетінен келген сюжетті өндеп, жырлауы нәтижесінде, "Б. қ б." қазақтың бай ауыз әдебиетімен ұштасьш, төл туындыдай сіңісіп кеткен.- назиралық үлгіде жырланған.



	БАҚТЫБАЙ Жолбарысұлы (1842. Алматы обл. Текелі ауд. - 1902, сонда) - айтыс ақыны. 1886 ж. шамасында Аламан жайлауында Тезек төремен айтысады. Б. Сүйінбай мен Бөлтірік шешеннен кейін Тезек төренің мінін бетіне айтқан бес ақынның бірі. Сүйінбай, Құлмамбет, Әсет, Арыстан, Жамбыл, Жүсіпбек қожа, Мәйек, Бейімбет, Меңлібай, Кербике, Қыпшақбай сынды ақындармен өнер сайысына түсіп, "Мың бір түн", т.б. қисса-дастандарды жырлаған. Ел аузында тек "Едіге - Нұран" жыры ғана сақталған. Туындылары "Замана бұлбұлдары" (1975), "Бес ғасыр жырлайды" (1989), "Айтыс" (1965), "Жамбыл Жабаев" (2 томдық шығ. жин., 1982) жинақтарында жарияланған. Шығармалары "Жеңіл қобыз" (1987) деген атпен жеке кітап болып шықты. Өмірі мен шығарм-ғы туралы зерттеулер "Айтыстың даму жолдары" (М.Жармұхамедов. 1976). "XX ғасырдағы қазақ ақындары" (1988), "Казақ қолжазбаларының ғылыми сипаттамасы" (4-т„ 1985), кітаптарында қарастырылған. Б-дың төл шығармалары Әдебиет және өнер и-ты қолжазба және мәтінтану бөлімі мен Орт. ғыл кітапхана қорында сақтаулы.



	БАҚТЫГЕРЕЕВА Ақұштап (23.8. 1944 ж.т.. Бат. Қазақстан обл. Ақжайық ауд. Ақжайықа.) - ақын. Қазақ мемл. қыздар пед. ин-тын бітірген (1966). 1966 - 71 ж. Орал обл. "Орал өңірі" газетінде тілші, Талдықорған обл. "Октябрь туы" газетінде тілші, "Қазақ әдебиеті" газетінде әдеби қызметкер, 1971 - 72 ж. "Қазақфильм" киностудиясында редактор, 1972 - 75 ж. "Жұлдыз" журналында әдеби қызметкер, 1975 - 81 ж. "Жазушы" баспасында редактор қызметтерін атқарған. 1981 жылдан шығарм. жұмыста, Тұңғыш өлеңдер жинағы - "Өрімтал" 1967 ж. жарық көрді. "Наз" (1969), "Қанышым - іңкәрім" (1976), "Сені ойлаймын" (1973), "Ақ қанат" (1975), "Бақыт әні" (1978), "Жайық қызы" (1980), "Белокрылая" (1981), "Ақжелең" (1985), "Сүмбіле" (1990) атты кітаптары бар. 2001 ж. "Ақ шағала" жыр жинақтарының авторы. С.Капутикян, В.Тушнова. А.Ахматова шығармаларын қазақ тіліне аударған. Көптеген ән мәтіндерінің авторы. "Қазақстан Республикасы тәуелсіздігінің 10 жылдығы" медалімен марапатталған.



	''БАҚЫРҒАНИ КІТАБЫ" - түркі тілдес халықтардың 12 ғ-дан сақталған құнды әдеби ескерткіштерінің бірі. Авторы - Сүлеймен Бақыргани, Ақын мұрасы тек 19 ғ-да ғана толық жинақталып, Қазан және Стамбұл қалаларындағы баспалардан "Бақырғани кітабы" деген атпен бірнеше рет (1846, 1877, 1882, 1898 ж.) басылып шықты. "Б. к." - бес бөлімнен тұрады. Бірінші бөлімі - көңіл күй жырлары, екіншісі - сопылық ілімді насихаттауға арналған дидакт., филос. хикмет өлеңдері, үшіншісі - Алланы ма-дақтауға арналған жырлары ("Меғ-рожнаме"). Төртіншісі - "Ақыр заман көріністері" дастаны, бесіншісі - "Бибі Мариям" толғауы. Кітаптың басты мақсаты оқырманын ізгілікке, имандылыққа, рухани тазалыққа үндеу. Ақынның айтуынша, әрбір адам рухани тұрғыдан кемелденген дәрежеге жетуі үшін Алланы (Хақты, абсолюттік рухты) толық танып-білуі тиіс. Ал. бұл биік мақсатқа жетуі үшін адам алдымен төртасудан сүрінбей өтуі керек. Олар: шариғат (ислам заңдары мен әдет-ғұрыптарының жинағы), тариқат (сопылық ілімнің идеясы, мұрат-мақсаты), мағрифат (мұсылмандықтың шарттарын танып-білу) және хақиқат (Хаққа жақындау). Бұл рухани асулардың бірі екіншісіне өту үшін қажетті басқыш болып табылады. Сондай-ақ, осы төрт басқыштың әрқайсысы он мақамнан (тоқтамнан) тұрады. Аталған төрт сатының (басқыштың) қырық мақамын толық танып-біліп, жақсы игерген адам ғана Алланың (ақиқаттың) дидарын көруге мүмкіндік алады." Б. к." оқырман қауымды имандылыққа, ізгілікке, Аллаға құлшылық етуге шақырады.



	БАҚЫРҒАНИ Сүлеймен Хакім ата, Сүлеймен ата, Бақырғани ата, Хакім Сүлеймен (12 ғ-дың 2-жартысында өмір сүрген. Арал теңізіне таяу, Қарақалпақ жеріндегі Қоңырат қ-ның маңында туған) - қыпшақ дәуіріндегі ақын, ғалым. Оның әдебиетте жиі кездесетін аттары: Хаким ата, Сүлеймен ата, Бақырғани ата, Хаким Сүлеймен. Б. Қожа Ахмет Иасауидің шәкірті болған. Түркістан, Сайрам, Үргеніш қалаларында білім алған. Аңыз бойынша Б-дың күмбезі 40 жыл бойы су астында қалған. Шығысты зерттеуші К.Г. Зельман ол аңыздың шығуына 1221 жылғы моңғолдар шапқыншылығы әсер еткен дейді. Б-дың негізгі шығармасы - қыпшақ тілінде жазылған "Бақыргани кітабы" өлеңдер жинағы. Ол жинақта Сырдария бойы мен Қаратаудағы рулардың тарихынан мәліметтер берілген. Кітап 1846 жылдан бастап Қазан қ-нда бірнеше рет басылып шықты. Б-дың "Хаким ата", "Хазрет Мариям", "Ақыр заман" атты кітаптары да бар. Соңғы екі кітаптың мазмұнында дін, сопылық, мінажат сарыны басым келеді. Б-дың еңбектерінде өз заманындағы тарихи оқиғаларды, әдеби ғұрыпты баяндайтын көп мәліметтер бар. қ. "Бақырғани кітабы".



	БАЛАБИЕВ Рахым (10.1.1936 ж.т.. Оңт. Қазақстан обл. Созақ ауд. "Сызған" кеңшары) - ақын. Өлеңдері ұжымдық жинақтарға енген. "Жан сыры" (1992), "Төскейсаз" (1994), "Жүректерге жол іздеу" (1998), "Саңғылдар" (1999), "Жел қайық" (2001) жыр кітапары жарық көрген. Кентау қ-ның құрметті азаматы.



	''БАЛАПАН" - 1916 - 18 ж. Омбы қ-нда шыққан қолжазба журнал. Оқушы қазақ жастарының "Бірлік" ұйымы шығарған. Жауапты редакторы К.Кемеңгерұлы болған. Небары 4 - 5 саны жарық көрген. "Б." туралы дерек аз. Кемеңгерұлының, С.Сәдуақасовтың, М.Жұмабаевтың еңбектеріндегі жанама мәліметтер қолжазба журналдың "бірыңғай көркем шығарма жариялап", әдебиетшілікке талабы бар жастарды шыңдаған, ұлттық публицистика жанрларын дамытқан басылымдардың бірі болғанын аңғартады.



	БАЛА ОРАЗ Өгебайұлы (1837. Атырау өңірі, Жем бойы - 1882, Атырау обл. Махамбет ауд, Мырзалы-Балпан мекені) - ақын. Мұрат, Құлманбет, Жібек, Алма қыз, Тама Досжан ақындармен айтысқан. Б. О-дың Алма қызбен айтысы қыз бен жігіттің әзіл-қалжың, сөз жарыстыру айтысы үлгісінде құрылған. Мұратпен, Жібек қызбен, Құлманбетпен айтыстары Б. О-дың ақындық дарынын танытты.



	"БАЛҒА" - ҚазАПП пен Өлкелік күресші құдайсыздар к-тінің күлкі-сықақ журналы. Алғашқы саны 1932 ж. қаңтарда "Жаршы" журналының мұрагері ретінде жарық көрді. ҚазАПП тарағаннан кейін жабылып қалды.



	БАЛҒАБАЕВ Зұлпыкар (1874. Оңт. Қазақстан обл. Алғабас ауд. - 1941, сонда) - ақын. Шаян, Қарнақ медреселерінде оқыған. Ақынның "Қарабатыр Құлшықтың үш қызына айтқаны", "Алдабергенмен хат-айтысы", "Екі келіншекпен айтысы", " Нұралымен айтысы", " Шежіре жыр", "Әби белсендіге", т.б. шығармалары ел арасына кең тараған.



	БАЛҒАБАЙ Сұлтанәлі Базарбайұлы (21.5.1946 ж.т., Қызылорда обл. Шиелі ауд. Мұстафа Шоқай а.)-драматург, жазушы. ҚазҰУ-ды бітірген (1971). "Білім және еңбек" (қазіргі "Зерде"), "Мәдениет және тұрмыс" (қазіргі"Парасат") журналдарында, "Жалын" баспасында, Қазақстан Жазушылар одағында қызмет атқарған. Ұзақ жылдар Қазақ академиялық жастар мен балалар театрында әдебиет бөлімінің меңгерушісі болды. Қазір Дүние жүзі қазақтары қауымдастығы төрағасының орынбасары, "Алтын бесік" журналының бас редакторы. "Бастау", "Жұлдызың жансын" (1978), "Алтын сағым" (1979), "Құм мен қызғалдақ", "Шөл" (1984), "Дала мен дария" (1988), "Красная гармонь" (1992), "Қазақтың қызыл кітабы" (1988), т.б. прозалық кітаптардың авторы. Шығармалары украин, өзбек, қарақалпақ, түрік, т.б. тілдерге аударылған. "Ғашықсыз ғасыр", "Қыз жиырмаға толғанда", " Қазақша күрес" (Мәдениет министрлігінің жабық бәйгесінің жүлдесін алған), "Жымбала, Мико және қасқыр", "Ең әдемі келіншек", "Тойдан қайтқан қазақтар", "Әйелдер әлемі немесе ең жақсы еркек" пьесалары респ. және обл. театрларда қойылған.



	"БАЛДЫРҒАН" - бастауыш сынып балаларына арналған әдеби көркем журнал. Алғашқы саны 1958 ж. шілдеде жарық көрген. Айына бір рет шығады. Көлемі 1.5 б.т. Журнал бетінде қазақ халқының тарихына қатысты шағын ақпараттар, балалардың ой-өрісін кеңейтетін, тілін ұстартып, сөздік қорын байытатын өлең-тақпақтар, ертегі-аңыздар, жаңыжпаштар мен жұмбақтар түрақты жарияланып келеді.



	БАЛҚЫБЕК Әмірхан (19.5.1969 ж.т., Оңт. Қазақстан обл. Жетісай ауд.) - ақын. ҚазҰУ-ды бітірген (1995). 1989 - 90 ж. Шардара ауд. "Өскен өңір" газетінде тілші. 1995 -2000 ж. "Парасат" журналында, "Жас Алаш", "Ана тілі" газеттерінде тілші, 2000 - 2004 ж. "Қазақ әдебиеті" газетінде бөлім меңгерушісі қызметтерін атқарған. Қазір "Жас қазақ" газетінде бөлім редакторы. Өлең топтамалары "Ауылдан ұшқан аққулар", "Толқыннан толқын туады", "Жас ақындар поэзиясының антологиясы" ұжымдық жинақтарына енген. "Метаморфоза" (1996), "Сынған сәуленің шағылысуы" (2001) жыр жинақтарының авторы. 1997, 1998 жылдардағы ҚР Президенті стипендиясының иегері.



	БАЛЛАДА (лат. ballo. прованс, balada - билеймін, нем. ballade, франц. ballade, итал. ballata - би әні), әдебиетте - поэзияның шағын сюжетті лирикалық жанры. Б. жанр ретінде орта ғасырларда Бат. Еуропа өнерінде қалыптасты. Алғашында роман шоғырына жататын тілде сөйлейтін халықтарының сюжетті әндерін Б. деп атаған. Әдебиеттегі 12 - 13 ғ-лардағы трубадурлар мен труверлердің дәстүрлі халық өлеңдері мен әндеріне негізделген шығармалардан бастау алады. 13-15 ғ-ларда Францияда полифониялық рефренді әндер (Гильом де Машо). Англияда эпик. тынысты, лирикалық нәзік үнді халықтық Б-лар (Робин Гуд туралы) бұл жанрдың қалыптасуына негіз болды. Б-да көңіл-күйі толғанысымен қатар, ақын сезімін туғызған себептер суреттеледі. Б-ның мазмұны көбіне тарихи шындыққа, оқшау фантастикаға, ерлік әрекетке құрылады. Қазақ әдебиетіне Б. жанрын С.Ерубаев ("Үш шахтер туралы баллада", "Меруерт алқа", т.б. әкелсе, Қ.Жармағамбетов оны дамытып қалыптастырды ("Бидай туралы баллада", "Мұғалима", "Күзетші", "Кекті бала", т.б.). Жармағамбетовтың Б-лары "Адам туралы аңыз" (1951), "Мұғалима туралы баллада" (1957), "Балладалар" (1962), т.б. жинақ болып жарық көрді. Сондай-ақ, қазақ ақындары Ә.Тәжібаевтың, Ә.Сәрсенбаевтың, Ж.Нәжімеденовтің, М.Мақатаевтың, К.Мырза Әлінің, М.Шахановтың жекелеген шығармалары Б. үлгісінде жазылған.



	БАЛТА Бұқарбекұлы (т.ө.ж.б.. Шығ. Қазақстан обл. Абай ауд.) -19 ғ-да өмір сүрген айтыс ақыны. Шөжемен айтысы ел арасына кең таралған. Б-ның Шөжемен айтысы алғаш С.Сейфуллин құрастырған "Қазақтың ескі әдебиет нұсқалары" кітабына (1931) енді. Кейін "Ақын жырлары" (1958), "Айтыс" (1964. 1 т.) жинақтарына басылды.



	БАЛТАБАСОВ Түмен (1894. Маңғышлақ обл. Маңғыстау ауд. Бозащы түбегі - 1967. сонда) - ақын. "Анау біздің Алматы" ("Пернедегі термелер", 1965). "Советтік алтын заманым", "Қазақстан", "Жеңіс жыры", "Маңғыстау", "Біздің сайлау", "Өнерпаз өрендеріме", "Сәтгі ақынға" тәрізді өлеңдері бар.



	Балуан Шолақ (шын аты — Нұрмағамбет) Нұрмағамбет Баймырзаұлы (1868 ж. Ақмола обл. Еңбекшілдер ауд. – 1919 ж. Ақмола облысы, Тасты өзені бойы) - палуан, композитор, ақын. Әкесі Баймырза ағаш шебері болған. Балуан Шолақ ән-күйге жасынан құмар болып өседі. Жас кезінде оң қолының саусақтары үсіген. Кейін күш-қажыры толысып, палуандығы танылған кезде Балуан Шолақ атанады. Ол өзі ұстаз тұтқан Біржан сал, Ақан сері әндерініңтамаша орындаушысы әрі насихатшысы болды, өзі де өлең шығарды. Арқаның әндерін Жетісуға жеткізді. Балуан Шолақтың "Ащылы-айрық", "Балуан Шолақ", "Желдірме", "Дікілдек", "Көкшетау", "Қосалқа", "Қос барабан", "Қос перне", "Құлан кісінес", "Кенже қоңыр" сияқты әндері бар. Белгілі музыка зерттеушісі, фольклоршы А.В. Затаевич ел арасындағы әншілерден Балуан Шолақтың бірнеше әндерін жазып алып, оларды "Казақ халқының 1000 әні" мен "Қазақтың 500 ән-күйі" жинақтарына енгізді. Алматыдағы Спорт сарайы Балуан Шолақ есімімен аталады.





	БАЛЫКИН Михаил Данилович (19.11.1924. Шығ. Қазақстан обл. Бесқарағай ауд. Канонерка а - 10.2. 2000. Алматы) - ақын, жазушы, аудармашы. 1948 жылдан "Прииртышская правда", "Индустриальная Карағанда" газеттерінде тілші, "Советский Казахстан" журналында әдеби қызметкер болып жұмыс істеген. Тұңғыш кітабы 1951 ж. жарық көрді. Б.Соқпақбаевтың, З.Шашкиннің повестерін, Д.Әбіловтің поэмасын орыс тіліне аударған. Е.Брусиловскийдің "Наследники" операсына либретто (1964) жазған.



	БАПАН Тұраналыұлы (1755, Ақмола обл. Ерейментау өңірі - 1849. сонда) - би, шешен, ақын. Қанжығалы Бөгенбай батырдың немересі. Замандастарының айтуынша, Б. би "өзгеше жаралған адам" аталып, парасаттылығымен жұртты аузына қаратқан. Елдіктің, ұлт бірлігінің жаршысы бола жүріп, ел арасындағы дау-дамайды дұрыс шеше білген. Бір жолы Ташкент бегінің қолына түсіп қалған қандастарын тілінің өткірлігімен тұтқыннан азат етеді. Б. бидің нақыл өлеңдері, толғау-жырлары, билік сөздері халық жадында сақталған.



	"БАРАҚ БАТЫР" - тарихи дастан. Барақ батырдың жоңғар шапқыншылығына қарсы соғыстағы ерлік істері баяндалады. Ел аузындағы әңгімелер негізінде Б.Тұрсынбайұлы 1941 ж. дастан етіп жазған. Дастанның негізгі оқиға желісі Барақ батыр бейнесін жан-жақты ашып көрсетуге құрылған. Қол-жазба нұсқасы Әдебиет және өнер ин-тының Қолжазбалар қорында сақтаулы. Дастан 7-8 буынды жыр үлгісімен жазылған.



	"БАРАҚ БАТЫР" - тарихи дастан. Авторы - халық ақыны Т.Аманжолов. Дастан елін жат жерлік басқыншылардан қорғау жолында ерекше көзге түскен батыр Барақ Сатыбалдыұлының ерлігін баяндауға арналған. Қолжазба нұсқасы Әдебиет және өнер ин-тының қолжазба және мәтінтану бөлімінде сақтаулы.



	БАРЖАҚСИН Ахмет( 1894.бұрынғы Ақмола обл, Атбасар уезі, Жезді болысы - 1935. Ресей, Омбы қ.)-қоғам қайраткері, ауыз әдебиеті үлгілерін жинаушы, аудармашы. Атбасар қ-ндағы 2 сыныпты орыс-қазақ мектебін, Омбы мұғалімдер семинариясын (1918), Омбы а. ш. ин-тын (1922), Мәскеудегі Әдебиет ин-тын (1926) бітірген. "Бірлік" мәдени-ағарту ұйымын құруға ат салысқан. 1920 ж. Ақмола уездік ревкомы қазақ бөлімінің, 1921 ж. Ақмола губ. атқару к-тінің. губ. а. ш. кооперациясы одағының басқарма мүшесі, 1923 - 24 ж. Қазақ тұтынушылар одағының төрағасы, 1925 ж. Қазақ ОАК жанындағы Ұлт бюросының нұсқаушысы, Орт. тұтынушылар қоғамы одағының (Центросоюз) Берлиндегі өкілі, ж. Ақгөбе обл. а. ш. банкінің меңгерушісі қызметтерін атқарған.

	1928ж. жалған саяси жаламен Бат.Сібірге жер аударылған. 1933 ж. жазасын өтеп келіп, Омбы а. ш.ин-тында оқытушы болды. 1934 ж. тағы да жалған саяси айып тағылып, екінші рет Бат. Сібірге 5 жылға жер аударылған. 1935 ж. ОГПУ үштігінің үкімімен атылды. Әлеум. төңкерістер заманында өмір сүрген Б. өзінің қысқа ғұмырында артына мол әдеби, ғыл. мұра қалдырды. Ол 1913 - 14 ж. қазақ халқының 1710 мақал-мәтелін жинап, 1915 ж. тұңғыш рет "Мың бір мақал" кітабын қазақ, орыс тілдерінде шығарды.

	Оқу-ағарту мәселесі, әйел теңдігі туралы мақалалары мен әңгімелері "Қазақ", "Алаш", "Сарыарқа", "Үш жүз" газеттерінде, "Айқап" журналында басылған. Орыс жазушысыЛ.Н. Толстойдың әңгімелерін аударып, "Айқап" журналында, "Ертерек білсең жасырма" атты мақаласы Орыс геогр. қоғамының "Жазбаларында" (1916ж. 28-т.) жарияланды. 1927 ж. "Елге шаруа кооперативі мен тұтыну кооперативінің қайсысы қолайлы?", "Тұтыну дүкенінің ісін қалай жүргізу керек?" деген кітапшалары жарық көрді. Б. мұралары әлі толық зерттелмеген. 1929 1930



	БАРЖАҚСЫ Жансүгірұлы (т.ж.б., бұрынғы Жезқазған обл. Байқоңыр бойындағы "Қараүңгір" деген жерде - 1931, Түркістан қ.) - ақын. Өлеңдерінің көпшілігі сақталмаған. Тек Ахмет ишан Оразбайұлы қайтыс болғанда шығарған ұзақ жоқтауы ("Дариға, өтіп кетті Ахмет ишан") ел аузында толық сақталған. 1931



	БАРМАҚ АҚЫН. Бармақ Мықанбайұлы (1866. Жамбыл обл. Шу ауд. - 1942) - ақын, Жамбылдың шәкірттерінің бірі. Б. а. өлеңді, көбінесе, қобызға, домбыраға қосып айтатын болған. Жамбыл мұражайындағы сақтаулы фотосуретте Б. а. қолындағы қобызымен бейнеленген. Б. а. 1913 ж. Романовтар әулетінің Ресей империясы тағына отырғанына 300 жыл толуына арналған Алматыдағы көрмеге, сондай-ақ 1919 жылғы Респ. халық өнерпаздары жиынына қатысқан. 1937 ж. жазықсыз жаламен ұсталып, 1942 ж. айдауда қайтыс болған. "Өмір соқпақтары", "Төрт түлік мал", "Кәрілік туралы", "Дәулетияр мырзаға", "Қасым датқаға", т.б. өлеңдері мен термелері, Жанат қызбен, Кенжеқожамен айтыстары сақталған. Шығармалары "Қыл қобызды Бармақ" деген атпен жеке кітап болып жарық көрген (1993).



	БАРМАҚ, буын уәзіні - әр жолындағы буын сандарының біркелкі келу заңдылығына негізделген түркі тілдес халықгар поэзиясының өлең өлшемі. Бұл жүйедегі өлең құрылысы тек түркі тілдес халықтар поэзиясында ғана емес, сондай-ақ, француз поэзиясында, кейбір славян тілдес халықтар поэзиясында ертеден қолданылып келе жатқандықтан оны әдебиет теориясында силлабикалық (грек. силлабо - буын) өлең деп атау қалыптасқан. Түркі тілдес халық поэзиясында ертедегі ауыз әдебиетінен бастап бүгінге дейін осы өлең жүйесі қолданылады. 11 ғ-да жазылған Махмұт Қашқаридің "Диуани лүғат ат-түрк" кітабындағы өлендер де Б. өлшемімен жазылған. Кейбір халықтардың (өзбек, әзербайжан, т.б.) жазба поэзиясында араб-парсы үлгілеріне еліктеу негізінде аруз өлшемі қолданылып келді. Арузда буынның саны емес, сапалық өзгешелігі, яғни, ұзынды қысқалы буындардың белгілі ретпен кезектесіп келуі алдымен ескеріледі.



	БАРМАНҚҰЛОВ Марат Кәрібайұлы (13.2.1937. Алматы обл. Талғар қ. - 9.5.2000. Алматы) - ғалым, филол. ғыл. докт. (1981), проф. (1982). ҚазҰУ-ды (1959), Мәскеу мемл. ун-тінің аспирантурасын (1964) бітірген. 1959 - 64 ж. Қазақ телевизиясында тілші, комментатор, жауапты редактор қызметтерін атқарған. 1965 жылдан өмірінің соңына дейін ҚазҰУ-дың журналистика ф-тінде ассистент, доцент, кафедра меңгерушісі, сырттан оқытатын журналистика ф-тінің деканы болып жұмыс істеген. Б. 300-ден аса ғыл. еңбектің, соның ішінде 22 монография, 3 деректі фильмнің авторы.



	БАСЫЛЫМ - әдеби шығарманың жарық көрген нұсқасы. Бірнеше рет жарық көрген шығарманың әр Б-ның мәтінінде азды-көпті айырма болуы ықтимал. Сондықтан, шығарманы зерттегенде оның алғашқы және кейінгі Б-дарын салыстырады. Бұрынғы Б-дарды білу, салыстыра тексеру, әсіресе, текстологиялық зерттеу жүргізу үшін қажет. Мыс., Абай шығармаларының 1909 ж. Петербургте, 1916ж. Орынборда, 1922 ж. Ташкентте, 1933 ж. Қызылордада, 1939 - 40, 1945, 1954, 1957, 1977, 1995 жылдары Алматыда шыққан басылымдары бар. Осылардың бірінде жоқ деректі бірінен табуға болады. Немесе, М.Әуезов шығармаларының көптеген жеке басылымдарын былай қойғанда, 12 томдық жинағы, кейінгі 20 томдық, 50 томдық жинақтары бар. Осындай Б-дардың ішінде алғашқы Б-ның орны бөлек. Жаңалығы, дәлелді өзгертулері болса, кейінгі Б-дар да өзінше құнды болады. Жазушы шығармаларының ғылыми Б-дары арнайы текстологиялық зерттеулер негізінде дайындалып жарық көреді. Сонымен бірге ғыл. Б-да әр түрлі түсініктемелер, қосымша деректер, материалдар толығырақ қамтылады.



	БАТА (араб. фатиха - алғыс, ризашылық, тілек) - әлем халықтарының баршасында дерлік кездесетін, адамзат қоғамы сөздің магиялық құдіретіне күмәнсіз сенген қадым заманда қалыптасқан көне дәстүр. Әуел баста басқа да түркі халықтарындағы сияқгы қазақ халқында да "алғыс" деп аталған тілекші сөздің "батамен" алмастырылуы ислам дінінің ықпалы арта түсуінің нәтижесі. Исламға дейінгі дәуірде алғыс немесе қарғыс айту даугер абыз, бақсылардың ғана еншісі болғанға ұқсайды. Кейінде де Б-ны кім көрінгеннен емес, елге сыйлы, абыройлы адам, ақсақалды қария беретін болған. Сондай-ақ, бұл жорамалдың дұрыстығын бертінге дейін қазақ ішінде "қарғысшы" деп аталатын, дау-шар үстінде қарғыс айтуға арнайы отырғызылатын адамдардың болғаны да дәлелдейді. Б. қазақ фольклорының дербес, шағын жанры ретінде қарастырылады. Ұйқасты, ырғақты болып келетін, тұрақты образдарға негізделетін Б. халқымыздың жақсылық пен жамандық, адалдық пен арамдық, обал-сауап турасындағы моральдық-этикалық түсініктерінің айғағы іспетті. Б. қысылғанда - қуат, қиналғанда - медет беріп, әрбір іс-әрекетіңе даңғыл жол ашып, бәле-жаладан қорғайды деп есептелген. Б. көзі тірілерге ғана емес, аруақтарға да жасалған. Б. бір-екі ауыз тілек түрінде де бірнеше шумақ өлең түрінде де кездеседі. Б. е р г е, жауынгерге берілетін Б., астан соңғы Б., қыз, келінге берілетін Б., жас отауға берілетін Б., т.с.с. болып жіктеледі. Мағыналық тұрғыда екі түрге бөлінеді: ақ (оң) Б(алғыс), теріс Б. (қарғыс). Қазақ халқының Б. сөз үлгілеріне В.Радлов, Ш.Уәлиханов, А. Васильев, Г. Потанин, т.б. зерттеушілер назар аударып, жинап жариялаған.



	БАТЫРБЕКОВА Бәтама (5Л2.І-928. Оңт. Қазақстан обл. Созақ ауд. - 25.3.1987. Алматы) - ақын. Түркістан пед. уч-щесін (1945), Шымкенттегі екі жылдық мұғалімдер ин-тын (1947). ҚазҰПУ-ды (1956) бітірген. 1941 - 44ж., 1947 - 62 ж. Оңт. Қазақстан обл-нда орта мектеп мұғалімі, оқу ісінің меңгерушісі, директоры, ауд. партия к-тінің бөлім меңгерушісі, ауд. оқу бөлімінің меңгерушісі, 1962 - 68 ж. Алматыда орта мектепте мұғалім, мектеп-интернатта тәрбиеші, 1968-83 ж. Қазақ совет энциклопедиясы бас редакциясында ғыл. редактор қызметтерін атқарған. Тұңғыш жыр жинағы "Сал-сал білек" 1966 ж. жарық көрген. "Ашылды гүлдер" (1969), "Жарқыра күнім" (1973), "Қосалқа" (1976), "Әрқашан күн сөнбесін" (1977), "Іңкәрім менің" (1979), "Күміс алқа" (1980), "Мизам-шуақ" (1983), "Аққу арман" (1986), т.б. жыр жинақтарының авторы. Ақынның балаларға арналған жырлары "Подарок малышам" (1969) деген атпен орыс тіліне аударылып басылған.



	БАТЫРЛЫҚ ЖЫРЛАР, б а т ы р л а р ж ы р ы - ауыз әдебиетіндегі ең бай да көне жанрлардың бірі. Қаһармандық эпос деп те аталады. Б. ж. халық өмірінің тұтас бір дәуірін жан-жақты қамти отырып, сол тарихи кезеңдегі батырлардың сыртқы жауларға қарсы ерлік күресін, ел ішіндегі әлеум. қайшылықтар мен тартыстарды бейнелеп береді. Бірақ онда тарихи оқиғалар тізбегі өмірде болған қалпында емес, жырдың көркемдік шешіміне лайықты өріледі. Бас кейіпкердің жүріс-тұрысына, өзге елге ерлік сапарға шығуына және өз елін жаудан азат етуіне байланысты оқиғалар бір қаһарманның маңына топталып, соның бейнесін ашуға қызмет етеді. Эпос желісі белгілі бір тарихи дәуірге табан тіреп, соны көрсетіп отырғанымен, көбінесе, түрлі заманның оқиғаларын бір қаһарманға теліп жырлап беру жиі кездесетін құбылыс. Б. ж. - ең алдымен көркем шығарма. Ол өзінің жанрлық нысанасына қарай шындықты өзінше қорытып, оны өзінің көркемдік өзгешелігіне қарай өріп отыратыны даусыз. Эпостық жырлар адамзат қоғамының тарихи даму үрдістерімен бірге жасап ке-леді. Қазақ эпосын пайда болған дәуіріне қарай топтастыру үлгісін Ш. Уәлиханов, Г. Потанин, В. Радлов, Ә.Диваев, А, Байтцрсынов зерттеулерінің тәжірибесіне сүйеніп Ә. Марғұлан ұсынған болатын. Ол эпосты бес салаға бөлсе, кейінен Ә. Қоңыратбаев эпосты он салаға бөледі. Б. ж-ды пайда болу кезеңдеріне қарай үш топқа жинақтауға болады: 1) "ең көне заманғы эпос", "ертегілік эпос", "архаикалық эпос", "көне эпос", "мемлекетке дейінгі эпос" дейтін атаулар ғылымда ежелгі дәуір мен орта ғасырларда шыққан эпостық жырларды атау үшін қолданылып жүр. Бұлардың қатарына "Ергенеқон", "Аттилла", т.б. эпостық жырлар жатқызылады; 2) Түрік қағанаты, Оғыз хандығы, Алтын Орда, Ноғайлы дәуірі. Қазақ хандығы кезеңіндегі эпостар ("Қорқыт Ата кітабы", "Алпамыс батыр", "Қамбар батыр", "Қобыланды батыр", "Ер Таргын", т.б.); 3) жаңа дәуір эпосы (тарихи жырлар, Он алтыншы жылғы ұлт-азаттық көтеріліске башанысты жырлар, "Еспенбет", "Өтеген", "Нарқыз", т.б.). Фольклордың өзге жанрларына қарағанда. Б. ж-дың көтерер жүгі анағұрлым үлкен. Халық тарихында орын алған оқиғалар мейлінше жинақталып, әрі іріктеліп суреттелумен бірге, олардың халық. мемлекет тағдырыңдағы шешуші мәніне де көңіл бөлінеді.



	БАТЫРЛЫҚ ЕРТЕГІЛЕР - ауыз әдебиетінің негізгі жанрларының бірі, көбінесе, өлеңмен, кейде қара сөзбен де айтылатын көркем шығарма. Қиял ғажайып ертегілерде, көбіне мифтік, таңғажайып оқиғалар баяндалатын болса, Б. е-де кейіпкер дара мадақталып, батырлардың ерлік істері барынша әсірелеу түрінде көрсетіледі. Б. е-дің негізгі тақырыптары - сүйген адамына қосылу жолында шексіз ерлік көрсету, түрлі құбыжықтармен, жалмауыздармен соғысу, елі үшін жаудан кек алу. Б. е-дің өзіне тән стильдік ерекшеліктері бар. Біріншіден, мұнда қиял-ғажайып ертегілерге қарағанда, суреттеу элементтері басым. Екіншіден, кеңінен баяндалатын нәрсе - кейіпкердің жаумен жекпе-жек соғысы. Үшіншіден, қара сөзден гөрі өлеңмен баяндау жиі кездеседі, демек, ырғақ пайда бола бастайды. Сонымен бірге, көп жағдайда Б. е. батырлық жырларга да жақын. "Ер Төстік", "Керқұла атты Кендебай", т.б. Б. е. кейіпкерлерінің қасиеттері батырлық жырлар кейіпкерлері характерінде жиі ұшырасады. Бұл Б. е. мен батырлық жырлардың тарихи сабақтастығын көрсетеді.



	БАТЫРХАН Құсбегин (15.11.1936 ж.т., ҚХР, ШҰАР, Алтай аймағы, Бурылтоғай ауд.) - жазушы. Үрімжі пед. мектебі мен кадрлар мектебін бітірген (1953). "Іле халық баспасында" редактор, "Шыңжаң" газетінде тілші (1953 - 61) қызметтерін атқарған. 1962 - 83 ж. саяси қуғын-сүргінге ұшыраған. 1983 жылдан шығарм.



	БАХТИЯ Илья (Илья Молотов) (18.3.1932, Алматы обл. Ұйғыр ауд. Кіші Дихана. - 1988. Алматы) -ақын. ҚазҰПУ-ды бітірген. Мектепте мұғалім, Қазақстан Жазушылар одағында редактор, Қазақ радиосында тілші қызметтерін атқарған. Алғашқы өлеңдер жинағы "Достарға тарту" 1955 ж. жарық көрді. Орыс ақындары А.С. Пушкиннің, М.Ю. Лермонтовтың, қазақ ақындары Абайдың, С.Сейфуллиннің, авар ақыны Р.Ғамзатовтың бірсыпыра өлеңдерін, қазақ драматургі Ә.Тәжібаевтың "Жалғыз ағаш - орман емес" драмасын ұйғыр тіліне аударған.



	БАЯЗИТОВ Жолбарыс (6.5.1934 ж.т., Қостанай обл. Меңдіғара ауд. "Үкілі" ұжымшары) - ақын. ҚазҰУ-ды (1956). Алматы жоғары партия мектебін (1968) бітірген. "Жас Алаш" газетінде, Қостанай обл. газетінде, Қостанай радиосында тілші болып қызмет атқарған. "Бақытымның бұлағы", "Жыр ғұмыр" жыр жинақтары жарық көрген.



	БАЯЗИТОВ Байғожа (10.1.1929 ж.т., Оңт. Қазақстан обл. Қызылқұм ауд. Ақынтоғай а.) - ақын. ҚазҰПУ-ды бітірген(1955). Киров ауд-ндағы орта мектепте мұғалім, әр жылдарда Киров, Түркістан, Қызылқұм, Арыс аудандарында, Жетісай қ-нда мектеп директоры, ауд. атқару к-і жанындағы кәмелетке жасы толмаған балалар істері жөніндегі комиссияның жауапты хатшысы қызметтерін атқарған.



	БАЯЗИТОВ Саид Мақсұтұлы (1929. Қызылорда обл. Сырдария ауд. - 1981) - жазушы. Қызылорда пед. ин-тын (қазіргі Қызылорда гуманитарлық университеті) бітірген (1953). 1953 - 57 ж. аудавдық орта мектепте мұғалім, 1957 - 61 ж. Қазақстан Жазушылар одағының Қызылордадағы облысаралық бөлімшесінің әдеби кеңесшісі, 1961 -63 ж. Мәскеудегі жоғары әдебиет курсының тындаушысы. Алғашқы әңгімелер жинағы "Күтпеген кездесу" 1954 ж. жарық көрген. "Арал Робинзондары" (1956), "Бала қалам" (1959), "Тюлпандар гүл шашқанда" (1960), "Алтын кілт" (1976), "Хрусталь алқалар" (1965), "Айдарлыдағы кездесу" (1967), т.б. шығармалардың авторы.



	БАЯЛИЕВ Кәрім (1.3.1927. Жамбыл обл. Жуалы ауд. Берікқара а. -14.6.2004) - жазушы. Қазақстанның еңб. сің. мәдениет қайраткері (1982). ҚазҰУ-ды бітірген (1947). 1947 - 49 ж. Жамбыл обл. әділет басқармасы бастығының орынбасары. 1950 - 55 ж. Жамбыл зоотехникумында мұғалім. 1955 - 59 ж. Жамбыл обл. "Еңбек туы" (қазіргі "Ақ жол") газетінде әдеби қызметкер, Қазақстан Жазушылар одағының обл. бөлімшесінің кеңесші қызметтерін атқарған. 1959 жылдан зейнеткерлікке шыққанша Қазақ радиосының Жамбыл обл-дағы меншікті тілшісі болды. Алғашқы әңгімелер жинағы "Жол үстінде" 1959 ж. жарық көрді. "Оралу", "Атаң келеді артында", "Қос дегелек" спектакльдері Жамбыл обл. қазақ драма театрында, Шымкент обл. қазақ драма театрында және Қырғызстанның Ош театрында қойылған. Қазақстан Жоғ. Кеңесінің Құрмет грамотасымен марапатталған (1977).



	"БАЯН" - тарихи дастан. Халық ақыны Көшен Елеуов 1939 ж. жазып, 1947 ж. қайта өңдеген. Дастанда Баян өңірінде болған 1916 жылғы ұлт-азаттық көтеріліс суреттеледі. Дастан 15 тараудан тұрады. Шығарма бұрын еш жерде жарияланбаған, өлең құрылысы он бір буынды кара өлең үлгісімен жазылған. Қолжазба нұсқасы Орт. ғыл. кітапхана қорында сақтаулы.



	БАЯНБАЕВ Қастек (15.11.1936 ж.т., Алматы обл. Алакөл ауд. Талдыбүлақ а.) - ақын. ҚазҰУ-ды бітірген (1976). 1960 - 70 ж. Алакөл ауд. газетінде тілші, Алматы обл. "Жетісу" газетінде тілші, 1971 -79 ж. "Жазушы" баспасында бөлім меңгерушісі, "Жалын" баспасында бас редактор қызметтерін атқарған. Алғашқы өлеңдер жинағы "Арғымақ" 1962 ж. жарық көрді. Ондаған жыр жинақтарының авторы. Шығармалары орыс, украин, белорус, болгар, молдован, түрікмен, әзербайжан, литван тілдеріне аударылған. Бельгия ақыны Э.Верхарнның, авар ақыны Р.Ғамзатовтың, болгар ақыны ЛЛевчевтің, орыс ақындары С.Михалковтың, Р. Рождественскийдің, З.Александрованың, молдован ақыны Г.Виерудің, якут ақыны С.Даниловтың, түркімен ақыны К.Тәңірқұлиевтің т.б. ақындардың шығармаларын қазақ тіліне аударған. Екі томдық "Орыс поэзиясының антологиясын" аударуға қатысқан. Қазақстан Құрмет грамотасымен марапатталған.



	БАЯНДАУ - жазушының оқиғаны өз атынан не кейіпкератынан айтып беруі. Б. көркем әдебиетте ұтымды әдіс ретінде қолданылады. Көркем әдебиеттегі Б. жазушының шеберлігіне, тілінің табиғилығы мен ой-нақылығына байланысты ұтымды көркемдік әдіс болып қалыптасқан. Әсіресе ұлттық қазақ прозасындағы бұл әдіс шығармаға дәстүрлі әңгімешілдік сипат дарытатын пішін ретінде бағаланып жүр.





	БАЯНДИН Құттыбек (17.7.1937, Алматы обл. Үйгентас ауд. Қоғалы а. - 29.5.2004, Алматы) - жазушы, драматург. ҚазҰУ-ды бітірген (1966). Бұрынғы Семей, Талдықорған облыстарының "Семей таңы", "Октябрь туы" газеттерінде әдеби қызметкер, бөлім меңгерушісі, Талдықорған обл. партия к-нде нұсқаушы, 1982 жылдан "Қайнар", "Жалын", "Балауса", "Рауан" баспаларында редактор, Қазақстан Баспа, полиграфия және сауда істері жөніндегі к-інде бөлім бастығы қызметтерін атқарған. "Жолың болсын, Жұлдыз", "Жаңғырық", "Күткен күн", "Кімсің сен?" атгы драмалық шығармалары обл. театр сахналарында қойылған. "Нар тұлға" деректі романы (1966), "Ғылым тарланы" деректі романы (2001) жарық көрген. Орыс жазушылары Э.Успенскийдің "Қолтырауын Гена және басқалар" әңгімелер жинағын қазақ тіліне аударған.



	БӘДІҒҰЛ Нүкеш (15.12.1936. ҚХР. Дөрбілжін ауд. Ақсу а - 11.11.1999. Алматы) - ақын. Шыңжаң халық ин-тын (1958). ҚазҰПУ-ды (1966) бітірген. 1962 ж. Қазақстанға қоныс аударған. 1962 - 63 ж. Мақаншы ауд. "Қызыл партизан" ұжымшарыңда, Үржардағы колхозаралық құрылыс мекемесінде жұмыс істеген. 1966 - 83 ж. Алматы обл. "Жетісу" газетінде тілші. 1983 ж. Қазақстан Жазушылар одағында Көркем әдебиетгі насихаггау дирекциясында тілші, хатшының орынбасары, аға кеңесші больш қызмет атқарған. Тұңғыш өлеңдер кітабы 1956 ж. жарық көрді. "Жас керуен" (1972), "Бәйтерек" (1974), "Нұрлы жұлдыздар" (1976), "Күлімде, шуақ" (1979), "Жарық сәуле" (1982), "Сырлы ағыс" (1984), "Өмір сазы" (1986), "Аппақ дүние" (1989 ), "Енші" ( 1992) өлеңдер мен поэмалар жинақтары басылып шыкқан. "Енші" өлеңдер кітабы үшін халықар. "Алаш" сыйл. берілді(1995).



	"БӘДУАМ" - көне әдеби мұралардың бірі. Алғаш 1846 ж. жарық көрген. Шығарма бәйіт түрінде жазылған. Алғашқы үш тармағы ұйқасып келеді де, төртінші тармағында "Алла деп айт, Бәдуам" деген қайырма қайталанып отырады.



	БӘДІК ЖЫРЛАРЫ-тұрмыс-салт жырларының бір түрі. Алғашқыда ауру адамды немесе малды емдеу мақсатында айтылған. Себебі, бақсы-балгерлік нанымға байланысты халық әр аурудың "иесі" бар деп түсінген. Б. ж. "көш-көш" деп басталып, "көш-көш" деп аяқталады. "Асқар-асқар тауға көш, ағыны қатты суға көш, айнала соққан желге көш, иесіз қалған жұртқа көш" деп ауру адамның дертінөлеңмен арбап, қуып шығуға тырысқан. Ең соңында жұрт орындарынан тез түрып, етек-жеңін қағып, "біз де көштік бәдік, сен де көш" деп, ауруды етектерімен ұшықтап тарасқан. Б. ж. әдетте кешке қарай, іңір қараңғысында орындалған. Бірте-бірте Б. ж. -ын қыздар мен жігіттер тобы болып бөліп айту салты шыққан. Кейін Б. ж. атқаратын міндеті түбірімен өзгеріске ұшырап, жастардың сол сылтаумен бас қосып, көңіл көтеретін сауығына айналған.



	БӘЙКЕНОВ Әлібек (1889. Қызылорда обл. Сырдария ауд. №3 а. -1944. Қызылорда қ.) - ақын. Алғашқы өлеңдері баспасөзде 1938 жылдан жариялана бастаған. 1943 ж. Алматыда өткен респ. ақындар айтысында О. Таймановпен айтысқан. "Халық ақындары" (1953), "Пернедегі термелер" (1965) жинағына өлеңдері енген. Қазақстан Жоғ. Кеңесінің Құрмет грамотасымен марапатталған (1939).



	БӘЙІТ - араб, парсы және түркі тілдес халықтар поэзиясындағы екі жолды. егіз ұйқасты өлең. Б-те өлең екі жолдан ғана болып, айтылатын ой тұжырымды, тиянақты болып келеді. Бұл Шығыс поэзиясындағы шумақ жасаудың негізгі ұйытқысы. Осыдан газел, қасида, маснави, рубаят және басқадай шығыстың өлең түрлері туындайды. Қазақ поэзиясында көбінесе, аударма шығармаларда кездеседі.



	'' БӘРСИСА" - дастан. Шәді Жәдігерұлының (1855 - 1933) нәзира дәстүрімен жазылған, сопылық сарындағы шығармасы. Дастанның қолжазба түріндегі толық нұсқасы Ташкенттегі Шығыстану ин-тының қорында сақтаулы. Дастанның ықшамдалған, көлемі шағын нқсқасы 1910 ж. "Қисса Бәрсиса" деген атпен Қазандағы Б.Л. Домбровский баспасынан жарық көрген. Дастан сюжетін қазақтың Шәдіден басқа да "кітаби ақындары" жырлаған. Дастанда әрбір адамның қоғамда алатын орны, қадір-қасиеті, қызмет дәрежесі оның ішкі жан-дүниесінің тазалығы, рухани байлығы арқылы айқындалуы тиіс деген қорытынды пікір айтылады. Адамның ұзақ өмірінде оған ақ пен қараны, оң мен солды, ізгілік пен зұлымдықты танытатын, әрбір пенденің құдай алдындағы парыздарын ұмыттырмай отыратын құдіретті күш - имандылық екенін Шәді ақын өз оқырманына дидактикалық сарында айтып жеткізген.



	БЕГАЛИЕВ Нармахан (30.5.1943 ж т., Оңт. Қазақстан обл. Арыс ауд.) -ақын. Шымкент пед. ин-тын бітірген (1966). 1966 - 67 ж. Бөген ауд-нда жергілікті радио хабарларын ұйымдастырушы, 1967 - 74 ж. "Коммунизм таңы - Заря коммунизма" (қазіргі "Ордабасы оттары" - "Огни Ордабасы") газетінің жауапты хатшысы, редактордың орынбасары, 1974 ж. редакторы болды. Өлеңдері 1961 жылдан жариялана бастады. "Шаттық күйі" (1974), "Жиде жұпар шашқанда" (1978), "Жотадағы жол" (1981) кітаптары жарық көрген.



	БЕГАЛИН Сапарғали Ысқақұлы (24.11.1895. Шығ. Қазақстан обл. Абай ауд. Дегелең а. - 5.3.1983. Алматы) - жазушы, қазақ балалар әдебиетінің негізін қалаушылардың бірі. 1915 ж. Семей қ-ндағы орыс-қырғыз (қазақ) уч-щесін бітірген. 1929 - 35 ж. Дегелең болыстық атқару к-тінің төрағасы. Қарқаралы уездік атқару к-тінің мүшесі, бөлім меңгерушісінің орынбасары, ауд. халық судьясы болды. Қазақ егіншілік халықкомиссариатында, Түрксіб т.ж. басқармасында жұмыс істеген. 1935 - 56 ж. "Теміржолшы" газетінде тілші, Тіл және әдебиет ин-тында (казіргі Әдебиет және өнер ин-ты). Қазақстан Жазушылар одағында қызмет етті. Алғашқы өлеңі "Қазақ бозбалаларына" 1914 ж, "Айқап" журналының №9 санында басылды. "Көксегеннің көргендері" (1948), "Халық ақындары" (1953), "Өмір жыры" (1953), "Ермектің алмасы" (1955, 1985), "Сахара саңлақтары" (1976), "Сәтжан" (1947,1973,1978), "Жас бұтақ"(1953), "Жеткіншектер" (1960), "Мектеп түлектері" (1961), "Шоқан асулары" (1971), "Қыран туралы аңыз" (1976), "2 томдық шығармалары" (1979), т.б. әңгіме, повестер жинақтары. "Замана белестері" (1975) романы жарық көрген. Жыр алыбы Ж.Жабаев туралы монография жазды. Көптеген туындылары ТМД халықтары және шет ел тілдеріне аударылған. "Халықтар достығы" (1975), "Құрмет белгісі" (2 рет) ордендерімен және медальдармен марапатгалған.



	БЕГМАНОВ Қасымхан Сейітханұлы (20.9.1958 ж.т.. Оңт. Қазақстан обл. Кентау қ.) - ақын. Қазақ политех. ин-тын (қазіргі ҚазҰТУ) бітірген (1980). 1980 - 82 ж. Шымкент қ-ндағы троллейбус паркінде мастер, эксплуатация бөлімінің бастығы, техника қауіпсіздігі жөніндегі инженер, 1982 - 87 ж. Шымкент обл. атқару к-тінде жауапты қызметкер, 1987 -98 ж. Түркістан қ-лық мәдениет бөлімінің меңгерушісі. Шымкент қ-лық атқару к-тінің аға референті. Обл. Балалар қоры бөлімшесінің төрағасы. "Жалын" журналының жауапты хатшысы. Қазақстан Жазушылар одағы хатшысының орынбасары. Қазақстан Жазушылар одағы жанындағы әдебиетшілердің ассоциациясының бас директоры. Алматы қаласындағы Бостандық ауд. " Қазақ тілі" қоғамының төрағасы. Қазақстан Үкіметі Премьер-министрінің кеңесінде бас маман, референт, аға референт. 1998 - 2000 ж. Қазақ мәдениет және өнертану ғыл.-зерт. ин-ты директорының орынбасары қызметтерін атқарған. 2000 жылдан "Тұран Әлем Банктің" баспасөз қызметінің жетекшісі. Тұңғыш жыр жинағы "Бастау" 1980 ж. жарық көрген. Бірқатар өлеңдері "Тоғыз перне" (1987), "Жүрек толқындары" жинақтарына енген. "Қарашық" (1990), "Бесіктен бейітке дейін" (1997), "Сағыныш" (2000), т.б. кітаптардың авторы. Өлеңдері орыс, түрік, өзбек, қырғыз тілдеріне аударылған. Қазақстан Жастар одағы сыйл. (1990). Халықар. "Алаш" әдеби сыйл. (2003) иегері.



	''БЕГІС БАТЫР" "Ер Бегіс"- "Қырымның қырық батыры" топтамасына енетін жыр. Көлемі-848 жол. 1942 ж. Алматыда Мұрын жыраудан М.Хакімжанова жазып алып, бастырып шығарған. Жырда Сүйінші батырдың зарыққанда көрген баласы Бегіс батырдың елін қалмақтардан қорғау жолындағы ерлік істері баяндалады. Жыр нұсқасы толық, құрылысы 7-8 буынды. "Батырлар жырының" 3-томында (1964), "Қазақ халық әдебиеті" көптомдығының 11-томында (1989) жарияланған.



	БЕЙБІТ (т.ө.ж.6., бұрынғы Қостанай уезі, Дамбар болысы, Қарабалық а. - сонда) - ақын. X. Досмұхамедұлының "Қазақ халық әдебиеті" атты зерттеуінде (1928) оның есімі XIX ғ-дағы белгілі қазақ ақындары қатарында аталады. "Түкейге", "Хамзаға", "Шұбардан көшуші едік..." өлеңдері, Өске Торқаұлымен айтысы сақталған. Б. мұрасының бір бөлігі Орт. ғыл. кітапхана қорында сақтаулы (тапсырушылар: Ә.Қайнарбаев, Т.Ізтілеуов).



	БЕЙСЕМБЕКОВ Тілеуғазы (8.1. 1942 ж.т., Алматы обл. Ақсу ауд. Көкжиде а.) - ақын. Қазақ ұлттық консерваториясын бітірген (1968). "Алғашқы кітап" (1979), "Адалдық" (1982), "Қыңыр лақ" (1985) жыр жинақтары жарық көрген. КСРО Оқу мин-нің Құрмет грамотасымен марапатталған.





	БЕЙСЕНБАЙҮЛЫ Жарылқап (10.4.1947 ж.т.. Оңт. Қазақстан обл. Отырар ауд. Молыке а.) - жазушы, журналист. ҚазҰУ-ды бітірген (1969). 1969 - 89 ж. "Лениншіл жас" (қазіргі "Жас Алаш") газетінде әдеби қызметкер, бөлім меңгерушісі, 1990 - 97 ж. "Ана тілі" газетінің бас редакторы қызметтерін атқарған. 1997 жылдан Қазақақпарат агенттігі төрағасының орынбасары. Бірнеше деректі-танымдық кітаптардың авторы. Қазақстан Комсомолы сыйл. лауреаты (1982).



	БЕЙСЕНОВА Шәрбану Қонақбайқызы (14.10.1947 ж.т., Шығ. Қазақстан обл. Ұлан ауд.) - жазушы. ҚазҰУ-ды бітірген (1969). 1968-80 ж. "Парасат" (бұрынғы "Мәдениет және тұрмыс") журналында әдеби қызметкер, бөлім меңгерушісі, 1980 -97 ж. "Қазақстан әйелдері" журналында бөлім меңгерушісі болып қызмет істеген. Қазір ҚР Мәдениет, ақпарат және спорт мин. Ақпарат және мұрағат к-тінің бас маманы. "Қазақ әдебиеті" газетінің "Кітап әлемі" қосымшасының редакторы. Алғашқы әңгімелері "Дидар" (бұрынғы Коммунизм туы") газетінде, "Қазақстан әйелдері" журналында жарияланған. "Тойға келген келіншек" (1980), "Топжарған қыздар" (1985), "Сезімтал жүрек" (1988), "Тағылымды тағдырлар" (2002), т.б. кітаптары жарық көрген. Украин жазушысы Дроздың "Ең ұзақ күн" (1978) әңгімесін, Е.Ермаковтың " Мен он алтыдамын" повесін (1980). Х.К. Андерсеннің ертегілерін (1984) қазақ тіліне аударған. Қазақстан Республикасы Жоғ. Кеңесінің Құрмет грамотасымен марапатталған (1985). Халықар. "Алаш" әдеби сыйл. берілді (2000).



	БЕЙІСОВ Темір Бейісұлы (1911, Бат. Қазақстан обл. Қамыссамар а. -12.4.1995. Орал қ.) - ғалым, филол. ғыл. канд. (1953). Орал пед. техникум (1932). Саратов пед. ин-н (1937) бітірген. 1932 - 33ж. обл. оқу бөлімінде бөлім меңгерушісі, партия қызметкерлері мектебінде оқытушы, 1937 - 39 ж. Шымкент мұғалімдер ин-тында аға оқытушы, 1941 - 42 ж. Орал қ-нда орта мектепте мұғалім, оқу бөлімінің меңгерушісі, 1942 ж. обл. оқу бөлімінің инспекторы, 1942- 45 ж. Фурманов ауд-ндағы орта мектепте оқу ісінің меңгерушісі. директоры болған. 1945 - 54 ж. Орал пед. ин-тында аға оқытушы, сырттай оқу бөлімі директорының орынбасары. 1954 жылдан зейнеткерлікке шыққанша оқу ісі жөніндегі проректоры қызметін атқарған.



	БЕКБЕРГЕНОВ Мақаш (1928, Қызылорда қ. - 1995. Ташкент) - ғалым, филол. ғыл. докт. (1982). Қызылорда мұғалімдер ин-тын (1940). ҚазҰПУ-ды (1942), бітірген. 1944 -47 ж. Қызылорда пед. ин-тында оқытушы, 1947 - 49 ж. Шымкент мұғалімдер ин-тында. 1949 - 53 ж. Ташкент театр ин-тында оқытушы болып жұмыс істеген. 1953 жылдан Ташкент ин-тында оқытушы болған. Қазіргі қазақ әдебиеті мәселелерін, Ғ.Мүсірепов, С.Мұқанов. З.Шашкин және т.б. жазушылар шығармаларын зерттеген.



	БЕКБОСЫНОВ Арғынбай (17.6. 1937 ж.т., Жамбыл обл. Байзақ ауд. Қарасу а.) -ақын. Қазақстан Республикасының еңб. сің. мәдениет қызметкері (1991). ҚазҰУ-ды бітірген (1959). 1959 - 80 ж. Жамбыл обл. радиосының тілшісі, Қазақ радиосының Оңт. Қазақстан және Қызылорда облыстарындағы меншікті тілшісі, ауд. "Шұғыла" - "Радуга" газетінің редакторы, 1980 -85 ж. обл. партия к-тінің нұсқаушысы, 1985- 95 ж. Жамбыл обл. "Еңбек туы" (казіргі "Ақ жол") газетінің редакторы болған. 1994 - 95 ж. Қазақстан Жоғ. Кеңесінің, 1995 - 99 ж. ҚР Парламенті Мәжілісінің депутаты болды. 1999 жылдан ҚР Парламенті Сенатының Бұқаралық ақпарат құралдары мен жұртшылықпен байланыс бөлімінің меңгерушісі. "Ауылым - әнім менің" (1975), "Жетіқарақшысы жоқ аспан" (1991), "Кемеңгермен кеңесу" (1994), "Хауа ананың аманаты" (1995), "Қылкөпір" (1999), "Мың түрлі ой" (2001), т.б. кітаптары жарық көрген. Омар һаям рубаяттарын қазақ тіліне аударған. Бүкілодақтықа ш. көрмесінің ашылу құрметіне арналған этнографиялық концертке (Мәскеу. 1939), қазақ әдебиеті мен өнерінің онкүндігіне (Мәскеу. 1949), респ. ақындар айтыстарына (Алматы 1939. 1944) қатысқан. 2-дүниежүз. соғысы жылдарында арнаулы концерттік бригадалар ұйымдастырған. "Сараң байға", "Мырзалық емес", "Жесір дауы", "Бір қойшыға", "Сүйінші", "Сыр", "Ақ алтынды аймағым", "Колхозшыларға", "Мүздыбалақтарға", т.б. өлеңдері. "Толқын", "Нартай сазы", "Ахау, жалған", "Нартайдың әні" әндері ұлттық ән өнерінің алтын қорына қосылды. Шығармалары "Домбыра сазы" (1950), "Өлеңдері мен айтыстары" (1950. 1956), "Өсиет" (1982), "Аманат" (1990) деген атпен жеке кітап болып шықты. "Кұрмет белгісі" орденімен (1945), медальдармен, Қазақстан Жоғ. Кеңесінің Құрмет грамотасымен марапатталған. Қызылорда обл. қазақ драма театрына Б. есімі берілген (1970). Осы облыстағы Шиелі ауд-нда Бекежанов ауылы бар.



	БЕКЕНОВ Елжас (Ілияс) Жүнісұлы (1892. Солт. Қазақстан обл. Тайынша ауд. Қарағаш а. - 30.6.1938. Алматы) - ақын, жазушы, сыншы, ғалым. Орынборда жұмысшы фак-тін (1924). Мәскеудегі Қызыл профессура ин-тын (1933) бітірген. 1925 - 26 ж. "Еңбекші қазақ" (қазіргі" Егемен Қазақстан") газетінде бөлім меңгерушісі. 1926 - 27 ж. Жұмысшыларды ағарту қоғамы жұмысшы баспасөзі секциясының басқарушысы. 1927 - 28 ж. Жұмысшы шаруа инспекциясы халкомының нұсқаушысы. 1929- 31 ж. Петропавлда "Кеңес ауылы" газеті редакторының орынбасары, жауапты редакторы, 1931 - 33 ж. "Ауыл коммунисі" журналында редактордың орынбасары, 1933 - 35 ж. Оралда "Екпінді құрылыс" газетінде редактор, 1935 - 36 ж. Солт. Қазақстан обл. "Ленин туы" газетінің жауапты редакторы, 1936 - 38 ж. Қазақ КСР Министрлер Кеңесі жанындағы Мемлекетгік құпияны баспасөзде сақтау жөніндегі бас басқармасының редакторы болып қызмет атқарған. Алғашқы өлеңдері баспасөзде 1922 ж. жарияланған. Тұңғыш әңгімелері "Бидің жауыздығы", "Ұлтшыл" 1922 ж. жарық көрді. "Октябрь күндеріндегі қуаныш" (1927), "Ескендір" (1927), "Жұмақұлдың теңдігі" (1927), "Жәмила қалай сауатты болды" (1927), "Ардақты жан" (1928), "Жалшы сәулесі", "Соңғы сезім", "Өткелдегі шайқас" пьесалары сахналанған. "Парасат" орденімен марапатталған (1998).



	БЕКЕЖАНОВ Мансұр (1875. Қызылорда обл. Шиелі ауд. Үлгілі а. -1933. Өзбекстан, Наманган қ.) -ақын. Гауһар-жауһар", "Талап", т.б. дастандары бар. Қарақалпақтың белгілі ақын қызы Дәме Тобақылқызымен айтысы (1910) бірнеше жинақта (1936.1942.1965) жарияланған.



	БЕКЕЖАНОВ Нартай (26.3.1890. Қызылорда обл. Шиелі ауд. Бестам қонысы - 17.12.1954. Алма-ты) - халық ақыны, әнші, композитор. Қазақстанның еңб. сің. өнер қайраткері (1939). Он жасынан ән салып, өлең шығарған. 1935 ж. Шиелі қыстағында ашылған балалар үйіндегі көркемөнерпаздар үйірмесінің жетекшісі болған. 1936 жылдан Қызылордада ұйымдастырылған концерттік эстрада бригадасы құрамында өнер көрсетеді, (1929), "Қан жаспен жуылды" (1929), "Бүгінгі ауылдың елестерінен" (1929), "Қоңырау" (1930), "Құрманның санасы" (1934), "Талпақ" (1935), "Большевик қызы" (1937) өлеңдер кітабы. "Жаңа жол бойында" (1929), "Алтынды жүйе" (1930) әңгімелер жинақтары жарық көрген. "Бекет батыр" - тарихи жыр. Жырда қазақ халқының отаршылдыққа қарсы көтерілісі жырланған. Қазірге дейін 7 нұсқасы белгілі. Соның екеуі Қазан төңкерісіне дейін жарияланған (И.В. Аничков "Памятники киргизского народного творчества. Киргизская былина о героях Ирьназара и Бекете" Қазан. 1896, көлемі 68 жол; Ә. Диваев "Бекет батыр" Қазан. 1897, көлемі 600 жолдай): Аничков жариялаған нұсқаның жолма-жол аудармасын Т.Шоханова, әдеби өңдеуін А.Никольская жасап, оны тарихи поэма деп бағалаған. Орыс актрисасы Н.П. Анненкова-Бернар "Бекет" (1922) атты пьеса жазып, Орынбор губ. театрында қойған. Орт. ғыл. кітапхана қорына халық мұрасын жинаушы М. Құсниұлы 1941 ж. жырдың 190 жолдай көлемде толғау түріндегі нұсқаны тапсырған. 1936 ж, тапсырылған нұсқаның (көлемі 300 жолдай) мазмұны мен оқиға желісі Аничков жариялаған нұсқаға ұқсас. Ал А.Мыңбайұлы тапсырған нұсқа 350 жолдай, бұл алдыңғылардан едәуір өзгеше. "Бекет батыр" кей ретте "Ерназар-Бекет" болып та кездеседі. "Бекет батыр" тарихи жыр аталғанымен, фольклорлық шығарманың синкреттілігін бойына сіңірген. Онда лиро-эпостың, балладаның, лирикалық және тұрмыс-салт өлеңдерінің нышандары да ұшырасады. Фольклорлық туынды үшін жыршылардың батырлар жырына еліктеушілік ықпалы қайшылық тудырмайды. Жыр жөнінде М.Әуезов, С.Мұқанов, К.Жұмалиев, Б.Шалабаев, Н.Төреқұлов еңбектерінде айтылады, Әуезов 1942 ж. осы жыр негізінде 4 актілі драма жазды.



	БЕКЕТОВА Баян (1961ж.т.. Оңт. Қазақстан обл. Бәйдібек а) - ақын. Қазақ телерадио к-тінде, "Егемен Қазақстан", "Халық кеңесі" газеттерінде тілші болып қызмет атқарған. Қазір Алматы қалалық тіл басқармасында бөлім бастығы. Алғашқы өлеңдері "Аудитория", "Қарлығаш" жыр жинақтарына енген. "Үмітім менің" (1982), "Жалғыздық" (1984), "Сәмбітап"(2001), "Көлбастау"(2001) жыр жинақтары жарық көрген.



	БЕКМЕТОВ Мұхаммед-Мақсұт Хамидоллаұлы (1883. бұрынғы Семей обл. Қарқаралы уезі - 9.2.1912. Орынбор қ.) - қоғам қайраткері, публицист. Қарқаралы мен Омбыда білім алған. 1900 - 06 ж. Омбы почта-телеграф кеңсесінде қызметін атқарған. Елін азаттыққа шақырған іс-әрекеті үшін 1906 ж. тұтқындалып, Қазан қ-на жер аударылады. Осы кезден өмірінің соңына дейін бақылауда болады. 1909 ж. Санкт-Петербургте шығатын "Речь" газетінде Семей түрмесінде азап шеккен А.Байтұрсыновқа бостандық берілуін талап еткен мақаласы басылады. Сол жылы Қазан қ-нда "Қазақ өлеңдері" атты жинағы жарық көрген.



	БЕКМҰХАМБЕТОВ Мұхамеджан Шолтырұлы, Мақаш правитель (1830. бұрынғы Бөкей ордасы - 1904. сонда) - қазақ ауыз әдебиеті үлгілерін жинаушы, этнограф, шешен, би, күйші, әкім. Жәңгір хан салдырған мектептен сауатын ашқан. Орынбор қ-ндағы Неплюев кадет мектебін бітірген (1851). Алғашында шекара комиссиясында, 1852 жылдың ортасынан бастап Бөкей ордасын басқару жөніндегі Уақытша Кеңестің Нарын құмындағы ордасында тілмаш. Каспий жағалауындағы 1-,2-округтерде әкім қызметін атқарған. 1881 ж. шілдеде Бөкей ордасынан патшаға барған 4 қазақтың бірі. 1892 -97 ж. Уақытша Кеңестің кеңесшісі болды. Б. Жинап қағазға түсірген қазақ ауыз әдебиеті мұралары Санкт-Петербург қ-ндағы Салтыков-Шедрин кітапханасы мен Ресей ҒА Шығыстану ин-тының проф. И.Н. Березин қорында сақтаулы. Б-тың "Жақсы үгіт" (Қазан. 1908), "Книга о калмыках и киргизах, кочующих в Астраханской губернии" (Астрахан. 1910) атты кітаптары жарық көрген. "Мақаштың Байжұмасы", "Көк жорға". т.б. күйлері бар.



	БЕКНИЯЗОВ Төрегелді (8.7.1948 ж.т.. Қызылорда обл. Жалағаш ауд. Еңбек а.) - ғалым, филол. ғыл. кандидаты (1992), доцент (1994). ҚазҰУ-ды бітірген (1973). 1973-78 ж. Қазақ радиосында редактор. 1978 - 85 ж. "Социалистік Қазақстан" (қазіргі "Егемен Қазақстан") газетінің тілшісі. 1985 - 93 ж. Әдебиет және өнер ин-тында ғыл. қызметкер. 1993 - 94 ж. Қазақ мемл. басқару академиясының аға оқытушысы қызметтерін атқарған. 1994 жылдан ҚазҰУ-дың доценті.



	БЕКОВ Орынбек (1898, Шығ. Қазақстан обл. - 1937) - жазушы, драматург, қоғам қайраткері. Спасскідегі 2 сыныптық уч-щені бітірген (1912). 1914-22 ж.Спасскі ревкомы мен Совдепінің төрағасы, РКП(б) ауд. к-тінің хатшысы, 1923 - 28 ж. Қарқаралы уездік милициясының бастығы, Семей губ. атқару к-тінің бөлім меңгерушісі. Еңбек халкомының жауапты қызметкері болған. 1928 ж. "Тілші" газетінің редакторы. 1930 - 37 ж. Қазақ драма театрының директоры қызметтерін атқарған. Б-тың әңгімелері мен өлеңдері респ. газеттер мен "Жаңа әдебиет" журналында жарияланып тұрған. "Ұлы жолға бір қасық қан" (1926), "Азамат соғысында біз қалай жеңіп шықтық", "Ауылды кеңестендіру деген не?" (1928) кітаптары, "Ұлы істің игілігі үшін" (1928) публицистикалық мақаласы, "Советбике" (1931) повесі жарық көрген. М.Әуезовпен бірге Қазақстан жазушыларының 1-съезінде қазақ драматургиясы туралы баяндама жасаған.



	БЕКТЕМІРОВА Марфуға (26.9. 1958ж.т., Көкшетау обл. Еңбекшілдер ауд. Прогресс а.) - ақын. ҚазҰУ-ды бітірген. Бұрынғы Көкшетау обл-ндағы Уәлиханов, Зеренді ауд. және обл. "Көкшетау правдасы" газеттерінде, Қостанай обл. радиосында тілші, Қостанай обл. әкімш-нде жауапты қызметкер, "Ана тілі" газетінің Көкшетау обл. бойынша меншікті тілшісі қызметтерін атқарған. Қазір Қазақстан Жазушылар одағы Қостанай обл. филиалының директоры және балалар мен жасөспірімдерге арналған обл. "Жас ұлан" газетінің редакторы. Өлеңдері "Жыр тәңірі", "Тың тынысы", "Көңіл әуендері", "Арман қанатында", "Қарлығаш" ұжымдық жинақтарына енген. Ақынның "Жанары жәудір дүние", "Айдыным менің", "Ғашық жүрек", "Еңлік гүл", "Озера души", т.б. жеке жыр жинақтары жарық көрген.



	БЕКТҰРҒАНОВ Алпамыс (2.05.1948 ж.т., Қызылорда обл. Арал қ) - жазушы. 1972 - 88 ж. обл. газеттерде тілші, жауапты хатшы, 1988 - 92 ж. Қазақстан Жазушылар одағының әдеби кеңесшісі, 1992 - 2002 ж. "Аққұс" газетінің, "Аққұс" журналының бас редакторы, Маңғыстау обл. телерадио компаниясының төрағасы қызметтерін атқарған. Қазір Қазақстан Жазушылар одағының Бат. Қазақстан обл. бөлімшесінің директоры. "Із кесу" (1981), "Жарқанат операциясы" (1985), "Сен кімсің?" (1990), "Тұрыңыздар, сот келеді" (1998), "Топырағыңатабын" (2000). т.б. кітаптары жарық көрген.



	БЕКТҰРҒАНОВ Қайыр Құрақұлы (5.3.1937 ж.т.. Орал қ.) - жазушы. ҚазҰПУ-ды бітірген (1960). 1963 жылдан Бат. Қазақстан а. ш. ин-тында оқытушы. Алғашқы әңгімесі " Арман" 1965 ж. обл. "Орал өңірі" газетінде жарияланған. Новеллалары орыс тілінде шыққан "За днем грядущим" жинағына енген (1978), "Ат жалы" повесі (1976) Респ. жабық бәйгеде үшінші жүлде алған.



	БЕКТҰРОВ Жайық(15.10.1912,Ақмола обл. Целиноград ауд. Қызылағаш а. - 26.3.1998. Қарағанды қ.) -жазушы, аудармашы. Алматыдағы Жоғары коммунистік а. ш. мектебін (1934). ҚазҰУ-ды (1955) бітірген. 1930 - 31 ж. Қарағанды обл. Нұра ауд-нда мектепте мұғалім. 1934 -37 ж. Қазақ өлкелік. Оңт. Қазақстан обл., Арыс, Мақтаарал ауд. комсомол ұжымдарында жауапты қызметтер атқарған. 1937- 38 ж. "Лениншіл жас" (қазіргі "Жас Алаш") газеті редакторының орынбасары. 1937 -42 ж. "Социалистік Қазақстан" (қазіргі "Егемен Қазақстан" газетінде тілші, Жамбыл обл. "Еңбек туы" газетінде редактор болды. Кейін Қарағанды, Талдықорған қ-ларында (1948 - 50) мектепте мұғалім. обл. газеттерде тілші болып жұмыс істеген. 1958 жылдан ұзақ жыл Қазақстан Жазушылар одағының Қарағанды облысаралық бөлімшесін басқарды. Б-тың алғашқы әдеби сын мақалалары, эсселері, өлеңдері баспасөзде 1928 жылдан жариялана бастады. "Жол жоралғысы" (1977) кітабы жарық көрген. Ағылшын жазушысы Д.Дефоның "Робинзон Крузо", орыс жазушылары А.Чапыгиннің "Степан Разин" романдарын, Л.Пантелеевтің әңгімелер жинағын, сондай-ақ. Д.Львович, Ш.Петефи, Г.Серебрякова, Я.Гашек шығармаларын қазақ тіліне аударған. Қазақ зиялылары туралы жазылған естеліктер, әдеби портретгер жинағы басылып шықты.



	БЕКТҰРСЫНҰЛЫ Камардин (К.Бекұлы). (20.12.1937. Оңт. Қазақстан обл. Ордабасы ауд. Шұбар а. -18.11.2003. сонда) - "ақын. Шымкент пед. ин-тын бітірген (1966). 1957 - 61 ж. Шұбар а-нда клуб меңгерушісі және комсомол ұйымының жетекшісі болған. 1961 - 64 ж. орта мектепте мұғалім. 1965 - 90 ж. Шұбар кәсіптік-техн. уч-сінде оқытушы, 1990 жылдан ғұмырының соңына дейін Ордабасы ауд. "Қазақ тілі қоғамы" ұйымының төрағасы қызметтерін атқарған. Алғашқы өлеңдері 1956 жылдан обл. "Оңтүстік Қазақстан" газетінде жариялана бастады. 1960 ж. өлеңдері "Оңтүстік өңірінде" ұжымдық жинағына енген. Тұңғыш жинағы "Үміт сапары" 1975 ж. жарық көрді. "Бір сыр бар" (1996), "Мың бір ой" (2001), "Амалбекке арналған", "Зерлі досқа шерлі сыр", "Әкеммен әңгіме", "Қай ауылда жүрсің сен?" (2003), т.б. жыр жинақтары шыққан.



	БЕКТІБАЕВ Раушанбек Шәкіманұ.лы (27.1.1950. Қызылорда обл. Қармақшы ауд. Жосалы кенті -15.5.2002. Астана) - жазушы. Қазақ химия технологиясы ин-тын бітірген (1973). 1975 - 88 ж. КСРО Млиорация және су шаруашылығы мин. жанындағы Главриссовхозстрой" бас басқармасында инженер, аға инженер, топ, бөлім бастығы, 1988 - 90 ж. ҚР Мелиорация және су шаруашылығы мин-нде қызметкер, 1990 - 93 ж. "Қазсумелиорация" концернінде жетекші инженер, 1993 ж. ҚР Президенті мен Министрлер Кабинетінің жалпы бөлімінде, 1995 жылдан ғұмырының соңына дейін ҚР Парламентінің Баспасөз қызметінде сектор меңгерушісі болып қызмет атқарған. Тұңғыш фантастикалық әңгімесі "Кездейсоқ аялдама" 1970 ж. "Білім және еңбек" (қазіргі "3ерде") журналында жарияланды. Бірнеше кітаптың авторы.



	БЕКХОЖИН Қалижан Нұрғожаұлы (15.12.1913. Павлодар қ. - 2.10. 1990. Алматы) - ақын. Қазақстанның халық жазушысы (1986). ҚазҰПУ-ды бітірген (1938). 2-дүниежүз. соғысқа қатысқан. 1938 - 40 ж. Қазақстан комсомолы ОК-нің баспасында, Қазақстан Жазушылар одағында, Тіл және әдебиет ин-тында, соғыстан кейін аталмыш ин-тта. Қазақстан Жазушылар одағында жұмыс істеген. 1949 жылдан шығарм. жұмыспен айналысқан. Ондаған жыр жинақтарының, естелік кітаптардың авторы. Ағылшын ақыны Байронның "Чайльд Гарольд" поэмасын, өзге де шет ел ақын, жазушыларының шығармаларын (А.С. Пушкин, А.М. Горький, Байрон, В.Некрасов, М.Горький, Ә.Науаи, Маяковский, Симонов, Вургун, Ғұлам, т.б.) қазақ тіліне аударған. Б-нің өз шығармалары да орыс, украин, армян, әзербайжан, татар, өзбек, тәжік, түрікмен, қырғыз, венгр, т.б. тілдерге аударылған. Қазақстан Мемл. сыйл. лауреаты (1978), Еңбек Қызыл Ту (1959. 1973), Халықгар достығы ордендерімен (1983), медальдармен марапатталған.



	БЕКХОЖИН Хайыржан Нұрғожаұлы (25.12.1910, Павлодарқ. - 3.1. 1979. Алматы) - ғалым, тарих ғыл. докт. (1965), проф. (1976). ҚазҰУ-ды бітірген (1942). Журналистік қызметін 1929 ж. Павлодар округтік "Кеңес туы", ауд. "Колхоз" газеттерінде бастаған. 1935 - 39 ж. Семей обл. "Екпінді" газетінде қызметкер. 1942 - 45 ж. Қостанай обл. "Большевиктік жол" газетінің редакторы. 1945 - 79 ж. ҚазҰУ-дың журналистика ф-тінің аға оқытушысы, деканы. кафедра меңгерушісі қызметтерін атқарған. 60-тан астам ғыл. мақала мен "Қазақ баспасөзінің даму жолдары (1860 - 1930 жылдар)" монографиясының авторы.



	БЕКІМОВ Молданияз (12.9.18-92. Бат. Қазақстан обл. Қаратөбе аймағы. Жақсыбай болысы.

	№2-4а. - ө.ж.6., Ресей. Орынбор обл.) - Алаш қозғалысының қайраткері, этнограф, ауыз әдебиеті нұсқаларын жинаушы, аудармашы. Орал қ-лық уч-щесін (1902). Қазандағы жаяу әскер-юнкерлер уч-щесін (1905) бітірген. 1905 - 14 ж. Либава, Херсон полктерінде, Ташкент әскери окр. штабында қызмет атқарған. 1914 - 15 ж. Ресей әскерлерінің құрамында штабс-капитан шенінде 1-ші дүниежүз. соғысқа қатысып, жараланып қайтқан. 1915 - 17 ж. Ташқорған горнизонының бастығы болған. 1917 ж. 5 - 13 желтоқсанда Орынборда өткен 2-жалпы қазақ съезінде Алашорданың Ұлт Кеңесі құрамына мүшелікке кандидат болып сайланады. 1918 ж. Жетісу босқындарына жәрдемдесу к-тінде қызмет атқарған. Қытайда, Ресейде және Башқортостанда тұрған. Орыс ақыны А.С. Пушкиннің "Капитан қызы" повесін 1903 ж. қазақ тіліне аударып, Қазан қ-нда бастырып шығарған. Н.Қатановтың "Қырғыздың (қазақтың) халықгық эпосын зерттеуге қатысты материалдар" деген алғы сөзімен "Известия общества археологии, истории и этнографии при Императорском Казанском университете" атты басылымда (1904. т. 20) Б-тің ел аузы нан жинаған алты ертегісі. "Орал облысы қырғыздарының (қазақтарының) үйлену салты" деген мақаласы жарияланады. Сондай-ақ ол ауыз әдебиеті нұсқаларын жинап, "Средняя Азия" жинағында ертегілер мен аңыздар. "Киргизская степная газета" мен "Тургайская газетада" ертегілер, "Туркестанский курьер" газетінде мақал-мәтелдерін жариялаған. 1909 ж. "Қазақ тілін оқып үйренуге басшылық" кітабы жарық көрді. "Айқап" журналында (1912. №1) "Қазақ халқы жайынан" деген мақала жариялаған. Ресей акад. С.Венгеров 1915 жылдың өзінде-ақ Б-ты қазақ халқы жайында жазып жүрген этнограф деп таныған. Оның еңбектерін Б.Кенжебаев, М.Ғабдуллин, Ә.Дербісәлин, Б.Аманшин, т.б. ғалымдар мен қаламгерлер жоғары бағалаған.



	БЕЛЬГЕР Герольд Карлович (28.10. 1934 ж.., Ресей, Саратов обл. Энгельс қ.) жазушы, сыншы, аудармашы. Қазақстанның еңб. сің. өнер қайраткері (1987). Қазақстанның еңб. сің. мәдениет қызметкері (1987). ҚазҰПУ-ды бітірген (1958). 1958 -60 ж. Жамбыл обл. Сарысу ауданында мұғалім, 1963 - 64 ж. "Жұлдыз" журналында әдеби қызметкер болып жұмыс істеген. 1964 жылдан шығарм. жұмыста. Қазақстанның 8-сайланған Жоғ. Кеңесінің депутаты болған. 1992 жылдан "Феникс" альманахы бас редакторының орынбасары. Шығармаларын неміс, орыс, қазақ тілдерінде жазады. "Ауыл шетіндегі үй" (1973), "Даладағы шағалалар" (1976), "Алты асу" (1977), "Тас өткел" (1988, орыс, қазақ, неміс тілдерінде), "Ағалы-інілілер" (1981), "Үйлесім" (1986), "Үш әуен сарыны" (1986), Гете және Абай" (1988, орыс, қазақ, неміс тілдерінде), "Бауырластықтың жанды бейнесі" (1981), "Созвучие" (1982), "Уақьггпен бетпе-бет" (1985, неміс тілінде), "Мотивы трех струн" (1986), "Тұлғалар: Гете және Абай"(орыс тілінде, 1989), "Родство" (1991), "Земные избранники" (1995), т.б. кітаптары жарық көрген. Б.Майлин, Х.Есенжанов, А.Жұбанов, Ғ.Мүсірепов, Ә.Нұрпейісов, Ә.Кекілбаев, Н.Ғабдуллин, Д.Досжанов, С.Қирабаев, О.Сәрсенбаев, т.б. шығармаларын орыс тіліне. А.Реймген, Э.Кончак, Н.Ваккер, т.б. неміс тілінде жазатын жазушылардың шығармаларын орыс тіліне аударған. Қазақстан Жоғ. Кеңесінің Құрмет грамотасымен марапатталған (1984), Қазақстан Президентінің Бейбітшілік пен рухани татулық сыйл. (1992), "Парасат" орденінің (1994), Қазақстан ПЕН клубы сыйл. (1996), "Тарлан" сыйл. (2003) иегері.



	БЕРДАЛЫ Назира (5.7.1980 ж.т., Жамбыл обл. Сарыкемер а.) - ақын. ҚазҰУ-ды бітірген (2001). Қазір "Қазақстан" ұлттық телеарнасында редактор болып қызмет етеді. Тұңғыш жыр жинағы "Жаңбырлы түн" 2001 ж. жарық көрген.



	БЕРДЕННИКОВ Владлен Константинович (29.11.1935 ж.т., Ресей. Нижний Новгород қ.) жазушы, аудармашы, журналист. Қарағанды пед. ин-тын (қазіргі Қарағанды ун-ті) бітірген. Алғашқы өлеңі 1952 ж. "Социалистік Қарағанды" газетінде басылған. 1969 жылдан "Простор" журналында қызмет істеген. А.Жақсыбаевтың, Д.Исабековтың, т.б. шығармаларын орыс тіліне аударған.



	БЕРДИЯРОВ Тоқаш (19.9.1925. Оңт. Қазақстан обл. Сарыағаш ауд. Абай а. 29.7.1988. Алматы) ақын, жазушы. Алматы көркем сурет уч-щесінде оқыған. "Бес құбыр" ауылдық кеңесінде хатшы болып жұмыс істеген. Он жеті жасында соғысқа аттанып, 4-Украин майданында шайқасқа қатысқан. Соғыстан кейін түрлі әскери бөлімшелерде қызметте болған. 1958 - 62 ж. "Лениншіл жас", "Қазақ әдебиеті" газеттерінде қызмет еткен. 1962 жылдан шығарм. жұмыспен айналысқан. Өлеңдері баспасөзде 1950 жылдан жариялана бастаған. Тұңғыш өлеңдер жинағы "Шалқар теңіз" 1952 ж. жарық көрген. "Бейбітшілік көшесі" (1960), "Мен өмір сүремін" (1965), "Тораңғы" (1965), "Оқ және гүл" (1967), "Дауылдан кейінгі тыныштық" (1970), "Көгілдір ымырт" (1972),'Бозторғай" (1973), "Күндер, күндер, күндерім" (1974), "Ескі паравоз" (1976), "Жаңа дала" (1979), "Сөнбейтін оттар" (1980), "Есіктің алды - көк терек" (1983), "Шынар" (1985), т.б. өлеңдер мен поэмалар жинақтары, таңдамалылары жарық көрген. "Жастық кешуі"(1966), "Солдат сыры"( 1968), "Фарида" (1978) әңгімелер мен повестер жинақтары бар.



	БЕРДІБАЕВ Рахманқұл (2.12.1927 ж.т.. Оңт. Қазақстан обл. Түркістан ауд. Ихан кенті, Көкіш а.) ғалым, филол. ғыл. докт. ( 1970), проф. (1983), Қазақстанның еңб. сің. ғыл. қайраткері (1983), Қазақстанға еңб. сід. мәдениет кайраткері ( 1992), Қазақстан ҰҒА-ның академигі (2003), Қызылорда пед. ин-тын (1949). ҚазҰУ-дың аспирантурасын (1955) бітірген. Оңт. Қазақстан обл. Жетісай, Түркістан аудандарында орта мектептерде директор, ауд. оқу бөлімінің инспекторы (1949- 53), "Қазақ әдебиеті" газетінде әдеби қызметкер, бөлім меңгерушісі (1955 -58). Әдебиет және өнер ин-тында ғыл. қызметкер (1959 - 68), " Қазақ энциклопедиясы" Бас редакциясында жауапты хатшы (1968-70), Әдебиет және өнер ин-нда ғыл. қызметкер, бөлім меңгерушісі (1970- 95) қызметтерін атқарған. 1995 жылдан Халықар. қазақ-түрік ун-тінде кафедра меңгерушісі. "Қазақ фольклористикасының тарихы" еңбегі үшін Ш.Уәлиханов атынд. бірінші дәрежелі сыйл. берілген. Ғалымның "Байқалдан Балқанға дейін" (1996) еңбегі үшін 1998 ж. "Түрік дүниесіне қызмет" халықар. сыйл., "Эпос ел қазынасы" монографиясы үшін 1998 ж. М.Қашқари атынд. халықар. сыйл. берілді. 6 томдық"Қазақ әдебиетінің тарихын" жазуға қатысқан. "Парасат" орденімен (1998), "Еңбектегі ерлігі үшін", "Еңбек ардагері" медальдарымен, Қазақстан Жоғ. Кеңесінің Құрмет грамотасымен марапатталған.



	БЕРДІБЕК Құржайықұлы (1940 ж.т., ҚХР, ШҰАР, Алтай аймағы, Жеменей ауд.) ақын. Өлеңдері жергілікті баспасөзде 1959 жылдан жарияланып келеді.





	''БЕРДІҚОЖА БАТЫР" - тарихи жыр. Жырда қалмақтарға қарсы соғысқа аттанып бара жатқан Қаракерей Қабанбай, Қанжығалы Бөгенбай, Боранбай, Барақ, Керей Жәнібек және т.б. батырлардың есімдері айтылады. Туынды он бір буынды қара өлеңге құрылған, ішінара қара сөз де ұшырасады. Қолжазба нұсқасы Әдебиет және өнер ин-тының Қолжазба және мәтінтану бөлімінде сақтаулы.



	БЕРДІҚҰЛОВ Сейдахмет (9.5.19-33. Алматы обл. Жамбыл ауд. Қарақыстақ а. 27.5.1994, Алматы) жазушы, журналист. ҚазҰУ-ды бітірген (1956). "Лениншіл жас" (қазіргі "Жас Алаш") газетінде әдеби қызметкер, бөлім меңгерушісі, жауапты хатшы (1955 - 65). "Қазақстан пионері" (қазіргі "Ұлан", 1955 - 70), "Лениншіл жас" (қазіргі "Жас Алаш" 1970 - 86) газеттерінде бас редактор. "Жалын" (1986 - 91), "Балауса" (1991 - 94) баспаларының директоры болған. Қазақспорт журналистикасын қалыптастыруға көп еңбек сіңірген. Шығармалары орыс, венгр, неміс, поляк, испан, финн, т.б. халықтардың тілдеріне аударылған. Шет ел жазушылары Ш.Айтматовтың. Э.Хемингуэйдің, Дж. Лондонның, А.Хейлидің, Н.Мейлердің шығармаларын қазақ тіліне аударған. "Құрмет белгісі" орденімен марапатталған. 1997 жылдан спорт тақырыбына жазып жүрген үздік журналистерге С.Бердіқұлов атынд. жүлде беріліп, кіші футболдан журналистер мен баспагерлер командалары арасында жарыс өткізіліп тұрады.



	БЕРКЕНОВА Әсия Әйіпқызы (22. 4.1950 ж.т„ Қостанай обл. Әулиекөл ауд. Ноғайкөл а.) айтыс ақыны. Қазақстанның халық ақыны (1990). Қазақ қыздар пед. ин-тын бітірген (1972). 1972 - 97 ж. Наурызым, Әулиекөл аудандарында мектепте мұғалім болып жұмыс істеген. 1997 жылдан Қостанай қ-ндағы Мемл. тілді жеделдете үйрету орталығында қызмет істейді. Әр жылдары респ. ақындар айтысында бас жүлдені жеңіп алған. Республикада тұңғыш рет өткізілген қыздар мен жігіттер айтысында Ақын Сара атынд. жүлденің иегері атанды. Қазақстан-Өзбекстан ақындар айтысының бас жүлдегері (1992).



	БЕРСҮГІРОВА Дәмеш (15.3.1905. Алматы обл. Сарқан ауд. Бақалы а. -4.1.1985. Алматы) ақын. Алматыдағы мұғалімдер даярлайтын курсты бітірген (1920). 1921 - 1955 ж. ауылда мұғалім болған. Өлеңдері 1925 жылдан мерзімді баспасөзде жариялана бастаған, "Ақындар шашуы" жинағына енген (1927).



	БЕРІКҚАЖЫҰЛЫ Дәурен (15.5. 1974 ж.т„ Шығ. Қазақстан обл. Үржар ауд. Қарабұта а.) - ақын. Халықар. қатынастар және әлем тілдері ун-тін бітірген. 1996 - 99 ж. орта мектепте мұғалім. 1999 - 2002 ж. ҚазҰУ-да оқытушы болып жұмыс істеген. Өлеңдері 1994 жылдан баспасөз беттерінде жарияланып келеді. Топтама жырлары "Сборник, Избранное" жинағына, "Жас ақындар жырларының антологиясы" (2000) жинағына енген. "Оттегім менің, от демім менің - жырларым" (1996), "Ante Meridium" (2001) жыр жинақтары жарық көрген. БЕСТАРМАҚ - қазақ поэзиясында қолданылатын шумақ өрнегі. Соңғы тармақ келесі шумақтардағы сәйкес тармақпен ұйқасып отырады. М.Мақатаев, Т.Айбергенов, т.б. ақындар Б-ты он бір буынды өлеңде шебер қолданған.



	БЕСІК ЖЫРЫ - тұрмыс-салт жырларының көне түрінің бірі. Әлемде Б. ж-н айтпайтын халық жоқ. Б. ж-нда халықтың төл тарихының, дәстүрлі мәдениетінің, ежелгі наным-сенімінің, дүниетанымының көрінісі бар. Өлеңі 7-8. кейде 11 буынды ән формасында құрылады. Б.ж-ның басты қызметі бесік тербелісіне ыңғайлас сазды әуен, ырғақты сөзбен баланы тыныштандыра отырып, оның жан жүйесі мен санасына ұлттық тәрбиенің алғашқы нәрін сіңіру. Б. ж. баланың сәби кезінде, яғни 1-5 жас аралығында, бала жанына жағымды әуенмен айтылады. Қазақ Б. ж-ның үлгілері алғаш Ә.Диваев хатқа түсіріп, 1905 ж. жариялаған. Қазақ Б. ж-ларын мазмұны мен поэтикалық құрылымына қарай дәстүрлі Б. ж-лары және суырып салма Б.ж-лары деп екі топқа бөлуге болады. Дәстүрлі Б. ж-лары ел арасында ежелден айтылып, әбден қалыпқа түскен, барлық жерлерде мазмұн желісі мен әуені өзгертілмей орындалатын жырлар. Олар: "Әлди, әлди ақ бөпем, Ақ бесікке жат, бөпем!" деген ана мейіріміне толы өлең жолдарымен басталып, баланы жұбататын, алдандырып тәтті ұйқыға батыратын шумақтарға ұласады. Ал суырып салма Б. ж-ларында айтушы жанрлық түрді пайдалана отырып, кезеңдік жағдайларды, өзінің ішкі мұң-сырын өлеңге қосады. Б. ж. қазақ әйелінің жан дүниесін танытатын, ел тұрмысынан мол мағлұмат беретін мағынасы кең жанр. Оның осы мүмкіншілігін кейінгі жазба әдебиет өкілдері мен сазгерлер де кеңінен пайдаланып келеді.



	БЕТАШАР - келін түсіру тойында айтылатын тұрмыс-салт жырларының бір түрі. Той ортасынан ауған кезде орындалатын болған. Б. өлеңін жыршылар күні бұрын жаттап алған, ал ақындар той үстінде қолма-қол толғап, келіннің бетін жанынан шығарған өлеңмен ашқан. Дәстүр бойынша шымылдық ішінде басына желек жамылып, жүзін көлегейлеп отырған жас келін ортаға шақырылады. Ол босағадан аттағанда, отқа май құйып, ырым жасайды. Сол кезде Б. айта бастайды. Әуелі келінді жиналған жұртпен таныстырып, оларға келін сәлем береді. Сосын келінді жаңа түскен ортасымен, ата-енесінен бастап рет-ретімен таныстырып шығады. Б. соңы келінге бақытты ғұмыр тілеу-мен аяқталады. Б. мазмұны көбіне бір сарынды болып екі-үш желіден тұрады: қайын-жұртпен таныстыру, үлкендерден көрімдік сұрау, келінге насихат айту. Мұндай кезде келін түсірген ауыл адамдарының аттары аталып, жөндері түгелденіп, тыңдаушыларды ерекше әсерге бөлейді. Кейде Б-ды ақындарға арнайы жаздырып алып айту үрдісі де бар. Белгілі қазақ ақындары Базар жырау, І.Жансүгіров, К.Әзірбаев, А.Тоқмағанбетов, т.б. жаңа өмір салтына лайық Б. өлеңдерін жазған. Б., көбінесе, жеңіл күлкіге, қалжыңға құрылады. Тұрмыс-салт жырларының өзге түрлері секілді Б-да 7-8 буынды жыр өлшемі сақталады.



	БЕТБАЕВ Аяз (1942 ж.т., Жамбыл обл. Шу ауд. Алға а.) ақын, әнші, Қазақстанның еңб. сің.мәдениет қызметкері. 1970 жылдан Шу ауд. мәдениет бөлімінде автоклуб меңгерушісі болып жұмыс істеген. "Ақ қайың", "Сағыныш", "Махаббат жұлдызы", "Жұлынған гүл" әндері кең тараған. "Жетісу әуендері" күйлер жинағы, "Шу толқындары" кітабы жарық көрген. Мәскеуде өткен 2-ші Бүкілодақтық халық шығарм. фестивалінің лауреаты.



	БИБЛИОГРАФИЯ (грек. biblion-кітап және drapho - жазу) баспа өнімдері жөнінде ақпараттық мағлұмат беріп, оларды жүйелі түрде насихаттайтын ғыл.-практикалық қызметтің бір саласы, ғыл. пән. Баспа өнімдерін іріктеп, оларды жүйелі түрде саралау, ғыл. сипаттама беру және қысқаша мазмұнын ашу арқылы Б. ғылым мен мәдениет дамуының деңгейін айқындауға көмектеседі, ғыл.- зерттеу жұмыстарына бағыт сілтейді, белгілі бір ғыл. қағидаларды, саяси филос. және эстет. көзқарастарды, тех. жетістіктерді таратуға мүмкіндік туғызады. Б-ға мыналарды жатқызуға болады: 1. Белгілі мәселеге немесе автор шығармаларына байланысты әдебиетгердің көрсеткіші. 2. Библиографиялық қызметтің методикасы мен теориясын жасайтын ғыл. еңбектер. 3. Жарияланған, басылып шыққан баспалар жөніндегі пікірлер орналасқан газет, журналдардың бөлігі. Б-лық сипаттамада автордың аты-жөні, шығарманың тақырыбы, басылым орны, мерзімі, көлемі туралы мәлімет беріледі. Қажетті жағдайда мазмұндалған (аннотация) сипаттама жасалады. Б-лық құралдарға енген шығармаларға сипаттама берудің қалыпқа түскен қатаң тәртібі бар. Олар белгілі бір мағлұматтардың жүйелі жиынтығын құрайды (авторы, кітаптың аты, баспасы, басылған жері, уақыты, көлемі, т.б). Б. атқаратын қызметіне қарай - ағымды, өткенді шолу (ретроспективті) және перспективті (басып шығаруға дайындалған өнімдер), тақырыбына қарай - салалық, өлкетану, елтану, сын және жалпы (әмбебап) болып бөлінеді. Қазіргі кезде библиографтар құрастырған көрсеткіштерді белгілі бағдарлама бойынша компьютерлерде басып шығарады. Әлемдік деңгейде жұмыс істеу үшін ИНТЕРНЕТ-ке қосылу Б. үшін үлкен жетістік болды. Арнаулы мәліметтерді сақтау мақсатында тех. баспа материалдары (микрофиштар, магниттіктаспалар, дискеттер) пайдаланылады. Қазақ Б-сы, негізінен, қазақ баспасөзінің даму тарихымен тығыз байланысты. "Айқап" журналының (1911-15) беттерінде жаңа шыққан кітаптар жөнінде хабарлама-деректер мен тізімдер жарияланып тұрды. Қазақстандағы тұңғыш библиограф. еңбек А.Е. Алекторовтың кітабы (Указатель книг, журнальных и газетных статей и заметок о киргизах, Казань, 1900). 1926 ж. қазақтың қоғам қайраткері және тұңғыш библиографы М. Дулатовтың 2 бөлімді "Қазақ тілінде басылған кітаптар көрсеткіші" шықты. 1937 ж. журнал мақалалары мен кітап жылнамалары, 1940 ж. кеңес дәуіріндегі Қазақстан мерзімді басылымдарының Б-сы жасалынды. 1957 жылдан бастап арнаулы басылым "Баспасөз шежіресін", 1971 ж. "Казақ ССР кітаптарының жылнамасын" шығару ісі қолға алынды. Тарихшы-ғалым Н.Сәбитовтың "Қазақ әдебиетінің библиографиялық көрсеткіші, 1862- 1917" (1948), қазақ әдебиетінің библиографы Ә.Қ. Нарымбетовтың 4 томдық "Қазақ әдебиеті" (1-том. 1970; 2-. 3-. 4-том. 1997) Б-лық көрсеткіштері, тіл білімі саласында Ш.Сарыбаевтың "Библиографический указатель литературы по тюркологии" (1989), авторлар ұжымы құрастырған "Библиогра фия обществоведов Казахстана" жинағы, Қ.Б. Жарықбаевтың психология ғылымы бойынша көрсеткіштері, Ү .Субханбердинаның "Қазақ кітаптарының шежіресі 1807 - 1917" (1996), "Далауәлаяты газеті, 1888 -1902" (19%), "Қазақ, Алаш, Сарыарқа" (1993) атты мазмұндамалық көрсеткіштер, т.б. кітаптар басылып шықты.





	БИГЕЛДИЕВ Балтағұл (1891, Алматы обл. Балқаш ауд. Желтораңғы а. -1971. Алматы) ақын. "Жетісу" әні, "Балқаш қыз", "Бөжірік батыр", "Бір қазының айласы" дастандары бар. "Балқаш" (1970), "Балқаш оттары" (1975), "Бірлік нұры" (1979) жыр жинақтары жарық көрген. Төл туындылары мен ел аузынан жинаған фольклорлық нұсқалары Орт. ғыл. кітапхананың сирек қолжазбалар қорында. Әдебиет және өнер ин-тының Қолжазба және мәтінтану бөлімінде сақталған.



	БИНАЗАРОВ Иса (1898. Шығ. Қазақстан обл. Абай ауд. - 1964. сонда) ақын. 1919 ж. Семей қ-нда мұғалімдер даярлайтын екі жылдық курсты бітіріп, ауылдық мектепте мұғалім болған. Өлеңдері "Халық ақындары" (1953). "Пернедегі термелер" (1965). "Айтыс" (3-т.. 1965) жинақтарына енген.



	БИЛЕР САЙЫСЫ билердің дау-дамай мен билік үстінде айтатын ұтқыр сөздері. Б. с. терминін алғаш рет М.Әуезов "Әдебиет тарихы" зертгеу еңбектерінде (1927) арнайы әңгіме етіп. ғыл. айналымға енгізді. Ғалым Б. с-ның шығу төркіні мен таралуын сөз ете отырып, оны төрт түрге жіктейді: 1. дау мен билікті қоса айтқан Б. с. Бұған Бұқар жыраудың "Керей, қайда барасың?" деген арнауын жатқызады; 2. екі бидің әділ билікке таласып айтқан сөздері. Бұл ретге Ақтайлақ бидің Бопы төремен Б. с. үлгі етіледі; 3. жұмбақпен, тұспалмен айтылған Б. с. Мұның мысалы ретінде Қарамеңде мен Кеңгірбай Б. с. сөз болады; 4. жамандап яки мақтап айтатын сөздер. Б. с-ның бұл түрі ретінде Сабырбай ақынның Солтабай төреге айтқан арнау сөзін мысал етеді. Б. с. кезінде билікке түсуші екі жақтың бірдей сөз сайысуы шарт емес. кейде билік бір ғана жақтан да айтылады.



	БИСЕНҒАЛИ Зейнол-Ғабден Қабиұлы(21.1.1950ж.т..Атырауобл.Құрманғазы ауд. Алға а) - ғалым. фи-лол. ғыл. докт. (1997). проф. (1999). ҚазҰУ-ды бітірген (1972). 1972-1978 ж. Қазақ радиосында редактор, - 86 ж. "Мектеп" баспасында аға редактор қызметтерін атқарған.

	1985жылдан ҚазҰУ-да оқытушы, доцент, проф.. 1999 жылдан "ҚазҰУ хабаршысы" ғыл. журналы бас редакторының орынбасары. 2001 жылдан кафедра меңгерушісі. Зерттеу жұмыстары, негізінен, қазақ прозасындағы шеберлік меселелерін талдауға арналған. "Сиқырлы қалам" радио пьесасы (1977), "Түнгі керуен" атты радиоинсценировкасы (К.Паустовский шығармалары бойынша. 1978) бар.



	БЛИНСКИЙ Анатолий Данилович (19.6.1936 ж.т.. Орал қ.) - жазушы. Орал пед. ин-н бітірген (1962). Ауданаралық "Красный луч" газетінің әдеби қызметкері. бөлім меңгерушісі, обл. "Приуралье" газетінде әдеби қызметкер, "Казахстанская правда" газетінде тілші, әдеби қызметкер, бөлім меңгерушісі, Қазақстан Компартиясы ОК-ның нұсқаушысы. Қазақстан Компартиясы ОК хатшысының көмекшісі. Қазақстан а. ш. министрінің көмекшісі қызметтерін атқарған. Кейін Мәскеуге қызметке ауысқан. Еңбек Қызыл Ту орденімен, "Еңбектегі ерлігі үшін", "В.И. Лениннің туғанына 100 жыл толуы құрметіне" медалімен және Қазақстан Жоғ. Кеңесінің Құрмет грамотасымен марапатталған.



	БОДАУБАЕВ Болат - (26.3.1940 ж.т., Жамбыл обл. Шу ауд. Төле би а) - журналист, баспагер, жазушы. ҚазҰУ-ды бітірген (1963). 1962 - 74 ж. "Лениншіл жас" (қазіргі "Жас Алаш") газетінің меншікті тілшісі, бөлім меңгерушісі, жауапты хатшы, редактордың орынбасары, 1974 - 1976 ж. "Соц. Қазақстан" (қазіргі "Егемен Казақстан") газетінде бөлім меңгерушісі, 1976 - 84 ж. партиялық қызметте, 1984 - 86 ж. "Жалын" баспасының директоры, 1986 - 96 ж. "Қазақстан" кітап саудасы бірлестігінің бас директоры. Баспасөз және бұқаралық ақпарат мин-нің Кітап шығару және тарату жөніндегі бас басқармасының бастығы. "Заман Қазақстан" газетінің бас редакторы қызметтерін атқарған. 1996 жылдан ҚР Парламенті Сенатының редакциялық-баспа бөлімінің меңгерушісі қызметтерін атқарған. Бірнеше кітаптың авторы. Орыс балалар жазушысы Н.Носовтың "Дымбілмес пен достарының хикаялары", "Дымбілмес Күн қаласында", "Дымбілместің Айға саяхаты" ертегі-романдарын, Юз. Алешковскийдің "Кіш, Қос портфель және бір аптадағы оқиғалар", "Кіш екеуміз Қырымдамыз" повестерін қазақ тіліне аударған. "ҚР тәуелсіздігінің 10 жылдығы" мерекелік медальмен, Қазақстан Жоғ. Кеңесінің Құрмет грамотасымен марапатталған.



	БОДЫҚОВ Оразбек (29.3.1927. Қызылорда обл. Шиелі ауд, "Коммунизм" ұжымшары - 2.9.1997. Алматы) жазушы,драматург, аудармашы. 1952-54 ж. "Лениншіл жас" (казіргі "Жас Алаш") газетінде, 1954 - 57 ж. "Қазақ әдебиеті" газетінде, 1957 - 60 ж. "Казахстанская правда" газетінде әдеби қызметкер, 1960 - 69 ж. Қызылорда обл. халық шығарм-ғы үйінің директоры, 1973 - 79 ж. Қуыршақ театрында әдебиет бөлімінің меңгерушісі, 1970 - 73. 1983 - 87 ж. Қазақ радиосында бас редактор, бас редактордың орынбасары қызметтерін атқарған. Шығармаларын казақ және орыс тілдерінде жазған. "Қанжар мен домбыра" (1966), "Қарақұм трагедиясы" (1967), "Дала тұтқыны" (1968), "Әл-Фараби" (1969), "Отырар ертең қирайды" (1970), "Қорқыт" (1971), "Жекпе-жек" (1974), "Жүрегімнен сұраңдар" (1977), "Қош бол Бөрібасар" (1985), "Ит өлім" (1987), "Мұқағали Мақатаевтың соңғы әні" (1988), т.б. пьесалардың авторы. А.Тоқмағамбетовтың "Әке мен бала" романын орыс тіліне (1978), орыс жазушысы В.Смирнова-Ракитинаның "Авиценна" романын қазақ тіліне аударған(1986).



	БОЗАЕВ Қуанышбай (1894. Ақмола обл. Атбасар ауд. Қарақойын а. -1937. сонда) - ақын. 1916 жылғы ұлт-азаттық көтерілісіне қатысқан. Осы тарихи оқиғаға арнап жазған "Қарақойын көтерілісі" дастаны жеке кітап болып басылып шыққан ("1916 жыл". 1936.1940). Ақын шығармашылығы туралы Е.Ысмайыловтың, Б.Кенжебаевтың, М.Жармұхамедовтың зерттеу еңбектерінде жазылған.





"БОЗҒҰЛАН" - батырлық жыр. 7-8 буынды және 11 буынды жыр үлгісімен жазылған. Шығарма оқиғасы ертегі мазмұнына құрылған. Жеті жасар хан баласы Бозғұланның өз елін шапқан қалмақ ханы Өмірханнан кек алып, олжалы оралған ерлік істері баяндалады. Жырдың толық нұсқасын Ә.Бөрібаев қызылордалық Б.Баймағамбетовтен жазып алған. Бұл нұска Әдебиет және өнер ин-тында қолжазбалар және мәтінтану бөлімінде сақтаулы.



	"БОЗЖІГІТ" - ғашықтық дастан. Мазмұны жағынан Шығыс елдері дастандарына ұқсас. Ең көне нұсқасы 1842 ж. жазылып алынып, 1870 ж. В.В. Радлов жинағында жарияланған. Мұнан кейін "Б." Қазан, Орынбор. т.б. қалалардың баспаларынан 14 рет жеке кітап болып басылған. 1911 ж. қиссашыл ақын Ақылбек Сабалұлы "Б." жырын өңдеп, Қазан қ-нда қайта шығарған. Жыр мен қара сөз аралас жазылған қисса түріндегі нұсқасымен қатар таза өлеңмен жазылған дастан түрі де кездеседі. Дастан қазақ даласына қолжазба түрінде ғана емес, ауызша да айтылып, кең тараған. Дастанның қолжазба нұсқалары мен басылымдары Санкт-Петербург, Мәскеу, Қазан, Орынбор, Алматы қ-ларының кітапхана кррларында сақтаулы. Ескі қолжазбаларьшың бір нұсқасы Британия мұражайында сақталған. Халық ақыны И.Жылқайдаров "Б." сюжеті негізінде 1940 ж. поэма жазған. Оның қолжазбасы Орт. ғыл. кітапхананың қолжазбалар қорында сақтаулы.



	"БОЛАТ-ЖАНАТ" "Сауда ишан", "Опасыз ишан" - дастан. Ақын Нұралы Нысанбайұлы жырлаған дастан нұсқасы "Сауда ишан" деген атпен жеке кітап болып жарық көрген (1974). Жырдың оннан астам нұсқасы бар. С.Аққожаев жырлаған нұсқасы көркемдіп қуатты, композициялық құрылымы жинақы нұсқа ретінде "Қазақ халық әдебиеті" көптомдығының дастандарға арналған 13-томында жарық көрген (1990).



	БОЛМАН Қожабайұлы (1880. Қарағанды обл. Ұлытау ауд. - 26.9. 1972. сонда) - айтыс ақыны. 1961 ж. Әдебиет және өнер ин-ты ұйымдастырған халық ақындарының конференциясы негізінде өткен ақындар айтысында Б. жеңімпаз атанған. Ақынның өлеңдері "Айтыс" (3-т., 1966), "Қаһарлы сөз қамал бұзады" (1955) жинақтарында жарияланған.



	БОПАЙҰЛЫ Болат (1.1.1960 жт., ҚХР, Алтай аймағы, Көктоғай ауд.) - ақын, сыншы. Іле пед. ун-тін (1986). ҚазҰПУ-дың аспирантурасын (1998) бітірген. Үрімжі қ-нда мектепте мұғалім. "Шыңжаң жастар-өрендер баспасында" редактор қызметін атқарған.



	БОРАНБАЕВ Қабыл (15.7.1915, Павлодар обл. Баянауыл ауд. -9.3.1978. Қарағанды обл. Ульянов ауд. Жаңақала а.) - ақын, аудармашы. 2-дүниежүз. соғысқа қатысқан. Петропавл пед. техникумын (1936). ҚазҰПУ-ды (1946) бітірген. 1936-43 ж. Қарағанды обл-нда. Балқаш қ-нда мектеп мұғалімі, директоры.Түркістан пед. уч-щесінде директордың орынбасары, 1946 - 52 ж. КазТАГ-та редактор, "Пионер" (қазіргі "Ақ желкен") журналында редактордың орынбасары қызметтерін атқарған. Алғашқы өлеңдер жинағы "Дәурен" 1949 ж. жарық көрген. "Балалар шаттығы" (1949), "Ант" (1950). "Дос отряд" (1955), "Тапқыр бала" (1971), "Дән дария" (1977). т.б. жыр кітаптары бар. Орыс ақындары Б.Н. Некрасовтың, В.В. Маяковскийдің, К.М. Симоновтың, т.б. шығармаларын қазақ тіліне аударған.



	БОРАНБАЕВ Өмірбек (15.11.19-50 ж.т., Шығ. Қазақстан обл. Абай ауд. Қарауыл а.) - драматург. Қазақ ұлттық өнер академиясын бітірген (1973). Қазақстан ЛКЖО ОК-інде. ҚР Мәдениет мин-інде жауапты қызметтер атқарған, 1985 - 95 ж. Респ. эстрада-цирк колледжінің директоры болған. Алғашқы әңгімелер жинағы "Өрімтал" 1978ж. жарық көрген. "Оң жамбас...", "Бәрінен күшті - қорқақ көжек", "Хан ием, Айкүн мен Тазша бала", "Қаңбақ шал", "Сотанайдың соңғы үйленуі", "Біздің ауылдың көктемі" (драма), "Шәукен" (комедия), "Көкбөрі", "Дүние жалған", т.б. пьесалардың авторы.



	БОРАНБАЙҰЛЫ Алпысбай (10. 5.1950 ж.т., Оңт. Қазақстан обл. Түлкібас ауд. Ақбиік а) - ақын, сықақшы. Қазақ аграрлық университетін бітірген. Түлкібас ауд. "Ақбиік" халық театрында қызмет атқарған. Қазір шығарм. жұмыста. "Бастау", "Жездеме хат", "Тұрыңыздар, сот келеді", "Нарықтың намазы", "Білесізде, күлесіз", "Әдресім - базар", "Не сатып жүрсіз?", "Пойызда туған махаббат", "Қырық күлкі", "Қызық кітап" және "Что продаете?", "Мой адрес - базар" сықақ кітаптардың авторы.



	БОРАНБАЙҰЛЫ Сейіл (14.1. 1930 ж.т., Қызылорда обл. Қазалы ауд. Сағындық а. - 19.7.2005. Қызылорда қ.) - ақын. Қызылорда пед. ин-тін (қазіргі "Қызылорда мемл. ун-ті") бітірген (1953). 1957 ж. Қостанай обл. Жанкелдина. орта мектебінде, Қызылорда обл. Қазалы ауд-нда мектепте мұғалім болған. 1957 - 90 ж. Қазалы ауд. "Социалистік жол" ("Ленин туы") газетінде бөлім меңгерушісі, жауапты хатшы, редакторының бірінші орынбасары, редактор. Қызылорда обл. баспасөз басқармасының бастығы, халықар. "Қазақ тілі" қоғамы Қызылорда обл. ұйымының төрағасы қызметтерін атқарған. Тұңғыш балаларға арнал ған өлеңдер жинағы "Ұстаз" 1966 ж. жарық көрген. Өлеңдер топтамасы "Қазақ балалар ПОЭЗИЯСЫНЫҢ антологиясы" (1977), "Балалар әдебиегінің хрестоматиясы" (1978) жинақтарына енген. "Қалытқы", "Табиғатқа тіл бітсе", "Мырза", "Халқым қалай күн көрер" жыр кітаптарының авторы.



	БОСАҚОВ Жамаладдин(15.5.1918. Алматы обл. Жаркентқ. - 12.3.1987. Алматы) - жазушы. Жаркент пед техникумын (1936). ҚазҰУ-ды (1960) бітірген. Жаркент ауд-нда мектепте мұғалім, оқу ісінің меңгерушісі, мектеп директоры, ауд. оқу бөлімінің меңгерушісі, 1951 - 87 ж. "Жазушы" баспасында ұйғыр бөлімінің меңгеруші қызметтерін атқарған. Алғашқы әңгімелері "Достық" жинағына (1952) енген. "Қайнам" (1967), "Назугум" (1980) пьесалары Респ. ұйғыр театры сахнасында қойылған. Орыс жазушылары М.С. Бубенновтің "Ақ қайың", Т.З. Семушкиннің "Аласталған Алитет" (екінші кітабы), И.Т. Мамякиннің "Тереңағын", өзбек жазушысы А.Кадиридің "Өткен күндер" шығармаларын ұйғыр тіліне аударған. Шығармалары қазақ, орыс, өзбек, башқұрт тілдеріне аударылған.



	БОЯН - 11 ғ-да өмір сүрген ақын. " Игорь жасағы туралы жырда" оқиғаны әділ баяндаушы жырау әрі парасатты кейіпкер ретінде суреттеледі. Жыр авторы Игорь жасақтарының қыпшақ ауылдарына шапқыншылық жасау кезіндегі қатыгездігін, жасақ басшысының опасыздығын, сол әрекетіне сай тұтқынға түсуін баяндар кезінде Б. жырауға сөз беріп отырады. Соған қарағанда Б. - 11 ғ-да қыпшақ даласы мен Киев Русіне танымал тұлға болған.



	БӨГДЕ СӨЗ - сөйлегенде не жазғанда баяндап отырған мәселеге байланысты келтірілген басқа біреудің сөзі, пікірі. Әдеби шығармада мұндай сөздер белгілі мақсатпен, мыс., кейіпкердің сөйлеу ерекшелігін аңғарту үшін алынуы мүмкін. Б. с-ді қолданудың негізгі мақсаты - баяндап отырған мәселе жөнінде автордың өз пікірі, пайымдауларының дұрыстығын дәлелдеу, соны кеңейтіп көрсету. Б. с-ді қолдану тәсілі әр түрлі: көп жағдайда басқа біреудің сөзі, пікірі ешқандай өзгеріссіз, түпнұсқасы сақ-талып, төл сөз түрінде, кейде басқа біреудің пікірі ғана сақталып, түгелдей автордың өз сөзімен берілген төлеу сөз түрінде де қолданылады.



	''БӨГЕМБАЙ БАТЫР" - тарихи жыр. Авторы - Үмбетей жырау. 18 ғ-дың 70-жылдарында шығарылған. 7 - 8 буынды шалыс ұйқас, ерікті ұйқас үлгісіндегі туынды. Жырда жоңғар шапқыншылығы заманында 26 жыл бас қолбасшы болған Қанжығалы Бөгембайдың қайтыс болғаны (1775) "Батырың өтті Бөгембай" деп Абылайға естірту түрінде басталып, оның қалмаққа қарсы күрестегі ерлігі, туған халқының азаттығы үшін сіңірген еңбегі бейнеленеді. Батырдың әкесі мен шешесі туралы мағлұмат бар. Бөгембаймен бірге Жантай Атан мен Қаракерей Қабанбай сияқты батырлардың да ерлігі жырланады. Сол кездегі қазақтың ру-тайпалары, олардың үлы күреске ат салысқан басты адамдары жөнінде тарихи-этногр. мәліметтер берілген. Қалмаққа қарсы ірі шайқастар болған Баянауыл, Қызылтау, Абыралы, Шыңғыстау, Қозымаңырақ, Қоймаңырақ сияқты жер атаулары көрсетіледі. "Б. б" жырының бір нұсқасын проф. С.Аманжолов 1936 ж. кітап етіп бастырып шығарған. Көлемі 4212 жолдай. Жырдың өзге нұсқалары Орт. ғыл. кітапхананың қолжазбалар қорында сақтаулы.



	''БӨГЕН БАТЫР" батырлық жыр. Жырды І.Нұрмағамбетов 1930 ж. ел аузынан жазып алып, 1935 ж. қазіргі Әдебиет және өнер ин-тына тапсырған. Жырдың негізгі идеясы - халық арасынан шыққан Бөген мен оның ұлы Тұрғын батырларды ел қамқоры, қорғаны етіп көрсету. Жыр екі томдық "Батырлар жырының" 2-томына енген (1951). Жыр нұсқасы Орт. ғыл. кітапхананың қолжазбалар қорында сақтаулы.



	БӨДЕШЕВ Жәркен (15.5.1944 ж. т., ҚХР. Тарбағатай аймағы. Толы ауд. Төлеңгіта.) - ақын. Шыңжаң ун-тін (1966). ҚазҰУ-ды (1980) бітірген. 1969 ж. Қазақстанға қоныс аударған. 1976 - 84 ж. Қазақстанның Кітап палатасында аға редакторлық қызмет атқарған. Қазір Дүниежүзі қазақтары қауымдастығында бөлім меңгеруші. Тұңғыш жыр жинағы "Орақ пен балға" 1978 ж. жарық көрген. Онға жуық жыр жинақтарының авторы, Халықар. "Алаш" әдеби сыйл. иегері, "Парасат" орденімен марапатталған.



	БӨЖЕЕВ Мұратбек (20.3.1910, Шығ. Қазақстан обл. Шұбартау ауд. №1а. - 4.11.1980. Алматы) - ғалым, филол. ғыл.докт. (1973). Семей пед. техникумын (1925). Мәскеу пед. ин-тын (1932) бітірген. 1934 -41 ж. ҚазҰПУ мен ҚазҰУ-да оқытушы, сонымен бірге КСРО ҒА Қазақ филиалының кіші ғыл. қызметкері. 1957 - 62 ж. Тіл және әдебиет ин-тының кіші ғыл. қызметкері, 1962 - 74 ж. М.Әуезовтің әдеби-мемориалдық мұражайында аға ғыл. қызметкер. 1974 - 80 ж. Әдебиет және өнер ин-тының ғыл. қызметкері болып қызмет істеген. М.Әуезовтің 12 томдық шығ. жинағын дайындауға. ғыл. түсініктерін жазуға ат салысқан. "Құрмет белгісі" орденімен, "Еңбектегі ерлігі үшш" медалімен марапатталған.



	БӨКЕЕВ Шәңгерей Сейіткерейұлы (1847. Бат. Қазақстан обл. Орда қ.- 1920. Бат. Қазақстан обл. Ақбақай елді мекені) - ақын. Ерте жетім қалып, ағаларының қамқорлығымен білім алған. Астрахан гимназиясында. Орынбор кадет корпусында оқыған. Өлеңдері "Шайыр", "Көкселдір" (1911 - 12), "Жиырма үш жоқтау" (1926) жинақтарына, "Үш ғасыр жырлайды", "Бес ғасыр жырлайды" топтамаларына енген. Жеке жинағы 19-34 ж. жарық көрген. Б. - классик, шығыс әдебиетінен, еуропа, орыс әдебиетінен сусындап, қазақтың суырыпсалма поэзиясы дәстүрін жазба әдебиетке ұластырған білімдар ақын. "Өмірдің өтуі", "Ғылым", "Эдисон", т.б. өлеңдерінің авторы. Б. ел аузындағы әдеби мұраларды жинап, оның басылып шығуына қамқорлық жасаған. Оралда "Қазақстан" газетін шығаруға үлкен үлес қосқан. М.Ю. Лермонтовтың "Қашқьш" поэмасын, т.б. орыс ақын-жазушыларының шығармаларын қазақ тіліне аударған.



	БӨКЕЕВ Оралхан (28.9.1943, Шығ. Қазақстан обл. Қатонқарағай ауд. Шыңғыстай а. - 1993. Үндістан. Дели қ., Алматыда жерленген) - жазушы, драматург. ҚазҰУ-ды бітірген (1969). 1965 - 68ж. Шығ. Қазақстан обл. Большенарым ауд. "Еңбек туы" газетінде корректор, аудармашы, редактордың орынбасары. Шығ. Қазақстан обл. "Коммунизм туы" (қазіргі "Дидар") газетінде әдеби қызметкер. 1968 - 74 ж. "Лениншіл жас" (қазіргі "Жас Алаш") газетінде, 1974 - 83 ж. "Жұлдыз журналында" бөлім меңгерушісі, 1983 -1993 ж. "Қазақ әдебиеті" газеті бас редакторының орынбасары, бас редакторы қызметтерін атқарған. "Қамшыгер" (1970), "Үркер" (1971), "Қайдасың, қасқа құлыным" (1973), "Мұзтау" (1976, орыс тілінде - М, 1987), "Ән салады шағылдар" (1978, орыс тілінде - М, 1981), "Үркер ауып барады" (1981), "Біздің жақта қыс ұзақ" (1984, Қазақстан мемл. сыйл.. 1986. орыс тілінде -М, 1984) әңгімелер мен повестер жинақтары. "Өз отыңды өшірме" (1983, орыс тілінде - 1984), "Атау кере" (1991) романдары, " Құлыным менің" (1987) пьесалар жинағы. "Өнерге өлердей ғашық едім" (1995) эс-селер жинақтары жарық көрген. "Қүлыным менің" (2 актілі драма. 1974; Қазақстан Комсомолының сыйл.. 1976), "Текетірес" (2 актілі драма. 1976). "Қар қызы" (2 актілі элегия. 1982), "Зымырайды поездар" (2 бөлімді тарихи драма. 1984), "Жау тылындағы бала" (2 бөлімді драма. 1985), "Мен сізден қорқамын" (2 бөлімді драма. 1987) пьесалары қазақ және орыс тілдерінде респ., обл.. сондай-ақ, одақтас республикалар театрларында қойылды. Орыс тілінде "Жасынның ізі" М, 1978; Н.Островский атынд. Бүкілодақтық әдеби сыйл.. (1978) әңгімелер мен повестер жинағы жарық көрген. Бірқатар шығармалары шет ел халықтары тілдеріне аударылған. Б. шығармалары бойынша "Кісікиік" (реж. М.Смағұлов, 1985), "Сайтан көпір" (реж. Д.Манабаев. 1986) көркем фильмдер түсіріліп, "Кер-бұғы" әңгімесінің желісі бойынша балет-спектакль (1986. балетмейстер Б.Люханов) қойылды. Қазақстан Жастар одағы сыйл. (1976), Қазақстан Мемл. сыйл. (1986) лауреаты, "Құрмет белгісі" орденімен марапатталған (1986).



	БӨКЕЙХАНОВ Әлихан Нұрмұхамедұлы (25.3.1875, бұрынғы Семей обл. Қарқаралы уезі, Тоқырауын болысы, 7-а. - 27.9.1937. Мәскеу) - қоғам және мемлекет қайраткері. Алаш қозғалысының жетекшісі, Алашорда үкіметінің төрағасы, публицист, ғалым, аудармашы. Жасынан зерек, алғыр өскен Б-ты әкесі Қарқаралыдағы жергілікті молданың қолына оқуға береді. Кейін қаладағы үш сыныпты бастауыш мектепке ауысады. 1879 - 86 ж. Қарқаралы қ-ндағы қазақ балаларына арналған мектепте оқиды. Омбыдағы тех. уч-щені бітіреді (1890). 1890 - 94 ж. Санкт-Петербургтегі Орман ин-тының экономика ф-тінде оқыды. Ин-ттан кейін Омбыда орман ш. уч-щесіне математика пәнінен оқытушы болып орналасады. "Степной край" газетінің редакциялық алқасының мүшесі болады. 1896 - 1903 ж. Щербина экспедициясы жұмысына қатысты. Осы жұмыста оның саяси көзқарасы өзгерді. Б. 1905 ж. қарашада Мәскеуде өткен земство және кала қайраткерлерінің съезіне қатысып, қазақ халқының тіл, сайлау, дін. т.б. бостандықтары мәселесін көтерді. Ол осы жылы "Халық бостандығы" (конституциялық-демократиялық) партиясының мүшелігіне, 1906 ж. оның ОК-і құрамына енді. Б. I Мемл. думаға Семей обл. қазақтары атынан депутат болып сайланды. 1906 ж. Омбыда шығатын кадеттік Толос степи", "Омиш" және "Иртыш" газеттерінде, 1908 ж. Петербургте жарық көрген меньшевиктік "Товарищ", кадеттік "Речь", "Слово" газеттерінде редакторлық қызмет атқарды. Сол жылы Самараға жер аударылып, 1909 - 17 ж. Дон егіншілік банкі бөлімшесінде жұмыс істеген. 1912 - 17 ж. Кадетгер партиясы ОК-нің мүшесі болды. "Қазақ" газетін ұйымдастыруға оның жалпы ұлттық деңгейге көтерілуіне зор еңбек сіңірді. 1917 ж. Уақытша үкіметтің Торғай обл. комиссары және Түркістан к-нің мүшесі қызметіне тағайындалды. Б-тың жетекшілігімен 1917 ж. шілдеде 1- жалпықазақ съезі өткізіліп. "Алаш" партиясы құрылды. Б. пен А.Байтұрсынов бастаған бір топ қайраткерлердің ұсынысы мен ұйымдастыруы бойынша 1917 ж. 5-13 желтоқсанда Орынбор қ-нда қазақ мемлекетгігі туралы мәселе қараған 2-жалпықазақ съезі болды. Съезд қазақ облыстарын бүліншіліктен сақтау мақсатында уақытша Ұлт Кеңесін құрып, оның аты "Алашорда" болсын деген шешім қабылдады. 25 орыннан түратын бүл үкіметтің төрағасы болып көпшілік дауыспен Б. сайланды. Алашорда үкіметі күшпен таратылған соң, ол 1920 ж. Қазақ АКСР Егіншілік халық комиссариатыколлегиясының мүшесі. 1922 ж. РКФСР Ұлттар істері жөніндегі халық комиссариаты (Мәскеу) жанындағы Орт. баспаның ғыл. кңзметкері, 1926-27 ж. Ресей ҒА-ның ғыл. қызметкері қызметтерін атқарған. 193-7 ж. 27 қыркүйекте КСРО Жоғ. соты әскери коллегиясының негізсіз үкімі бойынша ату жазасына кесілді. Б. - соңында мол мұра қалдырған ғүұама ғалым. Б-тың тарих саласында жазып қалдырған "Исторические судьбы Киргизскакого края и культурные его успехи" атты алғашқы еңбегі 1903 ж. "Россия. Полное географическое описание нашего отечества" деген көптомдық альманахтың 17-томына еніп, Санкт-Петербургте жарық көрді. "Киргизы" атты еңбегі алғаш рет "Формы национального движения в современных государствах" атты жинақта 1910 ж. Санкт-Петербургте басылып шықты. Ғалым қазақтың қой ш. жайында сүбелі еңбек жазып шықты. Бұл еңбек Б-тың өзі қатысқан экспедицияның басқа материалдарымен бірге" Материалы по экономическому обследованию районов Сибирской железной дороги" деген 3 бөлімнен тұратын кітап болып 1904 ж. Томск қ-нда басылып шықты. Б. ауыз әдебиеті туындыларын жинауға көп үлес қосты. Абайдың өлеңдері мен қара сөздерінің тұңғыш жинағын редакциялап, жинақтың 1909 ж. Санкт-Петербургте басылып шығуына қол ұшын берген. Б-тың кейінгі үр-паққа қалдырған әдеби мұрасының ең көлемдісі - көркем аударма Аудармаларының ішінде орыс жазушыларының Л.Н. Толстой, А.П. Чехов, В.Г. Короленко, Д.М. Мамин-Сибиряк шығармаларымен қатар, Еуропаның қаламгерлері, сондай-ақ, үнді, түркі тілдес халықтардың әдеби шығармалары бар. Б. қазақ және орыс тілдерінде қатар жазған публицист. Оның мақалалары Санкт-Петербургтің "Сибирские вопросы", "Биржевые ведомости", "Новая жизнь" басылымдарында жиі жарияланып тұрған. Ол халықтың сана-сезімі мен ұлттық мәдениетін көтерудегі баспасөздің орасан зор маңызын бағалай білген.



	БӨКЕНОВ Абзал (1949 ж.т., Қарағанды обл. Ақгоғай ауд. Нарманбет а.) - ақын. Қарағанды мемл. ун-ттн бітірген (1972). 1972 - 73 ж. Қарағанды обл. "Орталық Қазақстан" газетінде, 1987 - 90 ж. "Егемен Казақстан" газеттерінде тілші. 1990-91 ж. "Жалын" баспасында редактор, 1991-97 ж. "Түркістан" газетінде жауапты болып қызмет атқарған. "Бастау" (1979), "Жалғыз желкен" (1986), "Ғасыр канатында" (1988), "Салбурын" (1991), "Сүмбіле" (1992), "Шыңмен Шыңырау" (1999) жыр кітаптарының авторы.



	БӨКЕНБАЕВ Есенғали (1921 ж.т.. Маңғыстау обл. Айрантақыр елді мекені) -ақын. Маңғыстауда, Красноводскідегі мектеп-интернатта оқыған. 1942 - 45 ж. 2-дүниежүзілік соғысқа қатысқан. Алғашқы өлеңі "Жауды жоямыз" 1941 ж. Красноводскіде шығатын "Жұмысшы" газетінде жарияланған. Өлеңдері "Майдан ақиқаты", "Жеңіс туы" майдандық газеттерінде шығып тұрған. Б-тың ел арасына кең тараған шығармасы - "Тоғыз қайық" дастаны. Біртоп өлеңдері "Шұғыла" (1971) жинағында басылған. "Тоғыз қайық" өлеңдер жинағы 1991 ж. жарық көрген.



	БӨЛТІРІК Атығанұлы (1870. Алматы обл. Райымбек ауд. Қарабұлақ а. - 1928, сонда) - айтыс ақыны. Құланаяқ Құлмамбеттің шәкірті. Жамбыл, Майкөт ақындармен айтысқан. "Ел жарыла көшкенде" дастаны "Жаңа мектеп" журналында (1926,№9-10) жарияланған. Шығармаларының көбі хатқа түспеген. Кейбір айтыстары мен өлең-жырлары "Қазақ совет фольклоры" (1935), "Айтыс" (1-т„ 1965), "Жамбыл" жинақтарына енген. "16 жыл" (1936. 1940), "Азамат болсаң" (1993), "Ел жарыла көшкенде" (1998) жеке жыр жинақтары жарық көрген. Шығармаларының қолжазба нұсқалары Орт. ғыл. кітапхананың сирек қолжазбалар қоры мен Әдебиет және өнер ин-ты қолжазба және мәтінтану бөлімінде сақтаулы.



	БӨЛТІРІК Әлменұлы (1771, Жамбыл обл. Шу ауд. - 1854. сон-да) - шешен, батыр. Оның шешендік өнеріне А.Байтұрсынов, М.Ж. Көпеев, С.Сейфуллин, З.Қабдолов, Ж.Дәдебаев, т.б. өз еңбектерінде тоқталған. Халық ақындары К.Әзірбаевтың "Аңыздар сыры" (1969), Б.Бигелдиевтің "Балқаш" (1970) Б-тің батырлығы бейнеленген аңыз дастандар бар.



	БӨПЕЖАНОВА Әлия (4.12.1952 ж.т.. Жамбыл обл. Сарысу ауд. Саудакент а.) - сыншы. Қыздар пед. ун-тін (1973). ҚазҰУ-дың аспирантурасын бітірген. 1973 - 75 ж. Сарысу ауд. Жайлаукөл орта мектебінде мұғалім, (1975 - 79 ж. "Қайнар", "Жалын" баспаларында редактор, 1980 - 2001 ж. "Қазақ әдебиеті" газетінде тілші, бөлім меңгерушісі. 2001 - 03 ж. "Алтын Орда" апталығының Алматыдағы тілшілік бөлімінің жетекшісі қызметтерін атқарған. 2003 жылдан "Хабар" агентгігінде сарапшы-редактор. Алғашқы сын мақалалары 1980 жылдан "Жұлдыз" журналы, "Қазақ әдебиеті" газетінде жарияланған. Бірнеше мақалалары "Уақыт және қаламгер", "Сөзстан", "Жастар жастар туралы" жинақтарына енген. "Өрнектер" (1991), "Дүние - имани құбылыс" (2001), "Парасат падишасы" (1998), "Болмыспен бетпе-бет" (2001) кітаптарының, "Кек" драмалық жобасының (2001) авторы. Орыс жазушысы И.Ракшаның "Қайран, дүние" повестер жинағын (1985). А.Лауринчюкастың "Соңғы аманат" (1987), Р.Солнцевтің "Мұнар да мұнар, мұнар күн" (1989) драмаларын, Е.Замятиннің "Еділ патша" ("Аттила") 1996) трагедиясын, В.Смеховтың "Әлі баба және қырық қарақшы" (1998) мюзикліын қазақ тіліне аударған. Халықар. "Алаш" сыйл. лауреаты (2002).



	БӨРЕКЕШОВ Нәби (13.9.1926, Ақтөбе обл. қазіргі Байғанин ауд., -1985. Алматы) - жазушы. Өзбекстан КП ОК жанындағы Жоғ. партия мектебінің журналистика ф-тін (1955). Қарақалпақстан пед. ин-тын (1964) бітірген. Қарақалпақстандағы "Лениншіл жас" (1956 -70). "Совет Қарақалпақстаны" газеттерінде бөлім меңгерушісі, "Қарақалпақстан" баспасы бас редакторының орынбасары, Қарақалпақ телевизиясының аға редакторы қызметтерін атқарған. 1970 жылдан Қазақстан телерадио к-тінде аға редактор, "Казақстан" баспасында бөлім меңгерушісі болып қызмет істеген. Өзбек жазушысы А.Мұхтардың балаларға арналған "Ашыған сүт" кітапшасын, өзбек ақындары С.Акбари мен Х.Шәріповтың өлеңдерін, қазақ ақыны Қ.Бекхожиннің "Дала комиссары" поэмасынан үзіндіні қарақалпақ тіліне аударған.



	БӨРИЕВ Әміртай (16.11.1946 ж. т., Жамбыл обл. Жуалы ауд. Қызтоған а.) - жазушы. ҚазҰУ-ды бітірген(1968). 1968-70, 1972-75ж. "Казақстан пионері" (қазіргі "Ұлан") газетінде әдеби қызметкер, бөлім меңгерушісі, 1970 - 72 ж. "Лениншіл жас" (қазіргі "Жас Алаш") газетінде әдеби қызметкер, 1975 - 76 ж. Қазақ телерадио к-тінде редактор, 1976 жылдан "Қазақфильм" киностудиясында редактор болып қызмет атқарған. Тұңғыш повесі "Ақбидай" 1976 ж. жарық көрген. 1976 ж. "Жалын" баспасы ұйымдастырған жабық бәйгеде "Мейір гүлдеген жерде" повесі екінші сыйл. ие болды. "Алматы хикаялары" (1978), "Арманына жолыққан адам" (1982) әңгімелер мен повестер жинақтары жарық көрген. "Кел біздің ауылға", "Ештен кеш емес", "Кіндік шеше". т.б. пьесалар, М.Әуезов, Ж.Жабаев, С.Мұқанов, М.Жолдасбеков туралы деректі фильмдердің сценарийін жазған. "Доңыз деген не?" мультфильмінің сценарийі жабық бәйгенің екінші жүлдесін иеленді. Орыс жазушылары А.П. Чеховтың Дұшпандар", В.Бубнистің "Шалғы шыңылы" әңгімелерін, моңғол жазушысы Г.Тарманның "Аққайнар" романын қазақтіліне аударған.



	БРАГИН Алексей Иванович (14.7.1911 ж.т.. Ленинград обл. Репинос.) - жазушы, аудармашы. Солт. Кавказ ун-тін бітірген (1931). 1931-41 ж. газет-журналдарда еңбек еткен. 1941 - 53 ж. "Комсомольская правда" газетінде тілші, 1954 - 65 ж. "Простор" журналында, Қазақстан Жазушылар одағында қызмет істеген. 1965 жылдан шығарм. жұмыста. Алғашқы очерктер жинағы "Төрт қаһарман" 1958 ж. жарық көрген. Ж.Жабаевтың өлеңдерін, С.Сейфуллиннің пьесаларын, С.Мұқановтың "Менің мектептерім" (2,3-кіт.), "Мөлдір махаббат", "Аққан жұлдыз" романдарын орыс тіліне аударған. "Құрмет белгісі" орденімен (1984), "Еңбектегі ерлігі үшін" медалімен марапатгалған.



	БУКЕТОВ Евней Арыстанұлы (23.3.1925. Солт.Қазақстанобл.Сергеев ауд. Бағанаты а. - 13.12.1983. Қарағанды) - ғалым. тех. ғыл. докт. (1966). проф. (1967). Қазақстан ҒА-ның акад. (1975), жазушы, аудармашы. ҚазҰТУ-ды (1950), оның аспирантурасын (1960) бітірген. 1950 - 60 ж. Қазақтың кен-металлургия ин-тында ассистент, аға оқытушы, доцент, директордың орынбасары. 1960 - 72 ж. Қарағандыдағы Химия-металлургия ин-тының директоры, 1972 - 80 ж. Қарағанды мемл. ун-тінің ректоры. 1980 - 83 ж. Қарағандыдағы Химия-металлургия ин-тында аға ғыл, қызметкер, лаборатория меңгерушісі қызметгерін атқарған. Б-тың басшылығымен Балқаш тау-кен металлургия комб-нда мыс электро-жітін мышьяктан тазарту тәсілі зерттеліп, өндіріске енгізілген. Б. сіжілі және қышқылды ортада халькогендер мен халькогенидтер химиясын және технологиясын зерттеп, оның негізін салды (КСРО Мемл. сыйл.. 1969). Металлургиялық тотықсыздандырғыштар арқылы көмірді сутектендіру мүмкіндігін дәлелдеді. "Шесть писем другу" (1989) кітабы жарық көрген. Орыс ақындары С.Есениннің, В.В. Маяковскийдің өлеңдерін, И.Василенконың "Артемка" повесін (1955), Э.Вазовтың "Тепкіде" (1959) романын қазақ тіліне аударған. Еңбек Қызыл Ту орденімен. "Еңбектегі ерлігі үшін" медалімен марапатталған. Қарағанды мемл. ун-ті. Қарағанды қ-ның бір көшесі Б. есімімен аталады. Аталмыш ун-т ішінен Б-ке арнап мұражай ашылған (2005).



	БУРЕНКОВ Валерий (5.5.1938жт., Ресей, Нижний Новгород қ. - 28.12. 2004) - жазушы. ҚазҰУ-ды бітірген (1963). "Казахстанская правда" газетінде, "Простор" журналында қызмет атқарған. "Социалистическая индустрия" газетінің меншікті тілшісі болған.



	БУНАҚ - өлең жолының ырғақтық құрылысы жағынан жекеленген бір бөлшегін құрайтын буындар тобы; сөз өлшемі. ырғақтық пауза (кідіріс). Өлеңнің әр жолы екі, үш. төрт буынды Б-тарға бөлінеді. Мыс., он бір буынды өлең жолы үш Б-тан тұрады. Қалың елім қазағым қайран жұртым (Абай). Сондай-ақ, жеті буынды тармақ екі Б-тан, бұдан аз буынды тармақтар бір Б-тан тұрады. Б-қа жіктелу түркі тілдес халықтар поэзиясына, соның ішінде қазақ өлеңіне тән құбылыс.



	БУРХАН әд-ДИН АХМАД әл-ФАРАБИ Бурхан әд-Дин Ахмад бин Әби Хафс бин Йусуф әл-Фараби (т.ж.6. -1174) -ғалым.Отырарда білім алған. 11-12 ғ-ларда Құран Кәрімді оқыту кезінде жіберілген қателіктерді жою мақсатында көптеген шығармалар жазған. Осыған байланысты Б. әд-Д. А. әл-Ф. "Заллат әл-Қари" ("Оқу үстіндегі қате") деген еңбек жазды (бізге жеткені де осы туындысы). Еңбек Құран Кәрімді дүрыс оқу әдісіне арналған. Зерттеуші Құран Кәрімді оқу кезіндегі қателік кейбір дыбыстарды дұрыс айта алмау, дыбыс үзілісін дұрыс жасамау, т.б. мәселелерге байланысты екендігін айтады. Б. әд-Д. А. әл-Ф. туралы басқа деректер әлі белгісіз.



	БҮҒЫБАЕВА Қанипа Әбдірахманқызы (19.3.1942. Алматы обл. Жансүгіров ауд. Ақын Сара а.-22.12.2004. Алматы) - ақын. ҚазҰУ-ды бітірген (1983). 1960 - 63 ж. ауылда мәдениет үйінің меңгерушісі. 1963 - 64 ж. Нарынқол ауд. халық театрында қызметкер. 1980 - 87 ж. Алматы обл. Жамбыл ауд-нда автоклуб меңгерушісі, 1988 - 90 ж. өлкетану музейінде ғыл. қызметкер болып жұмыс істеген. 1990 жылдан шығарм. жұмыспен айналысқан. Алғашқы өлеңдері 1959 жылдан "Жетісу", "Лениншіл жас" (қазіргі "Жас Алаш"), "Қазақ әдебиеті" газеттері мен "Қазақстан әйелдері" журналында жарияланған. Ондаған жыр жинақтарының авторы. "Чудесный сад" кітабы орыс тілінде жарық көрген (1980). Қазақстан Жоғ. Кеңесінің грамотасымен марапатталған (1962). Халықар. "Алаш" әдеби сыйл. лауреаты (2003).



	БҰДАБАЙ Қабылұлы (1842, Қызылорда обл. Шиелі ауд. - 1912, сонда) - ақын. Б-дың алғаш ақын ретінде танылуы Қарлығаш қызбен айтысынан басталады. Б. шығармаларын жазып қалдырған. Ақынның "Әйекені жоқтау" деп аталатын жыры ел арасында кең тараған. Жыр Я.Лютшьтің Ташкент қ-нан шығарған "Киргизская хрестоматия" жинағына енген, кейін Ә.Диваев бұл жоқтаудың толығырақ нұсқасын экспедиция жинағында бастырған. Б-дың "Әлмембетке", "Әжібай мен Торғайға", "Аппазға", "Өзім жайлы", "Көңіл туралы", "Өмір туралы", т.б. өлеңдері, "Әшірдің баласы Сыздықты жоқтау", "Әлмембеттің жалғыз баласы өлгенде" жоқтаулары сақталған. Жырлары "Ғасырлар толқыны" (2004) жинағына енген.



	БҰҚАР ЖЫРАУ Қалқаманұлы (1693, бұрынғы Баянауыл, Далба тауы бойында - 1787, сонда) - әйгілі жырау. Абылай ханның ақылшы-биі, абыз. Жұрт оны "Көмекей әулие" деп атаған. Сөйлегенде үнемі қара сөзбен емес, көмекейі бүлкілдеп, түйдек-түйдек жырмен сөйлейтін болған. Көбіне Абылай ханның "сәуе айтшы" деген өтініш, тілегімен түсін болжап, онысы дәлме-дәл келіп отырған. Әкесі Қалқаман - батыр болған. Б. ж-дың өзінен Ақдербіс, Жарылғап, Жанта есімді үш ұл тараған. Б. ж. өзінің ұзақ ғұмырында, талай-талай тарихи оқиғаларды басынан өткізген. "Ақтабан шұбырынды..." заманында тәуелсіздік пен ел бірлігін сақтауда айрықша күш жұмсаған.

	Толғауларында сол тұстағы көкейкесті мәселелерге жауап іздеп, соның жоқшы-жыршысы болған. Ол Абылай ханға үлкен үміт артып, оның ел басқарудағы саясаты мен жорықтарын қолдаған. Абылайдың әдеби бейнесін жасауға елеулі үлес қосқан. Жыраудың бізге жеткен мұрасын насихат толғау, арнау толғау, болжау толғау деп үш топқа бөлуге болады. Насихат толғауларында жырау адам санасын тәрбиелеу мақсатында өмірлік құбылыс пен адамдар арасындағы әр алуан қарым-қатынастар туралы өзінің түйген ойларын ұсынған. Сол себепті бұлардың моральдық, этикалық сипаты басым келеді. Арнау толғауларында ханның саясаты мен ел басқару ісіне өз катынасын айқын білдірген. Б. ж. Абылайдың іс-әрекетін асыра мақтап, оның асқақ бейнесін жасауға дейін барады ("Қайғысыз ұйқы ұйықтатқан ханым-ай", "Әй, Абылай, сен он бір жасыңда", "Қазақтың ханы Абылай", "Басыңа біткен күніңіз", "Ай, Абылай, Абылай", т.б.). Ал үлкен мәні бар әлеум. мәселелер төңірегінде келелі кеңеске көнбеген тұста ол ханды аяусыз сынап, ащы шындықты бетке айтып отырған. Б. ж-дың болжау толғауларынан ("Ханға жауап айтпасам", "Он екі айда жаз келер", "Ал, айтамын, айтамын", "Ал, тілімді алмасаң") заман, дәуір, болашақ туралы қорытынды ой-пікірлерін айқын аңғарамыз. "Садыр, қайда барасың?", "Бұқарекең біз келдік, Ақан, Төбет байларға", "Абылай ханның қасында", "Ханға жауап айтпасам", "Бұл, бұл үйрек, бұл үйрек", "Әлемді түгел көрсе де", т.б. жырлары белгілі. Әсіресе, Б. ж. толғауларында Ресей империясының отарлаушылық, басқыншылық саясаты, зұлымдық әрекеттері әшкереленеді ("Қилы заман"). Б. ж. поэзиясы туралы ұлы жазушы М.Әуезов: "Жырау...заман сыншысы, сөйлесе шешілмеген жұмбақ, түйіні шатасқан сөздерді ғана сөйлейді. Өзі тұрған заманның белгілеріне қарап, келешек заман не айтатынын болжайды. Сөзінің бәрі терең ой, терең мағынамен сөйлейді. Сыртқы түрі құбажондатқан толғау, салыстырған суреттермен ұқсатқан нобай, жағалатқан белгімен келеді... Не айтса да, көптің мұңы мен қамы, көптің жайы туралы: не көпке арнаған ақыл, өсиет есебінде айтылады", - дейді. Б. ж. мұрасын жинауда, жариялауда және зерттеуде М.Ж. Көпеев, К.Халид. Г.Н. Потанин, Ш.Уәлиханов, Әуезов, С.Сейфуллин, С. Мұқанов, Қ. Жұмалиев, К..Мұхамедханов, М.Мағауин, Р.Сыздықова секілді ұлт зиялылары еңбек сіңірді.



	БҰЛАНТАЙ Досжан (1927жт.. ҚХР, ШҰАР, Тарбағатай ауд. Шәуешек қ.) - жазушы. Пекиндегі Орталық ұлттар ин-тын бітірген (1959). 1950 - 82 ж. Шыңжаң газетінде редактор болған. 1982 жылдан Шыңжаң қоғамдық ғылымдар академиясы Әдебиет ин-тында қызметкер.



	БҰЛҚЫШЕВ Баубек (1916. Қарағанды обл. Ұлытау ауд. -1944, Украина, Днепропетровск обл. Софьевск ауд.) - жазушы. Қарсақбайдағы ФЗО мектебін бітірген (1935). Алматы сауда-қаржы техникумында оқиды (1937). 1939 ж. "Лениншіл жас" (қазіргі "Жас Алаш") газетінде әдеби қызметкер, "Қазақстан пионері" (қазіргі "Ұлан") газетінде бөлім меңгерушісі болған. 1940 ж. Кеңес Армиясы қатарына шақырылады да, Мәскеу әскери уч-щесінде оқиды. Оның "Алматы - менің туған қалам" деген бітпей қалған романы мен "Айсұлу" поэмасы бар. Б-тің 1942 ж. 1 мамырда "Комсомольская правда " газетінде "Өмір мен өлім туралы" (Жас қазақ әскерінің хаты) мақаласы жарық көрген. Соғыс кезінде жазған шығармаларының дені "Комсомольская правда" газетінде шыққан. Б-тың "Я хочу жить", "Жизнь принадлежит нам", "Коварство и любовь", "Письмо сына Востока", "Слушай, Кавказ", т.б. мақалаларын Ғ.Мүсірепов қазақ тіліне аударып, респ. "Соц. Қазақстан" (қазіргі "Егемен Қазақстан") газетінде жариялаған.



	БҰЙРИН Елеусін (1874. Бат. Казақстан обл. Жаңақала ауд. - 1933. Тәжікстан Респ., Душанбе) - ақын, қоғам қайраткері. Бөкей ордасындағы Жәңгір хан мектебінде оқыған. Қазан мұғалімдер семинариясын бітірген (1896). Семинариядан кейін Астраханға келіп, мектепте орыс тілі мен әдебиетінен сабақ берген. Б. қазақ зиялылары Ш.Бөкеев, Ғ.Қарашев, Б.Қаратаев, М.Шомбалов, С.Меңдешев, т.б. бірігіп, 1911 ж. Ордада "Қазақстан" деген газет шығарып, 1911 - 13 ж. газеттің редакторы болады. Ол "Қазақстан" сөзін тұңғыш рет ресми тілге енгізді. 1920 жылдарға дейін Б. туған жерінде түрлі қызметтер атқарған. 1921 ж. мамырда Бөкей губ. кеңестер 1 съезіне делегат болып қатысқан. Жиырмасыншы жылдардың орта шенінде адвокат, кейінірек Қазақ АКСР Ағарту халкомында қызмет істейді. 1930 - 32 ж. Алматы қ-ндағы Орталық мұражайдың ғыл. қызметкері болған. 1932 ж. елде саяси қуғын-сүргін басталып, қазақ зиялылары ұсталған тұста. Б. күзге салым Тәжік АКСР-не Душанбе қ-на қоныс аударып, Тәжікстанның Орталық мұрағат басқармасына инспектор болып қызметке орналасады. Алайда Б. НКВД-нің құрығынан құтыла алмайды. 1933 ж. 16 сәуірде қызметінен қуылып, көп ұзамай аштықтан дүние салады. Б-нің" Казақстан" газетіндегі мақалалары мен көсемсөздері және "Ызың" өлеңдер жинағы жарық көрген. 1998 ж. Орал қ-ндағы бұрынғы типография үйіне (Чапаев, 39) Б-ге арнап ескерткіш тақта қойылған.



	БҮКПЕЛЕУ - айтылатын ойды еркін және толық ақтарып тастамай, емеурінмен танытып, қысқаша қайыру, іркіліп сөйлеу немесе, сыпайылап ишаратпен аңдату үшін қолданылатын стильдік тәсіл. Б-дің үлгісі ретінде А.Байтұрсынұлы Жарылғасынның мына өлеңін келтіреді: "Отыр ем бала ғой деп жүзің жарқын, Сөз - кілт, кеуде - сандық, ақыл - алтын. Ақылың көп болғанмен, шашың ұзын, Жібердің келістірмей сөздің артын".



	БҮРКЕНШІК АТ. лақап ат, псевдоним (грек. pseudos - жалған, опута - есім) - автордың өзінің шын есімін ауыстырып қолданатын ойдан шығарылған есімі. Б. а-қа қоғам қайраткері, жазушылар, суретшілер мен артистер түрлі себептердің салдарынан иек артқан: цензураның ізіне түсуінен жасырыну үшін, авторлық және шығарма бағасын айқындау үшін қолданған (әдеби маска). Сондай-ақ, алғашында өзінің суреткерлік қарымына сенімі нық болмаған жағдайда, аттас адамдар кездескенде де Б. а. қолдануы мүмкін. Б.а. жамылу - әдебиетте кеңінен таралған дәстүр. Б. а-тың жасалу жолдары сан қилы: аллоним, анаграмма, ананим, астроном, криптоним. Ш.Құдайбердіұлы кейбір шығармаларының астына "Ұмытылған" деп қол қойған. Ә.Бөкейханов өзінің бірқатар зерттеу мақалаларына "Қыр баласы", "Арысұлы", "Қалмақбай", т.б. деп қол қойса, М.Әуезов "Қоңыр", "Арғын", "Жаяу-сал", "Айғақ" деп қол қойған. Ұлы Абайдың алғаш өлеңдерін Көкбай ақын атынан жариялауы Б. а. пайдаланудың бір түрі. Б. а-тың елуден астам түрі бар. Мәселен, автордың туған жерін меңзеуі, (мыс., Ә.Тарази), арғы тегін білдіру (Мыс., Мұстафа Өзтүрік), т.б. қолданылуы мүмкін. Б. а. әлем халықгарына кеңінен тараған. Мыс., Дж. Свифтің 70-тен, В.Скоттың 160-тан астам Б. а-тары болған. Кез келген автор Б. а-пен шығарма жазуға хақылы. Б. а авторлық құқық бойынша қорғалады және автордың келісі-мінсіз оның Б. а-ын жария етуге ешкімнің хақысы жоқ.



	БҮРКІТБАЕВ Әлімқұл (16.3.19-42, Жамбыл обл. Шу ауд. Абай а. - 24.8.2003. Алматы) - жазушы, ғалым, пед. ғыл. кандидаты (1974), Қазақстанның еңб. сің. жаттықтырушысы. Бішкек дене тәрбиесі ин-тын, Пекин ун-тінің шығыс медицинасы ф-тін, Орталық физкультура ин-тының аспирантурасын (1974) бітірген. Бокстан Қырғызстанның бес дүркін чемпионы. 1965 - 67 ж. Шу қалалық спорт к-тінің төрағасы, 1968-69 ж. Жамбыл обл. комсомол к-тінің бөлім меңгерушісі, 1969 - 71 ж. Жамбыл обл. спортк-ті төрағасының орынбасары, 1971 - 75 ж. обл. жастар спорт мектебінің директоры, 1975 жылдан ҚР Оқу министрлігінде министрдің көмекшісі, ҚазҰПУ-да кафедра меңгерушісі қызметтерін атқарған.



	БЫСТРОВ Олег (6.5.1950 ж.т.. Қырғызстан Ош обл. Өзген ауд. Мырзақы а.) - жазушы. "Омут на Тихой" повесі (1985), "Ржавчина" (1988) романы, "Опавшие листья" және "Тоска росы" повестері жарық көрген.



	БІЛЕК Тұмарбайқызы (XIX ғ-да өмір сүрген, Бат. Қазақстан өңірі. Жиделі, Бекетай құмдары - ақын. Жастай жанарынан айырылып, зағип болған. "Мақашқа көңіл айту" толғауы ел ішінде кең тараған. Бұл жоқтаудың бір нұсқасы "XIX ғасырдағы қазақ поэзиясы" (1985) жинағында, толығырақ нұсқасы Ө.Әлімгереевтің "Мақаш әкім" (Ганюшкин, 1992) кітабында жарық көрген. Бірқатар өлең. толғаулары Орт.ғыл. кітапхананың қолжазбалар қорында сақтаулы.



	"БІЛІМ" - баспа. 1993 ж. 25 қарашада құрылған. "Б." оқулықтар, ғыл.-танымдық, анықтамалық әдебиеттермен қатар әлеум.-саяси маңызы зор, өзекті тақырыпты қамтитын кітаптарды әзірлейді. Баспадан жыл сайын 40-қа жуық басылым жарық көреді.



	"БІЛІМ АРНАСЫ" - әдеби, саяси-әлеум. журнал. 1946-47 ж. Құлжа қ-нда (Қытай) ай сайын қазақ тілінде шығып тұрған. "Б. а." Шыңжаңдағы қазақтардың саяси-әлеум. өмірінің келелі мәселелерін қозғап, ұлттық мәдениет пен әдебиетті өркендету, білім беру ісіне көп көңіл бөлді. 1948 ж. "Одақ" журналының шығуына байланысты жабылған.



	БІРЖАН Берденұлы (1890. бұрынғы Ақмола губ. Қызылжар уезі, "Қызыл әскер" болысы, 1 а. - 10.6. 1922, сонда) - ақын, ұстаз. Троицк қ-нда, екі жылдай діни медреседе және орысша оқыған. 1916ж. 1-дүниежүз. соғыс майданына алынып, Двина, Крейсбургта қара жұмыс істейді. Майданнан оралған соң. ұстаздықпен айналысқан. "Прием" атты дастан жазған. Дастан оқиға желісіне қарай шағын тақырыпшаларға ("Қызылжар казармасының тамағы", "Ұзақ жол", "Алғашқы әскер", "Майданда", т.б.) бөлінген.



	БІРЖАН Толымбайұлы (т.ө.ж.б., бұрынғы Қостанай уезі, Қарабалық болысы) - 19 ғ-дың аяғы мен 20 ғ-дың басында өмір сүрген қазақ жырауы, "Қобыланды" жырын кейінгі ұрпаққа жеткізушілердің бірі. Жырды Тұяқбаев деген адам Б-ның аузынан жазып алып, 1914 ж. Қазанның "Үміт" баспасында бастырған.



	БІРЖАН САЛ, Біржан Қожағұлұлы (1834,Ақмола обл. Еңбекшілер ауд. - 1897. сонда) - әнші, композитор, ақын. Орта дәулетті, шаруа отбасынан шыққан. Әнші-ақындардың қасына еріп той-думанның сәніне айналады, өз атына "сал" атауы қосарланып айтылатын болады. 1865 ж. Абаймен кездесуі Б. с-дың композиторлық, әншілік, ақындық өнерінің дами түсуіне үлкен әсер етеді. Өзінен бұрынғы айтулы әнші-ақын, сал-серілердің жанына еріп жүріп, тәлім алған. Кейін өзі де айналасына халықтың небір дүлдүл ақын-әнші, өнерпаздарын топтастырған. Жаяу Мұса, Басықараның Қанапиясы, Құлтума, Ақан сері, Балуан Шолақ, Ғазиз, Естай, Үкілі Ыбырай, Жарылғапберді, т.б. арқаның атақты ақын-әншілері - Б. с-дың мектебінен өнеге алған. Бізге Б. с-дың 60-қа жуық әндері жеткен. "Ғашығым", "Қаламқас", "Ләйлім шырақ", "Айтбай", "Ақтентек", "Жанбота", "Адасқақ", "Көлбай - Жанбай", "Шідер", "Теміртас", "Айтбай", "Адасқақ", "Жамбас сипар", "Көкек", "Жонып алды", "Теміртас", "Алтын балдақ", "Жанбота", т.б. әндері бар. Б. с. әндері сөзінің де ұлттық бояуымен, бейнелеу құралдарының ерекше көркемдігімен бірегей тұтастық танытады. Сара ақынмен айтысы оны дарынды, суырыпсалма ақын ретінде дүйім елге танытты (қ. "Бір-жан - Сара айтысы"). Б. с-дың муз. мұрасы бірнеше рет жинақ болып басылған. М.Төлебаев "Біржан -Сара" операсын жазды.



	"БІРЖАН - САРА АЙТЫСЫ" - айтыс өнерінің озық үлгілерінің бірі. 1871 ж. қазіргі Алматы обл-ның Қапал-Ақсу өңірінде Біржан Қожағұлұлы мен Сара Тастанбекқызы арасында өтеді. Бұл айтысты ең алғаш 1898 ж. Қазанда "Қисса Біржан сал менен Сара қыздың айтысы" деген атпен Жүсіпбек қожа Шайхысыламұлы жариялаған. Кейін Зайсаннан 2-нұсқасы табылып, "Біржан сал мен ақын Сараның айтысқаны" деген атпен Қазанда жеке кітап болып басылған. Айтыстың алғашқы нұсқасы - 969 жол, 2-нұсқасы - 1080 жол. Әріп Тәңірбергенұлы жазған тағы бір нұсқасы 1907 ж. жарық көрген. 1918 жылға дейін бұл үлгілер сегіз рет шықса, Кеңес үкіметі тұсында он бір рет жарияланған. "Б. мен С. а." атақты екі ақынның арасындағы сөз айтысы ғана болмай, айтыс өнеріндегі көркемдік қуаты, тіл бейнелілігі жағынан ерекше эстет. талғам биігінен көрінген айтыстың үздік үлгісі ретінде қазақ әдебиетінің тарихынан ерекше орын алады. Айтыс негізіндегі Қ.Жұмалиевтің либреттосы бойынша М.Төлебаев "Біржан - Сара" операсын жазды.





	"БІРЛІК" - 1914 жылы Омбы қ-нда құрылған қазақ жастарының ұйымы. Оның мүшелері қатарында А.Сейітов, М.Жұмабаев, С.Садуақасов, А.Баржақсин, Ш.Әлжанов, Б.Байділдин, А.Сейдалин, Қ.Кемеңгеров, Ғ.Тоғжанов, Д.Әділов, О.Темірбеков, т.б. болған. "Б." қазақ халқының мәдениетін, өнерін, әдебиетін көтеру арқылы оның ұлттық санасы мен сезімін оятуды мақсат етті. Осы мақсатқа жету үшін ауыз әдебиеті үлгілерін жинап, оларды бастырып шығаруды, ауыл мектептерін оқулықтармен қамтамасыз етуді, қаражатқа мұқтаж оқушыларға көмек ұйымдастыруды қолға алды. 1916 ж. "Балапан" атты қолжазба журнал шығарды. 1917 ж. 1 - 4 қазан аралығында ұйымның жиналысы өтіп, онда ұйым мүшелері Алаш партиясына қолдау көрсететіндіктерін білдіріп, халық арасында оның бағдарламасын насихаттауды өз мойнына алды. "Б." ұйымы мүшелері 1918 ж. барлық қазақ жастарын біріктіру үшін құрылған "Жас азамат" ұйымының құрамына енді.



	"БІРЛІК ТУЫ" - газет. 1917 ж. 24 маусымнан 1918 ж. сәуір айының ортасына дейін Ташкент қ-нда аптасына 1 рет шығып тұрған. Негізін қалаушы әрі алғашқы редакторы - Мұстафа Шоқай. Газетті шығаруға Қ.Болғанбаев пен С.Қожановтар қатысқан. Газет 1917 ж. Ақпан төңкерісінен кейін қалыптасқан қоғамдық-саяси жағдай, сондай-ақ, ел ішіндегі әлеум.-экон. ахуал туралы хабарларды жариялап, елді бірлікке шақырып, азаттық жолындағы күрестің жаршысы болды. Газет қазақтардан басқа қырғыз, өзбек, татар, т.б. түркі халықтарының арасына кең тарады. 1917ж. тамызда өткен Түркістан өлкесі қазақ-қырғыз съезі баспасөз туралы мәселе бойынша "жаңадан шыға бастаған "Бірлік туы " барша қазақ-қырғызға ортақ болсын" деген қаулы қабылдаған. "Б. т." Түркістан автономиясы мен Алашорда үкіметіне қолдау көрсетіп, бұл жөнінде "Түркістан автономиясы", "Бостандық һәм автономия", "Қоқан шаһарында болған жалпы мұсылман съезінің қаулылары", "Сырдария қазақ-қырғыз съезі" деген мақалалар жариялады. "Б. т." кеңестік биліктің Түркістан өлкесінде орнығуына наразылық танытып, оның таптық негізді басшылыққа алған саясатын сынайтын "Кім дос, кім қас?", "Өзіміздің большевиксінгендерге", "Қазақ халқының дұшпандары", "Тұла бойы қан сасиды", "Қоқан қырғыны", т.б. мақалалар жариялаған. Газет Кеңес өкіметі тарапынан жабылған.



	БІРІМЖАНОВ Ғазымбек (1896. бұрынғы Ақтөбе обл. Торғай уезі, Тосын болысы - 19.3.1938. Мәскеу)-қоғам қайраткері, қаламгер. Орынбор реалды уч-щесін. Орта Азия мемл. ун-тінің дәрігерлік ф-тін бітірген. Алашорда атынан Колчак үкіметімен келіссөз жүргізуге қатысып, Алашорданың Башқұрт үкіметі жанындағы уәкілі қызметін атқарған. 1921 - 22 ж. "Ақ жол" газетінде редактор болған. Мақалаларын "Шеген" (би болған бабасының есімі) деген бүркеншік атпен жазған. 1922 ж. күзде Т.Рысқұловтың қолдауымен Б. біртоп Түркістан жастарымен бірге Германияға оқуға барады. 1928 ж. Берлин ун-тінің а, ш. ф-тін бітірген. Сол жылы Мәскеуге оралғанда Алашорда қайраткерлерімен бірге тұтқындалып, Карелиядағы Медвежегорск қ-на 10 жылға жер аударылады. Тұтқында жүрген оларды Кеңес өкіметі Ақ теңіз - Балтық каналының құрылысына жұмысқа салады. Б. 1937 ж. қайтадан саяси қуғын-сүргінге үшырап, ату жазасына кесіледі. 1988 ж. 4 қарашада ақталды.



	БГГІБАЕВА Қанипа Омарғалиқызы (1945. Шығ. Қазақстан обл. Тарбағатай ауд. Жетіарал а.) - ұстаз. Қазақстанның еңб. сің. мұғалімі (1993). Семей пед ин-тын бітірген (1968). 1968 - 80 ж. Шығ. Қазақстан обл. Жетіарал мектебінде мұғалім, оқу ісінің меңгерушісі болып жұмыс істеген. 1980 жылдан Өскемен қ-ндағы Жамбыл гимназия-интернатында мұғалім. Жоғары ову орындарының студенттеріне арналған "Әдебиетті оқыту әдістемесі" кітабы жарық көрген. 1991 жылдан Өскемен қ-нда Б-ның респ. атаулы мектебі жұмыс істейді. Іс-тәжірибесі туралы бірнеше оқу фильмдері түсірілген. КСРО Мемл. сыйл. лауреаты (1990).



	БІРЫҢҒАЙ ҰЙҚАС (монорим. французшадан - monorime) - өлеңді түгелдей бір ұйқасқа құру, немесе, ұйқасты көптеген тармақтарда өзгертпей, сақтап отыру. Қазақ поэзиясында Б. ұ-тың өзіндік өзгешелігі, дәстүрі бар. Бұл тәсіл жырда үнемі қолданылатын бір ұйқасты (желілі ұйқас) айнытпай ұзақ сақтау үлгісімен жалғас келеді. Ал өзгешелігі - ұйқас тармақтардың ара-арасында ұйқассыз тармақтар қалып отырады. Және бір ұйқас көптеген тармақтарда қайталанады да ұйқасатын сөздерде ешбір жасандылық болмай, әдейілеп тізіп үйлестіргендей көрінбей, ұйқас сөздер мейлінше еркін алынып, өзінің табиғи келісімімен үндесіп жатады. Бастан-аяқ бір ұйқасты шеберлікпен келісті қолданудың үлгісін Абайдың "Ішім өлген, сыртым сау" атты өлеңінде көреміз.



	ВАККЕР Нелли Рейнгольдовна (20.10.1919 ж.т., Украинадағы Қырым обл. Симферополь ауд.)-ақын, жазушы. Украинаның Энгельс мұғалімдер ин-тын (1939). Омск қ-ндағы пед. ин-тты (1965) бітірген. Мектептерде, пед. уч-щеде мұғалім болып жұмыс істеген. Ақынның алғашқы өлеңдері 1962 ж. "Правда" баспасының жанынан шығатын "Нойес Лебен" газетінде жарияланған. "Құрбыларыма" атты алғашқы өлеңдер жинағы 1969 ж. жарық көрген. В. қазақ және орыс ақындарының өлеңдерін неміс тіліне аударған.



	ВАНЮШИН Василий Федорович (1916, Ресей, Тверь обл, Весьегон ауд. Вауч а. - 1976, Алматы) - жазушы. аудармашы. Қазақстан Компартиясы ОК жанындағы Жоғары партиялық мектебін бітірген (1938). 1938-41 ж. ауд. "Колхозный призыв"газетінің редакциясында жұмыс істеген. Осы газетте алғашқы өлең. очерк. фельетондарын жариялаған. 1941 - 47 ж. Кеңес әскері қатарында қызмет атқарған. 1947 - 51 ж. Қызылорда обл. "Ленинский путь" газетінің редакторы болған. 1951 ж. Алматыға ауысқан. "Под знаменем гвардейским" (1942) кітабының авторы. В. Н.Ғабдуллиннің "Жаңа таныстар", т.б. әңгімелерін, З.Шашкиннің, С.Дөнентаевтың шығармаларын орыс тіліне аударған. Жазушы 1- және 2-дәрежелі Отан соғысы ордендерімен, медальдармен марапатталған.



	ВАСИЛЬЕВ Александр Васильевич (23.2.1861, Татарстан, Қазан губ, Чебоксар уезі Шутнерев с. - 23.10.1943. Қазан қ.) - қазақ ауыз әдебиетін зерттеуші, миссионер. Алғашында Чебоксар діни уч-ще-сінде, кейін Қазанның діни академиясында (1882 - 86) оқыған. Орынбор діни семинариясында дәріс берген. 1889 - 94 ж. Торғай обл. халық мектептерінің инспекторы, 1894 - 96 ж. Торғай обл. басқармасының кеңесшісі, 1896-1906 ж. "Торғай" газетінің редакторы, 1906 - 09 ж. Торғай және Орал облыстарында оқу инспекторы, 1909 - 11 ж.Симбирск. 1911 - 17 ж. Қазан губернияларындағы халық уч-щелерінің директоры қызметтерін атқарды. 1923 ж. Қазанға қоныс аударғанға дейін Чебоксар уезінде оқу-ағартушылық жұмыспен айналысқан. В. қазақ халқының ауыз әдебиеті, тілі жөнінде көптеген зерттеулер жүргізген. В. жинаған бірнеше қазақ ауыз әдебиеті үлгілері "Торғай" газетінде жарық көрген. В. Торғайдағы ағарту ісінің тарихымен, өмірінің соңғы жылдары нумизматикамен шұғылданды. Қазақ мектептерінде пайдаланылатын орыс тілі оқулықтарын жазды. Онда қазақ балаларын орыстандыру мақсаты айқын көрінеді.



	ВАСИЛЬЕВ Павел Николаевич (4.1.1910. Шығ. Қазақстан обл. Зайсан қ. - 1937) - орыс ақыны. Қиыр Шығыс мемл. ун-тінде (1926). Мәскеу жұмысшы ф-тінде (1927) оқыған. 20 ғ-дың 30-жылдары Толос рыбака" газетінің Каспий мен Аралдағы меншікті тілшісі болған. Саяси қуғын-сүргін құрбаны. Алғашқы өлеңдері 1926 ж. жылдан бастап жариялана бастаған. "Алтын барлауында" (1930), "Тайга адамдары" (1931) атты очерктер жинағы, "Астрахан хаттары", "Еділ атырауында", "Арал" очерктері жарық көрген. Ақын "Жаз" (1932), "Тамыз" (1933), "Фома шаһзада" (1936), т.б. поэмаларын жазған. В-тің "Салт аттылар", " Бүркітпен аң аулау", "Серке туралы жыр". т.б. қазақтың аңыз-әңгімелеріне құрылған шығармалары "Песни киргиз-казахов" ("Қырғыз-қазақ әндері", 1932) ұжымдық аудармалар жинағына енген. Мұқан Башметов деген бүркеншік атпен "Бал ашу", "Айырылысу", "Мен, Мұқан Башметов бір кесе қымызды сіміргенде" "Ертіс бойында", "Семей түбіндегі бақша", Қоянды жәрмеңкесі" өлеңдерінің авторы. І.Жансүгіровтің "Дала" поэмасынан "Арнауды" ("Посвящение") орыс тіліне аударған, сонымен бірге татар, башқұрт, чуваш, тәжік, т.б. тілдерден аударма жасаған.



	ВЛАДИМИРОВ Владислав (14.4. 1939 ж.т.. Шымкент қ.) - жазушы, ғалым, филол. ғыл. канд. ҚазҰУ-ды бітірген (1963). "Алматинская правда", "Огни Алатау", "Вечерняя Алма-Ата" газеттерінде, Қазақстан Жоғ. Кеңесінің Президиумында, Қазақстан КП ОК-інде жауапты қызметтер атқарған. "Керек адам", " Ер есімін бағалай біл", "Туған жердің желі", "Жалынның жарқылымен бірге", "Қауышудың қайнар көзі", "Қолғаппен және қолғапсыз", "Комиссарға не дейміз?", "Қарапайым Ивановтар", "Үзіліссіз қойылым", т.б. көптеген деректі және көркем прозалық кітаптардың авторы. Оның "Бернули заңы" романы қазақ тіліне аударылған. "Құрмет белгісі", Еңбек Қызыл Ту ордендерімен, медальдармен марапатталған.



	ГАЗЕТ (итал. gazzetta базар нарқы туралы ақпарат сатып алуға арналған ұсақ ақша) - мерзімді, уақытша не бір рет қана шығатын басылым. Г-тердің арғы тегі ежелгі Шығыс қалаларында көпшілік орындарға ілінетін хан жарлықтары, сарай ақпарлары, жарналық мағлұматтардан бастау алады. Орта ғасырларда сауда орындары ресми ақпарат алмасу орталықтарына айналды. Мыс., 16 ғ-да Венецияда "жаңалық жазушылар орталығы" құрылған. Олар арнаулы ақпараттарын "газета" деп аталатын тиынға сатып, қор жинаған. 1631 ж. француз М.Ренадо "La gazzette" мерзімді басылымын шығаруына байланысты "Г." термині осы заманғы мағынасында тұрмыста кең қолданыла бастаған. Қазақстандағы кззақ тіліндегі тұңғыш Г-тер "Түркістан уәлаятының газеті" (1870-82), "Дала уәлаятының газеті" (1888 - 1902) болып есептеледі. Осы басылымдардың әсерімен қазақ зиялылары ұлттық мүддені көздеп, бұқаралық сананы оятуға ұмтылған "Серке" (1907), "Қазақ" (1913 - 18), т.б. Г-терді шығаруды қолға алды. Сонымен қатар "Сарыарқа" (1917), "Көмек" (1919-20), "Тілші" (1921), "Ақжол" (1920-26), демократиялық бағытты ұстанған "Қазақстан" (1911 - 13), 1919 жылдан төңкерістен кейінгі еңбекшілер өмірін, жаңа бетбұрысты жариялап тұрған "Қазақ тілі", 1935 жылдан орта мектеп мұғалімдері мен пед. жоғары оқу орындарының студенттеріне арналған "Төте оқу" (қазіргі "Қазақстан мұғалімі") Г-тері халық танымын кеңейтуге өз үлестерін қосты. Қазіргі кезде елімізде 150-ге тарта Г-тер шығады. Олар саяси көзқарасы мен ұстанымына қарай шартты түрде: р е с м и және т ә у е л сіз; меншіктік пішініне орай мемлекеттік, партиялық, қоғамдық, даралық (арнаулы), жеке меншік; шығу мерзіміне орай күнделікті және апталық; сондай-ақ, аймақтық принцип бойынша республикалық, облыстық, қалалық, аудандық Г-терге сараланады. Бұл газетгерде мемл жарғылар, конституциялық заңнамалар, әлеум.-қоғамдық жаңалықтар, спорт жаңалықтары. қоғам қайраткерлерінің ой-толғамдары, жекелеген қаламгерлердің туындылары, ол туындыларға сыни пікірталастар жарияланып тұрады. "Қазақ әдебиеті", "Егемен Қазақстан", "Жас Алаш", " Түркістан", "Әдебиет айдыны", "Жас қазақ" Г-тері қоғамдағы әлеуметтік. әдеби құбылыстарды өткір жазып жүрген басылымдар санатында. Қазір республикамызда 1327 Г. шығарылады (2005).



	ГЕРМЕНЕВТИКА (грек. һеrmenlikе -һеrmenco - түсіндіремін, түсінік беремін, ұғындырамын) - мәтіндерді ұғындыру және оның принциптерін түсіндіру жөніндегі ілім. "Г." терминінің шығу төркіні "құдайлардың хабарын ажалды пенделерге жеткізуші" Герместің есіміне байланысты пайда болған. "Г." ықылым замандарда сәуегейлік сөздерді (абыздың болжалы) түсіндіру ілімі ретінде пайда болды. Ежелгі дәуірде ақындар шығармаларын филологиялық тұрғыдан түсіндіру, заңдарды құқықтық ыңғайда талдап түсіндіру Г-ның негізгі салаларына айналды. Г. өзінің қазіргі мағынасында неміс философы әрі филолог-классигі Ф.Д.Шлейермахердің (1768- 1834) еңбектерінде қолданыла бастады. Оның концепциясы бойынша, "жеке дара" қасиетке ие затты ғана "түсіндіруге" болады, бұған ол көркем шығармаларды, тарихи ескерткіштерді жатқызады. Г-ның міндеті - авторды неғұрлым жақсы түсінуге ұмтылу. Қазіргі Еуропалық Г. бір-бірінен едәуір ерекшеленетін көптеген бағыттарды ұстанады. Классикалық Г-ның әдебиеттану ғылымы үшін маңызы зор, ал оның мақсаты - көркемдік тұтастықтың "өміршеңдігі" мен оны ұғындырудың "ғылымилығын", сана-сезім мен мәдени дәстүр дәйектілігін белгілі бір орныққан көзқарастың төңірегінде біріктіру болып табылады.



	ГЕРТ Юрий Михайлович (7.2.1931 ж.т., Астрахан қ.) - жазушы. Ресейдегі Вологда пед. ин-тын бітірген. Мурманск обл-нда ұстаздық еткен. Алғашқы повесі.

	"Преодоление" 1955 ж. жарияланған. 1957 ж. Қарағанды қ-на қоныс аударып, бірнеше жыл "Комсомолец Караганды" газетінде, Қазақстан жазушылар одағының Қарағанды обл. бөлімшесінде істеген. Кейін "Простор" журналында бөлім меңгерушісі болды. І.Есенберлиннің, М.Мағауиннің, М.Сүндетовтің, Х.Абдулиннің, З.Сәмедидің кейбір шығармаларын орыс тіліне аударған. Қазақстан Жазушылар одағы сыйл. иегері (1988).



	ГРАДАЦИЯ (лат. gradatio - бірден-бірге сатылап күшейте түсу, еселей түсу, біртіндеп көтеру), дамыту - алдыңғы сөзден соңғы сөзді, алдыңғы ойдан соңғы ойды асыра, асқақтата түсу, алдыңғы құбылыстан соңғы құбылыстың қуат-тегеурінінің асып түсіп отыруы. Бүл көркемдік тәсіл синтаксистік қайталаулар мен мағыналық өрістің кеңеюіне құрылады. Ахмет Байтұрсынұлы бұл стилистикалық тәсілді "дамыту" деп атаған. Және осыған 1) "Бар. Жүгір. Ұш", 2) "Мен саған он рет, жүз рет, мың рет айттым", 3) "Халықты қаңсылату - обал, халықты зар жылату - мейірімсіздік, халықты тамақ үшін сату - иттік" деген мысалдар келтірген. Г. поэзияда да, прозада да қолданылады. Мыс.. "Қобыланды батырдағы" Тайбурылдың шабысы. Г-ның поэзиялық үлгісіне мысал ретінде Мағжанның мына өлең жолдары мысал болаалады: "Бүгінгі күн тән құшпадым, жан құшпадым, жанды құштым, таңда құштым, көкке ұштым", - мұндағы ойды үсті-үстіне күшейтіп, еселеп айту тәсілі ақынның ыстық махаббатын, кемерінен асып, шалқыған шаттық сезімін толық, әсерлі жеткізгенін көреміз. Қолдану сипатына қарай Г. екіге бөледі. Бірі түйдектету: "Қиқу салып құзға ұшқан, Құздан суық мұзға ұшқан, Мұздан биік бұлтқа ұшқан" (Т.Жароков); екіншісі - баяулату: "Әм жалықтым, әм жалықтым" (Абай). Кейде екеуі қосарланып қолданылады: "Безілдет, Сарнат, Зарлат! Үздіктірші! Керек жоқ! Лақтыр әрі! Қысқарт, Қысқарт" (І.Жансүгіров).



	ГРОТЕСК (франц.grotesgue - таңғажайып, өзгеше келбетті, итал. grotta - үңгір) - шынайы, нақтылы өмір мен фантастиканың шарпысуынан, әдепкі және таңғажайып оқиғалардың, кейіпкерлердің тоғысуынан тұратын, жақсы мен жаманды, қайғы мен күлкіні, т.б. шендестіруге құрылатын, әжуа, күлкіге ерекше мән берілетін көркемдік бейнелеу тәсілі. Түпкі мағынасы грот (үңгір) деген сөзден шыққан себебі, ескі заманнан қалған үңгірлерде кездесетін, адамның келбетін, жануарлар мен өсімдіктердің әлпетін батыстырып, бір-бірімен араластыра бейнелеген әшекейлі өрнек-суреттер осылай аталған. Кейін гротеск "комедиялық шығарманың бір түрі" деген мағынаны да беретін болды. Г. тәсіл ретінде әр түрлі жанрдағы шығармаларда орын алып, жан-жақты дамып, өрістей түсті. Тура мағынасында ақиқаттан алшақ кету болғанымен, өмірдегі болатын шындық жағдайды айрықша тапқырлықпен, есте қаларлықгай әсерлі етіп жеткізеді.



	ГОДИНА Зоя (1977ж.т.. Алматы обл. Қапшағай қ.) - ақын. Алматыдағы "Әділет" жоғары құқық мектебінде, Ресей Ғылым академиясы Сібір бөлімшесінің халықар. журналистер курсында оқыған. "Рейдер" телебағдарламасында, "Вечерний Алматы" газетінде және ресейлік шетелдік бұқаралық ақпарат құралдарында тілші болған. Әлеум. тақырыпқа жазылған мақалалар мен очерктердің, өлеңдер мен "Дәуір және Қазақстан", "Талант құдіреті" поэмаларының авторы. Қазақ ақындарының өлеңдерін аударумен айналысады.



	ГУМЕРОВ Машқар Базретдинұлы (Ғұмар) (11.11.1925. Башқортостан Респ. Аскино ауд. Күбияз а. - 3.5.2002) - жазушы. ҚазҰУ-ды бітірген (1953). "Қазақстан пионері" (қазіргі "Ұлан") газетінде әдеби қызметкер, бөлім меңгерушісі (1955- 56), "Қазақстан" (1957 - 58), "Жазушы" (1958 - 75), "Жалын" (1976) баспаларында редактор болып қызмет атқарған. "Ұя" атты тұңғыш әңгімесі 1953 ж. "Пионер" (қазіргі "Ақ желкен") журналында жарияланған. Ондаған прозалық кітаптардың авторы. Орыс жазушысы В.Губаревтің "Павлик Морозов" повесін, қазақстандық орыс жазушысы М.Зверевтің кейбір шығармаларын, болгар жазушысы Роза Хафизованың "Қурай-баланың басынан кешкендері" ертегі-повесін, башқұрт жазушысы А.Хакимовтың повестерден құралған екі кітабын, т.б. шығармаларды қазақ тіліне аударған. Бірқатар шығармалары бірнеше халықтар тіліне аударылған. Г. "Ерен еңбегі үшін" медалімен, Қазақстан Жоғ. Кеңесінің Құрмет грамотасымен марапатталған. Қазақстан Жазушылар одағы сыйл.иегері(1990)"



	ГУНДАРЕВ Владимир Романович (Сибирский) (19.7.1944 ж.т., Новосібір обл. Кыштов ауд. Большеречье с.) -ақын, жазушы. Бұрынғы Целиноград пед. ин-тында оқыған. Газет, радио, теледидар редакцияларында жұмыс істеген. 1970 - 90 ж. Қазақстан Жазушылар одағы Целиноград (қазіргі Астана) облысаралық бөлімшесінің әдеби кеңесшісі болған. 1990 жылдан бері өзі ұйымдастырған "Нива" журналының бас редакторы. 1994 - 98 ж. "Столичный проспект" газетінің бас редакторы қызметін атқарды. "Деревня моя деревянная" (1973), "Зимопись" (1976), Главный агроном целины" (1979), "Светлая река" (1980), "Светлынь река" (1980), "Семь дней и вся жизнь" (1987), "Здесь прописаны наши сердца" (1994), "В сердце и памяти поколений" (2000). т.б. поэзиялық, прозалық кітаптары жарық көрген. Г. бірнеше медальдармен марапатталған.



	ҒАББАСОВ Сабыржан Ғарапшаұлы (1889. Шығ. Қазақстан обл. Аягөз қ. - 16.7.1918. сонда) - журналист. 20 ғ-дың басындағы саяси төңкерістер құрбаны. Ұлты татар. Өз әкесі Ғарапша Мұхаммедшәріпұлы 1879 ж. Сергиополь (Аягөз) қ-нда ашқан медреседе білім алып, 1905 - 12 ж. Қазан қ-нда оқыған. 1912 жылдан Сергиопольде мұғалім болып қызмет етеді. Қазақ ауыз әдебиеті үлгілерін жинап, қазақ, татар, орыс тілдерінде шығатын басылымдарға мақалалар жариялап тұрған. "Айқап" журналына қазақтардың шаруашылығы, мәдени өмірі, тарихы туралы 15-ке жуық мақала жариялаған. 1-дүниежүз. соғыс басталысымен Ғ. әскери қызметке алынады. 1915 ж. жауынгерлер арасында рев. үгіт-насихат жүргізді деп айыпталуына байланысты әскерден қашып, Бішкек, Әулиеата, Шымкент қ-ларын паналайды. Кейін Кавказға өтіп кетеді. 1916ж. Верный (Алматы) қ-на оралып, мұнда газет-журналдарға "Аягузи" деген лақап атпен мақалалар жариялап тұрған. 1917 ж. Семей қ-нда әдеби-драмалық үйірме ұйымдастырған. 1918 ж. Верныйда шығатын "Вестник Джетысуйского трудового народа", "Мұқбір", "Заря свободы" газеттерінің редакциясында қызмет еткен. 1918 ж. 19 маусымда ақ гвардияшылармен болған шайқаста қолға түсіп, азапталып өлтірілген.



	ҒАББАСОВ Советхан (12.2.1939жт., Шығ. Қазақстан обл. Зайсан ауд. Сұңқар а.) - жазушы, педагогика ғыл. докт. Алматы мемл. медицина ин-тын бітірген (1965). 1965 - 71 ж, емханада дәрігер-хирург, 1971 -1978 ж. Қазақ экспериментальды және клиникалық ғыл.-зерт. хирургиялық ин-тында аға ғыл. қызметкер. 1979жылдан Қазақтың онкология және радиология ин-тында ғыл. қызметкер болып қызмет істеген. Махамбет атынд. сыйл. лауреаты(1996).



	ҒАББАСОВ Энгельс Ғаббасұлы (17.1.1937 ж.т.. Бат. Қазақстан обл. Жалпақтал ауд. Жалпақтал а.)-жазушы, филол. ғыл. канд. (1976), доцент (1978), Қазақстанның еңб. сің. қайраткері (2001). Орал пед. ин-тын (1957). Алматы жоғары партая мектебін (1966), КОКП ОК жанындағы Қоғамдық ғылымдар академиясының аспирантурасын (1976) бітірген. 1957 - 68 ж. мұғалім. комсомол жұмысында. 1996 жылдан Орал обл. партия к-тінде жауапты қызметте болған. 1995 жылдан Қазақстан Жазушылар одағының және халықар. ПЕН-клубтың мүшесі. Екі рет ҚР (1996.1997) Парламентінің депутаты болып сайланған. Бат. Қазақстан өңіріндегі сынақ полигондарын жабу жолындағы қоғамдық қозғалыстың жетекшісі. Алғашқы әңгімесі "Қарт шопан" 1965 ж. "Простор" журналында жарияланған. Шығармаларын орыс тілінде жазады. "Азаматтық асау аты" (1969), "Жапандағы жалғыз ағаш" (1976), "Өткен жаз бен осы қыста" (1979), "Ақша қар үстіндегі жасыл жапырақ" (1982), "Кішкентай бала мен екі еркек" (1983), "Махаббат хикаясы" (1984), "Ескірмейтін соқпақ жол" (1989) атты әңгімелер мен повестер жинақтары жарық көрген. "Құрмет белгісі" орденімен марапатгалған.



	ҒАБДУЛЛАҰЛЫ Серік (17.8. 1937 ж.т., Шығ. Қазақстан обл. Ұлан ауд. Шымқора а.) - ақын. ҚазҰУ-ды бітірген (1966). 1966 - 91ж. Шығ. Қазақстан обл. "Дидар" (бұрынғы "Коммунизм туы") газетінде тілші, 1991- 95 ж. Шығ. Қазақстан обл. "Қазақ тілі" қоғамының төрағасы, 2001 жылдан Өскеменде шығатын "Ақ Ертіс" журналының бас редакторы, "Көктем лебі" (топтама 1975). "Бұқтырма сарыны" (1978), "Көктем - көкөрім шағым" (1982), "Ақ босаға" (салт-дәстүр танымы. 1993), "Жылдардан жеткен жаңғырық" (1995. очерктер жинағы), "Сөйле, менің жүрегім" (1998), "Алтай асу" (2003), "Ұланғайыр" (2003) жыр жинақтары жарық көрген.



	ҒАБДУЛЛИН Бигелді Қайырдосұлы (31.7.1955 ж.т., Ақмола обл. Макинка ауд. Қыстау Қарағай мекені) - жазушы, әдебиет сыншысы. ҚазҰУ-ды бітірген (1981). 1980 - 1983 ж. "Ленинская смена" (кззіргі "Экспресс-К") газетінде тілші, әдеби бірлестік жетекшісі. Қазақстан ЛКЖО ОК-ті жанындағы респ. жастар шығарм-ғы бірлестігі төрағасының орынбасары, 1983 - 1985 ж. "Казахстанская правда" газетінде тілші, 1985 - 1989 ж. Қазақстан Жазушылар одағында әдеби кеңесші, көркем әдебиетті насихаттау бюросы директорының орынбасары болған. 1997 жылдан "XXI век" газетінің бас редакторы. Алғашқы әңгімесі "Таңдау" 1981 ж. "Студенческий меридиан" журналында жарияланған. Шығармаларын орыс тілінде жазады. "Өмірді түсінуге құштарлық" (1983), "Жанымыздан тазалық арылмасын" (1983), "Ғасырларға санамыз саяхатгап" (1985), "Тәубеге келу" (1986), "Тарих пен тарихилық" (1990), т.б. кітаптары жарық көрген. Х.Рақымовтың "Сеңгір сырлары" трилогиясының екі кітабын (1987. 1989). Т.Жұртбаевтың" Алып тұлға" деректі повесін (1991). Қ.Жұмаді-ловтың "Атамекен" романын (1992) орыс тіліне аударған.



	ҒАБДУЛЛИН Кенжеғали (т.-ө.ж.б., Ақтөбе уезі, Әлімбет болысында туған) - ақын, ағартушы, журналист. Қазан қ-ндағы Мұхаммедия медресесін бітіріп, еліне келгесін іргелес Малбақ қажы а-нда бала оқытқан. Қазақстанда Кеңес өкіметі орнаған соң, "Еңбекші қазақ" газеттерінің редакциясында жұмыс істейді. Ақтөбе обл. "Кедей" газетінің редакторы, Шымкентте обл. газет қызметкері болған. Қазан баспаханаларынан "Қазақтың қамы" (1912), "Ұран" (1914) өлеңдер жинағын, татар тілінен аударған "Ислам негізі" (Қазан. 1911). "Қазақ балаларына жәрдем" (Қазан. 1913), "Өнеге яки нәмуне" (Қазан. 1913). "Қазақ балаларына жәрдем" (Қазан. 1913) аталатын үш кітабы кезінде қазақ мектептерінде оқу құралы ретінде қолданылды.



	ҒАБДУЛЛИН Мәлік (15.11.1915. Көкшетау обл. Зеренді ауд. - 2.1. 1973. Алматы) - жазушы, ғалым, қоғам қайраткері, филол. ғыл. докт. (1959), проф.(1959), КСРО Пед.ҒА-ның акад. (1959), Кеңес Одағының батыры (1943), ҚР-ның еңб. сің. ғылым қайраткері (1961). ҚазҰПУ-ды бітірген (1935). 1938 ж. КСРО ҒА-ның Қазақстандағы филиалында кіші ғыл. қызметкер, респ. ғыл.пед. мекемелерінде қызмет еткен. 1944 - 46 ж. КСРО Қорғаныс Мин. Жоғ. Саяси Басқармасында бөлім бастығы. 1946 - 51 ж. ҚР ҰҒА-ның Тіл және әдебиет ин-таның директоры. 1951 - 63 ж. ҚазҰПУ-дың ректоры, 1963 - 73 ж. Әдебиет және өнер ин-тында бөлім меңгерушісі болған. Ғ-нің алғашқы туындылары дивизиялық, майдандық газеттерде жарық көрген. Ғ-нің әдебиетші Т.Сыдықовпен бірігіп жазған "Қазақ халқының батырлық жыры" кітабына Қазақстан ҒА-ның Шоқан Уәлиханов атынд. сыйл. берілді (1972). Ғ. 2 - 4-сайланған КСРО Жоғ. Кеңесінің депутаты, Ленин ордені, Қызыл Ту, Еңбек Қызыл Ту, Қызыл жұлдыз, I Дәрежелі Отан соғысы ордендерімен және бірнеше медальдармен марапатталған.



	ҒАБДУЛЛИН Нығмет (26.12.19-27 ж.т., Ақмола обл. Рузаев ауд. Шұқыркөл а. -11.7.2005. Алматы) - жазушы, ғалым, филол. ғыл. докт. (1973), проф. (1975), Қазақстанның еңб. сің. қайраткері (1998). ҚазҰПУ-ды бітірген (1950). 1950-62 ж. "Лениншіл жас" (қазіргі "ЖасАлаш"), "Қазақ әдебиеті" газеттерінде, "Жұлдыз" журналында бөлім меңгеруші, 1962 - 63 ж. Алматы шет тілдері ин-тында аға оқытушы, 1964 - 70 ж. "Қазақ әдебиеті" газеті бас редакторының орынбасары, бас редакторы. 1969 жылдан ҚазҰПУ-да оқытушы, кафедра меңгерушісі қызметтерін атқарған. Алғашқы очеркі "Алтын жұлдызды студент" 1949 ж. "Социалистік Қазақстан" (қазіргі "Егемен Қазақстан") газетінде жарияланған. Американ жазушысы Э.Хемингуэйдің "Шал мен теңіз", орыс жазушылары М.Шагинянның "Ульяновтар семъясы" В.Быковтың "Альпі аңызы", "Атар таңға аман жетсе" повестерін. Г.Марковтың "Жер құты" романын қазақ тіліне аударған. Әңгімелері орыс, өзбек, тәжік, армян, т.б. тілдерге аударылған. Халықар. "Алаш" әдеби сыйл. иегері (1995).





	ҒАБДЫРОВ Елеукен Хамидоллаұлы (25.12.1912. Атырау обл. Индер ауд. - 16.10.1989. Алматы) - ғалым, филол. ғыл. докт. (1968). ҚазҰУ-ды бітірген(1944). 1944-62ж. ҚазҰУ-да оқытушы, аға оқытушы, доцент, филол. ф-тінің деканы, 1962 - 87 ж. Әдебиет және өнер ин-тында бөлім меңгерушісі, аға ғыл. қызметкер, Қазақстандағы орыс әдебиеті бөлімінің меңгерушісі қызметтерін атқарған. 1987 жылдан осы ин-тың ғыл. кеңесшісі. Ғ. 60-тан аса ғыл.-зерт. еңбектерінің авторы.



	ҒАЗЕЛ - парсы-тәжік және түркі тілдес халықгар поэзиясында орта ғасырларда ерекше дамыған, кемі үштен он екіге дейін бәйіттен тұратын шағын лирикалық өлең. Ұйқас түрі а а, b a, с а, d, а, т.с.с. болып келеді. Екі жолдық бәйітпен өріліп, соңғы бәйітте, көбінесе, автордың поэтикалық есімі (тахаллус) беріледі. Негізгі мазмұны - махаббат сезімін жырлау болып келеді. Сәтті, сәтсіз махаббат күйі шертіледі. Ғ-дің айтулы шеберлері - Низами, Сағди, Хафиз, Жәми, Науаи, т.б. Ғ. жанры кейін Бат. Еуропа әдебиетіне де көшкен. Неміс поэзиясында (И.Гете, Ф.Боденштед, А.Платен), орыс әдебиетінде (А.Фет, В.Брюсов, В.Иванов, М.Кузьмин) Ғ. жанрында өлеңдер жазылды. Алайда, Ғ. таза шығыстық стильді талап ететіндіктен, Бат. Еуропа ақындарының шығармалары поэтикалық тәжірибе, стильдік еліктеу түрінде болды. Түркі халыкгарының кейінгі поэзиясындада Ғ. жанрында жазылған шығармалар бар. Мыс., түрік әдебиетінде Шейһ Галип, Яхуа Кемал, қазақ әдебиетінде Ақан сері, Әсет, т.б. ақындар.



	ҒАЗИЗ Файзоллаұлы (т.ж.б., Ақмола обл. Целиноград ауд. Қараөткел а. - 1930. Петропавл қ.) - әнші, ақын, композитор. Қоянды жәрмеңкесінде өнер сайысына түскен. Әнді, көбінесе, он екі тілді сырнаймен орындаған. Оның екі әні А..В.Затаевич құрастырған "Қазақ халқының 1000 әні" жинағында жарияланған. Ғ-дің әншілік талантын Ақан сері, К.Бабақов, Ж.Елебеков, жазушы С.Мұқанов жоғары бағалаған. Ғ. - "Мұқыш қыз", " Қарақат", " Төрт Райхан", "Қарағайлы", "Қоңыр", "Шалқыма", "Көктің көлі", "Қайран Мұқыш", "Ақ еркеш", "Іңкәржан", "Қарындаш", т.б. әндердің авторы. Оның әсіресе, "Ғазиз", "Шалқыма" әндері халық арасына кең тараған.



	ҒАҚЫЛИЯ (араб. - ақылмен үғыну) - дүние сыры терең таразыланған ой-пікірлер. Прозаның алғашқы қысқа да нұсқа үлгілерінің бірі. Ғ. термині қазақ әдебиеті тарихында исламдық танымға байланысты Абайдың 38-қара сөзінде, Ы.Алтынсариннің "Шариат-ул-ислам" деп аталатын кітабында (Мұсылмандық тұтқасы, А, 1991. 18-6.), Мәди Меркішұлының "Туһфа уа жүмхурият" рисаласында (Ташкент, 1917. 24 б.) алғаш рет қолданыс тапқан. Ғ-а жүйріктер хакім, нақылияға жүйріктер ғалым аталады. Хакім ғалымнан биік тұрады, өйткені хакім ғылымның бір саласымен ғана айналыспай, ортақ заңдылықтарды танып ашуға ұмтылған бесаспап ойшылдығы себепті де бұл дәрежеге жете алады. Абай 38-сөзінде адамдарды төрт топқа бөліп қарайды. Осы себепті болса керек, М.Әуезов Абайдағы мораль философиясын сөз еткенде "38-қара сөзді" бөле-жара "ғақылият тасдихат" деп атауына терең ойлы таным жатады.



	"ҒАЛИЯ МЕДРЕСЕСІ", Ме д р е с е Ғ а л и я - Башқортостанның Уфа қ-нда 1872 ж. ашылған мұсылмандық жоғары діни оқу орны. Оның ұйымдастырушысы түркі зиялысы Зия Камали. Медресенің "Ғалия" (арабша-"ұлы", "мәртебелі" ) аталуы оның жоғары дәрежелі ежелгі оқу орны екенін аңғартады. "Ғ. м." Еділ бойы, Орт. Азия, Казақстан аумағына жоғары білімді оқытушы мамандар даярлаған прогресшіл бағыттағы білім ұясы болған. Онда дін сабақтарымен қатар араб, парсы, түрік тілдері, исламдық құқық (шариғат), шығыстану тарихы, арифметика, география, математикамен қатар орыс тілі мен әдебиеті де оқытылған. 19 ғ-дың соңы мен 20 ғ-дың басында "Ғ. м-нде" көптеген талапкер қазақ жастары оқыған. Солардың ішінде М.Жұмабаев, Б.Майлин, Т.Жомартбаев, Қ.Оразбаев, И.Тасболатов, Ш.Назаров, Ғ.Тоқшарбеков, Ғ. Қамзин, Мұхамедғали Оразбаев, т.б. небары 1913 ж. қазақтан 50 бала оқыған. Мұнда қазақ қыздары да оқыған. Медреседе жалпы 500-ге таяу шәкірт білім алған. "Ғ. м-ндегі" қазақ шәкірттерінің қаражатымен 1911 ж. "Әліппе яки төте оқу" атты қазақша оқулық, 1913-14 жылдан бастап Б.Майлиннің негіздеуімен "Садақ" атты журнал шығарған.



	ҒАЛЫМ Қанапияұлы (1938ж,т., ҚХР, Алтай аймағы) - жазушы, ақын. ҚХР Жазушылар Одағының мүшесі. Шыңжаң ун-тін бітірген (1958). 1958 - 1976 ж. Пекин ұлттар ин-тында оқытушы, 1976-1989 ж. Шыңжаң халық баспасында редактор қызметтерін атқарған. "Көкигім" (1980), "Жолшыбай" (1978) атты өлең жинақтарымен "Бұрқасын" үш томдық трилогиясы жарық көрген.



	ҒАНИ Саржанұлы (9.6.1930 ж.т., ҚХР, ШҰАР, Тарбағатай аймағы, Толы ауд.) - ақын, жазушы. ҚХР Жазушылар одағының мүшесі. 1945 - 48 ж. Үш аймақ төңкерісіне қатысып, әскерде болған. 1948 - 56 ж. Толы ауд-нда мұғалім болып жұмыс істеген. 1956 жылдан "Шыңжаң" газетінің қазақ тіліндегі басылымында тілші, редактор.



	ҒАНИЕВ Абдукерим (10.1.1937ж.т., Алматы обл. Жаркент ауд. Шолақай а) - ақын. Қазақстан Жазушылар одағының мүшесі (1970). ҚазҰУ-ды бітірген (1959). 1959 - 1964 ж. Еңбекшіқазақ және Қарасай ауд-ндағы орта мектептерде мұғалім, 1964 - 66 ж. Алматыдағы "Коммунизм туғи" газетінде қызмет атқарған. 1966 - 74 ж. Қазақ радиосының шет елдерге радио хабарларын тарату бас редакциясында редактор. 1974 - 87 ж. аға редактор қызметтерін атқарған. 1953 ж. Панфилов ауд. "Колхозчилар авази" газетінде өлеңдері жарияланған. Алғашқы өлеңдер жинағы "Жастық сезімдері" 1962 ж. жарық көрген. "Баһадур" атты эпик. поэма жазған. Кейбір шығармалары" Шынар ағаштары", "Ұйғыр ақындарының дауысы", "Ұйғыр ақындары" сияқты поэзиялық топтамаларға енген. "Ағалар жолы", "Қазақстан", "Жер туралы декрет", "Армандарым", "Ақиқат", "Жауынгер монологі", "Ой адамы бәрінен биік", "Ана жұртым Шолақай" кітаптарының авторы. "Отан махаббаты"(1968), "Қасиетті сурет" (1971), "Аталар жолы" (1978), "Жарайсың, ұлым" (1982), "Жетісу жұлдыздары" жинағы басылып шыққан (орыс тілінде, 1987). Қазақстан Жоғ. Кеңесі Құрмет грамотасымен марапатталған (1987).





	ҒАППАР Біләлұлы (7.10.1938 ж.т., ҚХР. Тарбағатай аймағы, Майлы мекені) - жазушы. ҚХР Жазушылар одағының мүшесі. ШҰАР әдеби сыйл. иегері. Тарбағатай аймақтық пед. мектебін бітірген (1955). Әр түрлі қызметтер атқарған. Шығармалары 1957 жылдан басылымдарда жарық көрген.



	"ҒАЯР ҚАТЫН" - дастан. 7 - 8 буынды жыр үлгісі түрінде, кейде 11 буынды болып келетін қара өлең үлгісінде құрылған. Жырды халық ақыны С.Керімбеков Қозыбағар деген ақыннан 1935 ж. жазып алған. "Ғ.қ." дастанының сюжеті - Шығыс және Батыс әдебиеттеріне ерте дәуірде кеңінен тараған көне үнді фольклорынан бастау алады. Дастанның кззақ халқының арасына тараған үлгісінің негізгі тақырыбына - теріс жолмен баюды көздеген аяр әйелдің күйеуімен бірігіп істеген түрлі істері, елді арбап, алдауы негіз болады. Дастанның қазақ әдебиетінде қалыптасқан үлгісінің сюжеті - көне үнді фольклорындағы және әлем әдебиетіне тараған нұсқасынан көп алшақ кетпеген. Дегенмен шығыс халықтары әдебиетінде "Ғ. қ." дастанының қарасөз түрінде келіп, новеллалық, хикаяттық формада кездесетін үлгісі де бар. "Ғ. қ." көптомдық "Қазақ халық әдебиеті" жинағының 13-томында (1990) жарияланған. Толық қолжазба нұсқасы Орт. ғыл. кітапхана қорында сақтаулы.



	ҒҰЛАМА, ұлама (араб. - "білгір", "дана") - білімді, оқымысты ғалым, асқан ақыл-ойдың иесі. Ислам дінінің таралуына орай қазақ халқы Құран Кәрімнің аяттарын, шариғат пен хадис талаптарын жатқа білетін әрі мұсылмандықтың этик.-құқықтық қағидаларын жетік меңгерген адамдарды "Ғ." атаған. Ғ-лар медресе-мешіттердегі рухани лауазым иелері - мұхаддис, факих, мұтақалим, дамолла, т.б. тәрізді шәкірт тәрбиелеп, ел қүрметіне бөленген. Сондықтан қазақ халқының дәстүрлі ұғымында Ғ-лар ғылым-білім игеруге құштарлықтың, рухани тазалықтың, ұлағаттылық пен кемелдіктің иесі. Өз заманынан оза ой айтып, құнды әдеби-ғыл. мұралар калдырған, сол арқылы ұлт мәдениетінің кемелденуіне үлес қосқан кемеңгер тұлғаларды (мыс., әл-Фараби, Абай, Қ.Сәтбаев, т.б.) да құрметтеп, Ғ. деп атайды.



	ҒҰМАР ҚАРАШ (1875. Бат. Қазақстан обл. Жәнібек ауд. - 12.4.1921, сонда) - ақын, қоғам қайраткері. Ауыл молдасынан оқып, сауат ашқан. 1902 - 11 ж. өз ауылында бала оқытады. 1911- 13 ж. "Қазақстан" газетінің жұмысына ат салысқан. Сол жылдары Шәңгерей Бөкеевтен орыс тілін үйреніп, орыс, Еуропа елдерінің көрнекті шығармаларымен танысқан. 1918 ж. Ордадағы пед.техникумда сабақ берген. Қазақтың тұңғыш пед. журналы "Мұғалімге" басшылық етеді, осы журналда "Педагогика" атты еңбегін жариялайды. 1920 ж. Бөкей губаткомында бөлім басқарады. Алғашқы туындылары "Алаштың азаматтарына", "Неден қорқам?", "Күн туды" деп аталады. Ғ. Қ. 1910 - 1912 ж. Орын-бор қ-нан Шәңгерей Бөкеевтің қамқорлығымен ел аузынан жинаған әдеби мұраларды құрастырып, "Шайыр", "Көксілдер" атты екі жинақ жариялаған. "Бала тұлпар" (Уфа, 1911), "Қарлығаш" (Қазан, 1911), "Тумыш" (Уфа, 1911). "Аға тұлпар" (Орынбор, 1914), "Тұрымтай" (Уфа, 1918) поэзиялық, "Ойға келген пікірлерім" (Орынбор, 1910), "Өрнек" (Уфа, 1911), "Бәдел хажы" (Қазан, 1913) кітаптарының авторы. Ғ. Қ.-20 ғ-дың бас кезіндегі "Қазақ дұрыстығы", "Қазақстан", "Айқап", "Дұрыстық жолы", "Шора", "Абай" сияқты газет, журналдарда "Бұл қай заман?", "Тіршілік таласы", "Тәнсіз жан жоқ", "Жастарға", "Әрине, күнелту керек", "Ұлт және туған тіл", "Әсер", Қазақтар хақында", Әйелдер хақында", "Заң мәселесі", "Жүгенсіздік адамға жол ма еді?", т.б. мақалаларын жариялаған. Ғ. Қ. шығармаларын "Ғұмар Қараш баласы", "Ғұмар Қарашұлы", "Ахунд Ғұмар Қарашұлы", "Ғұмар әл-Қараши", "Бөкей елінің бір баласы", "Ғұмар Қараш", "Ғ. Қ.", "Ғ.Мұштақ", "Ғабдолла Мұштақ", "Оразақай", "Қазақаев", "Ғұмар Қарашаев" деген аттармен жариялап отырған. 1921 ж. 12 сәуірде Құнаншапқан деген жерде ақ бандылар қолынан қаза табады. Ғ. Қ. шығармалары кеңестік дәуірде 30- 40 ж. орта мектеп оқулықтарында. орыс тілінде жарық көрген "Қазақ поэзиясының антологиясы" (1958) мен "Қазақстан ақындары" (Ленинград. 1978) жинағында мерзімді баспасөз беттерінде жарияланып, өлең, толғаулары және әңгіме, мақалалары шыққан (Замана. А., 1994).



	ҒҰМАРОВА Мәлике Ғұмарқызы (20.12.1918, бұрынғы Орал обл. Орда ауд. Орда қ.-1994. Алматы) -фольклортанушы-ғалым, текстология маманы, филол. ғыл. канд. (1953). ҚазҰПУ-ды бітірген (1941). 1941- 1942ж. орта мектепте мүғалім, 1942 - 43 ж. қазақ киностудиясында ассистент, режиссер. 1943 - 87 ж. ҚР ҒА Тіл және әдебиет ин-ты текстология-қолжазба бөлімінің кіші. аға ғыл. қызметкері болып жұмыс істеген.



	ҒҰМЫРНАМА, мемуар (грек. bios- өмір, grapho - жазамын) -жеке тұлғаның өмірі мен атқарған жұмыстарының жылнамасы. Әдебиетгану ғылымында жазушының өмір жолын зерттеу. Бұл зерттеушілік жұмыс үшін өте қажетті, өйткені суреткердің өмірлік тәжірибесінің әлеум. тұрмыстық жай-күйі, толғаныстары көркем шығарм-та көрініс береді. Көркем образдардың прототиптерін білуге. шығарм. процесте жеке өмірлік материалдардың қорытылу жайын түсінуге, суреткердің лабораториялық құпиясын ашуға көмектеседі. Сондай-ақ, күнделіктер, хаттар, замандастарының естеліктері және суреткердің өзі жазып қалдырған әр түрлі деректер ғұмырнама жазуға негіз болады. Биографияның бір түрі - автобиография, яғни, автордың өзі жазып қалдырған ғұмырнамасы. Ғ. - к ө р к е м Ғ., ғ ы л. Ғ., академиялық Ғ., т.б. түрлерге бөлінеді. Ғ. жазу дәстүрі көне дәуірден басталады (мыс.. Плутахтың "Салыстырмалы өмірі"). Әлемдік әдебиетте Ғ. жазудың шеберлері қатарында Дж. Вазары, Дж. Фостер, С.Цвейг, Р.Роллан, т.б. аталады. Көне түркі ескерткіштері де (7 ғ.) Ғ. үлгісімен жазылған. Мүның өзі қазақ әдебиетіндегі Ғ. жанрының тарихы ертеден басталатынын аңғартады. М.Дулатовтың 20 ғ. басындағы Ғ-лық мақалалары, М.Әуезовтің Абай, А.Жұбановтың Құрманғазы өмірі мен шығарм. туралы жазған кітаптары қазақ әдебиетіндегі Ғ. жанрының кемелденуіне ықпал етті. Кеңестер Одағында "Тамаша адамдар өмірі" Ғ-лық сериясы танымал болған. 20 ғ-дың соңында Д. Қонаев, X. Ерғалиев, М. Мағауин, Ә. Нұршайықов, Қ.Жұмаділов, т.б. тұлғалардың Ғ-лық шығармалары жарияланған.



	"ҒЫЛЫМ" - республикалық ғылыми әдебиеттер баспасы. Қазақстан ҒА Төралқасының шешімімен 1946 ж. Алматыда ұйымдастырылған. 1992 жылға дейін "Наука" баспасы аталған. Алғашқыда редакциялық баспа кеңесін Қ.Сәтбаев басқарған. Тұңғыш директоры Б.Я. Нинбург. 1948 ж. 17 қарашада Қазақстан ҒА-ның дербес баспасы ретінде қайта құрылды. 1962 ж.Баспа, полиграфия және кітап саудасы істері жөніндегі мемл. к-тке карасты ғыл. әдебиеттер шығаратын баспаға айналған. 2001 ж. ҚР Білім және ғылым мин-нің "Ғ." баспасы болып қайта құрылды. "Ғ." - республикадағы ең ірі баспалардың бірі. Полиграф. базасы, өз баспаханасы бар. Негізінен, ғыл. монографиялар мен жеке және ұжымдық ғыл.-зерт. жұмыстарын, ҰҒА-ның журналдарын, ғыл.-көпшілік, ғыл.-көркем, сондай-ақ, танымдық әдебиеттер, әр түрлі салалық сөздіктер мен анықтамалықтар шығарады. 1946 - 2000 ж. "Ғ" баспасынан қазақ, орыс, ұйғыр және басқа халықтар тілінде 31 млн-нан астам данамен 13307 кітап пен журналдар жарық көрді. Баспа шетелдік әріптестерімен тығыз кәсіби байланыс орнатқан.



	ҒЫЛЫМИ ЖУРНАЛДАР - ғылыми зерттеулер мен жаңалықтарды насихаттап, жұртшылыққа таныстырып отыратын салалық не ғылыми-көпшілік мерзімді басылымдар. Ғ. ж. жедел ақпарат беру құралы ретіндегі баспасөздің бір саласы болғандықтан оқырмандарға ғыл. жаңалықтарды уақытылы жеткізіп тұратын, сондай-ақ, жаңа зерттеу жұмыстарын сарапқа, талқылауға ұсынатын маңызды басылымдар бо-лып табылады. Ғ. ж. оқырмандардың белгілі бір тобына немесе жалпы көпшілікке арналуына байланысты таза ғыл. журнал және ғыл.-көп-шілік журналдар болып жіктеледі. Таза Ғ. ж-ға ғылымның белгілі бір саласына, соған орай тек сол саламен айналысатындар мен әуестенушілердің шектеулі тобына арналған журналдарды жатқызуға болады. Мыс., "Қазақ тілі мен әдебиеті", т.б. Ал ғыл.-көпшілік журналдарға ғыл. негіздегі, бірақ тақырып аясы шектеусіз, жалпы халыққа арналған журналдар жатады. Қазақстанда шығатын мұндай ғыл.-көпшілік басылымның ең алғашқыларының бірі - ай сайын шығатын "Зерде" (бұрынғы "Білім және еңбек") журналы. Кейін республикада "Ізденіс - Поиск", "Қазақстан Республикасы Ұлттық ғылым академиясының хабаршысы", "Известия Национальной академии наук Республики Казахстан", "Вестник Национальной академии наук Республики Казахстан", "ҚазҰУ хабаршысы", "Вестник КазНУ", "Қазақ тілі мен әдебиеті", "Ақиқат", "Қазақстан мектебі", "Жұлдыз", "Жалын", т.б. журналдар саны көбейді.



	ҒЫЛЫМИ-КӨПШІЛІК ӘДЕБИЕТ, ғ ы л ы м и - т а н ы м д ы қ әдебиет - белгілі бір ғылым туралы, сол ғылымды дамытқан ғалымдар жөнінде жазылған шығармалардың жалпы атауы. Ғ.-к. ә.. негізінен, сол саланың маманы емес адамдарға түсінікті тілмен жазылады. Тақырыбы жағынан ғалымдар ғұмырнамасын, іргелі және қолданбалы ғылымдар саласын, жиһанкездер саяхатын, т.б. қамтиды. Ғ.-к. ә. ғылымның жетістігін көпшілік қауымға насихаттаушы. Ежелгі Рим ойшылы К. Лукрецийдің (6.3.6. 1 ғ.) "Заттың табиғаты" және М.В. Ломоносовтың "Шынының пайдасы туралы хаты" осы бағытта жазылған шығармалардың алғашқылары. Кейін орыс баспагерлері Ф.Ф. Павленконың (1839 - 1900) "Пайдалы білімдердің кітапханасы", В.В. Лункевичтің "Ғылыми-танымдық кітапханасы", "Тамаша адамдар өмірі", т.б. елеулі еңбектер жарық көрді. Қазақ тілінде жарық көрген "Өнегелі өмір" сериясын, "Негеш", "Шаңырақ" энциклопедияларын осындай еңбектер санатына жатқызуға болады.



	ҒЫЛЫМИ ФАНТАСТИКА (ағылш. science fiction - ғыл. туынды) - көркем әдебиетте, сондай-ақ, кино, кескіндеме, т.б. өнер салаларында қалыптасқан жанрлық түр. Ғ. ф. өнердегі дербес жанр ретінде 20 ғ-да қалыптасқанымен, оның қайнар бастаулары ежелгі әпсаналарда, ауыз әдебиетінде жатыр. Оған қиял-ғажайыптық, ертегілік қасиет те тән. Фантастика (грек.phantasia-қиялдау, phantastike - қиялдау өнері) ұғымының өзі де қиялдану өнеріне байланысты пайда болған. Қазіргі әдебиеттану мен өнертану ғылымында фантастиканың "ертегілік" және "ғылыми" белгілерінің ара жігі жыратылмаған. Әдебиетте Ғ. ф. - ғ ы л. поэзия және ғыл. проза болып, екі пішінде қалыптасты. Ғыл. поэзия терминін әдебиеттану саласында алғаш француз поэзиясының теоретигі Рене Гиль "Сөз туралы трактат" (1896) еңбегінде қолданды. Ол ғыл. поэзияның белгілері ежелгі дәуір еңбегінің өкілі Рим ойшылы К.Лукрецийдің "Заттың табиғаты" поэмасында көрініс тапқанын мысалға келтіреді. Поэзиядағы Ғ. ф. жалпы фантастикалық арнадан бөлекше, филос.-әлеум. бағыттағы мүмкіндігімен ерекшеленеді. Ғ. ф. прозаның барлық жанрында (роман, повесть, әңгіме, т.б.) қарқынды дамып, көркем әдебиеттің арнаулы саласына айналды. Әлемдік әдебиеттегі Ғ. ф-ның ірі өкілдері: Ж.Верн, Г.Уэллс, О.Чапек, СЛем, Р.Бредбери,А.Кларк, Р.Шеклин, О.Хаксли, А.Р. Беляев, И.А. Ефремов, А.Азимов, К.Сайман, ағайынды А.Н. және Б.Н. Стругацкийлер. Зерттеушілердің пікірінше қазақ әдебиетіндегі Ғ. ф. жанрының алғашқы белгілері ертегілерден ("Ер Төстік", "Ұшқыш кілем", т.б.) аңыздардан ("Қорқыт Ата", "Баба түкті шашты Әзіз", т.б.) бастау алады Ғ. ф. дербес жанр ретінде А.Машанов, Т.Сұлтанбеков, М.Сәрсеев, А.Мархабаев, Р.Баймаханов, Ш.Әлімбаев, т.б. шығармалары арқылы қалыптасты.



	ДАБЫЛОВ Молдахмет (1893, Қызылорда обл. Қармақшы ауд. Қашқансу өңірі - 18.12.1946, сонда) - жырау. Даңмұрын ақынның шәкірті болған. "Көрұғлы" дастанының бірнеше саласын жатқа айтқан. Д. Сыр бойы ақындарының жыр, толғауларын домбыраға қосып жырлаған. 1917 ж. Шәкейсал Дәруішқызының жұмбақ айтысына қатысқан. 1944 -45 ж. Т.Үркімбаевпен айтысқан. Д. "Қашқансу - туған жерім", "Дана ақын Даңмұрын", "Нартай ақынға", " Шаһнаманы оқығанда", т.б. өлеңдерін, "Шыбық қыз", "Сарғасқа атты Келмембет" дастандарын жазған. 1945 ж. Қазақстан Жоғ. Кеңесінің Құрмет грамотасымен марапатталған. 1993ж. Қызылорда обл. Қармақшы ауданында ақынның 100 жылдық мерейтойы аталып өтіп, аудандағы көшенің біріне Д. есімі берілді.



	ДАЙРАБАЙ Тынышбек Майлыбайұлы (13.2.1943 ж.т., Қызылорда обл. Жалағаш ауд. Жаңаталап а.) - ауыз әдебиеті үлгілерін жинаушы. ҚазҰУ-ды бітірген (1969). Сыр өңірінен шыққан атақты би, шешен, батыр, жыраулардың шығармаларын жинаумен айналысқан. "Дүр Оңғар" (1992"), "Қаңлы Жүсіп" (1994), "Кете Жүсіп". т.б. кітаптарын құрастырушы.



	ДАЙЫРОВА Әнеш Мұқатайқызы (9.9.1927, Жезқазған обл. Ақтоғай ауд. Ақтоғай а. - 1997. Алматы) - ғалым, филол. ғыл. канд. (1964). ҚазҰУ-ды(1951), КазҰПУ-дың аспирантурасын бітірген (1963). 1951 -1954, 1964 - 1997 ж. Ы.Алтынсарин атынд, пед. ғыл.-зерт. ин-тында ғыл. қызметкер, аға ғыл. қызметкер, бөлім меңгерушісі. 1954 - 1960 ж. ҚР-ның А.С. Пушкин атынд. мемл. кітапханасында (қазіргі Ұлттық кітапхана) аға библиограф қызметтерін атқарған.



	"ДАЛА УӘЛАЯТЫНЫҢ ГАЗЕТІ" - 1888 жылдың 1 қаңтарынан 1902 жылдың 12 сәуіріне дейін Омбы қ-нда қазақ, орыс тілдерінде "Акмолинские областные ведомости" газетіне қосымша ретінде шығып тұрған ресми газет. Оның жарыққа шығуы 1882 ж. құрамына Ақмола, Семей және Жетісу облыстары кірген Дала ген.-губернаторлығының құрылуымен байланысты болды. Газеттің басты мақсаты жергілікті халықты үкімет жарлықтарымен таныстырып отыру болды. Қазақшасының редакторлары - Ешмұхамед Абылайханов пен Дінмұхамед Сұлтанғазин. Газеттің ресми бөлімінде патша үкіметінің, жергілікті ұлықтардың бұйрық-жарлықтарын, заңдарын, әкімш. басқару істерін жарияласа, биресми бөлімінде Ы.Алтынсарин, Ш.Уәлиханов туралы деректер. Қазақтың сол кездегі оқыған ойшылдары, зиялы ғалымдары Абай, Шәкерім, Мәшһүр Жүсіп Көпеев, Д.Сұлтанғазин, А.Құрманбаев, Р. Дүйсенбаев, Ә.Бөкейханов, С.Шорманов. т.б-лардың шығармалары, мақала-хабарлары, хаттары, олар жинаған әдебиет нұсқалары басылды. Сонымен бірге қазақ халқының сол кездегі саяси-әлеум., мәдени- ш. хал-жайы, өткен тарихы, ауыз әдебиетінің ертедегі нұсқалары ("Қозы Көрпеш - Баян сұлу", "Нәрік батыр", "Еңлік - Кебек", "Бозжігіт", Алдаркөсе, Жиренше шешен, Қожанасыр аңыздары. Шығыс сюжеттері "Мың бір түн", "Шаһнаме", "Фархат - Шырын"), мақал-мәтелдер, жұмбақтар, орыстың белгілі ақын-жазушыларының кейбір шығармаларынан аудармалар жарияланған. "Д. у. г." басында көлемі 1/2 б. т. болып 4 бетке басылып тұрған. 1888 жылғы 8-санынан бастап газет көлемі көбейтіліп тұтас бір баспа табаққа жетіп, 8 бет болып шыға бастаған. 4 беттік сандарында газет беті екі бөлікке бөлініп басылған. Сол жақтағы 1 - бөлігіндегі араб әріптерімен жазылған қазақша мақалалар, оң жақтағы 2-бөлігінде орыс тіліндегі материалдар басылған. Ал 8 беттік нөмірлерінде алғашқы төрт беті түгел қазақша, қалған төрт беті орысша басылған. "Д. у. г." аптасына бір рет шығып тұрған. "Д. у. г-нің" түпнұсқадан түсірген фото-көшірмелері Қазақстанның Орт. ғыл. кітапханасының сирек кітаптар бөлімінде сақтаулы. Сол фотокөшірмелер негізінде Ү.Субханбердинаның құрастыруымен "Д.у.г-нің" материалдар жинағы 150 б.т. тұратын 5 кітап болып басылып шықты.



	ДАНА (парс. - білгір) - білімі мен тәжірибесі мол, рухани әлемі бай, ой-сезімі сергек тұлға. Қазақ ұғымында "ақылды, парасатты, рақымды кісі" деген мағына береді. Д-лардың өнегелі өмірі, ғибратты сөздері мен тағылымды іс-әрекеттері - жекелеген топтың, не әлеум. жіктің еншілері, мирасы емес, барша адамзаттың рухани игілігі. Өмірдің өткінші қызығына еліктемей, адамзаттың қарапайым әрі мәңгілік мұраттарын аңсар тұтқан қазақ даналары деп Қорқыт Ата, Қожа Ахмет Иасауи, Әбу Наср әл- Фараби, Асан қайғы, Абай, т.б. айтуға болады. Олар - рухани кемелдік сатысына көтеріліп, жан сарайы мен тән тұлғасын тазартқан сайын болмыстың сырын ұғып, пәни мен бақидың мәнін түсіндіру арқылы адамзат ұрпағын шапағатқа бөлеуді мақсат тұтып ғұмыр кешкен.



	ДАНИЯЛ Ыскақов (1897, Шығ. Қазақстан обл. Шыңғыстау өңірі -1945, Ресей, Карелия) - әдебиетші, сыншы, аудармашы, қоғам қайраткері, Абайдың немере інісі Кәкітайдың ұлы. Семей орыс-қазақ мектебінде оқыған. Ташкент Орта Азия ун-тін бітірген (1927). Осы ун-тте оқып жүріп, бала кезінен досы М.Әуезов екеуі қазақ балаларына арнап "Наш аул" деген әліппе құрастырады. Д-дың қазақ тілінде "Өзбекстандағы қазақ балаларына арналған жаңа әліпби" атты көлемді еңбегі 1926 ж. Ташкентте жарық көрген. Д. 1924 ж. Әуезовтің "Бәйбіше-тоқал" драмалық шығармасына талдау жасаған сын мақала жариялады ("Сана", № 2 - 3). Бұл мақала қазақ әдеби сынының алғашқы үлгілерінің бірі болып табылады. Д. - В.Гаршиннің "Төрт күн" (1924), А.Чеховтың" Үлкен бағбанның әңгімесі" (1924) шығармаларын, өзбек жазушысы Абдулла Қаһардың әңгімелерін "Дүние жасарады" (1934) деген атпен, Р.Ролланның "Жан Кристофор" (1937) романынан үзінді аударып, бастырып шығарады. 1937 ж. жалған саяси жала жабылып, Карелияға жер аударылған.



	ДАНЫШПАН (парс. - ғалым, оқымысты) - рухани кемелдікке жетіп, даналық қасиеттерді меңгерген тұлға. Д. болмыстың заңдылықтарын терең түсініп, толық сезінеді және өзі де сол заңдылықгардың аясында, ауытқымай өмір сүреді. Оның қарапайым адамдардан айырмашылығы - өзінің іс-әрекетін, барша ғұмырын өткінші қызықтың, жеке бастың қамына емес, мәңгілік құндылықтарға, жалпы адамзаттық аңсарларға бағыттап, өз тұстастарына, кейін ұрпақ өкілдеріне өнеге таратып, ізгі ықпалын тигізеді.



	ДАҢМҰРЫН Кенжебеков (1870, Қызылорда обл. Жалағаш ауд. Аққошқар а. - 1923, Қызылорда обл. Жалағаш ауд. Аламесек а.) - ақын. Жастайынан мұсылманша оқып, хат таныған. 19 ғ-дағы Нысанбай жырау, Жарылқасын (1857, 1905) ақындарды ұстаз тұтқан. Д. бірнеше толғау, терме, арнау өлеңдер, жұмбақ айтыс, хикая-дастандардың авторы. Д. айтысқа қатысып, өнер көрсеткен. Д-ның өлеңдері, айтыстары (Қаңлы Жүсіп, Кете Жүсіп, Омар, Тұрмағамбет, Шәкей сал) "Айтыс" кітабының 2-томына (1965) енген.



	"ДАРЫН" - Қазақстан Республикасы Үкіметінің дарынды жастарға берілетін мемлекеттік сыйлық. Жасы 35-тен аспаған, қоғамдық-әлеум.. мәдени қызметтерімен халыққа танылған, дарынды жастарға 1992 жылдан бастап 2 жылда бір мәрте ғылым. архитектура, өнер, әдебиет, журналистика, спорт, халық шығармашылығы салалары бойынша беріліп келеді. "Д" сыйл. лауреаттары: Ә.Ысмайылов, Д.Амантайұлы, Б.Жақып, М.Тазабеков, Б.Жүсіпов, Д.Қамзабекұлы, А.Шәріп, М.Райымбекұлы, А.Ақынбабақызы, Д.Кәпұлы.



	ДАСТАН (парс. - айту. баяндау, жырлау) - әдеби-эпикалық жанр. Шығыс халықтары әдебиетінде әсіресе парсы және түркі әдебиеттерінде кең тараған. Д. белгілі бір сюжетке құрылады. Құрылымында кейде өлең мен қара сөз араласып келе береді. Мазмұны бірыңғай бола бермейді, қазақ халқының өміріндегі әр түрлі мәселелерді көтеріп, қоғамдық санаға игі ықпал етіп, тақырыбына, композициялық құрылысына қарай сюжетті поэма түрінде немесе сюжетсіз толғау түрінде келеді. Бұрын кім шығарғаны белгілі болғанымен, кейіннен фольклорлық сипат алып, көптеген Д-дардың авторы ұмытылған. Қазақ дастандары тақырыбы жағынан шартты түрде 5-ке бөлінеді: 1. Ислам қағидаларын, діни наным-сенімдерді насихаттайтын Д-дар: "Салсал", "Зарқұм", т.б. 2. Шығыс аңыз-әңгімелері негізінде туған Д-дар: "Мың бір түн", "Шаһнама", "Тотының тоқсан тарауы". т.б. Бұлар қазақ әдебиетіне бұрыннан таныс, әбден сіңісіп, халықтың шығармасындай болып, Д. жанрының дамуына елеулі әсер етті. 3. Шығыс классиктері негізінде пайда болған Д-дар: Фирдоуси, Физули, Науаи, Низамилер жазған "Ләйлі-Мәжнүн", "Таһир-Зуһра", т.б. поэмалары қазақ арасында Д. болып тарады. Осы дәстүрдің негізінде А.Құнанбайұлы "Ескендір", "Масғұт", "Әзім әңгімелері" поэмаларын жазды. 4. Романтикалық сарындағы ғашықтық Д-дар: "Қозы-Көрпеш - Баян сұлу", "Қыз Жібек", "Айман-Шолпан", т.б. Кеңестік дәуірде И. Байзақов ("Құралай сұлу", "Ақбөпе"), Н.Байғанин ("Нарқыз"), Қ. Баймагамбетов ("Мәрия-Мағауия) Д-дарын жазған. 5. Ерлік пен ел жайындағы батырлық Д-дар: "Қобыланды, "Алпамыс", "Ер Тарғын", "Қамбар батыр", "Рүстем -Дастан", т.б. Ортақ сюжет негізінде әр халықтың ақын-шайырлар Д. жазып, кезінде өнер сайысына түсетін дәстүр де болған. Д. өлең өрнегі жағынан он бір буынды болып келеді. Кейбір Д-дарды жеңіл жырға тән ырғақпен (муз. аспаптардың сүйемелдеуімен) жатқа айтушыларды бұрын ел арасында "дастаншылар" деп атаған. Қ. Аманжоловтың" Ақын өлімі туралы аңыз", Ә. Тәжібаевтың "Толағай", Ж.Сыздықовтың "Алтын қалам" дастандары бар.



	ДАУЫМОВ Сатыбалды (15.1.1935. Бат. Қазақстан обл. Бөкей ордасы ауд. - 29.5.2004, Алматы) - ақын, журналист. Қазақстан Жазушылар одағының мүшесі (1990). Қазақстанның еңб. сің. мәдениет қызметкері. ҚазҰУ-ды бітірген (1959). 1959 - 70 ж. "Қазақстан ауыл шаруашылығы" журналының әдеби қызметкері, аударма бөлімінің меңгерушісі, 1970 - 95 ж. "Еңбек таңы" журналының бас редакторы қызметтерін атқарған. Алғашқы өлеңдер топтамасы "Жайық жырлары" деген тақырыппен 1955 ж. Бат. Қазақстан обл. "Екпінді құрылыс" газетінде жарияланған. "Жалын ғұмыр" (1990), "Тауқыметті тағдыр" (2000), "Сатыбалды" (өлеңдер мен поэмалар), "Сонау бір тұрған Нарында" кітаптары жарық көрген. "Ғасыр, саған айтам", "Елестер мен белестер", "Аспан асты, жер үсті" поэмалары, зерттеу мақалалары, очерктері әр түрлі мерзімдік басылым беттерінде жарияланды. Казақстан Жоғ. Кеңесінің Құрмет грамоталарымен, медальдармен марапатталған.



	ДӘДЕБАЕВ Жанғара (15.11.1948 ж.т., Жамбыл обл. Талас ауд. Ойық а) -ғалым, филол. ғыл. докт. (1992), проф. (1994). Қазақстан Жоғары мектебі ғылым академиясының корр.-мүшесі, Қазақстан Жазушылар одағының мүшесі, ҚР білім беру ісінің үздігі. Тараз пед. уч-щесін (1969). ҚазҰУ-ды (1975), осы ун-ттің аспирантурасын (1980), Мәскеу мемл. ун-ті жанындағы Біліктілік арттыру ф-тін (1985) бітірген. 1968 - 1970 ж. Жамбыл обл. Талас ауд-нда мұғалім. 1975 - 77 ж. Әдебиет және өнер ин-тында аға лаборант, 1977- 1982 ж. ҚазҰУ-дың қазақ әдебиеті кафедрасында ассисент, 1982 - 91 ж. осы оқу орнында аға оқытушы, 1991 - 93 ж. Ы.Алтынсарин атынд. пед. ғыл.-зерт. ин-тының директоры, 1991 -2000 ж. ҚазҰУ-дың филол. ф-тінің деканы, 2000 - 2001 ж. қазақ әдебиеті кафедрасының меңгерушісі қызметтерін атқарған. 2001 жылдан ҚазҰУ-дың оқу ісі жөніндегі проректоры. Д-тың барлығы 60-тан астам монографиясы. 200-ден астам оқулықтар мен оқу құралдары жарық көрді. Ол" Қазақстан Республикасының тәуелсіздігіне 10 жыл" мерекелік медалімен марапатталған.



	ДӘЙЕК СӨЗ. ц и т а т а (лат. cito - келтіремін, шақырамын) - қандай да бір түпнұсқадан сөзбе-сөз алынған үзінді. Д.с. автордың ойын неғұрлым дәл бейнелейтін беделді пікірлермен тиянақтау үшін; біреудің пікіріне сын айту үшін, құнды дерек ретінде пайдалану үшін қолданылады. Д. с., негізінен. баспасөз материалдарында, ғыл. еңбектерде, кітаптар мен әр түрлі қолжазбаларда, баяндамалар мен сөйлеген сөздерде келтіріледі. Д. с-дер ғыл. еңбектерде пайдаланылғанда, сол еңбекте айтылатын оймен логикалық тұрғыдан қабысып, жарасым табуы тиіс. Айтылмақ ойды одан әрі дамытып, жаңа деректермен толықтырып тұру керек. Сонда ғана ол өз міндетін атқарады. Әдетте зерттеу еңбектерде, көбінесе, әдебиет, мәдениет, өнер, ғылым қайраткерлері пікірлерінен Д. с-дер алынып отырады. Мұның өзі егер үлкен талғаммен. орынды алынса. еңбектің сапа-сын арттыруға себін тигізеді. Д. с., көбінесе. ықшам түрде алынады. Сөйлем үзақ болған жағдайда керекті жерін альш. қысқартылған сөздер орнына көп нүкте қою шарты бар. Д. с. мәтін ішінде пайдаланылғанда тырнақшаға алынып беріледі де, міндетті түрде цитата авторының аты-жөні, еңбегінің тақырыбы нақтылы көрсетіледі. Эпиграф та Д. с-дің бір түріне жатады.



	ДӘРІБАЕВ Қанапия (27.12.1931 жт., Қызылорда обл. Тереңөзек ауд. С.Сейфуллина.) - ақын. Қызылорда пед. ин-тын бітірген (1956). 1956 - 1958 ж. Тереңөзек ауд. мектеп мұғалімі. 1958 - 1963 ж. респ. "Балдырған", "Мәдениет және тұрмыс" (қазіргі "Парасат") журналдарында әдеби қызметкер, 1963 - 1981 ж. Қызылорда обл. Шиелі ауд-ндағы "Өскен өңір" газетінде редактордың орынбасары, 1981 - 1983 ж. респ. "Ара" журналында еңбекші хаттары бөлімінің меңгерушісі қызметтерін атқарған. 1961 ж. респ. жас ақындардың ұжымдық жинағына өлеңдері енген. Қазір шығарм. жұмыста.



	ДӘРІБАЕВА Жадыра (4.9.1948 ж т.. Қызылорда обл. Тереңөзек ауд.) - ақын. Қызылорда қ-ндағы Қыздар пед. уч-щесін бітірген (1968). 1968 - 70ж. Қызылорда пед. ин-тында. 1970- 78 ж. Мәскеудегі Әдебиет ин-тында оқыған. 1978-91 ж. Мәскеудегі Мемл. театр өнері ин-тында (ГИТИС) қазақ актерлер бөлімінде дәріс берген. 1982 - 90 ж. Қазақстан Жазушылар одағында секретариат меңгерушісі, 1991 - 92 ж. "Қазақстан әйелдері" журналында бөлім меңгерушісі қызметтерін атқарған. ҚР-ның 1992 ж. қабылданған Мемл. Әнұран мәтіні авторларының бірі, "Құрмет" орденімен марапатталған (1995).





	ДӘРІМБЕТ Батырхан Ерғалиұлы (5.12.1951. Қызылорда обл. Арал ауд. Ақбай а. - 7.6.2005. Алматы) - ғалым. филол. ғыл. канд. ҚазҰУ-ды бітірген (1977). 1979 жылдан Әдебиет және өнер ин-тының ғыл. қызметкері, аға қызметкері, 1998 жылдан "Жас Түркістан" журналының бас редакторы.



	ДӘСТЕМ Қарабасұлы (1677. Солт. Қазақстан обл. Жамбыл ауд. Гүлтөбе қонысы - 1752, Ресей, Қорған обл. Петухово ауд. Өзентал қыстауы) - ақын, күйші, Толыбай сыншының немересі, Қарабас батырдың үшінші ұлы. Ауыл молдасынан сауат ашқан. Д. өлең-жыр шығарып, ән салу, сыбызғы, домбыра тарту өнерін медреседе жүргенде тастамай, жетілдіре берген. Ел арасында сыбызғымен күй тартып, домбырамен ән шырқап, өлең-жырлар шығарып, сал-серілік құрғандықтан, ақын Д., әнші Д., сал Д., сері Д., жыршы Д. атанады. Д. 17 ғ-дың соңы мен 18 ғ-дың 1-жартысындағы қазақ-калмақ соғысына қатысқан. "Хан - сұжандар", "Бозқозыұлы Бөкенбай", "Дәстемнама" тарихи дастандар, Гүлжаһан", "Майдан", "Ақбоз ат" деген әндер, "Шайқас", "Жекпе-жек", "Ақиық", "Шыжым", т.б. күйлер шығарған.



	ДӘСТҮР МЕН ЖАҢАШЫЛДЫҚ -әдебиет пен өнердің даму барысында сабақтастық пен жаңғыртуды, мұрагерлік пен қайта жасауды, бұрынғы мен соңғының байланысын білдіретін ұғым. Дәстүрге ғасырлар бойы қалыптасып, сұрыпталған әдет-ғұрыптар, жол-жобалар көзқарас түсініктер жатады. Жаңашылдық - өткен өмірдің, кешегі күннің тәжірибесі мен жемістерінің ішінде мән-мағынасы бай, дәрежесі жоғары заман талабына жауап беретін, бұрынғы-соңғының шеңберінен шығып, болашаққа кең жол ашатын аса маңызды ізденіс-әрекеттер. Ол жалпы өркениеттің дамуына әсер етеді, осы жолда туып, орнығады. Д. мен ж. - диалектикалық бірлестікте болып, ескі мен жаңаны жалғастырады, тарихпен бірге дамиды, өндірістің базисі ретінде өзгеріске ұшырап отырады. Д. мен ж. арасындағы заңды байланыс - материалдық және рухани мәдениеттің, өндіріс пен техниканың, философия мен әдебиеттің, өнердің барлығына тән. Жаңашылдық - әрқашан асқан шеберлік пен зор таланттың нәтижесі, ол әдебиет пен өнердің өрісін кеңейте түседі. Д. мен ж. әдебиетте, өнерде ұлттық ерекшелікті сақтай отырып, жаңа заманның талап-тілегіне сай келу қағидасын қажет етеді. Тұрмыстың, қоғамдық тіршіліктің өзгеруіне, адамның өмір танудағы жаңа ұғым-түсініктеріне байланысты әдебиетте мазмұн мен түр жағынан жаңашыл шығармалар туа-ды. Бүл түрғыда кейбір дәстүрлік әдіс-тәсілдер сақталумен қатар жаңаша суреттеу, бейнелеу, сөз қолдану амалдары пайда болады. Әсіресе жаңа өзгерістер мен құбылыстарды аңғаратын соны бейнелеу құралдары жасалады. Бұл - әдебиеттегі жаңашылдықтың белгісі. Д. мен ж. тек түрді, сыртқы өзгерістерді білдірумен қатар, ішкі мазмұнды, мағынаны білдіреді, түр мен мазмүнды бірдей қамтып, шығарманың идеялық-көркемдік немесе ұлттық сипатын жаңа сатыда елестетеді. Енген жаңалық әдебиетке сіңіп, дәстүрге айналып кетуі мүмкін. Қазақ поэзиясына Абай Құнанбайұлы енгізген жаңашыл үлкен дәстүр болып қалыптасты. Абай қазақ поэзиясын әсіре шешендіктен, әсіре бояудан құтқарып, терең ойлылықты арттырды. Ол ақын орнын, оның қоғамдық, әлеум. мәнін танып, көркем сөзді жоғары сатыға көтерді, ауыз әдебиетінің дәстүрінде келе жатқан поэзияны түрлендіріп, жаңа арнаға салады. Мыс., "Көлеңке басын ұзартып" өлеңінде: "Адасқан күшік секілді, Ұлып жұртқа қайтқан ой" дегенде тынымсыз, мазасыз ойды, жабырқау көңілдің суретін "адасқан күшікке" балайды. С.Сейфуллин қазақ әдебиетіне, соның ішінде поэзияға жаңа леп, жаңа серпін әкелді. Қоғамдағы тың өзгерістерді экспресс түрінде суреттеді ("Экспресс"). С. Мұқанов поэзиясы ("Бостандық") өлең түрі жағынан ескіше болғанмен, идеялық мазмұны, тілек-мақсаты жағынан жаңа. М. Әуезов, Ғ. Мүсірепов өз шығармаларында шешендік дәстүрді шебер пайдалана отырып, үлкен жаңалық әкелді.



	ДӘУ - кейбір аңыз, ертегі-жырларда кездесетін мифтік кейіпкер. Адам баспайтын тау-құздарда аң аулап, тау үңгірлерін паналайтын, маңдайында жалғыз көзі бар алып. Кейбір түркі халықгарының (саха, шор, алтай, хақас, т.б.) ұғымы бойынша, Д. - жер асты әлемінің өкілі. Ежелгі грек ғалымдары Аристей (б.з.б. 7 ғ.) мен Геродоттың (б.з.б. 5 ғ.) айтуларынша, жалғыз көзді алыптар туралы әңгімелерді гректер сақтардан естіген.



	ДӘУЛЕТБАЕВ Мәжит (Ғабділмәжит) Боранбайұлы (1900. Қызылжар - 1938) - жазушы, ақын, драматург. 1904 - 12 ж. Хасан Пономарев медресесінде мұсылманша, Шығыс әдебиеті үлгісінде, онан кейін Сухотин екі сыныптық уч-щесінде орысша білім алады. 1918- 21 ж. ауылдық мектептерде мұғалім, 1921- 25 ж. "Бостандық туы" (Қызылжар) газетінде әдеби қызметкер болды. 1922 -24 ж. Мәскеудегі Шығыс еңбекшілері коммунистік ун-тінде оқиды. "Еңбекші қазақ" газетінде әдеби қызметкер болып істеді. Өмірінің соңғы жылдарында Қазақстан Жазушылар одағында қызмет атқарған. 1920 жылдан бастап "Қызыл Қазақстан", "Еңбекші қазақ", "Бостандық туы", т.б. газет, журналдарда өлең, очерк, фельетон, сын мақалалары үздіксіз жарияланып тұрды. Тұңғыш өлеңдер жинағы 1928 ж. жарық көрген. "Жүректен" (1932), "Толқында" (1933), Социализм жыры" (1933) шығармалар жинақтары басылып шықты. Драматургия жанрында да еңбек етіп, "Сұрқақпайлар" (1930) комедиясын жазды. 1933 ж. "Партизан Алпысбай" повесі (1935 ж. - орыс тілінде), 1935 ж." Партизандар" кітабы қазақ және орыс тілдерінде басылды. Д-тың үлкен еңбегі - "Қызылжар" трилогиясының 1-кітабы 1935 ж. жарық көрді. Романның 1-, 2-, 3-кітаптары аяқталмай қалған. Д. көркем аударма саласында жемісті еңбек етті. Ол ағылшын драматургі У.Шекспирдің Гамлет" (1927), орыс жазушысы Н.В. Гогольдің "Үйлену" (1923), неміс жазушысы Э.М. Ремарктің "Күнбатыс майданында бір қалыпты" (1930) пьесаларын, орыс жазушылары Г.И. Серебрякованың "Маркстің жастық шағы" (1934), Н.С. Тихоновтың"Соғыс" (1935), А.С. Серафимовичтің "Темір тасқын" (1935) романдарын, орыс ақыны А.С. Пушкиннің көптеген өлеңдері мен "Мыс салт атты" поэмасын, т.б. шет ел әдебиеті шығармаларын қазақ тіліне аударған.



	ДӘУРЕНБЕКОВ Әбен (1939жт., Шығ. Түркістан (ҚХР) Жарсу а) - ақын. ҚазҰПУ-ды бітірген (1967). Алматы обл. (бұрынғы Талдықорған) " Жерұйық" газетінде тілші, мектептерде мұғалім болып қызмет атқарған. "Таң", "Мөлдір тамшы", "Тамшы бұлақ", "Балконнан ұшқан көгершін", "Мамырайы", "Құс қанатында жазылған жыр" жыр жинақтарының авторы.



	ДӘУРЕНБЕКОВ Жақау (21.10.1946 ж.т., Қызылорда обл. Арал ауд. Сар-бастауа.) - жазушы, журналист. ҚазҰУ-ды бітірген (1971). 1965 ж. Арал ауд. "Толқын" газетінде әдеби қызметкер, 1970 - 80 ж. "Жас Алаш" (бұрынғы "Лениншіл жас") газетінде әдеби қызметкер, аға әдеби қызметкер, бөлім меңгерушісі, алқа мүшесі, 1980 - 93 ж. респ. "Өнер" баспасында бөлім меңгерушісі, бас редактордың орынбасары қызметтерін атқарған. 1994 жылдан бері респ. "Ана тілі" баспасының директоры. Мектеп қабырғасында жүрген кезден газет-журналдарда мақала, очерк, әңгімелері үзбей жарияланып тұрған. Алғашқы жинағы "Бөгенауыл балалары" 1970 ж. жарық көрген. Онан кейін "№ 28 комсомол билеті" (1978), "Шұғыла шақ" (1980), "Ауылым - алтын бесігім" (1985), "Алғашқы сабақ" (1971), "Саяқ" (1979), "Күн ұясы" (1984), "Бір нәзік сәуле" (1989), "Айтыңыз құпы болсын" (1993), "Алты ата әлім" (1992), "Менің елім - Қазақстан", "Сөз киесі" (1996) кітаптары жарық көрген, "Күн ұясы", "Саяқ" повестері респ. дәстүрлі жастар мен балаларға арналған "Жалынның" сыйлығына ие болды. "КСРО баспасөзінің үздігі" белгісімен. Қазақстан Жоғ. кеңесінің Құрмет грамотасымен марапатталған. Бірнеше дүркін Қазақстан Журналистері одағы сыйл. лауреаты.



	ДӘУРЕНБЕКОВ Танаш(20.6.1927. Қызылорда обл. Тереңөзек ауд. Нағи Ілиясов атынд. а. - 31.8.2000. Алматы) - жазушы. Қызылорда пед. ин-тын бітірген (1949). 1943 - 44 ж. Қызылорда обл. Сырдария ауд. "Октябрь" бастауыш мектебінің меңгерушісі. 1944 - 45 ж. сол ауданның мектебінде мұғалім болып қызмет атқарған. 1949 - 55 ж. Қызылорда қ-ндағы орта мектептерде. 1955 - 61 ж. Қызылорда пед. уч-щесінде мұғалімдік қызметте, 1961 - 63 ж.

	"Қазақстан пионері" (қазіргі "Ұлан") газетінде бөлім меңгерушісі, 1964 - 66 ж. "Жазушы" баспасында редактор. 1966 - 87 ж. "Білім және еңбек" (қазіргі "Зерде") журналында бөлім меңгерушісі қызметтерін атқарған. Қазақстан Жоғ. Кеңесінің грамотасы мен Құрмет грамотасының иегері. Еңбек ардагері. Ұлы Отан соғысының 50 жылдығы медальдарымен. Халық ағарту ісінің озаты белгісімен марапатталған. Қазақстан Жазушылар одағы сыйл. лауреаты (1990).



	ДӘУТАЙҰЛЫ Несіпбек(30.1.1947 ж.т., Жамбыл обл. Қордай ауд. Кенен а.) -жазушы. ҚазҰУ-ды бітірген (1985). 1972 - 80 ж. ауд. "Қордай" газетінде тілші, бөлім меңгерушісі, жауапты хатшы, редактордың орынбасары. 1980 - 98 ж. Жамбыл обл. "Еңбек туы" ("Ақжол") газетінде меншікті тілші. 1998 - 2000 ж. "Егемен Қазақстан" газетінің Қырғызстан Республикасындағы меншікті тілшісі, 2001 - 2002 ж. ауд. "Қордай шамшырағы" газетінің редакторы. Қазір "Жамбыл" әдеби-көпшілік журналының бас редакторы, "Ақ көгершін", "Алма ағашының бұтағы", "Әнім сен едің" атты повестердің, "Құдірет пен Қасірет" романының авторы. Таңдаулы көркем шығармаларға арналған респ. жабық бәйгелердің жүлдегері, Ғ.Мұстафиннің 100 жылдығына байланысты үздік әңгімелерге арналған әдеби бәйгенің бас жүлдегері.



	"ДӘУІР" Қазақстандағы ірі полиграфиялық кәсіпорын. Алматы қ-нда орналасқан. Газет-журнал, кітап, т.б. баспа өнімдерін көп данамен басып шығаруға маманданған. 1918 ж. қалалық "Заря свободы" газетінің тұңғыш саны жарық көрген шағын баспахана негізінде 1932 ж. құрылған. Ұзақ жылдар бойы Қазақстан КП ОК-нің газет-журнал баспаханасы аталып, респ. газет-журналдарды басып шығаратын негізгі өндірістік база міндетін атқарды. 1991 жылдан "Д." респ. газет-журнал баспасы аталды. Баспа 2000 ж. "Д." жабық акцион. қоғамға айналды. "Д." 4 тілде - қазақша, орысша, ағылшынша және түрікше шығатын 44 газет пен 22 журнал редакцияларына қызмет көрсетеді. Мұнда мерзімді басылымдармен қатар қалың мұқабалы кітаптар, түрлі түсті басылымдар, мектепке арналған өнімдер, көрнекілік құралдары басылады. 1998 ж. Парижде өткен көрмеде үздік өндірістік-технол. көрсеткіштері үшін "Д." халықар. "Алтын жұлдыз" белгісімен марапатталды.



	ДӘУІТОВ Сәрсенбі (1947 ж.т., ҚХР Шығ. Түркістан, Шыңжаң өлкесі, Шын Пэн Зи қ.) - ақын, ғалым, филол. ғыл. докт. (2001). ҚазҰПУ-ды бітірген (1970). 1970 - 1971 ж. Қазақ телерадио к-тінің редакторы, 1972 - 1973 ж. Талдықорған обл. (қазіргі Алматы обл.) "Октябрь туы" (қазіргі "Жерұйық") газетінде, 1973 - 1974 ж. Фрунзе қалалық ішкі істер бөлімінде, "Лениншіл жас" (кззіргі "Жас Алаш"), 1974-1975 ж. "Социалистік Қазақстан" (қазіргі" Егемен Қазақстан") газеттерінде қызмет атқарған. 1975 -98 ж. Әдебиет және өнер ин-тын-да кіші ғыл. қызметкер, аға ғыл. қызметкер. Т.Рысқұлов атынд. Басқару академиясында, Ә.Қастеев атынд. өнер мұражайында жұмыс істеген. 2002 жылдан Д.А. Қонаев атынд. ун-ттің проф. Алғашқы өлеңдер жинағы "Сыбаға" деген атпен 1978 ж. жарыққа шықты. Д. сондай-ақ "Ерте дәуірдегі қазақ әдебиеті" (1983), "ХІХғ-дағы қазақ ақындары" (1988) зерт. кітаптарын жазып шығаруға қатысты. Д-тің алғы сөзімен және құрастыруымен қазақ ақыны Мәшһүр Жүсіп Көпеевтің екі томдық таңдамалы шығармалар жинағы алғаш рет жарық көрді (1990; 1991). Д-тың құрастыруымен "Төле би" (1993), Қ.А. Иасауидің "Диуани хикмет" (1993, М.Жармұхамедұлымен бірге), "Абылай хан" (1993), "Тезек төре" (1996) және т.б. ғыл.-танымдық жинақтар басылып шықты. Д. аударма саласында қырғыз ақыны С.Меймүловтың "Әуен" атты кіта-бын қазақтілінеаударған. Қазақстан ЛКЖО Орт. К-тінің Құрмет грамотасымен марапатталған. Жамбыл атынд. Халықар. сыйл. иегері.



	ДЕКАДАНС (франц. decadence - түңілу деген мағынаны білдіреді) - 19 ғасырдың аяғы мен 20 ғасырдың басында рухани өмірде, көркем-өнерде, философия мен эстетикада орын алған дағдарыстың әдебиеттегі көрінісі өмірден торығу, келешектен үмітсіздікке бой алдыру сарындары басым әдеби құбылыс. Декаданс алғашында Францияда өмірді әр алуан балама-бейнелерді, тұспал-белгілерді қолданып, шартты тәсілдермен суреттеуді мақсат ететін символизм ағымымен жалғаса шықты, оны бастап әдебиетте орнықгырғандар символист - ақындар болды. Ірі символистер Франциядағы А.Рембо, П.Верлен, С.Малларме, Бельгиядағы Э.Верхарн, М.Метерлинк, Австралиядағы Р.М. Рильке, Россиядағы Ф.Сологуб, З.Гиппиус, Д.Мережковский, А.Бе-лый Д. нағыз өкілдері болды. Кейін футуризм, экспрессионизм, акмеизм сияқты ағымдар дамыған кезде. Д. енді солармен тығыз байланысты ұғым болып саналды. Д-қа жататын, не оған жақын келетін әдеби ағымдарға ортақ қасиет аумалы-төкпелі замандағы адамның құлазыған көңіл-күйін ашып көрсетуге ұмтылу, қоғамдық тартыс-таластардан алшақтап дарашылдық, сыршылдық сезімдерге бой ұру болды. Д. "өнер өнер үшін" деген қағиданы қолдағанын да тек қоғамдық күрестен бас тарту деп қана қарамай, көркем өнердің, әдебиеттің өзіндік құндылығын да ескеру, жазушылардың шығарм. еркіндігін сақтауға ұмтылу деп санаған жөн. Бүгінгі таңда өткенге тарихи тұрғыдан қарап, декаданс әдеби құбылыс ретінде жан-жақты зерттеліп, әсіресе, көркем өнерге өзіндік үлес қосқан жазушылардың шығармалары байсалды түрде талданып, әділ бағалануы қажет.



	"ДЕНСАУЛЫҚ" - қазақ тілінде ай сайын шығатын республикалық ғыл.-көпшілік журнал. 1-саны 1990 ж. қаңтарда Қазақстан Денсаулық сақтау мин. мен Респ. кәсіподақтар кеңесінің басылымы ретінде жарық көрді. 1999 ж. "Денсаулық" жауапкершілігі шектеулі серіктестігіне айналды. Журнал қазіргі заманғы медицина мәселелеріне, әсіресе аса көп тараған аурулар мен қауіпті індеттерге баса назар аударып, олардың алдын алу, емдеу шараларын дер кезінде көтеріп келеді. Қоршаған ортаны қорғау мен сауықтыру, судың, ауаның, топырақтың ластануы, биосферада экол. тепе-теңдіктің бұзылуы. Қазақстанның әскери сынақ алаңдарына айналған аймақтарындағы (Семей, Бат. Қазақстан, Қызылорда) радиация кесапаты - журналдың негізгі тақырыбына айналды. "Д." елімізде медицина мекемелерінің жұмысын, дәрігерлердің кәсіби мамандығын жетілдіру, емдеу сапасын жақсарту мәселелерімен қатар еңбек етудің, тамақганудың, демалыстың ыңғайлы режимі, оңтайлы психол. ахуал жасау, дене шынықтырудың бұқаралық түрлерін дамыту шараларына ұдайы көңіл бөледі. Медицина тарихына, дәрігерлердің еңбек жолына арналған, дәрі-дәрмектерді қолдану туралы материалдар арнаулы айдарлармен берілді. Журналдың көлемі 4 баспа табақ, таралымы 9000 дана (2000).



	"ДЕНСАУЛЫҚ ЖОЛЫ" - Қазақстанда денсаулық сақтау мәселелеріне арналып, қазақ тілінде шығып тұрған журнал. Оның 1929 ж, тамызда жарық көрген 1-санының 36 беті араб әріптерімен, 4 беті латын әріптерімен теріліп, 4 мың данасы тараған. "Д. ж-ның" жарыққа шығуына игі ықпал еткен Қазақсан Денсаулық сақтау халық комиссары Мұхаметқали Тәтімов (1894 - 1938) алғашқы жылдары бас редактор (1929 - 30) қызметін қоса атқарған. 1930 - 32 ж. Б.Әбдірахманов пен С. Аспандияров бас редактор болды, X. Досмұхамедұлының мақалалары журналда жиі жарияланып тұрған. 1932 ж. жұмысын тоқтатқан журнал 1990 ж. "Денсаулық" деген атпен қайта жаңғыртылып, жүйелі шығып келеді.



	ДЕРБІСӘЛІ Әбсаттар қажы (15.9. 1947 ж.т., Оңт. Қазақстан обл. Түлкібас ауд.) - ғалым, филол. ғыл. докт. (І988). проф. (1989). Қазақстан мұсылмандары діни басқармасының төрағасы, бас мүфти (2000). Шымкент пед. ин-тын бітірген (1969). 1970 - 1975 ж. КСРО ҒА-ның Шығыстану ин-тының (Мәскеу) аспиранты, 1975 - 1976 ж. Марокко, 1985 - 1986 ж. Тунис ун-тінде араб тілі мен әдебиеті бойынша біліктілік арттыру тәжірибесінен өткен. 1976 - 1977 ж. ҚР ҒА-ның Әдебиет және өнер ин-тының ғыл. қызметкері, 1977 - 86 ж. ҚазҰУ-да ассистент, аға оқытушы, доцент, филол. ф-ті деканының орынбасары, Шығыс филол. кафедрасының меңгерушісі. 1986 - 1988 ж. КСРО ҒА Москва Шығыстану ин-тының докторанты, 1989 ж. Шығыстану ф-тінің деканы, 1991 - 1997 ж. тілдер және халықаралық байланыс жөніндегі проректор, 1997 - 2000 ж. ҚР Сауд Арабиясы Корольдігіндегі елшілігінің кеңесшісі қызметгерін атқарған. 2000 жылдан Қазақстан мұсылмандарының бас мүфтиі. "Сауыт еккен қайыңдар" атты алғашқы новелласы 1967 ж. "Лениншіл жас" (қазіргі "Жас Алаш") газетінде жарияланған. "Сенім" атты әңгімесі Қазақстан жас жазушылар әңгімелерінің жинағында (Жылы жел, А., 1977) жарық көрді. Д-нің 300-ден астам ғыл. еңбектері жарық көрді. Араб тілді Марокко әдебиетінің тарихын жазып шықты. Қожа Ахмет Иасауи кесенесі мен ондағы құлпытастардағы жазуларды ана тілімізге аударып, зерттеді. 10 - 18 ғ-ларда өмір сүрген Әбу-л Қасым әл-Фараби, Исмайыл әл-Жауһари әл-Фараби, Әбу Ибраһим Ысқақәл-Фараби, Бурһан әд-Дин Ахмад әл-Фараби, Махамад әл-Фараби, Байлақ Қыпшақ, Хасан Әли Жалайри, Махмұт Тарази, Гайас әд-Дин Женди, Хусам әд-Дин Сығанақи және т.б. барлығы 50-ге жуық ғылымдар мен ойшылдар еңбектерін ғыл. айналымға енгізді. Мұхаммед Хайдар Дулатидің шығармаларын зерттеді. Қашқарияға (1994), Пәкстанға (1995). Үндістанға (1998) арнайы барып, Кашмир өлкесінен ғалымның зиратын тауып, Берлин және Қашқар қолжазбасы бойынша ғұламаның "Жаһаннаме" атты поэмасын шағатай тілінен тәржімалап, баспаға дайындады. Қазақстанда араб тілі мен әдебиетін оқыту мен оны зерттеуді жеке ғылым саласы ретінде қалыптастырушылардың бірі, сондай-ақ, парсы, түрік, урду, жапон, қытай, кәріс тілінің 500-ден астам мамандарын даярлауды ұйымдастырды. Бас мүфти ретінде Қасиетгі Құран Кәрімді мәнерлеп оқудан тұңғыш рет респ. жарыс ұйымдастырды.



	ДЕРБІСӘЛИН Әнуар Жақсығалиұлы (18.2.1929. Ақтөбе обл. Ойыл ауд. Қызылжар а. - 4.7.1986, Алматы) - ғалым, филол. ғыл. докт. (1969). ҚР ҒА-ның корр.-мүшесі (1983). ҚазҰПУ-ды бітірген (1950). 1950 - 51 ж. мектеп мүғалімі. 1951 -55 ж, Тіл және әдебиет ин-тының аспиранты, кіші ғыл. қызметкер, 1955 - 58 ж. ҚР Оқу мин-нің Пед. ғылымдары ғыл.-зерт. ин-тында аға ғыл. қызметкер, 1958 - 76 ж. Әдебиет және өнер ин-тында аға ғыл. қызметкер, 1977 - 86 ж. бөлім меңгерушісі қызметтерін атқарған. Ғыл.-зерт. еңбектері негізінен 19 ғ. мен 20 ғ. басындағы қазақ әдебиеті тарихының мәселелеріне арналған. Сондай-ақ түркі жазба ескерткіштері мен қазақ ақын-жырауларының әдеби мұрасы туралы зерт. еңбектердің авторы. Асан қайғы, Қазтуған, Доспанбет, Шалкиіз, Жиембет, Бұқар, Шал, Көтеш, Абай, Ыбырай, т.б. ақын-жыраулардың әдеби мұраларын, "Оғызнаме", "Қорқыт Ата кітабы" сияқты көне қазыналарды зерттеуге елеулі еңбек сіңірген.



	ДЕРЕКТІ ӘДЕБИЕТ - танымдық-бағалау мәнерінде жазылған, мазмұны шынайы өмірде болған жеке тұлға, құбылыс, оқиғаны қамтитын очерк, басқа да жанрларда жазылған шығармалар. Қазақ әдебиетінде Д. ә. үлгісінде жазылған шығармалар көп. Олар: З.Ақышевтің "Жаяу Мұса", С.Бақбергеновтың "Ақ боз атты ару", С.Бегалиннің "Шоқан асулары", Ә.Нұршайықовтың "Ақиқат пен аңыз", С.Мұқановтың "Балуан Шолақ", Т.Кәкішевтің "Сәкен Сейфуллин", Ш.Мұртазаның "Қызыл жебе", С.Жүнісовтің "Ақан сері", М.Сәрсекеевтің "Қаныш Сәтбаев", т.б. Бұлардың ішінде Кәкішевтің "Сәкен Сейфуллин" мен Сәрсекеевтің "Қаныш Сәтбаев" кітаптары Мәскеуден "Тамаша адамдар өмірі" сериясымен орыс тілінде жарық көрді. Д. ә. жанрында жазылған шығармаларда мұрағат құжаттары, естеліктер, хаттар пайдаланылып, әлеум. орта мен кейіпкердің табиғи болмысы, өмір материалы мен көркемдік шындық шебер ұштасқан. Мыс., Мұқанов "Балуан Шолақ" атты деректі повесінде халқымыздың ақын, әнші, батыр ұлы хақында ел аузындағы аңыз-әңгіме, шежірелік жазбаларды пайдалана отырып, басты тұлғаның бұрын-соңғы беймәлім қырларын ашқан. Нұршайықовтың" Ақиқат пен аңыз" атты сұхбат-интервьюге құрылған романында өмір материалы мен көркемдік шындық сипаттары наттылы деректермен беріледі. Д. ә."... жалықтырмайтын жанр" (М.Горький), әрі уақыт шындығын, тарих пен тұлға тағылымын, ұрпақтар сабақтастығын нақтылы оқиға, мұрағат құжаттарымен көркем суреттейтін сөз өнерінің іргелі салаларының бірі.



	ДЕТЕКТИВТІК ӘДЕБИЕТ (ағьш. didaktikos - әйгілеу, әшкерелеу) - шытырман оқиғалы қылмысты істерді ашуға құрылған шығарма. Д. ә. сюжеті жұмбақ қылмыс салдарын логикалық пайымдаулар арқылы ашып көрсетуге арналады. Басты кейіпкер ретінде із кесуші заң қызметкерлері немесе тыңшы, барлаушылар мен қылмыскер алынып, алуан түрлі оқиғалар арқылы екі жақтың ашық та астыртын қақтығыстарынан соң қылмыс әшкереленеді. Д. ә-тің тууы американ жазушысы Э.По ("Алтын қоңыз", "Мария Роженің сыры" (1842 - 43. "Ұрланған хат", 1844), ағылшын жазушысы У.Коллинз ("Ақ киімді әйел", "Киелі тас") есімдерімен байланысты. Әлемге әйгілі Шерлок Холмс образын жасаған А.К. Дойл шығарм-ғы Д. ә-ті жаңа белеске көтерді. Бұл үлгідегі әдебиеттің айтулы шеберлері - А.Кристи, Ж.Сименон,т.б. Қазақ әдебиетінде Қ.Исабаев ("Ажал құрсауында", "Коменданттың жазбалары"), К.Тоқаев ("Түнде атылған оқ") - осы жанрда қалам тартқан.



	ДЖИЛКИБАЕВ Эдуард (11.6. 1938 ж.т., Мәскеу қ.) - жазушы. ҚазҰУ-ды бітірген (1961). Мектепте, көркемсурет уч-щесінде мұғалім, Халық театрында режиссер, Суретшілер одағында аға референт, Қазақ телерадио к-тінде бас редактордың орынбасары, "Нива" журналында редактор қызметтерін атқарған. Қазір " Казахстанская правда" газетінде бөлім меңгерушісі. Алғашқы мақалалары 1956 ж. жарық көрген. "Мартовский снег" (1980), "Долгая работа" (1990), "Любовь хулигана. Сергей Есенин и Августа Миклашевская" (2000), "Собственность автора" (2000) кітаптары жарық көрген. Жазушы Ж.Тілековтің "Сквозь огонь войны", Н.Ақышевтің "Необыкновенное лето" кітаптарын, Т.Мамасейітовтің әңгіме, повестерін аударған.



	ДИАЛОГ (грек. dialogos - сөйлесу, әңгімелесу), сұхбат - ауызекі әңгімелесу пішіні, екі не одан да көп адамдардың пікір алысуы; ғылыми және көркем әдеби шығармаларда қолданылатын тәсіл. Д-та драм, әрекет, интонация, ырғақ мол болады. Д. - көркем шығарманың, драматургиялық шығарманың адам мінезін, көркем идеяны ашуда сырлы бейне жасауда шешуші қызмет атқаратын ең негізгі құралы. Яғни. Д-та әр кейіпкердің сөз саптауынан, оның ой-толғанысынан, сөйлеу өзгешелігінен жан-дүниесі айқын елес береді. Жазушының шеберлігі де оның әр кейіпкерді мінез-бітіміне, ой-өрісіне орай сөйлетуінен көрінеді. Сондықтан мағыналы Д., кейіпкерлердің сөйлестіре білу шеберлігі - әдеби шығармада халықтың тіл байлығын мол пайдаланып, орнымен қолданудың ұтымды тәсілдерінің бірі.



	ДИВАЕВ Әбубәкір Ахметжанұлы (3.12.1856, Ресей, Орынбор - 5.2. 1932. Өзбекстан, Ташкент қ) - фольклорист, этнограф. Ұлты - башқұрт. Орынбор кадет корпусының Азия бөлімін бітірген (1876). Түркістан әскери губернаторы қарамағында тілмаш болып, кейін Ташкент қ-нда Әскери-халықтық басқармада қызмет еткен. Д. өзбек, тәжік, парсы тілдерін меңгерген. Кадет корпусында жүріп қазақ тілін үйренеді. 1883 жылдан бастап Сыр бойын, Әмудария мен Хиуа өлкесін, Оңт. Қазақстанды аралап, қазақ халқының тұрмыс-салты, әдет-ғұрпына қатысты құнды материалдар, ертегілерін, мақал-мәтелдері мен жұмбақтарын, поэзия үлгілерін жинаумен шұғылданған. 1895 ж. Д-тың қатысуымен Қожа Ахмет Иасауи мешітінен табылған көне жазулар Түркістан өлкесі тарихын зерттеуге қосылған елеулі үлес болды. 1896 ж. 22 қаңтарда Археология әуесқойларының Түркістан үйірмесіне мүше болып қабылданды. Ташкенттегі Қазақ ағарту ин-тында және орта Азия ун-тінің Шығыс ф-тінде сабақ бере жүріп, ғыл.-зерт. жұмыстарын жалғастырды. 1920 жылдан Түркістан Халық ағарту комиссариатының Қырғыз (қазақ) ғыл. комиссиясының мүшесі ретінде Сырдария, Жетісу облыстарына жасалған экспедицияларды басқарды. Д. ғылыммен шүғылданған елу жылдық (1883-1922) өмірінде қазақ халқы рухани мәдениетінің барша саласын: бесік жырын, беташарын, құдалық салтын, күлкі-сықақтарын, дастандарын, мақал-мәтел, толғауларын, бақсы сарынын. т.б. қамтитын 100-ден аса еңбек жариялады. Ол әсіресе қазақтың эпик. жырларын ("Алпамыс батыр", "Ер Тарғын", "Қобыланды батыр", "Ер Сайын", "Едіге", "Бекет батыр", "Шора батыр", "Қамбар батыр", "Айман - Шолпан", т.б.), ертегілерін ("Алаша хан мен Алдар көсе", "Ажы", т.б.), "Қазақ балаларьшың ерте замандағы ойындарын", "Шешендік сөздерін" жинап, баспа бетіне түсірді, олардың кейбіреулерін орыс тіліне аударған. Халық аузынан Асан қайғы, Алаша хан, Әмір Темір, Қараш батыр, т.б. туралы деректер жазып алып, жариялаған. Д. жинаған нұсқалардың тағы бірі - ежелгі күнтізбе, астрономия туралы халық ұғымдары. Сырдария қазақтарының өмірінен көлемді этногр. материалдар жинаған. Д-тың ғылымға сіңірген еңбегін орыстың атақгы ғалымдары П.М. Мелиоранский, В.А. Гордлевский, В.В. Бартольд, т.б. аса жоғары бағалаған.



	ДИДАКТИКАЛЫҚ ӘДЕБИЕТ (грек. didaktikos - үйретуші, оқытушы) - ғылыми философиялық, моральдық, діни идеяларды, уағыз, ғибрат ойларды білдіретін шығармалар. Д. ә-те көркем бейнелеуден гөрі байламға пікір мен тұжырымға, ой мен идеяны әсерлі жеткізуге ерекше мән беріледі. Д. ә-тің тарихы бай, үлгілері көп. Фольклор материалдарын аңыз-әңгімелер негізінде жазған Д. ә. өте мол. Әсіресе дидактикалық көркем сөзде мақал-мәтелдердің, ақыл-нақыл сөздердің, ертегілер мен эпостардың әсері күшті, Үнді әдебиетінің "Махабхаратта", "Панчатантра" туындыларында (3 - 4ғ.) буддизм идеялары насихатталған. Грек мысалшысы Эзоп өз шығармаларында түгелдеи дидактикалық жанрды пайдаланған. Д. ә. көне шығыс әдебиетінде ерекше орын алады. Мұны Омар һаям, Сағди, Жәми, Руми, Низами, Фирдоуси мұраларынан көруге болады. Түркі тілдес халықтардың ортақ мәдениет ескерткіштері - Орхон-Енисей (5 - 8ғ.), көне қьшшақ (10 - 12 ғ.) жазба ескерткіштерінде, Махмұт Қашқаридың "Диуани луғат ат түрк" сөздігінде (10 - 17), "Оғызнама" мен "Мұхаббатнамада" (14 ғ.) Д. ә. үлгілері баршылық. Ал Жүсіп Баласағұнидың "Құдатғу білік" дастаны (1069), Ахмет Йүгнекидің "Ақиқат сыйы" (12ғ.), Ахмет Иасауидің "Диуани хикметі" (12ғ.). Сайф Сараидың "Гүлстан" дастаны (14ғ.) дидактикалық мазмұндағы әдебиет түріне жатады. Қазақ ауыз әдебиетінің кез келген жанры дидактикалық сарында айтылады (мыс., батырлар жыры. ғашықтық жырлар, мақал-мәтелдер, шешендік сөздер, қанатты сөздер, жұмбақтар, жаңылтпаштар, ақындар айтысы. т.б.). Ақын-жыраулар поэзиясында Бұқар, Үмбетей, Ақтамберді, Дулаттың жыр-толғаулары, арнау өлеңдері дидактикалық мазмұнға құрылған. 19 ғ-дағы Махамбет Өтемісов, Ыбырай Алтынсарин, Майлықожа, 20 ғ. басындағы Мәшһүр-Жүсіп Көпеев, Шәкерім Құдайбердіұлы жырларында дидактикалық сарын басым. Абайдың "Қара сөздері" дидактикалық жанрда жазылған. Д. ә. түрлері қазақ поэзиясында тәрбиелік мақсатта қолданылып келеді.



	ДИДАКТИКАЛЫҚ ПОЭЗИЯ (didaktikos - үлгі, өнегелі, тағылымды) - үгіт-насихатгық, өсиет сарын - сипатында түзілген, поэзиялық жанрда жазылған шығармалар. Атап айтқанда, дидактикалық - филос. толғаулар, мысалдар, термелер, баталар, қанатгы, нақыл сөздер, ғыл.-танымдық немесе қоғамдық-саяси филос.-әлеум. тақырыпта жазылған поэзиялық трактаттар. Дидактикалық мазмұндағы туындыларда халықтық филос.. педагогика, мораль, этика мәселелері, гуманистік сарындар баяндалады. Халықтың көркемдік және эстетик. түсініктері, сан замандар мен ғасырлар бойы жинақталған білік. ақыл. тәжірибе, әдет-ғұрып, тұрмыс-салттағы жарқын дәстүрлер әңгімеленеді. Дидактикалық поэзия үлгілеріне Жүсіп Баласағұнның "Құтадғу білігі", Ахмет Йүгнекидің "Ақиқат сыйы", Махмұт Қашқаридің "Диуани лүғат ат-түркі", Ахмет Иасауидің өсиет, үгіт сарындас сөздері жатады. Түркі тілдес халықтардың жазба поэзиясының бастау-бұлағы - оның дәстүрлі ауызша дидактикалық поэзиясы әрі бұл оның мазмұны мен түріне де қыруар өрнектер қосқан.



	ДИЛОГИЯ (di - екі және logos - сөз, әңгіме, баян) - бір-бірімен жалғастырылып, бір идеялық ой-тұжырымдар негізінде жазылған, басты кейіпкерлері ортақ, бірақ композициялық тұрғыдан дербес екі шығармадан құралған көркем туынды. Д-ны құрайтын әр шығармада баяндалатын оқиға тиянақталып, көбінесе, негізгі кейіпкердің өміріндегі белгілі бір кезеңді қамтиды. Сондықтан екі шығарманың әр қайсысы өзінше аталып. жеке кітап болып та басыла береді. Әр бөлімнің жеке аттары болғанымен де оның сюжеттік желісінде, композициялық құрылымында тұтастық болады. Алғашқы бөлімдегі кейіпкерлер екіншісінде де әрекет жасап, авторлық идеяны ашуға қызмет етеді. Қазақ әдебиетіндегі Д-ның тамаша үлгісі Ғ.Мүсіреповтің "Оянған өлке" (1953) мен "Жат қолында" (1984) романдары. Екі романның да кейіпкерлері ортақ, бірақ екеуі де жеке-жеке шығарма. Сондай-ақ, З.Қабдоловтың "Ұшқын"(1956), "Жалын" (1963) романдарынан құралған "Біз жанбасақ" шығармасы, М.Мағауиннің "Аласапыран" (1981, 2-кіт. 1983), Ж.Молдағалиевтің "Торғай толғауы" мен "Сарыарқаның сүйіктісі" романдары, Қ.Мұхамеджановтың "Бөжірік бөрік астында" мен "Құдағи келіпті" (1950 -61) пьесалары Д-ға жатады.





	ДИССОНАНС (франц. (dissonance, лат. dissono үйлесімсіз дыбыстаймын). әдебиеттануда - өлең ұйқастарында кездесетін құбылыс; толымсыз ұйқастың бір түрінің атауы. Д. түрлі өлең жүйелерінде түрліше сипатта болады; тоникалық жүйедегі орыс өлеңінде Д. - өлең ұйқастарындағы екпін түсіп түрған дауысты дыбыстардың сәйкеспей, тек одан кейінгі дауыссыздардың ғана өзара үндесіп (ұйқасып) немесе бірдей болып келуі. Мыс.: слово - слева - слава. Ал силлабикалық жүйедегі қазақ өлеңінде Д. үйқастың акустикалық құрылымындағы бір немесе бірнеше дауысты дыбыстардың сәйкеспей, үйлесімсіздік танытып, ұйқас құрамындағы дауыссыздардың түгел дерлік өзара үндесуіне негізделеді. Мыс.: "Әуелде бір суық мұз - ақыл з е р е к, Жылытқан тұла бойды ыстық жүрек" (Абай"). Д. сирек, ондада көп (төрт, бес) буынды өлең ұйқастарының бастапқы буындарындағы селкеулік ретінде ғана әредік ұшырасады. Мыс.; "Қойшы аянбас сіздердей "қонағынан", Не бір серке сойылар, н е бағлан. Жазбай тани қоясың жаздың нұрын, Жадыраңқы іңірдің қабағынан" (Т.Әбдікәрімов). Д. түзіп тұрған ұйқастардағы үндестік тек дауыссыз дыбыстардың үйлесіміне, яғни олардың өзара ұйқасып немесе қайталанып келуіне негізделетіндіктен, оны кейде консонанс (франц. conconne- үндесу) деп те атайды, бірақ бұл атау сирек қолданылады.



	ДИУАН (парсы -жазыпалу.кітап) - шығыс классикалық әдебиетіндегі бір немесе бірнеше ақынның шығармаларын қамтитын жинақтың атауы. Д-дағы шығармалар жанр бойынша, әліпбилік тәртіппен орналасады. Шығыс поэзиясында дастандар, поэмалар хамса боп бестен біріктірілсе, Д-ға, негізінен, көлемі шағын көркем шығармалар - ғазалдар, сонымен бірге қасидалар, мұхаммастар, мусаддастар, алты-тармақ, мусаббалар (жетітармақ, қыталар) (үздіктер), рубаи, мәснәуилер кірген. Шығыстың белгілі шайырларында бір немесе бірнеше Д. болған. Мыс., Әлішер Науаидың (Ш\ - т\) "Чар Диуан" (төрт диуан) атты шығармалар жинағы болған. Әрқайсысының жеке тақырыбы, аты болған. Олар: "Балалық шақтың базарлары", "Бозбала шақтың маржандары", "Орта жастың ғажайыптары", "Қарттықгың қасиетті кеңестері", Сөйтіп, "Чар Диуан" ақынның бүкіл өмірін қамтып шығады. Батыс әдебиетінде бұл үлгіде жасалған В.Гетенің әйгілі шығармасы -"Батыс-Шығыс диуаны", "Д." сөзі "кітап" деген мағынаны білдіріп, басқа да жинақтарға қолданылған. Махмұт Қашқари үш томдық түсіндірме сөздігін "Диуани лұғат ат-түрк" деп атаса, Қожа Ахмет Иасауи хикметтер жинағын "Диуани хикмет" деп атаған.



	"ДИУАНИ ЛҰҒАТ ат-ТҮРК". "Түркі тілдерінің сөздігі"- Махмұт Қашқаридың (11 ғ.) түрікше-арабша түсіндірме сөздігі. Сөздік бүкіл түркі халықтарының тілтану энциклопедиясы іспетті. Мұнда орта ғасырлардағы түркі ру-тайпаларының бәріне бірдей ортақ болып келетін 6 мыңнан астам түркі сөздері мен жеке тайпаларға қатысты диалект сөздер бар. Сонымен бірге, бұл "Сөздікті" "көне түркі әдеби жәдігерліктерінің хрестоматиясы" деуге де болады. Өйткені мұнда автор өмір сүрген дәуірде ғана емес, одан сан ғасырлар бұрын өмірге келген ежелгі түркі өлең-жырларының, мақал-мәтелдерінің, қанатты сөздерінің көркем теңеулерінің, фразеологиялық тіркестерінің, т.б. ғажайьш үлгілері бар. "Д. л. ат-т-тің" автор қолымен жазылған түпнұсқасы сақталмаған. Көшірілген бір нұсқасы Стамбұлдағы Фатех кітапханасынан табылды. "Сөздік" 1915 - 17 ж. Стамбұл қ-ндағы Ахмет Рифат баспасынан үш томдық кітап түрінде жарық көрді. Махмұт Қашқари "Сөздігін" зерттеу, басқа тілдерге аудару, кітап етіп шығару ісі осы кезден бастап қолға алынды. Қазақ ғалымы А.Егеубай "Д. л. ат-т-тің" үш томын қазақ тіліне түңғыш рет аударып, оны "Түрік сөздігі" деген атпен 1997 - 98ж. оқырман қауымға ұсынды. Бүкілтүркі әлемінің алтын қазыналарының бірі саналатын осы кітаптың жарыққа шығуына Қазақстан Республикасының Президенті Н.Назарбаев сәт сапар тілеп, кіріспе сөз жазды. М.Қашқари "Сөздігін" зерттеу, насихаттау, тәржіма жасау істеріне В.В. Бартольд, А.Н. Кононов, М.Хартман, түрік филологы Б.Аталай, өзбек ғалымы С.Муталибов, неміс ғалымы Броккельман, орыс ғалымы И.В. Стеблева, қазақ ғалымдары Н.Сауранбаев, С.Аманжолов, А.Егеубай, т.б. мол үлес қосты. "Д. л. ат-т-тің" әдеби және тарихи маңызы зор. Мұнда 200-ден астам өлең, 300-ге тарта мақал-мәтелдер, жүздеген қанатты сөздер, афоризмдер мен көркем теңеулер, т.б. бар. Бұл "Сөздікте" мысал ретінде келтірілген көптеген мақтау, жоқтау түріндегі өлең үлгілерінің қадым замандарда, алғашқы қауымда, сақтар, ғұндар дәуірінде өмірге келгенін аңғару қиын емес. "Сөздікте" ерлік тақырыбын жырлаған көлемді дастандардан келтірілген үзінділер жиі ұшырайды. "Д. л. ат-т-те" мақтау, жоқтау түріндегі өлең үлгілері ("Алып Ер Тоңғаны жоқтау") және ежелгі түркілердің наным-сенімінен туған тұрмыс-салт жырлары, әсіресе төрт түлік мал туралы өлеңдер, бата, тілек, бесік жыры, жар-жар, сыңсу, естірту, т.б. жиі ұшырайды. Белгілі түркітанушы ғалым Кононовтың сөзімен айтқанда, Махмұт Қашқаридың "Түркі тілдерінің сөздігі" - "Ежелгі түркі халықтарының өмірі, олардың материалдық және мәдени байлықтары, тұрмыс жайлары, этнонимдері мен топонимдері, туыстық және жегжаттық терминдері, қызмет адамдарының титулдары мен аттары, үй жануарлары мен жабайы аңдар атаулары, астрономиялық терминдер, халық күнтізбесі, айлардың және аптадағы күндердің аттары, аурулар мен дәрілердің атаулары, анатомиялық терминдер, металдар мен минералдар, әскери, спорт және әкімш. терминологиясы, түрлі тарихи және мифтік қаһармандардың есімдері, діни және этн. терминология, т.б. туралы көп жағдайда бірден-бір деректеме болып табылады". "Д. л. ат-т." бүкіл әлемдегі түркі тілдес халықтардың бәріне бірдей ортақ асыл қазына, тілдік, әдеби, тарихи, этногр., т.б. тұрғыдан мейлінше бай мұра екені даусыз.



	"ДИУАНИ ХИКМЕТ" "Ақыл к і т а б ы " - Қожа Ахмет Иасауидің сопылық идеясын жыр еткен, этикалық-дидактикалық мазмұндағы әдеби шығармасы. "Д. х." 12 ғ-дан сақталған әдеби ескерткіштердің бірі. Түркі тілді халықтардың орта ғасырлық әдеби мұрасы. Ақын өз кітабын шағатай тілінде жазған. "Д. х." - көшпелі елдің ауыз әдебиеті үлгілеріне негізделіп, түркі халықтары фольклорының тілдік, стильдік, модельдік тәсілдерін зор шеберлікпен пайдалана отырып жазылған көркем туынды. Ол қазақ әдебиетінің де ескі үлгісінен саналады. "Д. х-тің" түпнұсқасы сақталмаған. Ең ескі нұсқасы 15 ғ-дың орта шенінде араб әрпімен көшірілген. Бертін келе Қазан (1887- 1901). Стамбұл (1900).

	Ташкент (1902 - 11) баспаларынан түрік, өзбек, қазақ, татар тілдерінде кітап болып басылып шыққан. Бұлардың ішінде Маңғыстау Тыныштықұғлының Қазанда бастырған нұсқасы әрі толық, әрі қазақ тіліне өте жақын. Бұған ақынның 159 хикметі енген. "Д. х-ті "М.Ф. Көпрүлузаде, Н.С. Банарлы, Е.Э. Бертельс, А.К. Боровков, Э.Р. Рустамов, В.И. Зохидов. т.б. ғалымдар жан-жақты зерттеді. Қожа Ахмет Иасауи "Д. х-те" "Аллаға жақындай түсу үшін" әрбір адам өзінің өмір жолында төрт басқыштан өтуі керектігін айтады. Біріншісі - шариғат. "Шариғат" - ислам діні қағидалары мен шарттарын тақуалықпен мүлтіксіз орындауды әрі құдайға құлшылық жасауды талап етеді. Екіншісі, "тариқат"-дін ғұламаларына шәкірт болып, дүниенің түрлі ләззаттарынан бас тарту. Аллаға деген сүйіспеншілікті арттыру. Үпгіншісі, "мағрифат" - күллі дүниедегі болмыс-тіршіліктің негізі "бір Алла" екенін танып-білу, түсіну. Төртіншісі, "хақиқат" ("фано") - Аллаға жақындап, оны танып-білудің ең жоғарғы басқышы. Қожа Ахмет Иасауи Аллаға жету жолында міндетті түрде төрт асудан мүдірмей өтуі керек деген пікір айтады. Ақынның айтуы бойынша. Хаққа жету жолындағы әрбір асудың он-оннан мақамы (тоқтамы) бар. Демек. осы төрт асудың қырық мақамын игерген пенде ғана "жабарут" (адам мен табиғат арасындағы үйлесімділік), "мәләкут" (өмірдің мән-мағынасына қанық болу), "лахут" (бұл жалғаннан безіп, о дүниенің рухани әлемін меңгеру), "насут" (жоғарыда аталған үш өлшемнің басын қосып тұрған күш) деп аталатын рухани дүниенің сырын пайымдауға мүмкіндік алады. "Д. х." өлеңдері құрылысы жағынан силлабикалық үлгіде, 7. 11. 12 буынмен жазылған. Шумақтары 2. 4. 6. 8. 10 жолды және көп жолды, ұйқастарды көбінесе ерікті, асқақ ұйқас болып келеді. "Д. х-те" жырланған адамгершілік, имандылық, қанағат, кішіпейілділік, жомарттық жайындағы этик.-дидактик. тұжырымдар бертін келе, қазақ ақын-жыраулары поэзиясынан өзінің көркемдік жалғасын тапты.



	ДИЯ Ахметұлы (1.3.1871. Қарағанды обл. Шет ауд. Ақшатау а. -13.6.1931. Қарқаралы қ.) - ақын. Есімі мен шығармалары ел есінде сақталып келген. Кеңес дәуірі кезінде Д-ның көзқарастары саясатқа сәйкес келмегендіктен әдебиет тарихына енбей қалған. Жоңғар шапқыншылығынан елі мен жерін қорғаған Жарылғап батырдың ұрпағы. Оқу жолындағы ізденісін ауыл молдасынан бастап, Уфадағы медресені тәмамдаумен аяқтайды. Стамбұл қ-нда болып, кітапханасындағы мол мұралармен танысады. Д. арнаулар мен толғаулар шығарып, айтыстарға қатысқан. Арнаулары мысқылға, кекесінге құрылған. "Бабасқа", "Түсетайға", "Сапарғалиға" деген өлеңдерінде жеке адамдардың кескін-кейпін бейнелесе, "Ағайынға", "Туған жер" толғауларында елдің тыныс-тіршілігін шыншылдықпен суреттейді. Бабас ақынмен айтысы (1923) өткір тілмен, шындықты бетке айтқан турашылдығымен ерекшеленеді. Д. өз өлеңдерінде ауыз әдебиетінің шағын жырларын (қоштасу, жоқтау. т.б.) байытуға мол үлес қоса білді.



	ДИЮ (парсы - жын, пері) - мифтік кейіпкер. Денелі, күшті, сиқырлы жан иесі түрінде бейнеленеді. Иесінің (бақсының. т.б.) қалауынша таңғажайып істер істейді-мыс. Д., көбінесе, ертегілердің кейіпкері түрінде жиі кездеседі. Қазақ халқының қиял-ғажайып ертегілерінде Д. кейде Дәу деп те аталады.



	ДОМБАЕВ Есенжол (2.5.1938жт., Атырау обл. Индер ауд. Шолақ Шағыл а.) - жазушы-драматург. Алматыдағы Құрманғазы атынд. мемл. Консерваториясын бітірген (1961). Кейін "Қазақстан пионері" (қазіргі "Ұлан"), "Ара", "Жаңа фильм" сияқты газет-журналдарда, "Қазақ-фильм" киностудиясында әдеби қызметкер, фельетонист, бөлім меңгерушісі, аға редактор, бірлестік директоры болып қызмет атқарған. Д-тың шығарм. жолы елуінші жылдардың аяқ шенінен басталады. 1957 ж. оның Әліби Жангелдин өмірінен жазған "Алғашқы сабақ" атты бір актілі драмасы респ. бәйгеде екінші дәрежелі сыйлық алды. Оннан астам бір актілі пьесалары, скечтері көркөмөнерпаздар үйірмелері мен мектеп сахналарында, "Біздің ауылда қызықтар бола береді", "Өтірік әңгіме" атты комедиялары Торғай, Қарағанды, Атырау обл. театрларында қойылып жүр. Н.Гогольдің "Мұрын" повесін, М.Салтыков-Щедриннің "Бір қаланың тарихы" романын, атақты серб сатиригі Б.Нушичтің "Менің өмірбаяным" (О.Әубәкіровпен бірігіп аударған), болгардың классик сатиригі Чудомирдің "Ескерткіш" деген атпен шыққан әңгімелерін, түрік сықақшысы Ә.Несиннің әңгімелерін қазақ оқырмандары Д-тың аудармасында оқыды.



	ДОМБРОВСКИЙ Юрий Осипович (12.5.1909. Ресей, Мәскеу - 29.4.1978. сонда) - жазушы, аудармашы. Алматыда. 1956 жылдан Мәскеуде тұрды. 1933 - 39 ж. орта мектепте мұғалім, директор. Қазақстан Орт. мұражайында аға ғыл. қызметкер болған. Негізсіз бірнеше рет айыпталып, 1956 ж. ақталды. Алғашқы шығармасы - "Державин" романы 1939 ж. жарық көрген. "Қара-торы қыз" атты тарихи новеллалар жинағы (1969), "Маймыл өзінің бас сүйегін алуға келеді" романы (1959), "Көне мұраны сақтаушы" (1964), "Қажетсіз заттар қоймасы" (1988) романдары. Гоголь көшесіндегі ағаш үй" атты естеліктер кітабы (1973), көптеген әңгімелері, өлеңдері, әдеби-мақалалары жарық көрген. Қазақстан тақырыбы Д. шығармасында ерекше орын алады. М.Әуезовтің "Абай жолы" эпопеясы туралы "Творчестволық ерлік", А.С. Пушкин атынд. ҚР Мемл. кітапханасы жөнінде "Қазақстанның кітап қазынасы", т.б. еңбектерін жазса, "Алау" деген әңгімелер жинағында (1974) республикамыздың тамаша адамдары жайлы әңгімелейді. Д. орыс-қазақ әдеби байланысының дамуына мол үлес қосты. С. Мұқановтың "Сырдария" (1949), "Өмір мектебі" (1-кіт.. 1960), I. Есенберлиннің "Айқас" (1968), "Қатерлі өткел" (1970) романдарын, Е.Ысмайыловтың "Ақындар" монографиясын (Х.Сыздықовпен бірге 1957). Ғ. Мүсіреповтің, Ғ.Мұстафиннің, Б. Соқпақбаевтың, т.б. бірқатар әңгіме. повестерін орыс тіліне аударған.



	ДОСАЙ Бәйгелұлы (1692, қазіргі Оңт. Қазақстан обл. Бәйдібек ауд. Алғабас а. - 1970) - би, шешен. Ұлы жүз құрамындағы үйсін тайпасынан шыққан. Бала кезінен ауыл-аймақ арасындағы кішігірім дау-дамайларды шешіп, тапқырлығымен, шешендігімен көзге түскен. Кейін көптің қалауымен би сайланған. Ел басына күн туған алмағайып кезеңдерде елді жаудан қорғаудың түйіні қиын мәселелерін Төле, Әйтеке, Қазыбек билермен бірге ақылдасып, шешкен. Інісі Қосай - жоңғарларға қарсы бірқатар шайқастарды басынан кешкен батыр. Халық арасында Д. би айтқан деген уәжді нақыл сөздер көп сақталған.



	ДОСАЙБАЕВ Хасен (1900. Алматы обл. Жамбыл ауд. - 1945. сонда) -ақын. Отан соғысына қатысқан. Патриоттық өлеңдері майдан газеттерінде басылған. "Жаз", "Жер мен еңбек", "Еңбек үлгісі", "Адал еңбек", "Болат пен дене", "Мұғалім", "Пушкинге", "Фрунзе туралы қойшының өлеңі", т.б. өлеңдері обл. газеттерде, жинақтарда ("Халық ақындарының өлеңдері", 1937; "Ел жүрегі". 1937; "Ленин-Сталин туралы жырлар". 1949) жарияланған.



	"ДОСАН БАТЫР" - тарихи жыр. Ресей үкіметінің 1868 ж. "Уақытша ереже" реформасының қысымына қарсы Маңғыстау түбегі кззақтарының Досан Тәжіұлы мен Иса Тіленбайұлы бастаған наразылық көтерілісін халық ақыны Сәтгіғұл Жанғабылұлы ел аузындағы аңыз, әңгімелерге сүйеніп, арнайы дастан етіп толғаған. Бұл шығарма халық арасына кең таралып, отарлаушылық езгіге қарсы бас көтерудің тарихи шындығын көрсеткен көркем шежіреге айналған. Сәттіғұл жырының Орт. ғыл. кітапхана қорында түрлі нұсқасы сақталған. Мазмұны мен көркемдігі жағынан толығырақ нұсқасын латын әрпімен жаздырып, 1939 ж. Сәтгіғұл ақын өзі тапсырған да, екіншісін 1941 ж. К.Нұрғазиев, үшіншісін 1947 ж. И. Ұйқыбаев сынды ауыз әдебиетін жинаушылар тапсырған. Сәттіғұл нұсқасы ақынның "Тоқсан толғау" атты жинағында (1967) жарияланды. "Д. б." жыры жайлы "Қазақ әдебиеті тарихында" (1961. 1-т. 2-кіт.), "Қазақ тарихи жырларының мәселелері" кітабында (1979) және Қ.Сыдиықұлының "Ақын жыраулар" (1974), "Сарқылма қазына" (1996) монографиялық еңбектерінде талданды.



	ДОСАНОВ Сәбит Аймаханұлы (12.1.1940 ж.т.. Торғай обл. Амангелді ауд. Байғабыл а.) - жазушы. ҚазҰУ-ды бітірген. Кейін Қазақ телерадио к-тінде редактор. "Қазақ әдебиеті" газетінде бөлім меңгерушісі. Қазақстан Жазушылар одағы Әдебиетшілер үйінің директоры. Қазақстан Жазушылар одағында жас әдебиетшілермен жұмыс жөніндегі Кеңесінің жауапты хатшысы болып істеді. 1985 - 89 ж. Әдебиет қоры қазақ бөлімінің бастығы, 1991 - 95 ж. Респ. Халық шығармашылығы және мәдени қызмет көрсету орталығының бас директоры, 1996 - 97 ж. мемл. "Қайнар" баспасының бас редакторы болып істеді. Қазір Т.Жүргенов атынд. Өнер академиясывда ұстаздық қызметте. Д-тың 1958 ж. "Шабындықта" атты тырнақалды шығармасы жарық көрді. Көптеген роман, повесть, әңгімелердің авторы. "Қайырлы таң", "Жанр тағдыры", "Сексен бестің көктемі", "Адаспаңдар адамдар", "Тотем под чадрой", "Тензор степного кургана" атты кітаптары бар. Д-тың "Дауыл" пьесасы М.Әуезов атынд. Қазақ мемл.академиялық драма театрында және С.Қожамқұлов атынд. Торғай обл. театрында қойылды. "Ертең бюро" пьесасы М.Өтемісов атынд. Атырау обл. қазақ драматеатрының сахнасында қойылды. Д-тың шығармалары шет ел халықтарының тілдеріне аударылған. Қазақстанның еңб. сің. қайраткері, М.Шолохов атынд. Халықар. сыйл. лауреаты.



	ДОСБАЙ Есалыұлы (1838. Оңт. Қазақстан обл. Бәйдібек ауд. Досан а. - 1916. сонда) - би, шешен. Ұлы жүз құрамындағы ысты тайпасынан шыққан. 1873 ж. болыс болып сайланған. Кейіннен ел-жұрты би етіп сайлаған. Ел арасындағы дау-жанжалдарды әділдікпен шешіп, халық құрметіне бөленген. 1901 ж. Меккеге қажылыққа барған. Д-дың нақыл сөздері ел арасында сақталып қалған. Олардың ішінде ат бапкерлігі, сыншылдығына қатысты айтқандары да бар.



	ДОСБОЛ Қорлыбайұлы (1800. Қарағанды обл. Ұлытау ауд. - 1890. Қызылорда обл. Шиелі ауд.) - би, шешендік өнердің белді өкілі, қоғам қайраткері. Орта жүз құрамындағы қыпшақ тайпасынан шыққан Д. би ердің құнын екі ауыз сөзбен шешкен, ел мен елді бітістіріп, әділдігімен, тапқырлығымен, шешендігімен халық арасында зор беделге ие болған адам. Ол "Бәрінен сөз бастау қиын. Тауып айтсақ, мереке қылады, таппай айтсаң, келеке қылады" деп, аталы сөзді бәрінен жоғары қояды. Қоқан бектерінің ел тыныштығын кетіріп, тонау саясатын жүргізгеніне қарсы тұрып, оларды ашық сынап, жолыққанда әзіл-сықақпен түйреп отырған. Содан қуғынға ұшырап, екі-үш жыл Арқаға барып паналаған. Д. Әжібай мен Торғай датқаны аталы бір ауыз сөзбен татуластырған ("Іс түскенде басыңа, Тумаң тұрар қасыңда, Түбі бірге түртпейді, Туғанға ешкім жетпейді"). Д-дың жігіт шағында бір топ кісілермен өр найман жақка мал дауымен барып, сөзден алдыртпайтын Көкшолақ биді ұтымды дәлелмен жеңгенін жұрт аңыз етеді. Д-дың сын-болжау, нақыл сөздерінің өзі жеке бір сала мақал-мәтел іспеттес болып, халық арасына кең таралған. Бейіті Оқыш ата қорымында, Д-дың ел аузындағы сөздерін жинап жариялауға Н.Қасымұлы үлкен үлес қосты.





ДОСЖАН Қожбанұлы (1830. Каспий мен Нарын құмы арасындағы Астрахан губ-ның 1-округіне. 8-старшинасына қараған өңір -1908) - ақын. Кіші жүз Жетіру тайпасының Тама руынан шыққандықтан "Тама Досжан" атанған. Арабша сауаты болғанымен өлең, толғауларын көне жыраулар дәстүрімен ауызша шығарып, кейін хатқа түсіріп отырған. Д-ның "Ей, жақсылар, жақсылар", "Даңғалға", "Мұқашқа ұлы Жәмілжанның қазасын естіртуі" дейтін өлең, толғаулары бар. "Ал, ием, ақ сұңқар құм қолыңда" деп басталатын толғауы Қазан қ-ндағы ун-ті кітапханасының сирек кездесетін қолжазбалар қорында сақталған. Бірқатар өлең. толғаулары "XІХ ғасырдың қазақ поэзиясы" (Алматы. 1985), жинағында. Ө.Әлімгереевтің "Мақаш әкім" (Ганюшкин. 1992) кітабында жарық көрген. Д. өлең, толғауларында заман халі, өмір мәні, тіршілік сәні, өтпелі дәурен, кісілік қасиет туралы келелі ойлар айтады. Бейнелі де, әсерлі сөздерден, ақындық арынмен тебіріне толғайды.



	ДОСЖАН Сексенбайұлы (1838. қазіргі Атырау обл. Махамбет ауд. -1874. Атырауқ.) - ақын. Шыққан тегі - Кіші жүз. Байұлының Есен-темір руы. Ел ішінде "Есентемір Досжан" атанған. Д-ның ақындығымен елге ерте танылған. Өмірінің соңғы жылдарында ел әкімдерінің көз қырына ілініп, жаламен ұсталады. Түрмеде тез ағашына байлаулы жатып айтқан "Даусым, саған не болды?" деген ұзақ толғауы ел арасына кең тараған. Д. толғауы "Аламан" (1926), "Ақберен" (1972), "XIX ғасырдағы қазақ поэзиясы" (1985) жинақтарында жарияланған.



	ДОСЖАН Темірбайұлы (т.аж.б. 19 ғ„ қазіргі Бат. Қазақстан обл. Жаңақала маңы) - қазақтың ақпа ақыны. Кіші жүз Байұлы ішінде Алаша руынан тарайды. Ел арасында "Қарабура Досжан" атаған. Тоқсан жасап дүние салған. Д-ның "Жетеді бір уыс түз бір қауымға", "Көшек төренің Салық, Шәріп деген балалары оқудан келгенде айтқаны", "Ай не болар күннен соң", т.б. өлең, толғаулары Орт. ғыл. кітапхананың қолжазба қорында (484. 364 бумалар) сақтаулы. Д. шығармалары - өмірдің мәні мен жарастығы хақында ойлы түйіндер, әсерлі толғаныстар болып келеді.



	ДОСЖАНОВ Айтбай (1873. Жезқазған обл. Ұлытау ауд, Қарадыр а -1958. сонда) - ақын. Зергерлік, ұсталық кәсіппен айналысқан. Алғашқы өлеңдері Жезқазғандағы "Қызыл кенші" газетінде жарияланды. Кейін осы газетте "Менің жырым", "Жаңа заң" атгы толғаулары, басқа да өлең-жырлары жарық көрген. Замандастары Тайжан, Иманжан, Болман ақындармен кездесіп, өнер сынасқан.



	ДОСЖАН Дүкенбай (9.9.1942 ж.т., Қызылорда обл. Жаңақорған ауд. Құланшы а.) - жазушы. ҚазҰУ-ды бітірген (1964). 1963 - 66 ж. Алматы обл. "Жетісу" газетінде әдеби қызметкер, 1966 - 75 ж. "Жазушы" баспасында аға редактор, 1976 -84 ж. Қазақстан Баспа, полиграфия және кітап саудасы істері жөніндегі мемл. к-тінде бөлім меңгерушісі қызметтерін атқарған. 1984 жылдан Қазақстан Жазушылар одағында әдеби кеңесші. Алғашқы өлеңі 15 жасында. тұңғыш өлеңдер жинағы 1964 ж. жарық көрді. Д. 9 роман, 18 хикаят, 100-ден аса әңгімелердің авторы. Д-ның көркем шығармалары мен зерттеу еңбектерінің тақырып аясы кең. "Отырар" (1965), "Фараби" (1965), "Жібек жолы" (1973) "Жусан мен гүлдер" (1966), "Зауыл" (1970), "Жібек жолы" (1973)", "Дария" (1975), "Кісі ақысы" (1978), "Табалдырығыңа табын" (1980), "Жолбарыстың сүрлеуі"(1984), "Құмда қалған кемелер" (1986), "Мұхтар жолы" (1988)", "Абақты" (1992), "Алаң" (1993), т.б. әңгіме, повесть жинақтары жарық көрді. Жазушының 1990 ж. 2 томдық таңдамалы шығармалары. 2003 ж. 13 томдық шығармалар жинағы жарық көрді. Д-ның шығармалары шетел тілдеріне аударылған. Қазақстан Жазушылар одағының М.Әуезов атынд. сыйл. (1987). Қазақстан Мемл. сыйл. (1996) лауреаты, "Құрмет" орденімен марапатталған(2001).



	ДОСҚОЖА (1801 - 1866) - жырау. Оның есімі "Кенесары қонысынан ауғанда Досқожаның айтқаны" деген жырымен елге мәлім болған. Жыр ата мекенін тастап ауа көшкен елдің туып өскен жерін қимай жылап айрылысқан қоштасуын бейнелейді. Жырда Сарыарқаның жасыл орманы. көгілдір таулары, көк үйірім көлдері мен өзендері көркем тілмен суреттеледі.



	ДОСМҮРАТҰЛЫ Балтабек (3.4. 1941 ж.т.. Оңт. Қазақстан обл. Қызылқұм ауд. Шардара а.) - жазушы. Алматы медицина ин-тын бітірген (1968). "Сыр жағасы", "Арғын ата ұрпағы", "Замандас келбеті", "Жеті қарақшының шөміші", "Созақ елі" атты деректі прозалық кітаптары мен хиссалары, "Асылдың тұяғы" атты трагедиялық драмасы жарық көрген.



	ДОСМҮХАМЕДҰЛЫ Халел (24. 4.1883. Атырау обл. Қызылқоға ауд. Тайсойған құмы - 19.8.1939. Алматы) - Алаш қозғалысының қайраткері, ғалым, фольклортанушы, проф. Жергілікті орыс-қазақ мектебін (1894), Орал әскери-реалдық уч-щесінің даярлық класын (1902), Санкт-Петербургтегі әскери-мед. академиясын бітірген (1909). 1903 ж. Санкт-Петербург императорлық әскери-мед. академиясына латын тілінен қосымша емтихан тапсырып түскен. Д-тің студенттік өмірі империяның саяси толқуларға толы кезеңімен тұстас келіп, оның саяси білімін жетілдіріп, қалыптасуына әсер етті. Ол осы жылдары ел ішінде үгіт-насихат жүргізіп, жергілікті "Фикр" (Пікір), "Уральский листок" газеттеріне мақалалар жазып, болып жатқан саяси толқулардың мән-жайын халыққа түсіндіріп отырды. 1909 -13 ж. бастап Пермь губерниясында, содан соң 2-Түркістан, 2-Орал қазақ-орыс атқыштар батальонында әскери дәрігерлік, Темір уезінде бөлімшелік дәрігер қызметтерін атқарған. 1913 - 18ж. "Қазақ" газетінде "Тамыр дәрі хақында", "Сары кезік - сүзек", "Жұқпалы ауру хақында" сынды кәсіби. әлеум.-саяси тақырыптарда мақалалар жариялап, өзіндік ой-пікірлерін білдіріп тұрды. "Как бороться с чумой среди киргизского народа" (1916) деген кітабы өз кезеңінде оба індетіне қарсы күрестің әдіс-тәсілдерін түгел қамтыған еңбек болды. 1917 ж. Ресейдегі Ақпан төңкерісінен кейін қазақ даласында обл., жалпықазақ съездерін ұйымдастырып, өткізуге ат салысты. Сәуір айында 800-ден аса делегаттың қатысуымен өткен Орал обл. қазақ съезінде Ж.Досмүхамедұлымен бірге "Орал облысының далалық бөлігін басқарудың уақытша ережелері" атты жергілікті және обл. деңгейдегі басқару жүйесін толық қамтыған заң жобасын ұсынып, оған делегаттар бір ауыздан дауыс берді. Ақпан және Қазан төңкерістерінен кейін саяси күреске араласады. Жанша Досмұхамедұлымен бірге Оралда Бат. Қазақстан "Алашордасын" құрады. 1918 ж. наурыз айында Кеңес үкіметінің басшысы В.И. Ленинмен. Ұлт істері жөніндегі халық комиссары И.В. Сталинмен бетпе-бет келіссөздер жүргізеді. 191-8ж. 18 - 21 мамырда Жымпиты қ-нда өткен Орал өңірі қазақтарының 4-съезінде Қазақстанның бүкіл батыс өңіріне ықпал етерлік ұлттық-территориялық құрылым - "Ойыл уәлаяты уақытша үкіметін" жариялауға қатысты. Осы кезеңде Алашорданың атты әскерін ұйымдастырып, Самарадағы Комуч үкіметінен кару-жарақ алуға, Ұлтгық банк ашуға, баспахана, "Еркін қазақ" газетін шығаруға көп еңбек сіңірді. 1920 - 21ж. Ташкенттегі Физикалық әдіспен емдеу ин-тында мектеп дәрігері, Орта Азия (Түркістан) ун-ті мед. ф-тінің хирургиялық емханасында ординатор, 1922 - 24 ж. Түркістан Денсаулық сақтау халық комиссариаты алқасының мүшесі және емдеу-санитарлық бөлімінің меңгерушісі болды. 1923 ж. Орта Азия мемл. баспа коллегиясының, Қазақ мемл. баспасы Шығыс бөлімінің мүшесі, 1925 жылдан Шығыс бөлімінің меңгерушісі, 1926 ж. Қазақ мемл. баспасы басқармасының мүшесі және меңгерушінің орынбасары қызметтерін атқарған. Қазақ халқының тілі мен әдебиетіне, тарихына қатысты материалдар жинақтап, тілдің дыбыс жүйесінің өзекті мәселесі сингармонизм заңын, "Қазақ-қырғыз тілдеріндегі сингармонизм заңын зерттеген, "Қазақ-қырғыз тілдеріндегі сингармонизм заңы" (1924), "Шернияз шешен" (1925), "Алаш не сөз", "Бұқардағы Көгілташ медресесін салу туралы әпсана" (1927), "Тіллә-Қары мен Ширдар" медреселерін салғызған Жалаңтөс батыр шежіресі" (1928), "Диуани лұғат ат-түрік", "Кенесарының соңғы күндері", "Қазақ әдебиетінің тарихы", т.б. ғыл.-теориялық еңбектер жазып қалдырған. "Мұрат ақын сөзі" (1924), "Исатай - Махамбет" (1925), "Аламан" (1926) жинақгарын шығарды. Ол проф. Поливановпен бірге "Сұлтан Кенесары тарихына қосымша материал" кітапшасына (1923) және "Қыз Жібек (1923), "Кенесары - Наурызбай" (1923) кітаптарына редакторлық еткен. Д. "Сана" журналының 1924 жылғы №2 - 3 санында "Аруақтармен айтысу" атты ауыз әдебиетінің кездесетін үлгісін жариялайды. кейін айтыстың осы бір ең ежелгі түрінің шығу тегі генезисі хақында өз болжамын білдіреді. 1927 ж.

	Қазақ пед. у-тін (қазіргі ҚазҰПУ) үйымдастыру жөніндегі комиссияның төрағасы болып тағайындалған. 1928ж. Қазақ мемл.ун-тінің әкімш.-ш.бөлімін басқарған. 1929 ж. осы ун-ттің проф-ы болып бекітілген және Қазақ пед. ин-тының проректорлығына тағайындалған. Алайда келесі жылы Кеңес үкіметі ұйымдастырған қуғын-сүргін саясаты кезінде тұтқындалып (15 қыркүйек. 1930). 19-32 ж, 20 сәуірде ОГПУ үштігінің шешімімен Воронеж қ-на 5 жылға жер аударылған.1938ж. 26 шілдеде жалған саяси айыппен екінші рет тұтқынға алынып, Мәскеуге, кейін Алматыға әкелінген. 1939 ж. 24 сәуірде әскери трибуналдың үкімімен ату жазасына кесілген. 1939 ж. 19 тамызда түрме ауруханасында өкпе туберкулезінен қайтыс болған. 1958 ж. 11 ақпанда ақталған. Қазір туған жері Атырау обл. Миялы кентінде оған ескерткіш қойылған. Атырау ун-тіне, Алматы және Атырау қ-ларындағы көшелерге Д. есімі берілген.



	ДОСПАМБЕТ ЖЫРАУ (1490. қазіргі Ресей Федерациясы, Ростов обл. Азау қ. - 1523. Астрахан маңы) - жырау, қолбасшы, батыр. Өз заманында Қырым, Ноғайлы, Қазан халықтары арасындағы шайқастарға қатысқан. "Айнала бұлақ басы тең", "Тоғай, тоғай, тоғай су", "Азау, азау дегенің", "Арғымаққа оқ тиді", "Қоғалы көлдер, қом сулар", "Айналайын, Ақ Жайық", "Өкінбен", "Күн қайда", т.б. Жырау шығармаларының көпшілігі жорық үстінде қолма-қол айтылғандықтан, ел жадында сақгалған санаулылары ғана бізге жеткен. Оның өлеңдері Қазан төңкерісіне дейін М.Османовтың "Ноғай уа құмық шығырлары" (СПб.. 1883) атты жинағы мен В.В. Радловтың "Халық әдебиетінің үлгілері" (СПб. 1896) деген жинағында, ал кеңес заманында "Ертедегі әдебиет нұсқалары" (1967) мен "Алдаспан" (1971), "XV - XVIII ғасырлардағы қазақ поэзиясы" (1982), "Бес ғасыр жырлайды" (1985). т.б. көптеген хрестоматия, жинақтарда жарық көрген.



	ДОСПАНБЕТОВ Ұзақбай Әбдікерімұлы (30.3.1941 ж.т.. Алматы обл. Ескелді ауд. Қаратал а.) - жазушы. Қазақстан Жазушылар одағының мүшесі (1978). ҚазҰУ-ды бітірген (1966). 1965 - 67 ж. Алматы обл. Балқаш ауд. "Балқаш еңбектері" газетінде бөлім меңгеруші, 1967 - 69 ж. Казақ радиосында аудармашы-редактор, 1969 - 74 ж. Қазақстан Баспа, полиграфия және кітап саудасы істері жөніндегі мемл. к-тінде редактор, 1974 - 76 ж. "Қазақстан коммунисі" журналында аға редактор, 1976- 88 ж.

	"Жұлдыз" журналында бөлім меңгерушісі қызметгерін атқарған. Бірнеше прозалық кітаптардың, көптеген әдеби сын мақалалардың, проблемалық очерктердің авторы.



	ДОСЫМОВ Сейітқазы (5.5.1943. Жамбыл обл. Талас ауд. Үшарал а. -28.11.1997) - жазушы. Шымкенттегі сауда техникумын (1963), ҚазҰУ-дьі (1969) бітірген. 1969-76ж. "Жас Алаш","Қазақ әдебиеті" газеттерінде әдеби қызметкер, бөлім меңгеруші қызметтерін атқарған. "Директорлар", "Ащы мен тәтті" повестері Қазақстан Баспа, полиграфия және кітап саудасы істері жөніндегі Мемл. к-тінің, Қазақстан ЛКСМ Орт. к-тінің және "Жалын" баспасының бірлесіп ұйымдастырған жабық бәйгеде жүлдеге ие болған (1978). Д. Қазақстан Жоғ. Кеңесінің грамотасымен марапатталған.



	"ДОТАН БАТЫР" - батырлық жыр. Ертегіден өлеңге айналдырған жырдың негізгі идеясы - елін қорғаған ердің батырлығын үлгі-өнеге ету. Жыр мазмұнында ертегілік сюжеттер басым болғанымен қазақ эпосының байырғы тақырыбы - қалмақ басқыншыларына қарсы соғыс та елеулі орын алған. Ысмағұл Шәмсуддинов жырды "Қисса-и Дотан Құбақанбай ұғлы уә һәм жалмауыз кемпірдің өлгені" деген атпен 1903 ж. Қазан қ-нда "Университет" баспасынан жеке кітап етіп шығарған. Бұл кітап екінші рет 1915 ж. сол қалада "Мағриф" баспасынан жарық көрді. Жырдың басқа нұсқалары да бар. Кітаби нұсқаның көлемі 1900 жолдан тұрса, 1940 ж. КСРО ҒА Қазақ филиалына Мәлім Жүсіпов тапсырған жыр нұсқасы 1150 жолдан, 1941 ж. жазушы Аманғали Сегізбаев тапсырған нұсқа 1950 жолдан тұрады. Жырдың ақын Нұралы Нысанбайұлы шығарған нұсқасы да бар. Бұл нұсқаны жыршы Қысраубек Амантайұлы ел аузынан жазып алып, 1948 ж. Тіл және әдебиет ин-тына тапсырған. Жыр нұсқаларының мазмұны мен сюжеті бір-біріне ұқсас, кітаби нұсқасында ғана аздаған эпизодтық айырмашылық бар.



	ДӨНЕНТАЕВ Сәбит (1894.бұрынғы Семей губ., Кереку уезі, Ақсу болысы, 4-а. - 25.5.1933. Семей қ.) -ақын, журналист. Павлодарда медреседе оқыған. Өзі жеке мұғалім жалдап, орысша үйренген. Д-тың тұңғыш өлеңі "Қиялым" 1913 ж. "Айқап" журналында жарық көрді. 1915 ж. алғашқы өлеңдер жинағы "Уақ-түйек" деген атпен Уфа қ-нда басылып шықты. 1916 ж. майданның қара жұмысынан қашып Екібастұз көмір кеніне барады. 1917 ж. ақпан төңкерісінен кейін Семейдегі мұғалімдік курсқа түседі. 1919-20 ж. ауылдағы ағарту, сот жұмысына араласады. 1924 - 33 ж. Семейде шығатын "Қазақ тілі" газетінде қызмет істеген. Өлеңдері мен мақалалары осы газетте басылып тұрған. 1929 ж. Қазақ пролетар жазушыларының ассоциациясына (ҚазАПП) мүшелікке өтеді. "Менің жәйім" (1914), "Балалықты сағыну" (1914), "Заман кімдікі"(1914), "Шілде" (1915), "Жәмила қыз" (1915), "У жеген қасқырға" (1915), "Қаулы" (1916), "Екібастұз" (1916) т.б. "Тарих таңы" (1924), "Комсомолдың айты" (1924), "Қазақ тіліне" (1924), "Алты жылда" (1926), "Азат жетті" (1926), "10 жылдың жемісі" (1927), "Капиталистердің сорына жасаймыз" (1926), "Ерікті Айша" (1926), "Бай мен комсомол" (1928), "Жалғыз құдық басындағы әйелдер мектебінде" (1929), "Пролетариат жазушыларына" (1930), "Біздің колхоз бәйге алады" (1932), т.б. өлеңдерінің авторы. "Әйел теңдігін қалай түсіну керек" (1924), "Хат танымаған қатарға қосылмайды" (1924), "Баспасөз күшейсін" (1924), "Әуелі шаруа оңдалу керек" (1924); "Қытайда әлеумет соғысы" (1924), "Саясат дүниесінде" (1924), т.б. мақалаларын жариялаған. Д. "Өгей ұл"(1916), "Көркемтай" (1924) әңгімелері мен "Екеуі де дұрыс" оқшау сөзі (1925) жарық көрген. И.А. Крыловтың, Ғ.Тоқайдың. т.б. шығыс классиктерінің бірсыпыра өлеңдерін қазақтіліне аударған. Д. шығарм-ғы туралы Е.Ысмайылов, Б.Кенжебаев, Қ.Сыдиықұлы, т.б. зерт. еңбектер жазған.



	ДРАМА (грек. dramo - әрекет) - әдебиеттің эпос. лирика сынды үш тегінің бірі (қ. Әдебиеттің тегі мен түрі), Д-да оқиға тартыс, не тартыстар желісіне жинақтальш, кейіпкерлер әрекеті арқылы дамиды. Д-лық шығарма театрға арналып жазылады да, сахнада нағыз көркемдік қуатына ие болады. Д. бастапқы кезде хор, диалог, би, айтыс, пантомимомен аралас болып, синтет. өнер саласы ретінде дамыған. Кейін Д. сөз өнерінің жеке тегі ретінде дараланды. оның трагвдия, Д.. комедия, мистерия, миракль, моралите, мелодрама, фарс, водевиль, трагикомедия, т.б. жанрлары қалыптасты. Классик. Д-ның алғашқы үлгілері ежелгі Грекияда пайда болып, Эсхил, Софокл, Еврипид трагедиялары мен Аристофанның комедияларында жоғары көркемдік биікке көтерілді, Д. орта ғасырда аллегориялық бағыттағы мистерия, миракль, моралите түрінде дамыды. Еуропада Д. Қайта өрлеу дәуірінде Англия (К.Марло, У.Шекспир) мен Испанияда (Лопе де Вега, П.Кальдерон) дамудың шырқау биігіне жетті. 17 ғ-да Бат. Еуропада классицизмдік драматургия үстем болды. 19 - 20 ғ-ларда Д. табиғатында лирик. (Дж. Байрон, А.Блок, Ғ.Мүсірепов, т.б. лирик. Д-лары), "деректі" (Дж. Килти, М.Шатров, М.Әуезов, т.б.) көркемдік элементтердің көрініс табуы арқылы арнасы кеңейді. Д. - көркем шындықты ерекше тәсілдермен шиеленіскен тартыстар желісіне жинақтап, оқиғаға қатысатын кейіпкерлер сөзі мен іс-қимылы арқылы көрсететін сөз өнерінің күрделі тегі. Д-лық шығармада баяндау болмайды. Оқиға, яғни тартыс желісі репликалар (кейіпкер сөзі) арқылы дамиды. Автор кейіпкерлердің қимыл-қозғалысын білдіретін түсініктемелерді жақша ішіне бөлек жазып отырады. Оларды авторлық ремарка немесе ремарка деп атайды. Репликалар, көбінесе, диалог, кейде монолог түрінде болады. Қалай болғанда да репликалар шымыр, ондағы кейіпкер мүддесі мен құштарлығы, аласұрған сезім әлемі көрермендерді еліктіретіндей деңгейде құрылуы қажет. Олар өлең түрінде де, қара сөз түрінде де бола береді. Д-лық шығармалардың құрылымы ондағы оқиға мен тартыстардың даму қарқынына және ауқымына байланысты көріністерге, актілерге, бөлімдерге бөлінеді. Ал композициялық тұрғыдан Д-да оқиғаның (тартыстың) басталуы, шиеленісуі, шарықтау шегі, шешімін табуы болады. Кейбір шығармалар мүндай классик. үлгіден өзгеше, яғни бірден тартыстың шиеленіскен тұсынан басталуы мүмкін. Ежелгі грек трагедияларында сахналық шығармалардағы тартыс аяқталып, өз шешімін тапқан соң, міндетті түрде бас кейіпкердің азапты күйі көрсетілген. Мұны катарсис, яғни күйіне отырып күнәсінен арылу деп атаған. Сезім мен қайғы-қасіретке толы бас кейіпкер монологы көрермендерге қатты әсер еткен. Трагедия бас кейіпкерлер әрекетінің азаппен аяқталуын көрсетуге, комедия адам қылығы мен әлеум. өмірдегі келеңсіз көріністерді ажуалауға құрылса, Д. адамзат мүдделері арасындағы қақтығыс, шиеленіскен тартысқа құрылады. Осы қақтығыстың сипатына, әлеум. мән-маңызына байланысты зерттеушілер қазіргі қазақ Д-ларын қаһармандық Д. (мыс., М.Әуезовтің "Қара Қыпшақ Қобыландысы, 1945; С.Сейфулиннің "Қызыл сұңқарлары", 1922, т.б.), саяси-әлеуметтік Д. (мыс., М.Әуезовтің "Еңлік - Кебегі", 1917,т.б.), тарихи-ғұмырнамалық Д. (мыс., М.Әуезовтің "Абайы" 1950; Ғ. Мүсіреповтің "Ақан сері - Ақтоқтысы", 1972, т.б.) деп бөліп жүр.



	ДРАМАТУРГИЯ - (грек.dramaturgia) - қандай да бір халықтың немесе жазушының белгілі бір дәуір мен кезеңдегі драмалық шығармаларының жиынтығы. Драм. шығармалардың алғашқы үлгілері Ежелгі Грекияда діни дәстүрлерден (Дионис құдайға табынудан) басталған. Олардың сюжетінің негізін құдайлар мен мифтік кейіпкерлер құрады. Қазақ сөз өнерінде Д. 20 ғ-дың басында қалыптасты. Қазақ жастары ұйымдастырған әдебиет, ойын-сауық кештері ұлттық сахналық өнер мен Д-ның бастамасы болды. Бұлардың тәжірибелері отандық Д-ның пайда болуына, ұлттық драм. шығармалардың жазылуына ықпал жасады. Қазақстанның әр түкпіріндегі алғашқы сахналық талпыныстар Қазан төңкерісімен ілесе, ұлттық Д-ның дүниеге келуіне негіз болды. 1915 ж. Қ.Тоғысовтың "Надандық құрбаны" драмасы жеке кітап болып Уфада басылып шықты. Төңкеріс қарсаңында және одан кейін Ж. Аймауытов, М.Дулатов, Қ. Кемеңгеров, М. Әуезов, С. Сейфуллин, Ж.Шанин, т.б-дың алғашқы драм. шығармалары ұлттық Д. жанрының негізін қалады. Еур. үлгідегі Д-ның қыры мен сырын меңгеруге қазақ топырағында алғаш рет ден қойған Ж.Аймауытов. Оның тұңғыш үш пьесасы ("Рәбиға", "Мансапқорлар", "Қанапия - Шәрбану") 1916-17 ж„ ал "Ел қорғаны", "Шернияз", "Сылаң қыз" 1920 - 25 жылдар ішінде жазылған. С.Сейфуллиннің "Бақыт жолында", " Қызыл сұңқарлар" пьесаларында, Шаниннің "Шахта" пьесасында драмаға лайықты сипат сақталған. 20 ғ-дың 20-жылдарындағы отандық Д-да әйел бостандығы мен теңдігі басты тақырыпқа айналды. Солардың бірі 1926 ж. Кемеңгеровтің "Алтын сақина" мен "Ескі оқу" пьесалары Қазақ драма театрының сахнасында қойылды. Театрдың алғашқы жылдардағы репертуарынан Б.Майлиннің шағын комедиялары, Ж.Тілепбергеновтің "Сүйіскендер", "Перизат- Рамазан", Р.Малабаевтың "Үй тұтқындары", "Ғұрып күні", С.Аблановтың "Күндеспейтін қатын", А.Тоқмаганбетовтың "Екі заң", т.б пьесалары орын алды. Бұлардың ішінде театр репертуарында ұзақ сақталғаны - "Перизат - Рамазан" және А.Оспанов пен Е.Өтеулиннің "Зарлығы". 20 ғ-дың 20 - 30-жылдарындағы Д-да трагедия жанрының дамуы айқын көрініс берді. Олардың көбісі тарихи-эпостық жырлардың негізінде жазылған. Театр репертуарынан берік орын алған Шаниннің "Арқалық батыры" 1924 ж. жеке кітап болып басылып шықты." Арқалық батыр" трагедиясы - отандық Д-дағы фольклорлық материалды игерудің тұңғыш қадамы. Шаниннің бірнеше шағын комедиялық шығармалары да сахнаға шықты. Олар - "Торсықбай", мен "Айдарбек", бұлардың сюжеттерінің желісі -ауыз әдебиетінің негізіне құрылған, қазақтың әйгілі әзілкештерінің төңірегінен өрбитін аңыз-әңгімелер мен олардың күлдіргі әрекеттері. Комедия жанрына ерекше көңіл аударып, негізін қалаушылардың бірі - Майлиннің "Шаншар молда", "Ел мектебі", "Неке қияр", "Айша", "Сәлде", "Көзілдірік", т.б. шығармалары театр мен үйірмелердің репертуарынан берік орын алды. Бұларда комедияның шағын үлгілері - скетч, водевилге тән түрлері кездеседі. Ұлттық Д-ның дамуы мен қалыптасуына ерекше еңбек сіңірген ұлы қаламгер Әуезов 20 ғ-дың 20-жыл-дары "Еңлік - Кебек", "Ел ағасы", "Бәйбіше - тоқал", "Қарагөз" пьесаларын жазып, сахнаға шығарды. Бұлардың барлығында да өткен замандағы қоғамның әлеум. қайшылықтарын суреттеп, сан қилы кейіпкерлердің қайталанбас бейнелерін жасады. Бірнеше өңдеу мен жөндеулерден кейін ұлттық Д-ның қайталанбас көркем, классик. дүниесіне айналды, түпнұсқасы 1923 ж. жеке кітап болып басылып шықты. 20-жылдардағы Д-ның көркемдік шоқтығы биігі "Қарагөз" - махаббат пен жеке бастың бостандығы жолындағы күресті суреттейтін шығарма. Трагедия ауыз әдебиетінен ұтымды пайдаланған "жар-жар", беташар, айтыс және басқа өлең-жырлар ерекше көрік, поэтикалық мазмұн береді. Қазақстан топырағында өтіп жатқан күрделі де сан қиялы саяси-әлеум. құбылыстарды бейнелеп, өткір тартысқа, жаңа тіршілік жолындағы айқасқа құрылған Майлиннің "Майдан", Ғ.Мүсіреповпен бірігіп жазған "Амангелді", І.Жансүгіровтің "Кек", "Түрксіб", "Біздің жігітгер", Әуезовтің "Түнгі сарын", т.б. пьесалары жазылып, сахнада қойылды. Бүлардың кейбіреулері партиялық идеологияға ыңғайлап жазылғанымен, тарихи шындық арқауы үзілмей, шынайы бейнелеу тапқан. 20 ғ-дың 40 - 50 жылдары ұлттық Д. жаңа белеске көтерілді. Бүрынғы тарихи-күрескерлік тақырып М.Ақынжановтың ""Исатай - Махамбет", С.Мұқановтың "Күрес күндерінде", Әуезов пен Ә.Тәжібаевтың "Ақ қайың", Әуезовтің "Абай" трагедияларында жалғасын тапты. Ұлы Абайдың өмірі мен қазақ халқының өткен ғасырлардағы әлеум. болмысын суреттейтін "Абай" трагедиясы отандық Д-ның көркемдік қуатының молдығын көрсетіп берді. Сондай-ақ, Әуезовтің "Қара қыпшақ Қобы-ланды", Мүсіреповтің "Қозы Көрпеш - Баян сұлу" пьесалары күрделі өзіндік ерекшелігін меңгерудің үлгісіне айналды. "Қара қыпшақ Қобыланды" драмасы сахнада халқымыздың бостандық жолындағы күресін бейнелейтін қаһармандық тақырыпты орнықтырды. " Қозы Көрпеш- Баян сұлу" - отандық Д-да махаббат тақырыбын әлемдік үлгі дәрежесіне көтерген күрделі пьеса. Осы жылдары күнделікті тірліктің маңызды мәселелерін қозғаған Ш.Құсайыновтың "Марабай", аңыз-ертегінің негізінде жазылған "Алдар-көсе комедиясы жарық көрді. Қазақ халқының әр кезеңдегі ұлы қайраткерлеріне арналған Мүсіреповтің "Ақан сері - Ақтоқты", Ақынжановтың "Ыбырай Алтынсарин", Мұқановтың "Шоқан Уәлиханов", Тәжібаевтың "Майра" пьесалары отандық Д-ның ірі жетістіктері болды. 2-дүниежүз. соғысы мен одан кейінгі кезеңдегі өмір болмысын суреттейтін Әуезовтің "Сын сағатта", Ә.Әбішевпен бірігіп жазған "Намыс гвардиясы", Әбішевтің "Достық пен махаббат" пьесалары халқымыздың басына түскен ауыр кезеңдерді бейнелейді. 20 ғ-дың 60 - 70-жылдары Д. еліміз өміріндегі елеулі әлеум. мәселелерді көтерген тың шығармалармен толықты. Осы кезеңде қазақ Д-сына өз қолтаңбалары бар Қ. Мұқамеджанов, Қ. Байсейітов, Қ.Шаңғытбаев, Т. Ахтанов, С. Аянбеков, С. Жүнісов, Ә. Тарази (Ә.Әшімов), т.б. бір топ драматургтер келіп қосылды. Д. басқа жанрлармен бірге комедиялық шығармалар театр репертуарларынан берік орын алды. Мұхамеджановтың "Бөлтірік бөрік астында", Құдағи келіпті", "Қуырдақ дайын", "Өзіме де сол керек", Байсейітов пен Шаңғытбаевтың "Беу, қыздар-ай", "Ой жігіттер-ай!", Ахтановтың "Сәуле", Әбішевтің "Армандастар", "Нұрлы жаңбыр", Жцнісовтің "Ажар мен ажал", Таразидің "Күлмейтін комедия", т.б. шығармалар жазылып, сахнада қойылды. 20 ғ-дың 70 - 80-жылдары қазақ драматургтерінің қатары О.Бөкеев, Н.Оразалин, Б.Мұқаев, О.Бодықова, Д.Исабеков, А..Сүлейменов, Т.Әбдіков, И.Оразбаев, С.Бағгабаев және т.б. жаңа таланттармен толықты. Бұлардың шығармаларында өз замандастарының ой-арманы, өмірлік көзқарасы терең бейнеленді. Бөкеевтің "Құлыным менің", "Текетірес", Оразалиннің "Шырақ жанған тун", "Таскиіктер", Ысқақовтың "Таңғы жаңғырық", Мұқаевтың "Қош бол менің ертегім", Исабековтің "Әпке", "Мұрагерлер", Сүлейменовтің "Қыздай жесір штат қысқарту", "Жетінші палата", "Кек", т.б. шығармалар отандық Д-ны әр қырынан байытқан елеулі туындылар ретінде бағаланды. Қазақстан Республикасы тәуелсіз мемлекетке айналған соң бұрын айтуға, жазып жариялауға жабық болып келген көптеген тарихи құбылыстар, ұлттың мақтанышы болған ұлы қайраткерлер өмірі мен қызметі драм. шығармалар арқауына айнала бастады. Ысқақовтың "Жан қимақ", Оразбаевтың "Шыңғыс хан", "Естайдың қорланы", С.Сматаевтың "Той үстінде топалаң", Б.Әбілдаұлының "Төлеби", О.Дастановтың "Әзірет Сұлтан", А Бекбосыновтың "Соңғы сезім", Таразидің "Алатау сьшды алабым", М. Байсеркеновтың "Абылай ханның ақырғы күндері", Ә.Кекілбаевтың "Абылай хан", Шахимарденнің "Томирис" пьесаларында халқымыздың басынан кешкен сан қиялы тағдыры тарихи дәлдікпен, ерекше көркемдік қуатпен бейнеленген. Ал Сүлейменов пен Мұқаевтың"3аман-ақыр", Р.Мұқанованың "Мәңгілік бала бейне" пьесалары экология тақырыбын, әлемге әйгілі болған Семей полигонының қазақ халқына әкелген трагедиясын суреттейді.



	ДРУЖИНИНА Людмила Гаврилова(8.3.1918, Ресей, Омбы обл. Калачинск станциясы - 1996) - ақын. ҚазҰУ-дың химия ф-тін бітірген. Томск геология басқармасында жұмыс істеген. 1947 ж. ол "Томск" альманағында және Томск обл. "Красное знамя" газетінде өзінің алғашқы өлеңдерін жариялады. Содан бастап журналистік қызметке ауысып, Томск, Новосібір және Талдықорған газеттерінде қызмет атқарды. Балаларға арналған алғашқы "Көңілді үйірме" кітапшасын 1954 ж. Новосібір кітап баспасында шығарды. Келесі жылы осы баспадан балаларға арналған екінші кітапшасы - "Жанды календарь" жарық көрді. "Сәбилер ер жетеді" (1959), "Ынтымақгы істер" (1959), "Баспалдақтан баспалдаққа" (1961), "Апорт" (1963), "Үйде және мектепте" (1968), "Көңілді балалар"(1977), "Сиқырлы суретші" (1980), "Орман соқпағы" (1985) жыр жинақтары Алматыда басылып шықгы. Тал-дықорған қалалық Кеңесінің депутаты болған.



	ДУБИЦКИЙ Андрей (30.10.1915жт., Ақмола ст.) - жазушы. Омбы көркем сурет уч-щесінде білім алған. 1936 жылдан мектептерде бейнелеу өнері және сызу пәндерінен сабақ берген. Алғашқы шығармаларын 1938 жылдан жаза бастады. Тырнақалды әңгімелері, өлеңдері мен очерктері Ақмолада шығатын ауд. газетге басылды. Кейін обл. "Акмолинская правда", "Целинный край", "Целиноградская правда" газеттерінде қызмет атқарған. II дәрежелі Отан соғысы орденімен (1985). "Ерлігі үшін", "Еңбекте үздік шыққаны үшін", т.б. орден-медальдармен марапатталған. Қазақ КСР-нің еңб. сің. мәдениет қызметкері атағы берілген.



	ДУБОВИЦКИЙ Александр Абрамович (1899. Бат. Қазақстан обл. - ө.ж.б.) - жазушы. Қазақстан Жазушылар одағының облыстағы өкілі қызметін атқарған. "Өткен күндер", "Отан ұмытпайды", "Чапайдың баласы", "Отан есінде" және т.б. повестер мен әңгімелер жинақтары жарияланған. Онда өлкенің табиғаты, адамдарының өмірі, әсіресе Жайық өңірінде болған Азамат соғысы оқиғалары бейнеленеді.



	ДУЛАТ Бабатайұлы (1802. Шығ. Қазақстан обл. Аякөз ауд. Сандықтас қонысы. - 1874, сонда) - ақын. 19 ғ. қазақ поэзиясының ірі өкілі. Ақтайлақ би, Ақтамберді жыраулардың ақындық мектебінен үлгі алып, оларды ұстаз тұтқан. Д. өз өлеңдері мен толғауларында заман шындығын жырға қосып, қазақ поэзиясын мазмұн, тақырып жағынан байытты, көркемдік тәсіл, түр жағынан жаңа биікке көтерді. Өз шығармаларында Ресейдің қазақ жеріндегі отаршылдық саясатын сынап, сол кездегі қазақ қоғамы-ның ащы шындығын жарқыратып көрсетті. "Еспембет" дастанында жоңғар шапқыншылығына қарсы күресте ерлігімен көзге түскен Еспембет батырды жырға қосып, осы елін сүйген өр тұлға, қаһарман бейне арқылы тәуелсіздікті көксейді. Өлеңдері ел ішіне ауызша және қолжазба түрінде таралған. Д-тың тұңғыш өлеңдер жинағы 1880 ж. Қазанда "Өсиетнама" деген атпен жарық көрді. Ақынның кейбір өлеңдері кеңес дәуірінде әр түрлі хрестоматияларда "XVIII - XIX ғасырлардағы қазақ ақындарының шығармалары" (1962) деген жинақта, кейін "Үш ғасыр жырлайды" (1965) жинағында басылып шықты. Ал, "Еспембет" поэмасы алғаш рет 1957 ж. "Жұлдыз" журналының 5-нөмірінде жарияланды. Ақын "Тегімді менің сұрасаң", "О, Сарыарқа, Сарыарқа", "Аскар таудың сәні жоқ", т.б. жырлары мен жеке кісілерге айтқан "Сүлейменге", "Бараққа", "Кеңесбайға", т.б. арнау өлеңдерінде қазақ жерінің отарлануын, ел билеушілердің отаршыл саясаттың шылауында кетуін сынайды. Д-тың бұдан басқа "Шаштараз", "Тымсал өлең" атты ірі шығармалары бар. М.Әуезов Д-ты ғыл. зерт.-лерінде, "Абай" романында жоғары бағалайды. Д. мұрасы қазақ әдебиеті тарихында әр қилы таным тұрғысынан бағаланып 1940 - 50 ж. қызу пікірталас нысанына айналды. Д. мұрасы жөнінде ғыл. таным мен дүрыс баға талантты ғалым К..Өмірәлиевтің "Қазақ поэзиясының жанры мен стилі" деп аталатын көлемді ғыл. монографиясының басылым көруіне байланысты тұрақтана бастады. 1978 ж. жазушы-ғалым М.Мағауин Ленинградта құрастырып шығарған "Поэты Казахстана" жинағында бір топ өлеңдері жарияланса, 1991 ж. ғалым Құлмат Өмірәлиевтің құрастыруымен 1991 ж. "Замана сазы" өлеңдер мен дастандар жинағы жарық көрді. Таңдамалы өлеңдері екі томдық "Бес ғасыр жырлайды" (1989. 1-т.), "Зар заман" (1993) жинақтарында жарияланды.



	ДУЛАТОВ Міржақып (21.11.1885. Қостанай обл. Жанкелдин ауд. Қызбел а, - 5.10.1935. Ресей, Карелия, Беломор-Балтық каналы, Сосновец бекеті) - Алаш қозғалысының қайраткері, қазақ ақыны, жазушы, драматург, публицист, ағартушы, педагог, 20 ғ-дың бас кезіндегі қазақ мәдениет мен әдебиетінің ірі өкілі, 20-ғасырдың бас кезіндегі қазақ мәдениеті мен әдебиетінің ірі өкілі. Жастайынан жетім қалып, Асқар ағасының қамқорлығында өседі. Алғашында ауыл молдасынан хат танып, 1897 ж. Ы.Алтынсарин ықпалымен Торғай қ-сындағы екі сыныптық орыс-қазақ мектебіне түседі де, бес жыл оқып, ауыл мұғалімі деген куәлік алып шығады (1902). Алты-жеті жыл бойы ел ішінде, ауыл мектептерінде бала оқытады. 1904 ж. Омбы қ-сына аттанып, А.Байтұрсынов, Ә.Бөкейханов танысады. Омбы, Қарқаралы, Орал, Санкт - Петербург қ-ларында, ондағы ұлттық-демократиялық қозғалысқа белсене араласады. Д. сол жердегі зиялы топтың өкілі ретінде қазақ конституциялық-демократиялық партиясының Оралдағы съезіне қатысады да, делегат қатарында 1906 ж. Санкт-Петербургке барады. 1905 - 07 ж. Зайсан уезіндегі Бекмұхамбет қажы ашқан қазақ мектебінде сабақ берген. 1907 ж. Санкт-Петербургте жалғыз ғана нөмірі шыққан "Серке" газетінде Д-тың "Жастарға" деген өлеңі басылады. Оның тұңғыш өлеңдер жинағы 1909 ж. Қазан қ-ндағы " Шарқ" баспасынан "Оян, қазақ" деген атпен басылып шығады. Казақ оқырмандары арасында бұл кітаптың әсері өте күшті болады. Бүл кітап жас авторға патша әкімдерінің тарапынан қуғын-сүргін ала келеді, ол тергеу органдарының бақылауына алынады, артынша "Оян, қазақ!" тәркіленеді. Д. Қызылжарда сот кеңесінде тілмаштық қызмет атқарып, мұғалімдік қызметін де жалғастырады, қазақ балаларына орыс тілінен сабақ береді. Сол кезде біраз уақыт М.Жұмабаев одан дәріс алады. 1910 ж. Қазандағы Каримовтар баспасынан Қазақ әдебиеті тарихындағы тұңғыш роман деп аталатын, "Бақытсыз Жамал" романы жарық көреді. Бұл кезде Д. өз шығармашылығын өлең мен проза жанрында қатар дамытады. Әр жерде шығатын қазақ басылымдарына, әсіресе, "Айқап" журналына үзбей мақала жазып тұрады. 1912 ж. Орынборға келіп, осындағы азғана топ қазақ зиялылары ақыл қосып, ел санасын оята беру мақсатымен, баспасөз қызметін қолға алуды ұйғарады. А.Байтұрсыновпен бірге қыр өлкесінің ағартушылық-демократияшылдық бағыттағы тұңғыш биресми басылымы - "Қазақ" газетінің негізін қалайды (1913-1918). "Оян, қазақ!" кітабынан соңғы кезде жазылған өлеңдерін 1913ж. осы Орынборда "Азамат" деген атпен жинақ етіп шығарып, ж. "Бақытсыз Жамалды" Қазанда қайтадан бастырып, 1915 ж.

	"Терме" атты жинақпен "Оян қазақтағы" өлеңдерін Орынборда тағы бір жаңғыртып шығарады да, өзінің ақын-жазушылық қалпын нығайтады. Д. осы жылдары журналистік, публицистік дарынын да мейлінше аша түседі. Алаш басшыларымен бірге Д. жаңа құрылыс жағына шығып, қалған өмірін түгелдей туған халқының мәдениетін көркейту мақсатына арнайды.

	1917 ж. Қызылжар сот мекемелерінде, 1918 - 20 ж. Ташкент қ-ндағы Түркістан Респ-ның "Ақжол" газетінде қызмет атқарған Д. 1922 ж. ешбір себепсіз абақгыға жабылады, бірақ көп ұзамай босатылады. 1922-26 ж. ол Орынбордағы Қазақтың халыққа білім беру институтында (КИНО) оқытушы болып істейді. Қазақстан мемлекеттік баспасында бөлім бастығы, "Еңбекші қазақта" редактордың стилистика жөніндегі көмекшісі болып істеген. Осы жылдары Д. екі бөлімнентүратын "Есеп құралын" әзірлеп, Ташкент қ-нда бастырып шығарды. "Балқия" атты төрт перделі пьеса жазды. Сол кездегі республика астанасында қазақтың ұлттық театрының негізін құраған көркемөнерпаздар үйірмесінде қойылып, зор табысқа ие болған бұл шығарманы қазақ кеңес театрының алғашқы репертуарлық бастауларының бірі деуге болады.

	Д-тың "Азамат" атты жинағында ақынның көңіл-күйін білдіретін сыршыл сезімге, терең тебіреніске, ойшыл санаға қарай көбірек ойысып, шынайы поэзиялық өріске бет алғаны байқалады. "Таза бұлақ", "Шағым", "Мұң", "Арманым", "Сырым", "Қажыған көңіл", "Қиял", " Таң" сияқты өлең тақырыптарының өзі-ақ нәзік лирикаға құрылған.

	1924 ж. Орынборда "Қирағат кітабы" (хрестоматиялық оқулық), Қызылордада "Есеп құралының" жаңа басылымы жарық көрді. Журналистік, аудармашылық қызметпен де айналысады. 1925 ж. ол В.И. Лениннің "Жаңа үнем саясаты", " 1905 жылғы төңкеріс", Г.Зиновьевтің "Ресейлік коммунистік партияның тарихы" атты еңбектерін аударып Орынбор мен Қызылордада бастырып шығарды, төңкерістен кейінгі кезеңде қазақ тілінде шығарылған кітаптардың екі томдық библиографиялық көрсеткішін әзірлеп бастырады. Д. Қазақстанның аса көрнекті қоғам қайраткерлері жайында очерк, әңгіме, портрет, тарихи дерекнамаларын орыс, татар басылымдарында да жариялады. Оларды өзге халықгарға танытуға күш салды. " Абай", "Хан Абылай", " Қазақ ақыны", "Қазірет Сұлтан", "Ахмет Байтұрсынович Байтурсынов", т.б. іргелі зерттеу мақалаларын жазды. Д. Қазақстан мен қазақ халқының халқының тегі, тарихы туралы еңбектер жазып қалдырды. Әсіресе, "Қазақ, қырғыздың ата тегі" туралы көлемді шығармасы 20 ғ. басындағы осы сипатты еңбектер арасынан тарихи деректік мазмұнымен назар аудартады. Д. 1928жылдыңаяғында қазақ оқығандары қатарында тұтқынға алынады. 1930 ж. ОГПУ коллегиясының үкімі бойынша алғашында ату жазасына кесіліп, кейін бұл үкім 10 жыл абақгы жазасымен алмастырылады. 1935 ж. қазанның 5-і күні Сосновец ст-нда, лагерьдің лазаретінде ауыр науқастан қайтыс болады. 1988 ж. қарашаның төртінде республика Жоғарғы сотының коллегиясы Д-тың есімін біржола ақтады. Сүйегі 1992 ж. 1 - 18 қыркүйек аралығында Торғай өңіріндегі өз есімімен аталатын ауьш бейітіне әкелініп, қайта жерленді. 18ғ. бас кезіндегі қазақ мәдениеті мен әдебиетінің ірі өкілі Міржақып шығармалары халқымен қайта қауышты. Оның атында көшелер, мектептер, туған жерінде мұражай бар, ескерткіш орнатылған.



	ДУЛАТОВА Гүлнар Міржақыпқызы (4.11.1915 ж.т., Орынбор қ.) - журналист, әдеби мұраларды жинаушы, 20 ғ-дың бас кезіндегі қазақ мәдениеті мен әдебиетінің ірі өкілі М.Дулатовтың қызы. Алматы мемл. мед. ин-тын бітірген (1939). 1939 - 87 ж. дәрігер-дерматолог қыметін атқарған. Д. "Алаш" қозғалысының қайраткерлері Ә. Бөкейханов, А. Байтұрсынұлы, М.Дулатов, Ж.Айтуытов, т.б. туралы деректерді алғаш жариялаушы. Алматыдағы Орт. мұражайға, Торғайдағы, Қостанайдағы, Семейдегі, Астанадағы мұражайларға саяси қуғын-сүргін құрбандарына катысты олардың жеке заттарын, кітаптар, суреттер, хаттар мен құжаттар, т.б. көптеген экспонаттар тапсырған. Баспасөзде Д-ның очерктер мен эсселері 1988 жылдан жариялана бастады. "Свет истины" ("Шындық шырағы") кітабы 1995 ж., 1999 ж. екі томдығы жарық көрді. Сондай-ақ, Д. әкесінің "Оян, қазақ!" (А., 1989) кітабын, 2 томдық шығармалар жинағын (А„ 1996. 1997). 5 томдық шығармалар жинағын (А„ 2004) құрастырушы ларының бірі.



	ДУЛЯТОВ Абдумажит Шарипұлы (31.3.1949 ж.т.. Алматы обл. Шелек ауд. Байсейіт а.) - ақын. Қазақстан Жазушылар одағының мүшесі (1982). ҚазҰУ-дың журналистика ф-тін бітірген (1971). 1971-74 ж. ауыл мектебінде мұғалім. 1974 -80 ж. "Коммунизм туғи" (қазіргі "Ұйғыр авази") газетінде корректор, тілші, бөлім меңгерушісі. 1980 - 82 ж. "Жазушы" баспасында редактор болды. 1984 жылдан бері "Коммунизм туғи" газеті бас редакторының орынбасары. "Мен жиырмадамын" (1973), "Көктемнің қайтып оралуы" (1977), "Адамға махаббат" (1980), "Туған жердің жыры" (1986), "Қанатгы ойлар" (1986), "Ақ таңдар" (1990) атты өлеңдер жинақтары шыққан. Орыс тілінде Мәскеуден шыққан "Ветвы чинары" (1980), "Истоки" (1984) жинақтарына өлеңдері енді. 1992 жылы Ұйғыр ауданы тағайындаған Илья Бахтия атындағы сыйл. лауреаты атанды. 1993 ж. Алматы қ-нда өткен түркі поэзиясы мүшәйрасының жеңімпазы.



	ДУШКИН Николай Степанович (20.12.1922. Алтай өлкесі. Усть-Боровушка с. - 1984) - ақын, аудармашы. 1941 ж. Алматыда орта мектепті бітіріп, Кеңес Армиясы қатарына алынған. Харьков артиллерия уч-щесінде оқып, атыс взводы командирі ретінде Курск - Орел иінінен Венаға дейін майдан жолынан өткен. 1946 ж. запасқа шығып, ҚазҰУ-дың журналистика ф-тін бітіреді. 1950 жылдан баспасөз органдарында істейді. Бір-неше жинақтар шығарған. қазақ ақындарының өлеңдерін аударған. Қызыл Ту және II дәрежелі Отан соғысы ордендерімен, медальдармен марапатталған.



	ДҮЗЕНОВ Мұхамеджан (18.10.1924. Торғайобл. Жанкелдин ауд. -1979) -жазушы, драматург, аудармашы. 19-47-49ж. Қостанай обл. газетінде істейді. 1952 ж.

	М.Горький атынд. Әдебиет ин-тын (Мәскеу) бітірген соң Қазақ радиосында істеген. Д. Абай атынд. академиялық Опера және балет театрының әдебиет бөлімін басқарған. Қостанай обл. газетінің меншікті тілшісі, мәдениет бөлімінің меңгерушісі болған. 1960 ж. Қазақстан Жазушылар одағының аппаратына ауысып, әдеби кеңесші боп істейді. Кейін "Жұлдыз" журналының жауапты хатшысы, Қазақ радиосының бас редакторы, ҚР Мәдениет министрлігінде репертуар-редакция алқасында бас редактор қызметтерін атқарған. Д-тың алғашқы өлеңдері мен әңгімелері 1949ж. баспа бетінде жарық көре бастайды. Содан кейінгі шығарм. жолында бірнеше повесть. роман кітаптары, драмалық шығармалары дүниеге келді. Бір актілі пьесалар байқауында "Аралдың алтын балығы" атты туындысы екінші бәйге алды (1967). Пьесалары респ.. обл. театрлар сахнасында, сондай-ақ, Мәскеу театрында (1974) қойылды. Прозалық шығармалары бірнеше дүркін "Советский писатель" баспасынан шықгы. Ол В.Васильевскаяның "Пламя на болотах" романын. С.Маршаюың "Умные вещи" пьесасын, Л.Кассильдің "Ход белой королевы" туындысын қазақшаға аударған.



	ДҮЙСЕНБАЕВ Ыскақ Тәкімұлы (15.10.1910. қазіргі Омбы обл. Таврия ауд. Қаушақпан а. - 21.11. 1976. Алматы) - ғалым, филол. ғыл. докт. (1967). проф. (1971), ҚР ҒА-ның корр.-мүшесі (1975). ҚР-ның еңб. сің. ғыл. қайраткері (1971). Мәскеуде М.Горький атынд. Әдебиет ин-тын бітірген (1939). 1939 -42 ж. Қазақ мемл. көркем әдебиет баспасында редактор. КСРО ҒА Қазақ филиалының әдебиет секторында ғыл. қызметкер. сектор меңгерушісі. 1942 - 43 ж. әскери-педагогтік ин-т тыңдаушысы, 3-Украина майданының "Советский воин" газеті редакторының орынбасары болған. 1946ж. Қазақстан ҒА-ның төралқасының ғалым-хатшысы. 1949 - 61 ж. Тіл және әдебиет ин-тында бөлім меңгеруші, 1961 - 76 ж. Әдебиет және өнер ин-ты аға ғыл. қызметкер, кейін бөлім меңгерушісі болып қызмет істеді. Ғыл.-зерт. еңбектері, негізінен, фольюіор және әдебиет тарихы мәселелеріне арналған. Фольклор, әдебиет тарихына байланысты көптеген басылымдардың жариялануына белсене араласып, Абай, Сұлтанмахмұт, Әуезов, Күлеев шығармаларын, фольклор нұсқаларын және ақын-жыраулар туындыларының академиялық жинақтарын құрастырып, шығаруға қатысты. Ф.Рабле, И.С. Тургенев, А.П. Чехов, Р.Роллан, А.Горький шығармаларын қазақ тіліне аударған. Д-тың "Ғасырлар сыры" (1970), "Қазақтың лиро-эпосы" (1973), "Мұхтар Әуезов" (1974), "Эпос және ақындар мұрасы" (1987) атты еңбектері бар. Қызыл жұлдыз, 2-дәрежелі Отан соғысы ордендерімен марапатталған.



	ДҮЙСЕНБАЙҮЛЫ Есенбай (16. 5.1940 ж.т., Ақтөбе обл. Байғанин ауд. Қалдайбек а.) - ақын. ҚазҰУ-ды бітірген (1963). Алғашқы еңбек жолын Жарқамыс орта мектебінде қазақ тілі мен әдебиетінің мұғалімдігінен бастаған. Темір және Байғанин ауд. һәм Ақтөбе обл. газеттерінде әдеби қызметкер, аға тілші, бөлім меңгерушісі, редактордың орынбасары болды. 1978 - 19-95 ж. респ. "Жазушы", "Жалын", "Ана тілі" баспаларында аға редактор қьвметін атқарды. Қазір Қазақстан даму ин-ты "Саясат" ақпараттық-талдау бюллетенінің редактор-аудармашысы және "Жазушы" баспасының жетекші редакторы. Тұңғыш жыр жинағы 1971 ж."Бозала таң мен бозторғай" деген атпен "Жазушы" баспасынан жарық көрді. "Ақпейіл" (1974), "Ұланғайыр" (1977), "Ашық аспан" (1978), "Ақ желкенді ағыстар" (1979), "Біздің толқын" (1981), "Ашық хат" (1982), "Таң торғайы" (1988), "Үшбұлақ" (1990) және балаларға арналған "Санамақ", "Әліппе - тілашар", "Менің жаңа астанам", сондай-ақ, таңдамалы жырларының бір томдық (2000) және "Жаңбыр әні" (2003) жыр жинақтары жарық көрді. Ақын аударма саласында да жемісті еңбек етіп, 2 томдық орыс поэзиясы антологиясын, М.Горькийдің "Әдебиет туралы", академик Г.Ломидзенің "Ұлы достық ұлағаты" кітаптарын, палестиналық ақын, Халықар. Лениндік сыйл. лауреаты. Әл-Ха-миси лирикасын, қырғыз шайыры Б.Абакированың жырларын қазақ тіліне аударуға қатысты. 1998 ж. Қожа Ахмет Иасауи хикметтерінің қазақша көркем аудармасын жеке кітап етіп бастырды. Д. Бұқар жырау өлеңдерінің текстологиялық салыстырма нұсқасын жасап, оны алғаш рет жеке жинақ етіп жариялады. Д. - Ұлы Абайдың 150 жылдығы құрметіне тұңғыш рет өткізілген жазба ақындар мүшәйрасының бас жүлдегері. 1990 ж. "Үшбұлақ" жыр кітабы үшін Қазақстан Жазушылар одағының І.Жансүгіров атынд. сыйл. берілген. 1996 ж. Жамбыл атынд. Халықар. сыйл. алды. ҚР Мәдениет қайраткері белгісімен марапатталған (2001).



	ДҮЙСЕНБАЙҮЛЫ Пернебай (13.10.1943 ж.т.. Жамбыл обл. Сарысу ауд. Жайылма а.) - жазушы. ҚазҰУ-ды бітірген (1969). Туған ауылында қазақ тілі мен әдебиеті, сурет пәндері бойынша мұғалім болды. 1997-98 ж. "Қаратау" газетінің әдеби қызметкері. 1998 жылдан "Қаратау" тау-кен байыту комб. ақпарат бюросының бастығы әрі жоғарыдағы газеттің редакторы қызметтерін атқарған. "Жұлдыздар неге жылайды?" атты көлемді лирикалық повесі 1979 ж. "Жалын" журналында жарияланды. Сол жылы Қазақстан Жазушылар одағы мен "Жалын" баспасы жариялаған респ. жабық бәйгеде "Кішкентай генералдар" повесі үшінші орынды иеленді. Осы дәстүрлі бәйгенің бірнеше дүркін жеңімпазы. 1994 ж. "Балауса" баспасы жариялаған жабық байқауда "Дәуреннің ойыншықтары" атты повесі екінші бәйгені иеленді. "Жалғыз салтатты", "Арманымның ақ құсы", "Дөңгеле, күн, дөңгеле", "Бастау" атты бәйге алған шығармалары алғашқы жинақтарда жарияланған.



	ДҮЙСЕНБЕК Әділ (24.5.1942 жт.. Тараз қ-ның жанындағы Жас өркен а) - жазушы. 1961 ж. ҚазҰУ-ға түскен. 1964 - 67 ж. әскер қатарында болып, әуе десантында қызмет етті. Әскери міндетін өтеп келген соң, университеттегі оқуын одан әрі жалғастырып, 1969 ж. бітіріп шықты. Қазір" Егемен Қазақстанда" қызмет атқарады.



	ДҮЙСЕНБИЕВ Әнуарбек (25.10. 1931. Алматы обл. Жамбыл ауд. Қарақыстақ а. - 15.9.1979. Алматы) -ақын. ҚазҰУ-ды бітірген (1964). Қазақтың мемл. көркем әдебиет баспасында редактор (1956 -58). "Балдырған" журналының жауапты хатшысы (1958 - 70). ҚР Телерадио к-тінде (1970-71), "Жалын", "Жазушы" баспаларында аға редактор (1971-79) болып қызмет істеді. Д-тің балалардың шаттыққа толы өмірін арқау еткен әр тақырыптағы өлеңдері баспасөзде 50-жылдардан бастап жарияланды. Тұңғыш кітабы "Парадта" 1955 ж. жарық көрді. Кейін "Сыйлық" (1956), "Не деу керек" (1957), "Бәтіңке, шұжық, балқаймақ" (1959), "Ана жүрегі" (1961), "Гүлзар" (1962.1967), "Ауыл әуендері" (1965), "Аққулы айдын" (таңдамалы. 1976), "Жаңбырлы жаз" (1982), т.б. өлеңдері мен поэмалары. "Ақ қозы" (1972. 1987) ертегі-повесі басылды. Шығармалары КСРО халықтары тілдеріне аударылды. Көптеген өлеңдеріне ән шығарылды. М.Ю. Лермонтов. А.В. Кольцов. Дж. Родари, Мэрис Керим, Я.Колас, С.Маршак, А.Барто. С.Михалков, М.Жалил, Тоқгағүл, т.б. туындыларын аударды.



	ДҮЙСЕНБИЕВ Сәбит (24.5.1959 ж.т., Оңт. Қазақстан обл. Түлкібас ауд. Шақпақ Баба а.) - жазушы. ҚазҰУ-ды бітірген (1981), Еңбек жолын "Жалын" баспасында редакторлықтан бастады. Бұдан кейінгі уақытта ол "Ұлан", "Түркістан" газеттерінде, "Денсаулық" журналында қызмет етті. Жазушының "Жалын" баспасынан 1984 ж. "Тәтті алма", 1987 ж. "Қақпашы" және 1991 ж. орыс тілінде "Сладкое яблоко" атты балалар мен жасөспірімдерге арналған әңгіме-повестері, жинақтары жарық көрген. Жас жазушылардың Мәскеуде өткен Бүкілодақтық IX кеңесіне қатысқан.



	ДҮЙСЕНОВ Мырзабек Төлегенұлы (20.12.1928. Қызылорда обл. Сырдария ауд. - 2.8.1988. Алматы) - жазушы, ғалым, филол. ғыл. докт. (1968). ҚазҰУ-ды бітірген (1949). 1952 жылдан ҚР ҰҒА-ның ғыл. қызметкері. 1972 - 88ж. Әдебиет және өнер ин-тында аға ғыл. қызметкер, жамбылтану меңгерушісі. Д. "Әдебиеттегі мазмұн мен түрдің бірлігі" (1962), "Ілияс Жансүгіров" (1965), "Ақын мұраты" (1967) атты монографиялық еңбектерінде әдебиетгің теориялық мәселелері мен көрнекті ақындарының (Жансүгіров, Тәжібаев) шығармашылығын зерттеген. Ол - "Қазақ совет әдебиеті тарихының очеркі" (қазақ, орыс тілдерінде 1958.1960). "Қазақ әдебиеті тарихы" (3-т. 1-2 кіт. қазақ тілінде. 1967. орыс тілінде. 1971). "Көп ұлтты совет әдебиеті" (орыс тілінде. М, 1971) авторларының бірі және редколегия мүшесі. Республикадағы мектептер үшін "Қазақ әдебиеті хрестоматиясын" (1968-75. М.Қаратаевпен бірге) құрастырушы. Д. Бірнеше әңгімелері мен повестері "Қалыңдық" (1962). "Ана махаббаты" (1965), Гүлжан сүйеді" (1968), "Меймандар" (1971), "Ант" (1974) көркемсөз әлемінде" Біз күн перзентіміз" (1983), "Бір аспанның астында" (1985), "Ғасырлар сыры" (1988) атты кітаптары жарық көрді.



	ДҮКЕНБАЕВ Сайлау Хамитұлы (3.12.1937 ж.т.. Павлодар обл. Лебяжье ауд. Қызылқоғама.) - әдебиет зерттеуші, педагог. Қарағанды пед. ин-тын бітірген (1961). 1961 -64 ж. мектепте мұғалім, оқу ісінің меңгерушісі. 1964 - 75 ж. Павлодар обл. мұғалімдер бөлімін жетілдіру ин-тында қазақ тілі мен әдебиеті кабинетінің меңгерушісі. 1975 -88 ж. Қазақстан Оқу министрлігінің қазақ тілі мен әдебиетін оқыту жөніндегі инспекторы қызметін атқарады. 1988 - 1993 ж. өзі негізін салған қазақ тілі мен әдебиетін тереңдетіп оқытатын республикалық мектеп-интернатының директоры. Д. - қазақ әдебиетін оқыту мен оның методикасы. теориясы туралы көптеген оқу қүралдарының. ғыл. мақалалардың авторы. "Әдебиет теориясынан алғашқы адымдар" (1981), "Мектепте драмалық шығармаларды оқыту" (1985), "С.Сейфуллин творчествосы бойынша жазба жұмыстар ұйымдастыру" (1975) және т.б. көптеген еңбектері мен әдістемелік құралдары, оқушыларға арналған орысша-қазақша сөздіктері көпшілікке белгілі. Д. сондай-ақ қазақ орта мектептерінің 7 сыныбына арналған араб тіпі оқулығының қосалқы авторы. Д. бірнеше медальдармен марапатталған.





	ДҮНИЕТАНЫМ ЖӘНЕ КӨРКЕМ ШЫҒАРМА - кейде жазушының дүниеге, қоғамдық өмірге көзқарасы мен әдебиеттік творчествосы үнемі бір тұтас болмай, жігі ашылып, арасында алшақтық, тіпті қайшылық болады деген пікір кездеседі. Мүның мәнін дұрыс түсіну қажет. Асылында, жазушының дүниетанымы мен творчествосы өте тығыз байланысты болады. Оның саяси, философиялық, эстетикалық көзқарасы, дүниетанымы әдеби творчествоға негіз, тірек болады. Ал әдеби шығармаларынан өмірлік ұстанымы. мақсат-мұраттары, эстет. идеалы айқын танылады. Алайда, жазушы белгілі бір саяси тәртіпті жақтай отырып. көркем шығармасында өмірді бейнелеген. Айтқан саяси пікірлерінен анағұрлым терең, озат ойларды аңғартатын кездері болады. Мыс., Гоголь крепостнойлық тәртіпті жақгайтын кейбір пікірлер айта жүріп, "Өлі жандар" романында сол крепостнойлық тәртіптің бар кемістігін, осал жақтарын аса үлкен шеберлікпен әшкерелеп береді. Мәселе, әрине, жазушының шығарм. оның ой-санасынан, ой-пікірлерінен шалғай кететіндігінде емес. Оның нақтылы өмірге тереңдеп үңілгенде бұрын қалыптасқан, өзі де жақтайтын таным-түсініктің шеңберінен әлдеқайда асып түсіп, өмірдің шындығын суреткердің айрықша сезімталдығымен сезінетіндігінде.



	ДҮРБАЕВ Құтбай (Құттыбай) (1906. Қызылорда обл. Жаңақорған ауд. Өзгент а. - 14.1.1971. Өзбекстан Республикасы, Ташкент обл. Жоғарғы Шыршақ ауд.) - ақын, әнші, жыршы. Нартай Бекежановтың шәкірті, оның әндерін орындаушы болуымен катар өзі де өлең-терме, жыр-толғау шығарып айтады. Репертуарында Нартайдан басқа Сыр бойы ақындарынан Бұдабайдың, Базар жыраудың, Кете Жүсіптің, Әкімгерейдің, Кенжеқожаның толғау термелері болған. "Гүлденген отаным", "Өзім туралы", "Нартайдан бата алғанда". т.б. жыр-толғаулары Сыр бойы, Мырзашөл өңірі, Ташкент атырабына кең тараған. Ақындық және муз. шығарм. туралы К.Саттаров, Т.Бекқожина, К.Сейдеханов зерттеу мақалалар жазды.



	ДҮР ОҢҒАР Дырқайұлы (1859. бүрынғы Сырдария обл. Қазалы уезі, Жамансыра. - 1902, қазіргі Қызылорда обл. Қармақшы ауд. Жаңажол а.) - ақын, сыр өңіріндегі ақындардың ұстазы. Шораяқтың Омары "Ұстазым" деген арнауында "Балқы Базар, дүр Оңғар, Алқа деп ат ы қойғанда, Қаншама пырақ болса да, Қарасын көрмей, қаңғалар" -деп, Оңғар ақынды Балқы Базармен бірдей деңгейде бағалайды. Ақынды кейде "Қаратамыр Дүр Оңғар" деп те атайды. Оның туындыларын нақыл, өсиет түріндегі жырлар, дәуір, салт-дәстүр тынысын білдіретін толғаулар, арнау өлеңдер деп бірнеше топқа бөлуге болады. Мыс., "Алқалап келген әлеумет" өлеңі филос. ойға құрылған. Д. О. айтыс өнеріне де ден қойған. Ол өз дәуіріндегі белгілі ақындармен (Оңғар ақынның Ырысты қызбен айтысы, 1885 ж.Тоғжанмен айтысы, 1895 ж.) айтысқа түскен. Д. О-дың "Кеңеске кемеңгерлер салсаң құлақ", "Жақсы жырау емеспін", "Ерлерім сөйле дегесін", "Әркімдерге сөз айттым", "Қиқулап ұшып-қонатын", "Жабыдан туған құлын тұлпар болмас" деген толғаулары, "Барлыбайға", "Балғабай", "Ақбөпе бау сұрапты құрдасынан", "Құлағы, мүйізі жоқ неткен өгіз", "Мақтаймын халқы жақсысын", "Жүйесін тауып жөн сөйле", "Асыл зат, дәрежеңді жаңа көрдім", "Қалданға", "Арыстандай айбатым" сияқты өлеңдері оның ақындық шеберлігін байқатады. М. Әуезов, М. Жұмабаев, Х.Досмұхамедов, М.Байділдаев, Ә. Қайнарбаевтар, Д О. мұралары туралы пікір білдірген. Ақын шығармалары "Айтыс" жинағының 2-томында (1965) және көптомдық "Қазақ халық әдебиеті" жинағының айтыстар енген 8-томында, "Қасиетті Қармақшым"(2003), "Ғасырлар толқыны"(2004) жинақтарында жарияланды. Шығармалары Әдебиет және өнер ин-ты қолжазбалар және мәтінтану бөлімінде сақтаулы.



	ДЫБЫС ҚАЙТАЛАМА- біркелкі, не үндес дыбыстарды бірнеше рет қайталау арқылы сөздердің бір-бірімен үйлесімділігін арттыру тәсілі. Әсіресе өлеңде жиі қолданылады. Өлеңдегі ұйқастың өзі де біркелкі, не ұқсас дыбыстарды қайталау негізінде пайда болатын сөз үйлестігінің бір түрі деуге болады. Ал Д. қ. сан қилы болып келеді. Өлең ұйқасы секілді тармақтардың алдында ғана емес, кез келген жерде кездесе береді, және қатарынан бірнеше сөздерді қамтуы мүмкін. Мыс., "Толқыннан толқын туады, Толқынды толқын қуады. Толқынмен толқын жарысад. Күңіренісіп кеңеспен, Бітпейтін бір елеспен Жарысып жарға барысад..." Мағжанның "Толқын" атты өлеңінен келтірілген осы екі шумақтан дыбыс қайталау тәсілінің басты сипат-өзгешелігін айқын байқауға болады. Д. қ. кейде сөзді қайталау арқылы да жасалады.Бірақ сөзді қайталау шарт емес. Дыбыстық жағынан үйлес, үндес сөздер алынса да жеткілікті. Д. қ. тек дыбыс үйлестігін қуалау болмай, сөздің үндестігін күшейту қажет болғанда, сол арқылы сөздің мағынасына айрықша көңіл аудару үшін қолданылады. Д. қ. сөздің үйлесімділігін күшейтеді, сол арқылы үйлес сөздерді мағынасы жағынан жалғастыра қарауға, қажетті сөздерге ерекше назар аударып, ойда ұзағырақ сақтап қалуға мүмкіндік береді. Кейде сөздердің сыртқы сұлулығы, әсерлі үндестігіне де айрықша мән берілетіні байқалады. Д. қ. үлкен талғампаздықпен мөлшерден асырмай алынып және өте шебер қолданылса әдемі де келісті болады. Д. қ-ның ерекше келістіріліп жасалған өрнекті үлгісі ретінде Сәбит Дөнентаевтың " Қазақтарға қарап" деген өлеңін келтіруге болады: " Қамалған караңғыға, қалың қазақ, Қайратсыз, қамсыз құрып қалдың, қазақ. Қарулап, қуатсызды қуаттандыр, Құрдан-құр қампитқанша қарын, қазақ. Қулардың құлқынына құм құйылсын, Қайдағы құлдың қайғыр қамын, қазақ. Қайтеді қайрылыссаң қарындасқа, Қасармай, қақырайып қырын қарап..." Осында "қ" дыбысының бастан-аяқ қайталанып, көптеген сөздердің басқы буыны "қа" болып, не соған үндес, үйлес келуі жай ғана дыбыс қуалаушылық демесек керек, себебі осы өлеңдегі мағынасы жағынан ең маңызды және негізгі тақырып та болып отырған "қазақ" деген сөздің айтылуына барлық дыбыс қайталаулар үйлес келіп отырады ғой. Әрине, мұнша мол дыбыс қайталаулар қолданылатын өлең сирек кездеседі. Ақын әдейі сөздердің сыңғырлаған бірыңғай үйлестігін, тапқырлық танытатын ойнақылығын құнттаған.



	ДЫБЫС ҮЙЛЕСМІ - (Инструментовка) - поэзияда дыбыс үндестігін пайдалану тәсілі. Фонетикалық және стилистикалық мән-мағынасына сай, әрбір сөз өлеңге жағымды тембр, эмоциялық бояу, нәр қоса отырады. Аллитерация, ассонанс, дыбыс қайталаушылық, дыбыс еліктеушілік сияқты тәсілдер дыбыс үйлесіміне негізделеді. Мыс., Бас-басына би болған өңкей қиқым, Мінекей, бұзған жоқ па елдің сиқын? Немесе: Ұрысса орыс, Елге болыс, Үйден үрген итке ұқсап, - деген Абай өлеңдерінің жолдары аллитерация және дыбыс қайталаушылық сияқты тәсілдерді қолдану арқасында қүлаққа жағымды және ерекше эмоциялық нәр береді.



	ДІЛМӘР СӨЗ. қанатты сөз. а ф о р и з м (грек. aphorismos - қысқа нақыл) - ғибрат түрінде айтылатын бейнелі сөз. Афоризмнің баламасы ретіндегі Д. с. терминін А..Байтұрсынұлы енгізді. Ал Шәкерім Құдайбердіұлы "мәнді сөздер" деп атаған. Д. с. ойды жинақтап, тереңдетіп, салмақты, өрнекті, кестелі айтуға, мейлінше қысқа, түйінді тұжырымға, өткір мәнерлілікке, парасатты пайымға негізделеді. Мұндай үлгілі, дарынды сөздердің "тігісі жатық", мақал-мәтелдерден ерекшелігі - оның авторы белгілі. Әлемдік сөз өнерінде Д. с-дің өзіндік тарихы бар. Д. с. көне заман-ның ойшылдары Платон, Аристотель, Гераклиттен бастала тұра, туған халқымыздың әдеби-көркем мұраларында, әдебиет классиктерінің туындыларында да кездеседі. Мыс., "Бақпен асқан патшадан, Мимен асқан қара артық, Сақалын сатқан кәріден, Еңбегін сатқан бала артық" (Абай). Д. с-дер: а) отан, халық, дәуірге; ә) оқу-білім, ғылым-өнерге; б) ақыл-парасат, арман-мақсат, үміт-тілекке; в) адамгершілік асыл қасиеттерге; г) достық, махаббат, ұрпақ, өмір, уақыт, ата-ана тәрбиесіне, мінез ерекшеліктеріне қатысты жасалады.



	ДІНИ ҚИССАЛАР - пайғамбарлар мен әулие әмбиелер, періштелер мен сахабалар, т.б. өмірі мен олардың дін жолындағы іс-әрекеті туралы шығармалар. Д. қ. сюжеті Құран Кәрімнен, Інжілден, Таураттан алынған. Д. қ-да, әсіресе, Құраннан алынған хикаялар жиі ұшырасады. Өйткені Құран Кәрім - тек діни кітап қана емес сонымен бірге, араб классик. әдебиетінің де ғажайып үлгісі. Негізінен қарасөз түрінде де айтылатын ертегілер мен әфсаналарды араб тілінде "қисса" десе, парсы тілінде "дастан" деп атайтыны мәлім. Алайда қазақ қауымы Шығ. хикаяларының өлең-жырға айналдырылған үлгілерін ғана "қисса" немесе "дастан" деп таныған. Құран Кәрімдегі түрлі діни хикаяларды барынша көп камтып, әрі оны мейлінше кең көлемде таратып түсіндіретін қиссалардың бірі - Бурхонуддин Рабғузийдің (14 ғ.) "Қиссаси Рабғузий" немесе "Қисса-с ул-әнбия" деп аталатын прозалық шығармасы. "Қисса-си Рабғузи" - пайғамбарлар мен әулиелер, періштелер мен әнбиелер, сахабалар мен жын-шайтандар, т.б. туралы әңгімелер жинағы. Мұнда барлығы 79 хикая бар. Д. қ. Таяу Шығыс, Орта Азия, Қазақстан жерінде 15 - 17 ғ-ларда тарай бастады. Алдымен ауызша айтылып, кейіннен кітап болып басылып тарады. Қазақ арасына көптеп таралуы - 19ғ-дың бас кезі. Қазақ тіліндегі алғашқы кітаптар ішінде Д. қ. елеулі орын алды. Кезінде қазақ халқы арасында ауызша да, жазба түрінде де кең тараған діни мазмұндағы қиссалар көп болған. Бұлардың бәрін тақырыптық жағынан үш топқа бөліп қарастырған жөн. Біріншісі - бұрын басқа дінде болған адамдарды ислам дініне енгізу идеясын жыр еткен Д. қ. Бұған "Сал-сал" және "Зарқұм" қиссаларының сюжеті дәлел. Екінші топтағы қиссалар - өмір жолындағы қиындықтарды жеңе білуге, төзімділікке, мейірімділікке, достыққа, халық үшін еңбек етуге, махаббат адалдығына үндейді. Бұған "Әзірет Әлінің құлдыққа сатылғаны", "Әзірет Әлінің сараң байды дұрыс жолға салғаны", "Жүсіп-Зылиха", т.б. қиссалары дәлел. Үшшші топтағы қиссалар - бақи дүниедегі, яғни жұмақ пен дозақтағы өмірді бейнелеп көрсетуге арналған шығармалар болып келеді. Мұндай қиссаларда әрбір пенде жалған дүниеде жасаған күнәсі үшін Алла алдында жауап беретіні негізгі идея ретінде жырланады. Мәселен, "Жұм-жұма" (Қазан, 1881) қиссасы. Шығыс хикаяларының желісіне құрылған қиссалар жазып, кезінде нәзира дәстүрін ұстанған бір топ ақындар қазақ әдебиеті тарихында "кітаби ақындар" деп аталып кеткені мәлім. Солардың ішінде діни қиссаларды ең көп жазған ақын - Шәді Жәңгірұлы (1855 -1933) деуге болады. Шәді ақынның Ташкенттегі Ғ.Х. Ғарифжанов баспасынан әр жылдары жарық көрген "Хайбар" (1910), " Назым сыяр Шариф" (1917), "Қарынның жер жұтқан оқиғасы" (1917), "Қисса Бәлгәм Бағұр". т.б. қиссалары ислам сенімінің негіздерін түсіндіруге арналған. Д. қ. имандылыққа, қанағат-ынсапқа, күншіл болмауға, біреуге зорлық-зомбылық жасамауға, жетім-жесірлерге көмек көрсетуге, қайырымдылыққа, т.б. ізгі қасиеттерге үндейді.



	ДІНІШЕВ Мұса Бөкенбайұлы (5.5. 1912 ж.т„ Бат. Қазақстан обл. Казталов ауд.) - журналист. Қазақстанның еңб. сің. мәдениет қызметкері (1985). 1930 ж. Ақтөбе қ-ндағы пед. техникумды бітірген. Ауд. комсомол к-тінің хатшысы (1932 -34). "Лениншіл жас" (қазіргі "Жас Алаш") газеті редакциясының бөлім меңгерушісі (1934 - 37), Қазақ радио к-тінің редакторы (1937- 41) қызметтерін атқарған. 1941 ж. әскер қатарына алынып. ро-таның саяси бөлімі командирінің орынбасары. Кеңес әскерлерінің әр түрлі майдандық газеттерінде тілші болды. Қазақ біріккен мемл. баспасында редактор (1947 - 50). "Қазақфильм" киностудиясы сценарий бөлімінің бастығы (1950 -51), Оқу пед. мемл. баспасының ("Учпедгиз") директоры (1951 - 53). Баспа ісі жөніндегі бас басқарма бастығының орынбасары (195-3 - 54). Мәдениет мин-нің бас редакторы (1955 - 58) қызметтерін атқарды. "Мәдениет және тұрмыс" (қазіргі "Парасат") журналының алғашқы редакторларының бірі (1958 - 61). бас редакторы (1965 -76). Қазақстан мәдениет министрінің орынбасары (1961 -64) қызметтерін атқарып, отандық мәдениетті дамытуға үлес қосты. 1976 жылдан 1987 жылға дейін шет елдегі отандастар арасында тараған "Біздің Отан" газетінің редакторы болды. Қызыл Жұлдыз, 2-дәрежелі Отан соғысы ордендерімен, медальдармен марапатталған.



	ДІНИСЛАМОВ Фатих (1917, бұрынғы Семей обл. Абай ауд. Қарауыл а. - 1965) - ақын. 1933 ж. орталау мектепті бітіріп, Қызылордадағы "Ленин жолы" (қазіргі "Сыр бойы") теміржол газетінде әдеби қызметкер болып істеді. Қызылордадағы кеңес саудасы техникумын бітіріп (1937), Алматыдағы журналистика ин-тында оқыды. 1940 - 42 ж. Респ. радио к-тіңде редактор, орта мектепте мұғалім болып қызмет істеген. 1944 - 49 ж. бірыңғай шығарм. жұмыспен шұғылданған. 1949 жылдан өмірінің ақырына дейін Қазақ көркем әдебиет баспасында редактор болып істейді. Д. шығарм. жұмысқа 1944 жылдан араласып, "Намыс", "Семсер" деген өлең жинақтары, "Сырлы көл" деген әңгімелер жинағы, "Ұшқын" атты повесі шықты. Д. орыс әдебиетін аудару ісімен де шұғылданған. Н.В. Гогольдің драмалық шығармаларын, А.С. Пушкиннің "Ұлы Петрдің Араны", "Пугачевтің тарихы" атты прозаларын, А.Н. Островскийдің "Орман" пьесасын, А.П. Чеховтың біраз әңгімелерімен повестерін, А.М.Горькийдің "Италия туралы ертегілерін" С.Маршактың балаларға арналған "Мистер Твистер" деген поэмасын қазақ тіліне аударды. Ол Грузия, Индия, Пәкстан жазушыларының да бірер еңбектерін ана тіліне аударған.





	ЕБЕКЕНОВ Еркеш, Еркеш Ибраһим (7.11.1930. Ақмола обл. Балқашин а. - 18.10.1986. Қарағанды қ.) - ақын. ҚазҰУ-ды бітірген (1955). 1955 - 61 ж. Көкшетау обл. "Көкшетау правдасы" газетінде әдеби қызметкер, бөлім меңгерушісі. 1961 - 86 ж. "Социалистік Қазақстан" (қазіргі "Егемен Қазақстан") газетінің Көкшетау, Қарағанды облыстары бойынша меншікті тілшісі болған. Алғашқы өлеңдері баспасөз беттерінде 1954 жылдан жариялана бастаған.



	"ЕГЕМЕН ҚАЗАҚСТАН" - республикалық қоғамдық-саяси газет. Құрылтайшы және шығарушы - "Егемен Қазақстан" респ. газеті ашық акционерлік қоғамы (Президенті С.Әбдірахманов). Тұңғыш саны "Ұшқын" деген атпен 1919 ж. 17 желтоқсанда 2 бет болып жарық көрген. Кейін аты өзгеріп, "Еңбек туы" (1920), "Еңбекшіл қазақ" (1921- 25), "Еңбекші қазақ" (1925- 32), "Социалистік Қазақстан" (1937 - 91), "Егеменді Қазақстан" (1991 - 93) болып шықты. 1993 жылдан қазіргі атымен шығып келеді. Газет ең алғаш Орынборда, одан кейін Қызылорда қ-нда басылды. 1929 жылдан аптасына 5 (кейде 6) рет шығады. Газетке әр жылдары Х.Есенбаев (1919 - 20), Т.Сафиев (1920), Б.Күлеев (1920), С.Садуақасов (1921.1925 - 26), Ж.Аймауытов (1921), М.Әуезов (1921), Ә.Байділдин (1922), Б.Майлин (1922), С.Сейфуллин (1922-24), М.Жолдыбаев (1922- 25), Т.Рысқұлов (1926), О.Жандосов (1926), О.Исаев (1926), Ғ.Тоғжанов (1926 - 32), А.Мусин (1932 - 34), Ғ.Мүсірепов (1934 - 36), Ж.Сәдуақасов (1936). Ж.Арыстанов (1937 -38), С.Бәйішев (1938 - 40), Ә.Қанапин (1941 - 42).

	Б.Асанов (1943 - 49), К.Шәріпов (1949 - 51. 1955 - 60), К.Бекмұратов (1951 - 52). Ғ.Аққұлақов (1952 - 55), К.Үсебаев (1960 -69), Ұ.Бағаев (1969 - 73), С.Байжанов (1973 - 83), Б.Қыдырбекұлы (1983 - 87), КДүйсеев (1987 - 89), Ш.Мұртаза (1989 - 92), Ә.Кекілбаев (1992 - 93), Н.Оразалин (1993 - 96). У.Қалижан (1996 -98), Е.Смайыл (1998 жылдан) бас редактор болған. Қазіргі бас редакторы - Жанболат Аупбаев. Қазіргі президенті - С.Абдрахманов. "Е. Қ." респ-ның саяси. әлеум.. экон. және мәдени өміріндегі жаңалықтар мен өзекті мәселелерді шұғыл жариялап, жұртшылықты Қазақстан үкіметінің және респ., обл.. қалалық. ауылдық әкімш-тердің қызметі туралы хабардар етеді. Газет бетінде ҚР Президентінің Жарлықтары, Қазақстан Парламенті қабылдаған заңдар, Үкімет шешімдері жарияланады. Газеттің меншікті тілшілері республиканың барлық обл. орт-тарында. ТМД елдерінің астаналарында. кейбір шет елдерде тұрақты жұмыс істейді. Қазір аптасына 4- 5 рет шығып тұрады. Көлемі 4 бет. кейде 8 немесе 16 бет болып шығады. таралымы 105147 дана (2005).



	ЕГЕУБАЙ Асқар Құрмашұлы (6.3.1950 ж„ Шығ. Қазақстан обл. Күршім ауд. Күршім а.) - ақын, түркітанушы, ғалым, аудармашы, филол. ғыл. докторы (1999). проф. (2003). ҚазҰУ-ды бітірген (1974). 1967 - 1969 ж. Зайсан ауд.. Үлкен Қаратал а-ның кешкі шаруа-жастар мектебінде мұғалім. Марқакөл ауд. "Шамшырақ-Маяк", Зайсан ауд. "Достық" газеттерінде корректор, әдеби қызметкер, бөлім меңгерушісі болып қызмет істеген. 1974 - 84 ж. "Қазақстан коммунисі" журналында, "Қазақ әдебиеті" газетінде әдеби қызметкер, бөлім меңгерушісі, 1984 - 87 ж. "Жазушы" баспасы бас редакторының орынбасары қызметтерін атқарған. 1987 - 88 ж. ғыл. шығарм. жұмыста болған. 1988 -89 ж. "Жұлдыз" журналында бөлім меңгерушісі, 1989 - 90 ж. "Қазақ энциклопедиясы" Бас редакциясында бас редакторының орынбасары, 1990- 97 ж. Қазақстан КП ОК-інде, Қазақстан Жоғ. Кеңесінде, ҚР Парламенті аппаратында референт. Баспасөз қызметінің басшысы, кеңесші, 1997 ж. ҚР Президенті жанындағы Мемл. қызмет академиясында бағдарлама директоры қызметтерін атқарған. Қазір Әдебиет және өнер ин-тында бөлім меңгерушісі. Алғашқы әдеби шығармалары 1964 - 67 ж. ауд.. респ., мерзімді жастар. балалар басылымдарында жарық көре бастады. Е. "Көктем тынысы", "Мөлдір тұма", "Жүректегі жұлдыздар", "Құс жолы", "Сыр мен сымбат", "Сөз жүйесі", "Әділет", "Движение" (орыс тілінде),"Аламан",т.б. поэзия, әдеби сын, зерттеу кітаптарының авторы. Гете, Т.Шевченко, О.Сүлейменов, Акбар Рысқұл, Қ. Киром, Ж.Мамытов, Ю.Кузнецов, т.б. көптеген ақындардың шығармаларын қазақ тіліне аударған. Ж.Баласағұнидың "Құтадғу білік" (IX ғ.) ақылман дастаны алғаш қазақ тілінде Е-тың аударуымен толық жеке том болып жарық көрді (1986). 1989 ж. осы еңбегі Пекиннің Ұлттар баспасында араб әліпбиімен екінші рет шықты. "Құтадғу білік" дастанының әдеби сөздігі мен толық мәтінінің қазақ әліпбиіне үйлесімді транскрипциясын жасады. М.Қашқаридың "Диуани лұғат ат-түрк" атты сегіз кітаптан тұратын үш томдық энциклопедиялық сөздігін тұңғыш рет қазақ тіліне толық аударған (1997 - 98). 1998 ж. қазақ әліпбиіндегі транскрипциясы да алғаш рет жасалып жүйелеп ұсынылды. "Кісілік кітабы" (1998), "Ежелгі дәуірдегі қазақ әдебиетінің көркемдік жүйесі" (1999), "Құлабыз" (2001), "Түркі топонимикасының алтын дәптері" (2002) монографиялары жарық көрген. Қазақстан Комсомолы сыйл. (1984). Жамбыл атынд. халықар. сыйл. (1996) иегері. Казақстан Жоғ. Кеңесінің Құрмет грамотасымен (1984), "Еңбектегі ерлігі үшін" (1986) медалімен және "Құрмет" орденімен (2003) марапатталған.



	ЕГЕУБАЕВ Оразанбай (13.12.1935 ж.т.. Шыңжаң өлкесі, Тарбағатай аймағы, Шағантоғай ауд. Ойқұдық а.)- жазушы. Шәуешек гимназиясын (1950). Шыңжаң партия мектебінің саяси-назария сыныбын (1954) бітірген. 1999 ж. Қазақстанға қоныс аударған. Алғашқы шығармалары "Көктем", "Естелік қалдыру" (Шыңжаң) 1954 ж. жарық көрген. 13 еңбегі қытай тіліне аударылған. "Шыңжаң газеті", "Іле газеті", "Мұра" журналы редакциясында редактор, тілші, бөлім бастығы, бас редактордың орынбасары қызметтерін атқарған. Шыңжаң және Қытайдың мәдениеті мен өнерінің дамуына ерекше үлес қосқан қайраткер атағы берілген (1992). Шыңжаң және Қытай фольклор сыйл. иегері. "Қазақстан Республикасының тәуелсіздігіне 10 жыл" мерекелік медалімен марапатталған.



	ЕГОРОВ Федор (24.9.1913. Ресей. Волгоград обл. Калмыцкая Балка с. - 1975. Алматы) - жазушы. Жеті жасында жанұясымен бірге Бат. Қазақстан обл-ның Жәнібек а-на көшіп келген. 1932 - 33 ж. Атыраудағы ауданды қ " Рабочая правда" газетінің редакциясында, 1933 - 35 ж. окр. "Прикаспийская коммуна" газетінде бөлім меңгерушісі болып қызмет атқарған. 2-дүниежүз. соғысынан оралғаннан кейін респ. "Казахстанская правда" газетінде тілші, Алматы жоғары партия мектебінде аға оқытушы болған. "Қызыл жұлдыз" орденімен, медальдармен марапатталған.





	ЕГІЗБАЕВ Әбзәли (1907. Қызылорда обл. Қармақшы ауд. Тұрмағамбет а.- 29.8.1945. Манчжурия)- жауынгер ақын. Қызылорда пед. уч-щесін бітірген (1934). 1933 -35 ж. Қызылорда обл. Жалағаш ауд-нда, кейін Қызылтам мектебінде мұғалім, мектеп директоры қызметтерін атқарған. 1938 ж. жалған саяси айыппен жазаланып. Магадан обл. Колыма өз. бойында орналасқан "Одинокий", "Партизанский" алтын кен орындарында жұмыс істеген. 1941- 42 ж. Жалағаш ауд. Жаңаталап мектебінің директоры болған. 1942 жылдың күзінде әскерге алынып, Батыс майданда. кейін Шығыс майданда соғысқан. Елге қайтар жолда жапондар ұйымдастырған пойыз апатынан қайтыс болып, Манчжурияда жерленген. Майдан газетінде "Суворовшы", "Жауға қарсы аттан". т.б. жырлары жарияланған. "Дат","Мақсұт","Төртдәруіш","Жорық жолында" поэмаларының авторы (1943 - 45). Ақын шығармалары кейін жиналып "Жауынгер жүрегі" (1969), "Жыр аманат" (1978), "Елімнің сырын еттім жыр" (1996), "Киелі Қармақшым" (2003) жинақтарына енген.



	ЕГІЗБАЕВ Рахметолла Сүйіндікұлы (1924. Бат. Қазақстан обл. Жәнібек ауд. Қамысты а. - 1983. Орал қ.) - ақын. 2-дүниежүз. соғысы жылдарында Тынық мұхит әскери-теңіз флотында қызмет еткен. 1949 -77 ж. Жәнібек ауд. партия к-тінің хатшы-сы, Приурал ауд-ның 2-хатшысы. Жымпиты, Жәнібек және Орда ауд. партая к-ттерінің 1-хатшысы. 1977 - 83 ж. обл. кәсіподақтар кеңесінің төрағасы болған. "Қараша қаздар қайтқанда" (1975), "Дала бұлбұлдары" (1980), "Іздедім сені" (1985) өлеңдер жинағы және "Шешуші күш" (А., 1970) очерктері жарық көрген.



	ЕДІГЕ Айдаболұлы (17 ғ-дың ортасы - 18 ғ-дың басы) - би, шешен. Орта жүз құрамындағы арғын тайпасының қаржас руынан шыққан. Тәуке ханның билер кеңесінің мүшесі болған. "Жеті жарғы" заңын жасаған би, қазақ халқының күш біріктіріп, жоңғар шапқыншылығы-натойтарыс беруісінде көрнекті рөл атқарған саясаткер. Е. 10 - 12 жасынан билікке араласып, қартайған шағына дейін Сүйіндік, Қаржас елін билеп өткен. Оның шешендік сөздері ел аузында көп сақталған. Мәшһүр Жүсіп Көпейүлы Е-нің шешендік, билік сөздерін жинап қалдырған.



	"ЕДІЛ-ЖАЙЫҚ" - эпостық жыр. Оқиға сарыны халық арасына кең тараған ертегі сюжетінен алынған. Шығармада Еділ, Жайық атты батырлардың ерлік істері баяндалады. Екі батырдың бірін-бірі іздеп шығып, халықты жаудан азат етуі, әкесі Еділді баласы Бөртештің іздеу жолындағы ерлігі эпостық сарында суреттеледі. Ел қорғаны батырлардың. адамға дұшпан күштердің мінездемесі эпикалық әсірелеу дәстүрінде берілген. Бұрын еш жерде жарияланбаған, тақырып, тарауларға бөлінбеген. Бұл жырдың ауыз әдебиетін жинаушы Б.Тұрсынбаевтың 1951 ж. Жамбыл обл-нда тұрған Мұса деген қарт ақыннан жазып алған нұсқасы толық, 7-8 буынды жыр үлгісіне құрылған. Ал осы Б.Тұрсынбаевтың ел аузындағы аңыз негізінде өңдеп жырлаған "Еділ мен Жайық батыр" атты дастандарының Мұса нұсқаларынан сәл өзгешелігі бар. Б.Тұрсынбаевтың нұсқаларында екі батыр қалмаққа қарсы соғысып, жау қолынан қаза табады. Бұл нұсқа да бұрын баспа бетін көрмеген, мәтіні толық, 7-8 буынды жыр үлгісіне құрылған. Мұса нұсқасы Әдебиет және өнер ин-тының Қолжазбалар және мәтінтану бөлімінде, ал Б.Тұрсынбаев нұсқасы Орт. ғыл. кітапхана қорында сақтаулы.



	ЕДІЛБАЕВ Жұмабек (15.6.1923. Оңт. Қазақстан обл. Түркістан қ. -23.8.1983. Алматы) - ақын, жазушы, драматург. Түркістандағы пед. уч-щені бітірген (1944). 1944 -67 ж. Шымкент. Қарағанды обл. заң орындарында. Түркістан ауд. партия к-тінде, Оңт. Қазақстан обл. "Оңтүстік Қазақстан" газеті редакциясында, өлкелік радио к-тін-де. КСРО Журналистер одағының өлкелік бөлімшесінде қызметте болған. 1967 жылдан шығарм-пен айналысқан. Өлеңдері мен поэмаларының алғашқы жинағы "Оңтүстік самалы" 1960 ж. жарық көрген. Е. 200-ден аса шығарманың авторы. "Сезікті секіреді" (комедия. 1969), "Әке мен бала" (драма. 1970), "Жалғасқан жүректер" (драма. 1976), "Қоштасқым келмейді" (драма. 1981), "Дәу әже" (1983), " Келіншектің кереметі", "Бір күннің оқиғасы", "Сағыныш сазы" секілді пьесалары обл., респ. драма театрларында қойылған.



	ЕЖЕНОВА Ардақ (18.8.1944 ж.т.. Алматы обл. Ақсу ауд. Ақсу а.) - ақын. Қазақтың мемл. қыздар пед. ин-тын бітірген (1969). 1969 - 76 ж. Сарқан ауд. мектепте мұғалім. Алматыда "Қазақстан" баспасында, 1976 жылдан "Друг читателя" газетінің редакциясында жұмыс істеген. Е. өлеңдері бірқатар ұжымдық жинақтарда жарияланған.



	"ЕКПІН" - Алматы қаласындағы 1928 ж. ашылған Жұмысшылар факультеті оқушыларының қолжазба журналы. Журналдың үш бөлімі болды. "Жалпы бөлімде" жастарды өндіріс орындарының іргетасын қалауға, оған қазақ әйелдерін тартуға, ұлт жұмысшыларын көбейтуге шақырды. "Әдебиет" бөлімінде Әл-мұханбетүлының "Жеңдік және жеңеміз", "Мәдениет төңкерісінің жолында". Байғонысүлының "Біздің Қадыр", Мұсаұлының "Қарағанды", Қаленұлының "Қарсақпай" деген өлең, әңгімелері жарияланған. Журналдың үш ғана саны сақталған.



	"ЕКПІНДІ ЖАС" - Қазақстан өлкелік пионерлер бюросының құрылтайшылығымен 1930 ж. ай сайын шығып тұрған балалар журналы. Редакторы Ә.Мәметова болған. Шығарушылар алқасында М.Жолдыбаев. Б.Майлин болды. Таралымы 5 мың дана. Алғашқы саны Қалмақанның "Ініме" деген арнау өлеңімен ашылған. Журналда Ә.Мәметованың "Сыйлық", М.Жолдыбаевтың "Ересек пен пионер", Ө.Тұрманжановтың "Пионер" (4-саны), атты суреттеме, әңгімелері. Қ.Қалиұлының "Біздің заман", Ғ.Дәулетұлының өлең, жұмбақтары (5-саны) жарияланған. Журналдың 7 саны сақталған.



	"ЕКПІНДІ ТІЛШІ" - 1932 - 33 ж. "Социалды Қазақстан" (қазіргі "Егемен Қазақстан") газеті жанынан шығып тұрған тілшілер орталығының журналы. 1932 ж. латын әліпбиіне көшкенде қазақ газеттерінің бірқатар авторлары мен тілшілерінің жаңа жазуды қиынсынуы байқалды. "Социалды Қазақстанның" өзі ауыл, аудандар өміріндегі өзгерістерді жете көрсете алмай, оқырмандарының көңілінен шығып, оларға түсінікті ақпарат бере алмай қалды. Өлкелік партия к-ті мен бақылау орындарының үндеулерін қостаумен ғана шектелді. "Е. т." сол кемшіліктерден арылу мақсатымен шығарылған. Ол газет-журналдардың елмен байланысын жақсартуға ықпал етгі. Журналдың 1932 жылғы 4 саны. 1933 жылғы 2 саны сақталған.



	ЕЛАМАНОВ Көшелек (1874. Бат. Қазақстан обл. Шыңғырлау ауд. Аша а- 1951, сонда) - ақын, жыршы. Жас кезінде Қобда, Елік, Шыңғырлау өңіріне белгілі ақын Жолмағамбет Сағынтайұлының қасына еріп, өнер үйренген. "Қобыланды", "Орақ-Мамай", "Көрұғлы", "Шора батыр", "Ер Сайын", "Әрайна мен Күләйна", т.б. дастандарды жаттап, Орал, Ақтөбе, Атырау, Орынбор аймағын аралап жыр айтқан. Е-тың Отан соғысы кезінде шығарған өлеңдері Орал обл. газетінде жарияланған.



	ЕЛҒОНДИНОВА Зайда (23.11. 1949 ж.т., Алматы обл. Көксу ауд. Мұқыр а.) - ақын. ҚазҰУ-ды бітірген (1969). Алматы обл. Көксу ауд. газетінде, "Балдырған" журналында, Қазақ радиосында жұмыс істеген. Қазір Қазақ телерадио к-тінде редактор. "Қырдың қызыл реңі", "Қандай сұлу таң еді", "Менің ғасырым", "Сәуір шуағы", "Мұнар мен гүл" жыр жинақтары, 1997 ж. "Менің ертегім" естелік - эссесі, "Зайда-ғұмыр" өлеңдер жинағы (2002), "Махаббат пен мұң" поэтикалық новеллалар жинағы (2003) жарық көрген. Түркі дүниесі поэзиясы 2-фестивалінің лауреаты (1993).



	ЕЛЕМЕС Керім (5.11.1963 ж.т.. ҚХР, Шыңжаң өлкесі, Буратал обл. Жыңғылды ауд. ) - ақын. 1986 - 91 ж. Іле Қазақ автономиялы обл-ның" Іле" газетінде бөлім редакторы, 1991 - 93 ж. "Шыңжаң халық радиостанциясында" әдеби қызметкер болған. 1994 ж. Қазақстанға крныс аударып, "Егемен Қазақстан" (1994-95). "Қазақ елі" газеттерінде тілші (1997- 98). "Жалын" баспасында (1995 - 97) редактор қызметгерін атқарған. Қазір "Балдырған" журналында бөлім редакторы. Тұңғыш жыр жинағы "Ақ жалын" 1988 ж. Шыңжаңда жарық көрген. "Жетінші аспан" (2002). "Жұлдызды түн" (2003) жыр кітаптарының авторы.



	ЕЛЕУКЕНОВ Шериаздан Рүстемұлы (3.9.1929 ж.т.. Шығ. Қазақстан обл. Ұлан ауд. Аршалы а.) - ғалым. филол. ғыл. докт. (1988). проф. (1990). Қазақстанның еңб. сің. мәдениет қайраткері(1981).

	ҚазҰУ-ды бітірген (1951). 1951 - 59 ж. Шығ. Қазақстан обл. "Алтай большевигі", "Коммунизм туы" газеттерінде әдеби қызметкер, бөлім меңгерушісі, 1959 - 63 ж. ҚазҰУ-да аға оқытушы. 1967 - 71 ж. Қазақстан КП ОК-нің аппаратында нұсқаушы. сектор меңгерушісі, бөлім меңгерушісінің орынбасары, 1971 - 86 ж. Қазақстан Баспа, полиграфия және кітап саудасы істері жөніндегі мемл. к-тінің төрағасы. 1986 - 88 ж. Әдебиет және өнер ин-тының директоры, 1988-96 ж. Қазақстандағы орыс әдебиеті бөлімінің меңгерушісі қызметтерін атқарған. 1997 жылдан аталған ин-тта бас ғыл. қызметкер және ҚазҰУ-дың проф-ы. Шығармалары 1946 жылдан жариялана бастаған. Ш.Құдайбердіүлы. М.Жұмабаев. А.Байтұрсынұлы, М.Дулатов. Ж.Аймауытовтардың өмірі мен шығарм-ғы туралы "Жаңа жолдан" ("С новой строки") атгы кітап жазды (1989). "Әттең, дүние" романы (2002) мен "Мұхаметжан - Мархума" (1998) деректі повесі, "Қазақ романы және қазіргі дәуір" (орысша. 1968). "За-мандас парасаты" (1977). "Фоль-клордан роман-эпопеяға дейін" (орысша. 1987). "Мағжан" (1995). "Әдебиет және ұлт тағдыры" (1997) кітаптары жарық көрген. "Кітаптану негіздері" (1997), өзге авторлармен бірігіп жазған Газет жанрлары" (1964), "Қазақ әдебиетінің тарихы" (1999), "Сұлулыққа іңкәрлік" (1999), "Ғасырмен сырласу" (2004) кітаптары басылып шыққан. "Емтихан" сатиралық комедиясы респ., обл.драма театрларында қойылған. ҚР Мемл. сыйл. (1998). Халықар. қазақ ПЕН-клубы сыйл. (2001) лауреаты. "Құрмет белгісі" орденімен және медальдармен, Қазақстан Жоғ. Кеңесінің, Қазақстан Респ. ҰҒА-ның Құрмет грамоталарымен марапатталған.



	ЕЛЕУОВ Көшен (27.4.1892. Қарағанды обл. Қарқаралы ауд. Бесоба а. - 3.9.1971. сонда) - ақын. 1916ж. қара жұмысқа алынып, Ресейдің батыс шекарасында болады. 1917 - 27 ж. Қызыл Ту ауылдық кеңесінің төраға орынбасары, төрағасы қызметін атқарған. 1938 ж. Алматыда Қазақстан Жазушылар одағының халық ақындарына арнап ашқан қысқа мерзімді курсында оқыған. Е. өлеңдерін жазып та. ауызша да шығарған. "Елге сәлем" (1916), "Туысқанға", (1927), "Торғайға тарту" (1941), "Жас батыр" (1944). " Қандай қызық тамаша" (1949) өлеңдерімен, "Баян", "Қорқыт", "Бозінген". "Сарыарқалық жігіт", "Екі дос", "Қарағанды", "Жылқышы" дастандарымен елге танылған. 1943 -1962 ж. ауд.. обл., респ. айтыстарға қатысқан. Айтыстары мен топтама өлеңдері "Ақындар жыры" (1963), "Пернедегі термелер" (1965). "Айтыс" (3-т. 1966). "Қаһарлы сөз қамал бұзады" (1969). "Ленин деп халық жырлайды" (1969) жинақтарына енген.



	ЕЛЕУСІЗҰЛЫ Тұрсын (3.3.1935 ж.т.. Алматы обл. Панфилов ауд. Алмалы а.) - ақын, жазушы. Жаркенттегі балалар үйі мен интернатта тәрбиеленген. Пед. уч-щені (1957). ҚазҰУ-ды (1966) бітірген. 1966-71 ж. Талдықорған қ-ндағы "Жетісу шұғыласы". бүрынғы Талдықорған обл. "Октябрь туы" газеттерінде, Обл. халық ағарту бөлімінде балалар үйлері мен мектеп-интернат секторында, 1971 - 87 ж. респ. "Спорт" газетінде, "Қазақстан мектебі" журналында, қазақ радиосында қызмет атқарған. "Жоғалған ойыншық" (1967), "Балбұлақ" (1975), "Сыйлық" (1984), "Соны соқпақтар" (1986) жыр жинақтарының, "Иван Шадрин" (1973), "Жұлдызды ұстаз" (1982), "Люди, Я расту!" (1998) повестер мен әңгімелері жинағы. "Әйел һәм жалғыздық" (2003) ғұмырнамалық кітаптарының авторы.



	ЕЛУБАЕВ Смағұл (1947 ж.т., Түркіменстан, Шаржоу обл.) - жазушы. 1961 ж. Қазақстанға қоныс аударған. ҚазҰУ-ды (1971). Мәскеудегі сценаристер дайындайтын жоғарғы курсты (1975) бітірген. 1976 - 92 ж. "Қазақфильм" киностудиясында қызмет істеп, 1992 - 95 ж. респ. "Мәдениет және тұрмыс" (қазіргі "Парасат") журналының бас редакторы қызметін атқарған. 1995 жылдан Прага қ-нда Американың "Азатгық" радиосында қызметте, Е-тың "Ойсыл-Қара" (1972), "Саттар соқпағы" (1974), "Жарық дүние" (1978), "Білте шамның жарығы", "Ақ боз үй" (1989), "Мінажат" (1994), "Жалған дүние" (2001) кітаптары жарық көрген. Бірнеше кітабы орыс тілінде жарияланған. Е-тың "Ақ боз үй" романы бойынша "Қазахфильм" киностудьясы "Сұрапыл Сұржекей" екі сериялы көркем суретті фильм (1991) түсірді (реж. Д.Манаев). "Сұрапыл Сұржекей" 1992 ж. Ашғабад, 1996ж. Анкарада өткен кинофестивальдың бас жүлдесін жеңіп алды. Е-тың сценарийі бойынша "Қызыл отау" (С. Нарымбетовпен бірге жазылған, реж. Қ.Қасымбеков, 1989). "Ай астындағы үй" (реж. Б.Омаров, 1983), "Өтелмеген парыз" (Т.Әбдіковтің "Қыз Бәтіш пен Ер Сейіт хикаясы" бойынша. реж. С.Жармұхамедов. 1983), "Батыр Баян" (М.Жұмабаев поэмасы бойынша. реж. С.Тәуекелов. 1992). т.б. толық метражды көркем суретті фильмдер түсірілген.



	ЕЛУБАЙ Ескен Еркешұлы (18.2. 1942 ж.т.. Жамбыл обл. Краснограуд. Отар ст.) - ақын, драматург. ҚазҰУ-ды бітірген (1966). 1966 жылдан бастап "Қазақстан пионері" (қазіргі "Ұлан") газетінде, "Жалын", "Өнер" баспаларында қызмет атқарған. Қазір "Балдырған" журналының бас редакторының орынбасары. Алғашқы өлеңі респ. "Ара" журналында 1948ж. жарияланған. Бабаларға арналған "Болатбек" пьесасы респ. Куыршақ театрында қойылған. Халықар. "Алаш" әдеби сыйл. лауреаты(1994).



	ЕЛШІБЕКОВ Ахмет (1901. Қарағанды обл. Егіндібұлақ ауд, - 1980) - жазушы, аудармашы. Алғаш молдадан сауат ашып, кейін орыс-қазақ мектебінде екі жыл оқып, хат таниды. 1918 - 23 ж. Семейдің баспаханасында әріп теруші, 1923 - 31 ж. "Қазақ тілі" газетінде, "Қызыл Қазақстан" журналында, "Лениншіл жас" (Қазіргі "Жас Алаш") газетінде, "Пионер" (қазіргі "Ақжелкен") журналында, "Жас қайрат", "Еңбекші Қазақ" (қазіргі "Егемен Қазақстан") газеттерінде әдеби қызметкер, 1931 - 32 ж. "Қазақстан большевигі" журналының жауапты хатшысы. 1934 - 35 ж. Қазақстан Өлкелік партия к-тінің әдебиет, көркемөнер жөніндегі нұсқаушысы. 1935 - 40 ж. "Социалистік Қазақстан" (қазіргі "Егемен Қазақстан") газетінде бөлім меңгерушісі, редактордың орынбасары"(1936), 1940 - 41 ж. Марксизм - Ленинизм ин-ты Қазақстан филиалының аға ғыл. қызметкері, бас редакторы, 1941 - 47 ж. Кеңес Армиясы саяси бөлімінің аға нұсқаушысы. ІІ-Белоруссия майданының газетінде редактордың орынбасары қызметтерін атқарған. 1947- 54 ж. "Қазақстан коммунисі" журналының бас редакторы. 1954 - 57 ж. Қазақтың мемл. Көркем әдебиет баспасының бас редакторы болып жұмыс істеген. Оның "Жаралы аңыз", "Обыс" фельетондары. "Жаумен жағаласқанда" әңгімесі (1933), "Өмір саясаты" очерктер жинағы (1934) жарық көрген. Ол француз жазушысы А.Барбюстің "Майлы күйе", венгр жазушысы М.Залканың "Тегеурінді тез" (1930 - 32), орыс жазушылары Н.Гогольдің "Ив. Иванович пен Ив.Никифоровичтің араздасуы жайындағы повесть". А.Немцовтың "Жер астындағы көлеңке" (1950), т.б. шығармаларын қазақ тіліне аударған. Қызыл Жүлдыз. Отан соғысы орденімен. медальдармен марапатталған.



	ЕЛШІБЕКОВ Жанат (10.5.1947жт.. Алматы обл. Қаратал ауд, Қызылбалақ а) - жазушы, журналист. Қазақстан Жазушылар одағының мүшесі. ҚазҰПУ-ды бітірген (1969). 1969 - 78 ж. "Лениншіл жас" (қазіргі "Жас Алаш") газетінде әдеби қызметкер, жауапты хатшьшың орынбасары, бөлім меңгерушісі қызметтерін атқарған. 1978 жылдан "Егемен Қазақстан" газетінде қызмет атқарып келеді. Қазір редакцияның жауапты хатшысы. Оннан астам деректі, публицистик. еңбектері бар. Тәуелсіздіктің 10 жылдығына арналған мерекелік медалімен марапатталған(2001).



	ЕЛІКТЕУ - жазушының, ақынның өз шығармасында белгілі бір әдеби нұсқаны үлгі тұтып, талантты өнер иелерінен өнеге алуға ұмтылуы. Осындай үлгі алушылық екі түрлі мағынада айтылады. а) жаңадан жазып, іздену үстінде жүрген, әлі әдебиеттегі өз жолын айқындай алмаған жас қаламгердің басқаға Е-і. немесе. атақгы сөз зергерінің ықпалынан шыға алмай, оның өрнек-үлгілерін сырттай қайталаудан аса алмаған жазушының шығарм. әлсіздігі. Мұндай Е. әдеби ықпалдың, әдеби-әсердің үйренушілік дәрежесіндегі көрінісі; ә) белгілі жазушының стилін, бейнелеу мәнерін, не басқа бір әдеби нұсқаны саналы түрде қайталау. Мұндай Е. өзіндік көркемдік тәсілдерде қолданылуы мүмкін. Соның нәтижесінде дәстүр тағылымына, көркемдік, стильдік ерекшеліктерді жаңғыртып, жаңаша қолдану ға негізделген шығармалар туады. Олардан дәстүрді игеру шеберлігі, жаңашылдық ізденістер айқын танылады. Мыс., Лермонтовтың "Байронға еліктеу" (Күлме, досым...). Некрасовтың "Шиллерге еліктеу" атты өлеңдері. Шығыс әдебиетінде бір кездерде кең тараған белгілі сюжетке жаңа шығарма жазу да әдебиеттегі дәстүр жалғастығын сақтауға ұмтылудан туған. Кейде түпнұсқадан алшақ жерлері көп еркін аударма өлеңді де толық мағынасында аударма деуден гөрі Е. деп қараған жөн.



	"ЕЛІМ-АЙ" - жоңғар шапқыншылығының ауыр кезеңіндегі (1723-25) қазақ халқының басына төнген қауіп-қатер, азап-қиыншылықты, босқан елдің мұң-зарын толғайтын тарихи сазды өлең. Ол соңғы кездерге дейін "халық өлеңі" деп танылып келді. Кейінгі зерттеулерде оның нақты авторы - Қожаберген жырау Толыбайұлы делінеді. "Қаратаудың басынан көш келеді" өлеңін ең алғаш рет баспасөзде жариялаған - М.Тынышбаев. Бұл жырды кейінірек А.Байтұрсынұлы, Ж.Досқараев, Ә.Кекілбаев пен М.Мағауиндер де жариялаған. Фольклор-танушы М.Оразаев тапсырған нұсқаны Ы.Дүйсенбаев зерттеген. Осы тарихи өлең туралы С.Сейфуллин, К.Жұмалиев, Н.С.Смирнова, Б.Уақатов, Г.Тұрсыновалар мақалалар жазды. Кейбір зерттеулерде (М.Оразаев нұсқасында) жырдың авторы ретінде арғын Топыш ақынның аты аталады, алайда мұн дай кісі туралы дерек жоқ. Жыр өзінің жүрек тербейтін мазмұнымен қатар, әдемі де әуезді әуенге құрылған.



	"ЕҢЛІК-КЕБЕК" - екі жастың махаббатын жыр ететін шығармалардың жалпы атауы. Шығармаға өмірде шын болған ғашықтар Еңлік пен Кебектің трагедиялықтағдыры арқау болған. Сюжеті әңгіме түрінде "Қазақтардың естерінен кетпей жүрген бір сөз" деген атпен 1892 жылы "Дала уәлаятының газетінің" 31 және 39-сандарында басылған. Дастанға ұқсас қара сөзбен тағы бір сюжет "Дала уәлаятының газетінің" 1900 жылы 46-санында "Қазақ тұрмысынан хикая" деген атпен қайта басылған. Бүгінгі күнде жыр түрінде жеткен "Еңлік-Кебек" дастанының екі нұсқасы белгілі. Оның біріншісі - 1912 жылы Семейдегі "Жәрдем" баспасынан жеке кітап болып жарық көрген, Абай ұсынған тақырып бойынша Шәкерім жазған "Жолсыз жазаяки кез болған іс" деген шығарма да, екіншісі - Мағауия Абайұлы жазған "Еңлік-Кебек" дастаны. Шәкерім нұсқасы 1988 жылы екі қайтара жарық көрді. Поэма 652 жолдан тұрады. Көлемі шағын болғанымен, эпик. тынысы кең, сюжеті күрделі, оқиғаға бай, драмаға толы шығарма. М.Әуезов жеке кітапханасында сақгалған Мағауия Абайұлы дастанын 1941 жылы К.Мұхамедханов баспаға әзірлеген. Бұл қолжазба тек 1960 жылы баспадан шығарылған "Дастандар" деген жинақта алғаш рет жарияланды. Осы нұсқа туралы Әуезов: "...Образдарды бейнелеуде, өткеннің қараңғылығын сынап көрсетуде, адамгершілік талабын ең үлкен мақсат, арман етіп биік сапада танытуда Мағауияның бұл шығармасы да өз уақытындағы бағалы еңбек болатын" деп жоғары бағалады. Ұлы жазушы "Еңлік-Кебек" дастанының арқауымен осы аттас трагедия жазды. Шығыс Қазақстан облысы, Абай ауданында Еңлік пен Кебекке ескерткіш орнатылған.



	"ЕҢСЕГЕЙ БОЙЛЫ ЕР ЕСІМ" - тарихи жыр. Көлемі - 7000 жол. Дәстүрлі эпик. жанр арнасында жазылған. Жырдың 1938 ж. Қазанғап Байболұлынан жазып алынған бір нұсқасы "Есім хан туралы" жыр деп аталады. Ақын мұны ел есінде қалған тарихи аңыз-деректерге сүйене отырып жырлаған. Жырдың алғашқы "Шыңғыс хан", "Тәуекел хан" деп аталатын тараулары Шыңғыстың, Тәуекелдің өмірге келуі және хан тағына көтерілуі туралы аңыз сарындарымен басталады да, олардан бергі қазақ хандарының тарихына қысқаша шолу жасайды. Шығарманың бұдан кейінгі тараулары Есім ханның ер жетуі мен жорықтарына, оның заманындағы тарихи оқиғалар мен ел басқару үлгісін баяндауға арналған. Есім хан туралы өлеңмен жазылған жыр-аңыздар Шығ. Түркістан қазақтары арасында да ұшырасады. К.Байболұлынан жазылып алынған жырдың бұлардан ерекшелігі Тараз, Шымкент, Сайрам, Ташкент, Түркістан жерінде болып өткен сол кездің тарихи оқиғалары мол қамтылуында. Аталған жырдың қолжазбасы Орт. ғыл. кітапхананың қолжазбалар қорында сақтаулы. Авторы белгісіз. Жырда 7- 8 буынды шүбыртпалы ұйқас пен 11 буынды қара өлең үлгісі ауысып келіп отырады. Жырдың шағын үзіндісі "Ана тілі" газетінің 1990 жылғы 31 мамырдағы санында жарияланған.





	"ЕРАҒЫБАЙ" – 19 ғасырда өмір сүрген Ағыбай батыр туралы жазылған дастан. Ел арасына кең тараған бұл жырда Ағыбайдың сыртқы жауға қарсы күресте ерліктері, тапқырлығы, шешендігі жайлы әңгімеленеді. Ылғи жеңіске жетіп, жолы болып жүретіндіктен, халық оны ардақтап "Ақжолды", "Ақжолтай", "Ағыбай батыр" деп атаған. Ел арасында Ағыбай туралы аңыз-әңгімелер, өлең-жырлар көп кездеседі. Батыр жөнінде бірнеше жыр нұсқалары сақгалған. Соның ішінде көркемдігі мен мазмұны жағынан құндысы - халық ақыны Ж.Мәдиевтің 1949 жылы Н.Бейсеновтен жазып алған жыры. Бұдан басқа Т.Айнатасов, Тәттімбетұлы, М.Жиреншин, Қ.Нұрғалиев, Қ.Қартаңбаевтар жинаған жырлар да бар. Бұл дастандарда ел қорғау жорығына қатысып, ерлік жасаған Ағыбай батырдың бейнесі жырланады. "Ер Ағыбай" туралы жырлар Орт. ғыл. кітапхананың қолжазба қорында сақтаулы.



	ЕРБОТИН Есентай (1940. Павлодар обл. Баянауыл ауд. - 16.05. 1992, Алматы) - балалар ақыны. Қарағанды пед. ин-тын бітірген. Павлодар обл. телерадио к-тінде, респ. Қазақ радиосының Павлодар облысындағы меншікті тілшісі болып жұмыс істеген. Алғашқы өлеңі Павлодар обл. "Қызыл ту" газетінде 1959 ж. жарық көрген. "Өрнек" (1975) өлеңдер жинағы, "Өнеге" (1977). "Серік пен Берік" (1981), "Менің досым" (1984). "Балалар бала болғанда" (1987), "Далаға саяхат" (1991) кітаптары жарық көрген.



	"ЕР БӨЛЕК" - дастан. Ауыз әдебиетін жинаушы С.Бекболатов жырлаған дастанда Маңғыстау өңірінен шыққан Ер Бөлек пен Дәуіт батыр бастаған қазақ сарбаздарының қалмақгарға қарсы ерлік күресі баяндалады. Шығарма 11 буынды қара өлең және 7 - 8 буынды жыр үлгісімен аралас жазылған. Дастан қолжазба нұсқасы Орт. ғыл. кітапхананың қолжазба қорында сақтаулы.



	"ЕРГЕНЕҚОН" - дастан; ғұндар мемлекеттік бірлестігі ыдырап, көк түріктердің алғашқы мемлекеті - Түрік кағанаты салтанат құрған (552 -745) кезеңге дейінгі 450 жыл ішінде болған түрлі оқиғаларды қамтитын, түркі халықтарының ата тегін тарихи деректер бойынша жыр еткен ауыз әдебиеті үлгілерінің бірі. "Е." дастаны толық күйінде сақталмаған, тек жекелеген үзінділері мен жалпы сюжетгік желісі ғана бізге жеткен. "Е." дастанына алғаш назар аударғандар Түркияның түркітанушы ғалымдары - М.Ф. Күпрулу (1896 -1966), А.Нихал (1905-1975) болды. Түрік зерттеушілері "Е." дастанына қатысты бірқатар деректерді бз.б. 1 ғ-да өмір сүрген Қытай тарихшысы Сыма Цянның "Цянь хань Шу" ("Бірінші хан дәуірінің тарихы") атты кітабынан алғанын, сондай-ақ, ежелгі грек тарихшылары Полиэн, Ктезий, Геродот (б.з.б. 490/80 -425) жазбаларынан тапқанын айтады. Көне түркі жазба әдебиетінің сюжеттік желісіне енген кейбір тарихи оқиғалар, "Е." дастанында ұшырасып қалады. Дастан мазмұны бойынша: баяғы өткен заманда көк түріктердің елін Иль деген хан басқарыпты. Ол уақытта түркі елі аса қуатты екен. Бір кездері көрші елмен соғысып жеңіліп қалады. Иль ханның Каян мен Тоғуз деген балалары ғана аман қалып, қашып шығады. Олар енді шөбі шүйгін, өмір сүруге қолайлы қоныс іздеп табады. Ол жерді "Ергенеқон" деп атайды. Сол жерде төрт жүз жыл өмір сүріп, өніп-өсіп тұтас бір халыққа айналады. Сөйтіп, ата-бабасының жеріне оралып жауынан кек алады. "Е." дастанына өзек болған идея -халыққа құтты қоныс, жерұйық, бақытты өмір іздеу сарыны араға сан ғасырлар салып, Асан қайғы жырау толғауларында қайталанады. "Е." дастаны - түркі халықтарының шығу тегін, түрлі тайпалық топтарға бірігуін, көне кәсібін, өмір сүру салтын, аңыздарын тарихи деректер бойынша жыр еткен, бізге толық күйінде жетпеген ауыз әдебиеті үлгілерінің бірі.



	ЕРГӨБЕК Құлбек Сәрсенұлы (26. 12.1952 ж.т., Оңт. Қазақстан обл. Отырар ауд.) - ғалым, филол. ғыл. докт. (1995). ҚазҰУ-ды бітірген. (1975). 1975 - 76 ж. Әдебиет және өнер ин-тында аға лаборант, 1976 ж. респ. Халық шығармашылығы (Қазіргі Қазақ мәдениет және өнертану ғыл.-зерттеу институты) үйінде аға методист, 1976 - 78 ж. С.Мұқанов мұражай үйінде аға ғыл. қызметкер, 1978 - 87 ж. "Лениншіл жас" (қазіргі "Жас Алаш") газетінде тілші, бөлім меңгерушісі, 1987 - 90 ж. "Социалистік Қазақстан" (қазіргі "Егемен Қазақстан") газетінде тілші, аға тілші, 1990 - 92 ж. Әдебиет және өнер ин-нда аға ғыл. қызметкер, "Ақиқат" журналында тілші, бөлім меңгерушісі, консерваторияда аға оқытушы, 1992 - 96 ж. Шымкент қ-ндағы Халықаралық қазақ-түрік ун-тінде доцент, проф., кафедра меңгерушісі. тарих-филол. ф-тінің деканы, ректордың ғыл. істері жөніндегі проректоры, 1996- 99 ж. Әдебиет және өнер ин-тында бас ғыл. қызметкер, бөлім меңгерушісі, 1999 - 2003 ж. Түркістан қ. әкімінің орынбасары қызметтерін атқарған. 2003 жылдан Шымкент қ-ндағы Халықар. қазақ-түрік ун-тінде проректор, "Жан жылуы", "Мейірім шуағы", "Сәбит Мұқанов" (1989), "Қазақ совет балалар жазушылары" (1987), "Баянғұмыр" (1992), "Жақсыдан қалған сөз" (1992), "Өтебай Тұрманжанов" (1992) "XX ғасыр басындағы қазақ әдебиеті" (1994) оқулық, сын зерттеу еңбектерінің, "Адасқандар ақиқаты", "Сібір сабақтары" деректі повестерінің авторы.



	ЕРГӨБЕК Құттыбайұлы (1865. Оқг. Қазақстан обл. Қызылқұм ауд, Шәуілдір а.- 1917. Өзбекстан) - ақын. Анасы Ақбөбек Е-ті бала күнінен ән-жырға баулып өсірген. Е-тің "Қалпеге құда болып ек...", "Айдайды-ау бір шыбықпен бәрімізді", "Не жаздым?", "Жанкелдінің сазы кетіп...", "Іздірәсти, Неколай" өлеңдері мен "Сәлем де туған елдерге" толғауы сақталған. Ақын шығарм-ғы туралы ғалым Ә.Оспанұлы "Қаратау шайырлары" кітабында (1991) арнайы тоқталған. Е. өлеңдері "Бес ғасыр жырлайды" жинағында (1985. 3-т.) жарияланған.



	ЕРҒАЛИЕВ Жабал (30.10.1952 ж т., Солт. Қазақстан обл. Тайынша ауд. Қарағаш а.) - жазушы. ҚазҰУ-ды бітірген (1997). Көкшетау обл. "Көкшетау правдасы", "Көкшетау" газеттерінде (1973 - 92) тілші. 1997 жылдан" Көкшетау" газетінің бас редакторы. "Сөне көрме, жұлдыздар" (1988) әңгімелер жинағы," Қазақтың Қарасай батыры" (1997). "Ұлтым, ұлысым менің" (2002) кітаптары жарық көрген. "Еңбектегі ерлігі үшін" медалімен марапатталған (1982). Халықар. Жамбыл атынд. сыйл. (1997) иегері. Қазақстанның Құрмет грамотасымен (2000. 2001) марапатгалған.



	ЕРҒАЛИЕВ Мұрат (2.11.1946 ж.т., Алматы) - аудармашы. ҚазҰУ-ды бітірген (1972). 1972 - 80 ж. Қарағанды ун-нде оқытушы. "Ауыл шаруашылығы ғылымдарының жаршысы" журналында аға редактор. 1980 жылдан Мәдениет. ақпарат және қоғамдық келісім мин-інде жауапты қызметтер атқарған. Е. аударған Ғ.Мүсіреповтің "Ұлпан", В.Розовтың "Соққы", М.Әуезовтің "Хан Кене" және "Қарагөз" шығармалары орыс драма театрлары сахналарында қойылған. Отызға жуық аудармалары мен сын мақалалары жарық көрген.



	ЕРҒАЛИЕВ Хамит (14.10.1916. Атырау обл. Махамбет ауд. Аққыстау а. - 13.12.1997. Алматы) - ақын. Қазақстанның халық жазушысы (1986). ҚазҰУ-ды бітірген "(1939). Тұңғыш өлеңдері 1936 ж. Атырау обл. газетінде жарияланған. 2-дүниежүз. соғысқа қатысқан. 1945 - 50 ж. "Социалистік Қазақстан" (қазіргі "Егемен Қазақстан") газетінің әдеби қызметкері. 1950 - 57 ж. Қазақстан Жазушылар одағында бөлім меңгеруші, 1958- 59 ж. Қазақстан мемл. әдебиет баспасында бөлім меңгерушісі болып қызмет атқарған. 1959 жылдан шығармпен айналысқан. Е. 30-ға тарта жыр жинақтарының авторы. Таңдамалы прозалық шығармалары "Шындық шырқайды" 1966 ж. жарық көрген. Д.Байронның, В.Шекширдің, П. Неруданың, Н. Хикметтің, А. Пушкиннің, М.Лермонтовтың, А.Некрасовтың, Д.Бедныйдың, В. Маяковскийдің, Р. Ғамзатовтың, А. Сурковтың поэзиялық туындыларын, Шекспир сонеттерін қазақ тіліне аударған. Сондай-ақ, Е. шығармалары шет ел тілдеріне аударылған. Қазақстан Мемл. сыйл. (1982) иегері, Еңбек Қызыл Ту (1976). "Құрмет Белгісі" және 1-ші, 2-ші дәрежелі Отан соғысы, "Халықтар достығы" (1986) ордендері, медальдармен марапатталған.



	" ЕРДЕН БАТЫР" - хикая. Ерден деген батыр жігіттің ерлік істері, шешендігі баяндалады. Шығарма жеті әңгімеден тұрады. Алғашқы екі әңгіме Е. б-дың қалай батыр атанып, найзагерлікпен көзге түскенін сипаттаса, үшінші әңгімеде батырдың Қоқан хандығын шабуы, төртінші әңгімеде Е. б-дың Сағымсары деген атының дауы, бесінші әңгімеде Е.б-дың Дүтбай батырды абақгыдан босатып алуы, алтыншы әңгімеде батырдың Аққошқармен ерегісі және губернатордан айыпсыз құтылуы, жетінші әңгімеде батырдың атақты Шорманның алдында сыннан өтіп аға сұлтан, болыс болуы суреттеледі. Қара сөзбен баяндалған бұл хикаяны жазушы С.Шәріпов ауыз әдебиетін жинаушы жезқазғандық Ә.Наурызбаевтан жазып алып, "Жаңа әдебиет" журналының 1929 ж. №1 санында жариялаған.



	"ЕР ЕДІГЕ" - тарихи қаһармандық жырлардың ортақатауы. Алтын Орда хандарының ақылшысы, халық қамқоры болған Едіге батырдың Тоқтамыспен арадағы соғыстарын арқау еткен аңыз-әңгіме, дастан-жырлар халық арасына кең тараған. Едіге жайлы тарихи құжаттар Мәскеу мұрағаттарында, Никонов шежіресінде, "Дүние жүзі тарихының" 3-томында кездеседі. Оның өмірі мен соғыстары туралы жырлар мен аңыздар қазақ қана емес, татар, ноғай, қырғыз, қарақалпақ, башқұрт, қырым татарлары, құмық, түрікмен, т.б. халықгар арасында кездеседі. Жырдың әр түрлі нұсқаларын кезінде Ш.Уәлиханов, П.М. Мелиоранский, Г.Н. Потанин, В.В. Радлов, И.Н. Березин, И.А. Беляев. Н.И. Веселовский, ӘЛиваев, С.Сейфуллин, М.Әуезов, С.Мұқанов сияқгы белгілі ғалымдар зертгеп, жоғары бағалаған. Акад. В.М. Жирмунскийдің айтуын-ша, "Е. Е." жырының орыс тіліне аударылған 30 нұсқасы (оның 15-і қолжазба күйінде сақтаулы) бар. Ал Қазақстанның Орт. ғыл. кітапханасында жырдың 6 нұсқасы сақгалған. "Е. Е." туралы жырлар 19 ғ-да жариялана бастады. 1820 ж. "Сибирский вестник" газетінде жырдың қысқаша мазмұны алғаш рет қара сөзбен жарияланған. Бұдан кейін жырдың ноғайша нұсқасы ағылшын тілінде 1842 ж. Лондонда жарық көрген "Парсының халық өлеңдері" фольклорлық жинағына енгізілген. 1873 ж. Радлов жырдың өлең аралас қара сөзбен баяндалған татар тіліндегі нұсқасын, 1898ж. Потанин Едіге туралы төрт ертегіні өз еңбектерінде жариялаған. 1896 ж. Ташкент қ-нда баспадан шыққан Диваевтың этногр. материалдарының "Мырза Едіге батыр" деген тарауында Едіге мен Тоқгамысқа байланысты аңыздардың орыс тіліндегі аудармасы берілген. Ғалым бұл еңбегін "Мырза Едіге" деген атпен 1922 ж. араб әрпімен қайта бастырды. Қазақ зерттеушісі Ш.Уәлиханов ұсынған алғашқы нұсқа оның 1904 ж. Санкт-Петербургте Веселовскийдің редакциялауымен жарықкөрген жинағында жарияланған. Шоқан бұл жырды алғаш 1841 ж. Аманқарағай округінде Жұмағұл ақыннан естігенін жазады. Кейін әкесі Шыңғыс екеуі Арыстанбай ақынның айтып жүрген нұсқасымен салыстырып, қағазға түсірген, кейін, орыс тіліне аударған. Ал оның қазақша нұсқасын 1905 ж. Мелиоранский баспадан шығарды. Қ.Сәтбаев 1927 ж. Мәскеудегі КСРО халықтарының орт. баспасынан "Е. Е." жырының жаңа басылымын шығарды. Дастан қазақ тілінде 3 мың дана болып басылған. "Е. Е." жыры С.Сейфуллиннің (1934), С.Мұқановтың (1939) құрастыруымен жарық көрген. Сәтбаев нұсқасы 1989 ж. Сәтбаевтың бір томдық таңдамалы мақалалар жинағына енгізілді. Едіге батыр туралы жырлардың жеті нүсқасы бір кітап көлемінде топтастырылып (құрастырған О.Нұрмағамбетова) 1995 ж. жарық көрді. Осы жинаққа енген жыр нұсқалары: "Едіге жыр" (Ш.Уәлиханов нұсқасы), "Ер Едіге" (К.Сәтбаев нүсқасы ), "Мырза Едіге батыр" (ӘДиваев нұсқасы), "Ер Едіге" (Мәшһүр Жүсіп нұсқасы), "Едіге" (Мұрын жырау нұсқасы), "Мәулімнияз - Едіге" (Нұртуған нұсқасы), "Едіге батыр эпосы" (Қарақалпақ нұсқасы). Е.Мағауин "Едіге батыр" жөнінде зерттеу еңбек жазған.



	"ЕР ЖАСЫБАЙ" - тарихи жыр. "Е. Ж." жырын 1939 ж. Ә.Марғүлан Павлодар обл-ндағы Екібастұз қ-ның тұрғынынан (аты-жөні белгісіз) жазып алған. Көлемі - 850 жол. Жыр Жасыбай мен әкесі Тұяқтың жоңғарларға қарсы ұрысын суреттеуден басталады. Осы шайқаста ауыр жараланған Тұяқ қаза болар алдында баласына інісі Темірді тауып алуды аманат етеді. Еліне қайтқан Жасыбай Қарабайдың құлы болып жүрген інісі Темірді тауып, босатады. Жыр соңы Жасыбайдың қалыңдық іздеп жолға шығуымен аяқталады. "Е. Ж." жыры қазақ халқының жоңғарларға қарсы күресінің бір кезеңін суретгейді. Негізгі идеясы - туған жерді жат жерлік басқыншылардан қорғау, ерлік пен елдікті дәріптеу. Қазіргі Павлодар обл-ның Баянауыл ауд-да Жасыбай көлі, Жасыбай асуы деген жерлер бар. Жасыбай батыр жерленген деген бейіт те сол асудың үстінде. Жыр қолжазбасы Орт. ғыл. кітапхананың қолжазбалар қорында сақтаулы.



	"ЕР ЖӘНІБЕК" - тарихи жыр. Ер Жәнібектің жоңғар қалмақтарына қарсы күресі баяндалған. Жырдың бір нұсқасы "Ер Жәнібек" деген атпен 1995 ж. "Жұлдыз" журналының 5-6 – сандарында жарияланған. Жыр Жәнібектің әкесі ерте қайтыс болғандықтан, оның тәрбиесі нағашы атасы Қаз дауысты Қазыбек бидің қолына өтуінен басталады. Он сегізге келіп, күш қайраты толысқан кезінде Жәнібек Абылай қолына қосылып, жоңғарға қарсы жорыққа аттанады. Жырда Жәнібек батыр ғана емес, айтулы шешен адам ретінде көрінеді. Қолжазба Орталық ғылыми кітапхананың қолжазба қорында сақтаулы.



	ЕРКЕБАЕВ Сайымжан Нұрсейітұлы (30.8.1935. Орал обл. Тайпақ ауд. Құрайлысай а. - 10.6.1997. Алматы) - жазушы. Алматы шет тілдер ин-тын бітірген (1960). 1960 - 67 ж. Доссор, Құрайлысай мектептерінде мұғалім, 1967 -71 ж. Қазақ радиосында редактор, корреспондент, редакция меңгерушісі, 1971 - 74 ж. Өзен геологиялық-барлау экспедициясында редактор және бөлім меңгерушісі. 1974 - 77 ж. "Қазақфильм" киностудиясында, 1977 -80 ж. "Қазкітап"

	бірлестігінде редактор, 1980 - 93 ж. "Қазақ әдебиеті" газетінде, 1993 -97 ж. "Парасат" журналында қызметтер атқарған. Тұңғыш әңгімесі "Мүрат" 1955 ж. "Қазақстан пионері" (қазіргі "Ұлан") газетінде жарияланған. Е. орыс жазушысы М.Е. Салтыков-Щедриннің "Бір мұжық екі генералды қалай асырады" ертегілерін, неміс жазушысы О.Шнайдерайттың "Иоганн Штраус және көрікті көгілдір Дунайдағы қала" повесін, т.б. шығармаларды қазақ тіліне аударған.



	"ЕР КӨКШЕ" - тарихи жыр. Дастанның бірнеше нұсқасы бар. Ертеректе Ертіс бойынан жазылып алынғандары - В.В. Радлов пен Мәшһүр Жүсіп Көпеев нұсқалары. Жырда Ер Көкше мен Ер Қосай сияқты батырлардың елін сыртқы жаудан қорғауға жанын құрбан еткен ерлігі дәріптеледі. "Е. К." жырының нұсқалары Орт. ғыл. кітапхана қорында сақтаулы. Одан басқа Каспий өңірінде Мұрын жырау, Сырдария, Арал бойында Хангелді Асайын, Бисен Сарманов айтқан нұсқалары бар. Ақын К.Көшкіншіұлы жырлаған нұсқасы Түркістан маңына кеңінен мәлім. Каспий өңірінен Түркістан аймағына дейін таралған нұсқасында Орманбет хан өліп, он сан ноғай жұрты бөлінген кездегі Көкше батыр ерлігі суреттеледі. Бұл жырдың Мұрын жырау жырлаған нұсқасы жарық көрген(1990).



	ЕРКІНБЕКОВ Дүйсенбек (1905. Алматы обл. Ақсу ауд. Қызылағаш а. - 1961) - ақын, сатирик, драматург. Алматыдағы дайындық курсын (1925). Алматы пед.техникумын (1925). КазҰПУ-ды бітірген (1936). Алғашқы өлеңдері, І.Жансүгіровтің көмегімен 1925 жылдан "Тілші" газетінде жариялана бастаған. "Шымыр әңгімелері" (1935), "Оспан", "Он сегіз" поэмаларын, "Сақал саудасы" (1937), "Шындық" (1938), "Алуан-алуан", "Бала" (1940) пье-саларын жазған. "Жаманбай", "Де-месін", "Жақып", "Төремін", "Мол-даның зары", "Әнәпия", "Өзімдей жазушы", "Баяндама", "Ақ жүрек", "Ортақ", "Жарлық", "Құттықтаймын", "Шарт жасаймын", "Сүйсінемін" сықақтары бар.



	"ЕР ҚАБАНБАЙ" - тарихи жыр. Қаракерей Қабанбай (Шын ата - Ерасыл) туралы жырлар 18 ғ-да туып, 19 ғ-да хатқа түсе бастаған. "Е. Қ." жырының ертеректегі қолжазбалары Санкт-Петербург (Березин мұрағаты), Омбы (Г.Н. Потанин мұрағаты), Қазан (Қазан ун-ті қоры, Б.Тәуекелұлы өткізген) қ-ларын-да сақталған. Қабанбай батыр туралы жырлардың кейінірек жазылып алынған мәтіндерінің саны оннан асады. Жырларды сақгап жеткізушілер: К.Әбжанұлы, Қ.Омарұлы, Н.Байматайұлы, Б.Мергенбаев, Ә.Құрманов, Е.Ахметбеков, Қ.Әділбеков, Т.Мағзиев, т.б. "Е. Қ" жырларының Нұғыман нұсқасы (1936), Потанин нұсқасы (1972) жарық көрсе, К.Әділбеков нұсқасы (1976) күйтабаққа жазылған. Жырдағы оқиғалар үш ірі кақтығыс төңірегінде шоғырланған: Қабанбай мен жоңғар батырларының жекпе-жегі, Қабанбай мен Дәулетбай, Қабанбайдың қайта айналып шапқан жаумен шайқасы. "Е. Қ." жыры Қабанбай батырдың туысы Дәулетбайға жорықта алып жүретін ақ туын тапсырып тұрып, "еліңе ие бол, жауыңнан сақтан, Қабанбай өлді дегізбе" деп айтқан өсиетімен түйінделеді. Қабанбай батырдың өлімі жырдың шарықтау шегі болып табылады. Жыр Қабанбай сүйегінің моладан ұшып кетуі сияқты аңыздық-мифтік сарынмен аяқталады. Жырда тарихта болған адамдар есімі мен геогр. атаулар да кездеседі. Бүл жырдың нақты тарихи деректерге негізделгенін дәлелдейді. Қабанбай батыр туралы дастан-жырлардың нұсқалары Орт. ғыл. кітапхананың қолжазбалар қорында сақтаулы тұр.



	"ЕР ҚОСАЙ" - батырлар жырларының бірі. Жырда 14 - 15 ғасырда өмір сүрген, тарихта белгілі Ер Көкше батырдың баласы туралы баяндалады. Жоңғарлардың қазақ даласына шабуылы 17 ғасырда басталады, яғни жырдағы соғыс оқиғалары осы кезден кейін қосылған сияқты. Жырдың бірнеше нұсқасы бар:

	а) В.В. Радлов орыс әрпімен қазақ тілінде бастырып шығарған "Ер Көкше" жырында көбінесе қара сөз араласып келеді. ("Образцы народной литературы...", СПб.. 1870). Осы еңбектің үшінші томында жыр Көкше жайында басталғанмен, негізінде Ер Қосай туралы баяндалады;

	ә) "Ер Көкше және оның баласы Ер Қосай" деп аталатын нұсқаны Г.Н. Потанин орыс тілінде жариялайды ("Казахкиргизские и алтайские предания, легенды и сказки", 1918). Бұлардан басқа біздің заманымызда жазып алынған А.Хангелдин, Мәшһүр Жүсіп Көпеев нұсқалары, атақты жырау Мұрын Сеңгірбаев жырлаған нұсқа сақталған. Жырдың барлығының мазмұны ұқсас, негізгі тақырыбы - Отан қорғау, идеясы - ел бірлігін сақтау. Ш.Уәлиханов "Қазақгың халық поэзиясының түрлері" атты мақаласында (1958) Көкшетау округіндегі "Қойлы-Атығай" болысының қазағы Арыстанбайдың орындауында "Ер Көкше - Ер Қосай" жырын естігенін айта келіп, жазып алмағанына өкініш білдіреді және дастанды жоғары бағалайды. "Е. Қ" дастанының әр жылдары жиналған 7 - 8 нұсқасы Орталық ғылыми кітапхананың қолжазбалар қорында сақтаулы.



	ЕРМАН Жүрсін (12.2.1951 ж.т, Қарағанды обл. Жезді ауд. Байқоңыр а.) - ақын. ҚазҰУ-ды (1976). Алматыдағы жоғарғы партия мектебін (1982) бітірген. 1966 - 68ж. Жезді ауд. газетінде қызметкер, 1971 - 80 ж. Жезқазған телерадио к-тінде редактор, бас редактор. 1982 -92 ж. Қазақ респ. телерадио к-тінде бас редактор, 1992 - 93 ж. "Қазақ әдебиеті" газетінде бөлім меңгеруші, "Ақ құс" Қазақстан ауыл жазушылары респ. ассоциациясының вице-президенті, президенті, 1994 - 96 ж. "Қазақ мемлекеті", "Қазақстан қанаты" газеттерінің бас редакторы, "Жұлдыз" журналында бөлім меңгерушісі қызметтерін атқарған. "Жанартау", "Арайлы күн, армысың", "Ұлытауға бардың ба..." атты кітаптары жарық көрген. Қазақстан Жазушылар одағы сыйл. иегері (1986).



	ЕРМАЧЕНКОВ Владимир (24.1. 1939ж.т.,Алматы) - жазушы. ҚазҰУ-ды бітірген (1961). Шымкент пед. ин-тында оқытушы, "Қазақстан", "Жазушы" баспаларында, Қазақстан Баспа, полиграфия және кітап саудасы істері жөніндегі мемл. к-тінде бас редактордың орынбасары, Қазақстан Мәдениет, ақпарат және қоғамдық келісім мин-нің бас маманы қызметтерін атқарған. Тұңғыш жинағы "Ешқандай төтенше оқиға болмақ емес" 1979 ж. жарық көрген. "Жер үстіндегі үй" (повестер мен әңгімелер), "Жез жылуы" (1985) романы басылып шықты. Ә.Нұршайықовтың, Б.Тоғысбайұлының, Е.Әкімқұловтың, Т.Ахметжанның шығармаларын орыс тіліне аударған. "Баспа және полиграфия ісінің қайраткері"," Ерен еңбегі үшін", "Еңбек ардагері" медальдарымен марапатталған.



	'ЕРМЕК БАТЫР" - жыр. Еңлік пен Кебектен қалған бала Ермектің ер жеткен соң ата-анасының кегін қалай алғаны жайлы халық қиялынан туған оқиғаға құрылған. Бірнеше нұсқасы бар. Жырдың барлық нұсқаларының мазмұны ұқсас, кіріспе бөлімі, көбінесе батырлық жырлардағыдай, Ермектің балалармен ойнап жүріп, тентектік жасаумен, ата-анасының зұлымдықпен өлтірілгендігі жайлы естіп, кек алуға аттанғандығымен басталады да, жас батырдың әке-шешесін өлтірген жақты қырғынға ұшыратып, дастан соңында батыр мақсатына жетеді. Ермек бұл жерде ата-ана кегін алу үшін ғана күрес жүргізеді. Дастанда негізгі сюжетгік желі - ру таласынан туған зұлымдық әшкереленуге құрылған. Жыр нұсқалары Орталық ғылыми кітапхананың қолжазба қоры мен Әдебиет және өнер институты қол-жазба және мәтінтану бөлімінде сақтаулы.



	ЕРНАЗАРОВ Нұртай (5.5.1956 ж.т., Оңт. Қазақстан обл. Созақ ауд. Шолаққорған а.) - ақын. ҚазҰУ-ды бітірген (1981). 1981 - 98 ж. Қазақстан Жазушылар одағында әдеби қызметкер, "Ақ желкен", "Маңмаңгер" журналдарында, "Жас қазақ" газетінде, "Өнер" баспасында редактор болып қызмет атқарған. 1998 жылдан "Шапағат-Нұр" исламтану журналының бас редакторы, "Тел Арна" баспаханасының директоры, "Қарлығаш", "Тобылғы күзде гүлдейді", "Үзілмейтін ән", "Тоқсан толғау", "Жетінші дауыс", "Мақтаншақ қаз" жыр жинақтарының, екі кітаптан тұратын "25 Пайғамбар", "Дін - ұлт тірегі" діни прозалық кітаптардың авторы. "Тәубаға келу жолдары", "Суннаны сақтау кажетгілігі", "Ұлы тұлғалар Ислам жөнінде" діни кітаптарын және чечен, қырғыз, татар ақындарының шығармаларын қазақ тіліне аударған.



	"ЕР ОЛЖАБАЙ" - батырлық жыр. Жырда 18 ғ-да Абылай хан тұсында өмір сүрген қазақтың атақты батырларының бірі Олжабай Толыбайұлының ерлігі баяндалады. Ел аузынан жазылып алынған, шығарушысы белгісіз бұл шығарма қазір Орталық ғылыми кітапхананың қолжазбалар қорында сақтаулы. Дастанда жырланатын батыр Орта жүз ішіндегі Арғынның Сүйіндік руынан шыққан. Шын аты - Алажақы, халық қойған лақап аты - Олжабай. Оның жорыққа шыққанда мінетін Тайкөк дейтін тұлпары болған. Алжақы жау шебін бұзарда "Олжа-байлап" шабады екен. Сондықтан Алжақының лақап аты да, ұраны да "Олжабай" болып, бүкіл Орта жүзге жайылған. Бұл дастанмен бірге атақты батыр өмірінің әр кезеңін бейнелейтін аңыз-әңгімелер, жеке жыр-өлеңдер де бар. Мыс., "Олжабайдың батыр атануы" атты аңыз-әңгімеде Олжабайдың қалмақ батырын жекпе-жекте өлтіріп, алғаш батыр атануы суреттелсе, "Абылай ханның Сарыарқаны алғаны" атгы аңыз-әңгімеде қалмақ ханы Қалдан Цереннің әскерін жеңіп қырғынға ұшыратқаны баяндалады.



	"ЕР САЙЫН" - батырлық жыр. Көлемі 3000 тармақ. Жырда ноғайлы дәуіріндегі батырлар жорықтары баяндалады. Жыр ауызекі тараған. Оны 1870 ж. В.Радлов өз жинағында жариялаған "Образцы народной литературы тюркских племен, живущих в Южной Сибири и Джунгарской степи, СПб., 1870). 1910 ж. Орынбор мұрағат комиссиясының ғыл. еңбектерінде "Бозманай" деген атпен басылды. Кеңес дәуірінде Ташкент (1922) пен Мәскеуде (1926) жеке кітап болып шықты. С.Сейфуллин құрастырған "Батырлар жыры" жинағында басылды (1933). Кейін, "Е. С." эпостық жыры екі рет баспа бетін көрген В.В. Радлов жинағында жарияланды ("Алтын сандық", А., 1993; "Ел қазынасы - ескі сөз", А., 1994). Эпостың ықшамдалған нұсқасы А.Пеньковскийдің аударуымен "Литературный Казахстан" журналында жарияланған (1938). Мәшһүр Жүсіп Көпеев, т.б. ауыз әдебиеті мұраларын жинаушылар жазып алған "Е. С." жырының нұсқалары Орт. ғыл. кітапхана қорында сақтаулы.

	"Ер Тарғын" - батырлық жыр. Ноғайлы дәуірінің тарихи оқиғаларын бейнелейтін жырдың негізгі идеясы - ел бірлігін сақтау, батырлықты дәріптеу. Ер Тарғын жырының бірнеше нұсқалары болған. Бірақ ғалымдардың негізгі вариант деп танитын нұсқасы - 1862 ж. Қазанда басылып шыққан Ер Тарғын жыры. Жырды Марабай ақыннан жазып алып бастырған - Н.Ильминский (1859). Одан кейін бұл жыр В.Радлов (1870), Д.Саркин (1904), Ә.Диваев (1922) жинақгарында жарияланған. Орталық ғылыми кітапхана мен әдебиет және өнер институтының мәтінтану және қолжазба бөлімінде жырдың 8 нұсқасы сақтаулы. Мазмұны, сюжет желісі және композициялық құрылысы жағынан Н.Ильминский бастырған нұсқасы - оқиғасы мол, ең көркемі. В.Радлов нұсқасы - түгелімен дерлік қара сөз. Ал Д.Саркин бастырған нұсқа Н.Ильминский жариялаған Марабай нұсқасынан көркемдік деңгейі төмен. Сондықтан қазақ фольклортану ғылымы Ер Тарғын жырының осы екі нұсқасын негізгі деп біледі. Ол - И.Ильминскии жарыққа шығарған Марабай нұсқасы және В.Радлов Қырым елінен жинап, өзінің 9 томдығының 7-томына енгізген Ер Тарғын атты аңыз әңгімесі. "Е. Т." жырының негізгі кейіпкері - Тарғын мен Ақжүніс, Тарғын - асқан батыр, ел қорғаушы. Ал, Ақжүніс жырда батыр мінезді, көркіне ақылы сай әйел ретінде беріледі. Ер Тарғын жырының композициясы өте тартымды. шебер құрылған. Кейбір эпизодтар көркем монологтермен беріледі. Ер Тарғын жырында классикалық эпоста кездесетін көркемдік тәсілдердің бәрі бар. Ер Тарғын жырының көркемдік ерекшеліктері, сюжеттік желісі, образдары хақында М.Әуезов, М.Ғабдуллин, К.Жұмалиев, Ә.Қоңыратбаев, Ә.Марғұлан. С.Мұқанов. т.б. ғалымдар зерттеулер жазды. Ер Тарғын жыры мен қазақтың халық әндері негізінде композитор Е.Г. Брусиловский Ер Тарғын операсын жазды. Ер Тарғын атты жыр башқұрт халқында да бар. Негізгі сюжетте айтарлықтай алшақтық жоқ. Алайда, негізгі кейіпкерлерді бағалауда айырмашылық бар.



	ЕРТЕГІ - фольклордың негізгі жанрларының бірі. Е. - халық прозасының дамыған, көркемделген түрі, яғни фольклорлық көркем шығарма. Ол: әрі тәрбиелік, әрі көркемдік-эстет. рөл атқарады. Ертегілік прозаның басты міндеті - сюжетті барынша тартымды етіп, әрлеп баяндау. Е. жанрының пайда болып, қалыптасу тарихы өте ұзақ. Е-нің негізін қалаған жанрлар: миф, хикая, әпсана, т.б. алғашқы қауымдық қоғамның түсініктерімен салтын, әдет-ғұрпын, яғни сол заман шындығын өзінше бейнелеген. Е-нің пайда болып қалыптасуының алғашқы кезеңдерінде ел оны қиял деп қабылдамаған, онда баяндалатын оқиғаға толық сенген. Бірақ уақыт өтіп, адам санасы мен мүмкіндігі жетілген сайын миф өзгеріске ұшырап, мифке сенушілік те әлсіреген, ондағы оқиғалар мен кейіпкерлер басқа сипат қабылдаған, тіпті мифті айтушы бара-бара өз жанынан қосатын болған. Сөйтіп, миф хикаяға, содан Е-ге айналған. Е-нің түп тамыры миф болса, тағы бір таралу жолы - алғашқы рулық қауым адамдарының аңшылық әңгімелері мен хикаялары. Алғашында шын болған оқиғалар негізінде айтылған әңгімелер бірте-бірте ел арасына тараған сайын қоспалармен толықтырылып, хикаяға, одан Е-ге айналып кеткен. Осындай аңшы мергендер жайындағы әңгімелер қазақ Е-лерінің құрамында аз емес. Әрине олар біздің Е-де сол ежелгі замандағы күйінде емес, көркем фольклорға айналған формада кө-рінеді. Алғашқы қауымдағы мифтік ұғымдар туғызған мақұлықтар (жезтырнақ, жалғыз көзді дәу, албасты, жалмауыз кемпір, т.б.) бұрынғы аңшылар әңгімесіне кірігіп, хикая туғызады. Хикая жанры мифтің өзімен бірге Е-ге де айналады. Ал алғашқы қауым ыдыраған тұста Е. көркем жанрға айнала бастап, бұрынғы өзіне негіз болған көне жанрларды қорытып, өзінше пайдаланған, енді қиялды мақсатты көркемдік есебінде қолданған. Е. халықтың рухани азығы болумен қатар идеол. құрал рөлін де атқарған. Е-нің композициясы бас қаһарманды дәріптеуге бағындырылады, сөйтіп, ол белгілі бір жүйе бойынша құрылады. Мұның бәрі Е-ге идеялық, мазмұндық және көркемдік тұтастық береді. Е-нің поэтикасы мен композициясы көркем әрі жүйелі. Композициясы бірнеше бөлшектен тұрады: бастама - эпикалық баяндау - аяқтау. Бастама, әдетте өлең немесе ұйқасқан проза түрінде бас кейіпкердің ата-анасы, оның дүниеге келуі туралы айтып, тыңдаушыларды бас кейіпкермен таныстырады. Эпикалық баяндау қаһарманның өсуін, үйлену тарихын, оның бастан кешкендерін әңгімелейді.Аяқтауда кейіпкердің сүйгенін алып, немесе ойлағанын іске асырып, мұратына жеткені хабарланады. Бастама мен аяқтау көбінесе тұрақты тіркес болып келеді. Қазақ ертегілерінде хандық заманның шындығы, сол шақтағы әдеттер мен нанымдар, салт-дәстүрлер, тұрмыс кейпі көбірек көрініс тапқан. Қазақ ертегілері жанрлық әрі сюжеттік құрамы жағынан әр алуан. Ол іштей бірнеше жанрға бөлінеді: жануарлар туралы, қиял-ғажайып, батырлық, хикаялық, сатиралық ертегілер. Сюжеттері тек қазақтың өзіне тән Е-лермен қатар, басқа елдермен ортақ сюжетке құрылған Е-лер де бар.

	Олардың көбі тарихи-типологиялық жағдайда пайда болған, біразы тарихи-генетик., яғни туыс халықтарға ортақ болып табылады, кейбірі тарихи-мәдени байланыс нәтижесінде қазақ жұртына тараған. Сол себепті қазақ Е-лерінде таза ұлттық, халықар., көшпелі сюжеттер де қатар өмір сүрген. Қазақ Е-лерінің жиналуы мен жарияланып, зерттелуі 18 ғ-дың 2-жартысында басталды. Ал, жарық көрген тұсы - 19 ғ-дың 2-жартысы. Бүл кезеңде қазақ Е-лерін ғыл. мақсатта жариялаған жинақтар да болды. Әсіресе В.Радлов, И.Березин, Ы.Алтынсарин, Я.Лютш, Г.Потанин, М.Миропиев, А.Васильев, А.Алекторов, Ә Диваев жинақтарында Е-лердің көптеген мәтіндері жарық көріп, олар туралы ғыл. пікір айтылды. Е-лерді қазақ оқығанда-ры мен ақындары да жинастырып, "Дала уәлаятының газетінде" жекелеген мәтіндерді жарыққа шығарды. Әсіресе М.Ж. Көпеев Е-лерді арнайы түрде жариялап отырған. Ш.Уәлиханов бастаған зерттеу ісін Ы.Алтынсарин, А.Құнанбайұлы, Ә.Бөкейхановтар жалғастырды. Е-лер 1960 ж. басылып шыққан "Қазақ әдебиетінің тарихына" жеке бөлімі болып енді (авторы - М.Әуезов). Е-ні сала-салаға бөліп, типологиялық тұрғыдан зерттеу 1970 жылдан қолға алынды. 1979 ж. хайуанаттар туралы Е-лердің тұңғыш академиялық басылымы жарық көрді. Е. жанры бүкіл халық прозасы жүйесінде "Қазақтың халық прозасы" еңбегінде зерттелген. Қазақ ертегі тануы ұлттық фольклор туралы ғылымымыздың үлкен де маңызды бір саласына айналды.



	ЕРТЕКШІ - бұрыннан белгілі ертегілерді жадында сақтап, тыңдаушыға көркем тілмен, тартымды етіп айтып беретін немесе өз жанынан да ертеп шығаратын адам. Фольклордың қара сөзбен айтылатын эпик. жанрларының бір түрі - ертегінің алуан үлгілері ел ішінде көненің сөзін көп білетін Е-лер арқылы тараған. Әр Е. өзінің білім өресіне, өмірлік тәжірибесіне сөзге ұсталығына орай, ертегіге өзінше көркемдік өрнек дарытады. Ертегілердегі адамгершілік, жақсылық-жаманшылық туралы алуан ойлар, өнеге-өсиетгер Е-нің ұрпақтан-ұрпаққа жеткізіп қалдырған мұрасы. Алғашқы қауымдық кезеңдегі Е-лер - алуан түрлі наным-сенімдерді, мифтік әңгімелерді жадында сақтап, кие тұтатын адамдар болған. Кейін мифтік сана сейіле бастаған соң Е-лер ертегі жанрын өрістете түскен. Батырлық, қиял-ғажайып, жануарлар туралы ертегілердің түр-түрін өмірге әкелген Е. оларды қара сөзбен де, өлең араластырып та айтқан. Е. барлық халықта бар. М.Әуезов "Абай жолы" эпопеясында Баймағамбет Е-нің тамаша бей-несін жасады. Қазіргі кезде ертегіні өз ойынан жазып шығаратын жазушыларды Е. деуге болады.



	"ЕРТОҚЫМБЕТ" - жыр. Жыр оқиғасы Тоқымбет деген жігіттің махаббат жолындағы ерлік күресін баяндауға қүрылған. Дастанның кі-сі аттарындағы өзгешеліктері болмаса, мазмұндары бірдей, бес нұсқасы бар. Торғайлық халық ақыны Файзолла Сатыбалдыұлы ел аузынан естіп жазған "Тоқымбет" атты поэмада Тоқымбеттің Гүләйім деген бай қызына ғашық болып, өмірде болған адам, аға сұлтан Ерден батырдың олардың отау тігуіне қол ұшын беруі көркем суреттеледі. Файзолла ақынның осы поэмасының Ж.Ыбыраев ел аузынан жинаған нұсқасы толық та, Р.Шәріпұлы жинаған нұсқасы толық емес. Екеуі де он бір буынды қара өлеңмен жазылған. Осы жырдың қарағандылық А.Ахметов қара сөзбен баяндаған нұсқасы екі бөлімнен тұрады: 1-бөлімде Тоқымбеттің нағашысы Сүлеймен оқиғасы баяндалса, 2-бөлім бас кейіпкердің әңгімесі арқылы өрбиді. Халық ақыны Б.Қожабаев жырлаған осы дастанның бесінші нұсқасы да толық, өлең құрылысы жыр үлгісіне құрылған. Дастанның барлық нұсқасы Орталық ғылыми кітапхана қоры мен Әдебиет және өнер институты Қолжазба және мәтінтану бөлімінде сақтаулы.



	"Ер Төстік" - қазақ батырлық ертегілерінің ішіндегі ежелгі үлгісі. Мазмұны мен сюжеттік құрылысының, кейіпкерлері мен іс-әрекетгердің сипатынан Ер Төстік ертегісі архаикалық мифтің, хикаяның, қиял-ғажайып ертегілердің қасиеттерін бойына молынан сіңірген. Ер Төстікте алғашқы қауым адамдарының ырымдары мен әдет-ғұрыптары да кездеседі. Мыс., Төстіктің жер астына түсіп, үстіне шығуы, оның Шойынқұлақпен айқасуы шамандық көзқарасқа тән түсінікті бейнелейді. Ер Төстікте классик. батырлық ертегіге тән белгілердің бәрі бар. Сайыста кейіпкердің өз күшімен емес, керемет достарының арқасында жеңуі - батырлықтан гөрі қиял-ғажайып ертегінің заңдылығы. Көркемдік жағынан Ер Төстік қиял-ғажайып ертегі мен батырлық жырдың элементтерін кең пайдаланған. Төстіктің көмекшілері де ескі діни сенімдер шеңберінде туып, кейін көркем бейнеге айналған. Мыс., Шалқұйрық - тек жүйрік ат қана емес, алдағыны болжай алатын қабілеті бар, неше түрлі сиқырды білетін, адамша сөйлеп, адамша іс-әрекет қылатын кясиетті жануар, Төстіктің көмекшісі, ақылшысы. Ал жер астында Төстікке дос болатын Желаяқ, Тау-соғар, Көлтаусар сияқгы кейіпкерлер-мифтік танымның сипаты. Ертедегі адамдардың мифтік түсінігі бойынша, желдің, таудың, судың "иелері" болған. Кейінгі замандарда олар көркемдік сипаталып, "достар осындай болса екен" деген адам арманын жүзеге асырушы бейнелер ретінде қабылданған.



	ЕРТІЛЕСОВ Жүрғали (25.4.1928, Бат. Қазақстан обл. Қаратөбе ауд. Ханкөл а. - 12.6.1992, Алматы) - журналист, жазушы. Қаратөбе ауд. "Колхозшылар үні" газетінде жауапты хатшы (1947), Алматы жоғ. партия мектебінің тыңдаушысы (1953 - 56). "Орал өңірі" обл. газетінде жауапты хатшы (1956 - 68). Талдықорған обл. "Октябрь туы" газетінде жауапты хатшы (1968 - 73), Қазақ кеңес энциклопедиясы бас редакциясында редакция меңгерушісі қызметін атқарған (1973 - 74). Е. - "Жастық жалыны" повесінің, "Туған жер түлектері" очерктер жинағының (А„ 1970) авторы. Бірнеше медальдармен марапатталған. КСРО баспасөз ісінің үздігі (1975).



	ЕРТІЛЕУ (т.ө.ж.б. Бат. Қазақстан обл. Жаңақала ауд.) - 19 ғасырда өмір сүрген қиссашыл ақын.

	Заман,өмір құбылыстары жайлы өлең, жыр толғаған. Жастай құрт ауруына шалдығып, өлер алдында елін, жерін қимай қоштасқан өлеңі ел арасына кең тараған. Бұл өлеңнің бірнеше нұсқасы Орт. ғыл кітапхана қоры мен Әдебиет және өнер ин-ты Қолжазба және мәтінтану бөлімінде сақтаулы.



	ЕРУБАЕВ Саттар (1914. Оңт. Қазақстан обл. Түркістан ауд. - 2.6. 1937. Алматы) - жазушы. 1924 жылға дейін жетім балалар үйінде тәрбиеленген. Түркістан жеті жылдық мектебін (1927). Қазақстан Оқу халық комиссариатының жоғ. оқу орнына даярлау курсын (1930), Ленинград (қазіргі Санкт-Петербург) тарих, филос. және лингвистика ун-тін (1933) бітірген. 1927 ж. Түркістан ауд. комсомол к-тінде қызмет істеген. "Ленинская смена" газетінің мәдениет және әдебиет бөлімін басқарған. Кейін "Лениншіл жас" (қазіргі "Жас Алаш") газеті редакторының орынбасары, әрі Алматы жоғары а.ш. мектебінің философия кафедрасында ассистент. 1934 - 35 ж. "Карағанды пролетариаты" газеті редакторының орынбасары қызметтерін атқарған. 1936 - 37 ж. ҚазҰПУ-дың доцен-ті. М.Жанғалинмен бірге қазақ мектептерінің 10-сыныбына арналған "Әдебиет хрестоматиясын" құрастырған. "Ақын жыры" (1933), "Үш шахтер туралы баллада" (1934), "Меруерт алқа" (1936). т.б. баллада, өлеңдері мен "Бақыт" (1934. 1936), "Келесі соғыс туралы" (1934), "Өмір көркемдігі" новеллалары жарияланған. "Өмір келбеті" (1933), "Төрт қыз" (1935) очерктері, "Жалқаулар" (1933), "Сенбіліктен қашқан бәтеңке көрдіңдер ме?" (1933) сықақ әңгімелері. "Асқар қайта құрылыс дәуірінде" (1932), "Қолғабыс" (1933), "Балалар әдебиетін жасайық" (1934), т.б. публицистикалары, "Менің құрдастарым" романы (1937) жарық көрген. Е. аударма саласында орыс жазушылары К.Чуковскийдің "Сарыарқаның ерлері", Ю.Березиннің "Сексенбайдың қысқаша өмір тарихы". А.Сурковтың" Бір қатарда", сондай-ақ жапон жазушысы Ридзимори Си Китидің "Қол соқпаған адам", немістің прогресшіл жазушылары С.Глецтің "Фашистермен соғыс". Ф.Войскоптың "Сыналу", И.Эренбургтің "Австрия тауларында" атты шығармаларын қазақ тіліне аударған. Е-тың шығармалары 1957 ж. орыс тілінде жеке жинақ болып басылды. Қазақстан Комсомолы сыйл. иегері (1966). Түркістан қ-нда Ерубаев мұражайы жұмыс істейді.



	ЕРУБАЙҚЫЗЫ Жібек (1910 жт., бұрынғы Орал обл. Чапаев ауд. Балықшы а.) - халық ақыны. Жасынан жетімдік, жоқшылық көріп, зарлы өлең. сын-сықақ жырлар шығарған. Ақынның бір топ өлеңдері ("Қазақстан әйелдері" 1965. № 5) және белгілі ақын Қ.Жүсіпбековпен айтысы ("Айтыс" 3-т.. 1966) баспа жүзін көрген. Бұл айтыс 8-сыныпқа арналған "Қазақ әдебиеті" оқулығында (Қ.Жұмалиев. 1969) талданған. Көптеген өлең, жыр, толғаулары кезінде жазылып алынбаған.



	ЕРШУОВ Аманқос (18.8.1943 ж.т.. Атырау обл. Ембі ауд. Аққиіз тоғай а.)- ақын. Қазақстанның еңб. сің. мәдениет қызметкері (1994). Атырау пед. ин-тын бітірген (1967). 1967 -68 ж. Атырау обл. "Коммунистік еңбек" газетінде әдеби қызметкер, 1968 - 70 ж. орта мектепте мұғалім, 1970 - 80 ж. мектеп интернатта оқу ісінің меңгерушісі қызметтерін атқарған. Қазір шығарм. жұмыста. Алғашқы өлеңдері "Бұлттар", "Қасым жыры" 1962 ж. "Жұлдыз" журналында жарияланған. Өлеңдері "Жас керуен", "Алтын тау", "Көңілді тоқсан", "Жолдас комсомол", "Революция жырлары", "Өмір өрнегі", "Бір нәзік сәуле", "Сенің өмірің - сиқырлы әлем" жинақтарына енген. "Махаббат", "Жаралы жылдар", "Асалы мен Көкетай" драмалары бар. "Халық ағарту ісінің үздік қызметкері белгісімен, "Еңбек ардагері" медалімен, "Құрмет белгісі" орденімен марапатталған.



	ЕРШУОВА Маржан Аманқосқызы (15.4.1977 ж.т., Атырау обл. Жылыой ауд.) - ақын. Атырау пед. ин-тын, ҚазҰУ-дың аспирантурасын бітірген. Филол. ғыл. кандидаты. 4-Халықар. "Шабыт" фестивалінің Гран-При иегері. Өлеңдері "Жас ақындар жырларының антологиясына" енген.



	"ЕРІК" - бұрынғы Гурьев уездік партия және атқару к-тінің органының газеті. Апта сайын шығып тұрған. Бірінші саны 1923 ж. 1 сәуірде жарық көрген. Таралымы 500 дана болған. 1924 жылдан "Жұмыскер тілі", 1932 жылдан "Ленин жолы", 1933 жылдан "Социалистік құрылыс" деген атпен шыққан. 1938 ж. Гурьев (вдзіргі Атырау) обл-ның құрылуымен байланысты "Е." обл. газетке айналды.



	"ЕРІК ТІЛІ" - бұрынғы Орал обл. Жымпиты уезінің газеті. 1920 жылғы қарашадан 1923 жылғы наурыз айына дейін апта сайын шығып тұрған. Таралымы 500-600 дана. Газет жергілікті халыққа ашаршылықтан соң әлеум.-шаруашылық жұмыстарын жүргізу жөнінде ақыл-кеңес беру, жөн-жоба көрсету мақсатын көздеген. Сондай-ақ аудандағы кеңестік құрылыс жұмысын, "жаңа экономикалық саясатты" және қосшы ұйымдарының, кооперативтендірудің мәні мен пайдасын түсіндірген. Ел ішіндегі асыра сілтеушілікке, өктемдікке, барымтаға, пара алуға, т.б. ұнамсыз қылықтарға, ауыл белсенділерінің жолсыздықтарына қарсы күрес жүргізген.



	ЕРІКТІ ӨЛЕҢ - қалыптасқан өлең өлшемін берік сақтамай, тармақтардың ырғағын еркін өрнектейтін өлең түрі. Ырғағы құбылмалы келетіндіктен Е. ө. сөйлеу интонациясына өте жақын болып келеді. Оның кейбір үлгілері халық поэзиясында, әсіресе шешендік сөздерде жиі кездеседі. Е. ө-нің ескі жыраулардың толғауларына тән дәстүрін жалғастырған үлгісі Махамбет поэзиясында мол. Мыс., "Садағына сары жебені салдырған, Садағының кірісін Сары алтынға малдырған, Тереңнен көзін ойдырған, Сұр жебелі оғына Тауықтың жүнін қондырған. Маңдайын сары сусар бөрік басқан, Жаурынына күшіген жүнді оқ шанышқан". С.Сейфуллиннің "Бір ақынның сандырағы", І.Жансүгіровтің "Ала бие", Д.Әбілевтің "Айтшы, теңіз, сырыңды маған", С.Мәуленовтің "Адам өлмейді" поэзиялық туындыларын Е. ө. түріне жатқызуға болады. Е. ө-нің қазіргі поэзиядағы үлгілерінен қара сөзге тән сөйлем құру ерекшеліктерін, өлең ырғағына жанастыра ұтымды қолдануға бейімдік айқын байқалады.



	ЕРІМБЕТ Көлдейбекұлы (1844 ж.т., Сырдария губерниясы, Қазалы уезі, Қалыңбас болысы, 8-а, - 1916. Қызылжар) - ақын. Он алты жасында Хорезмдегі медреседе оқыған. Екі-үш жылдан кейін қаржы тапшылығынан оқуын үзіп Қызылқұмда бала оқытқан. Сыр бойындағы Қалыңбас болысында хатшы, болыс болған. Е. шығармалары Хиуа, Сыр, Сарыарқа елдеріне көбірек тараған. Ол шыққан руына орай халықарасында "Қарасақал Ерімбет" деген атпен белгілі. "Аңласақ", "Шәй", "Бүл дүние", "Темір болат", "Әзберген діліш", "Қыпшақбай", "Беташар", "Бәтсайы", "Халыққа атан жақсы шал", т.б. өлең, толғаулар, "Атымтай жомарт", "Сәдуақас сахи", "Ақтам сахаба", "Әбуссина", "Мағауия", т.б. дастандар мен хикаялар жазып, Жекей қызбен, Кете Жүсіппен, Шораяқтың Омарымен, Құттыбаймен, Байқабылмен жазбаша айтысқан. Е. тарихи-этногр. толғауларды көп жазған ("Қырдөңірек", "Шәй туралы",т.б.).



	ЕРІМБЕТОВ Мылтықбай Мамытұлы (1956 ж.т., Оңт. Қазақстан, Жетісай ауд.) - жазушы, ақын. ҚазҰУ-ды бітірген (1977). Өзбекстандағы Мырзашөл ауд. "Достық" қазақ газетінде тілші, редактор қызметтерін атқарған. 1982 - 85 ж. Қазақ мемл. Баспа, полиграфия және кітап саудасы істері жөніндегі мемл. к-тінің кітап насихаты бөлімінде аға редактор. 1985 - 95 ж. "Парасат" (бұрынғы "Мәдениет және тұрмыс") журналында бөлім меңгерушісі болып жұмыс істеген. 1995 жылдан шығарм. жұмыста. Балаларға арналған өлеңдер кітабы, "Топжарғандар"очерктер жинағы, "Халық қалаулылары", "Ат - ердің қанаты", "Ауылым - әнім" кітаптары жарық көрген. Кейбір өлеңдеріне ән жазылған. "Жалын" баспасы ұйымдастырған жабық бәйгесінің жеңімпазы.



	ЕСБАТЫРОВ Жұмабай (1.1.1907. Қызылорда облысы Тереңөзек ауд. № 24-а. -1993) - жазушы, аудармашы. Шымкент пед. техникумын (1930). "Правда" атынд. Бүкілодақтық КИЖ-ді (1937) бітірген. Свердлов атынд. Шығыс халықтары ин-ты жа-нындағы марксизм-ленинизм классиктері шығармаларының редактор-аудармашыларын даярлайтын жоғары курста білім алған. Ауд., обл., респ. газеттер мен журналдардың арнаулы тілшісі, жауапты хатшысы, редактордың орынбасары және редакторы қызметтерін атқарған. Е. 100-ден астам фельетон, очерк, әңгіме жазған. Жиырмадан астам орыс, Бат. Еуропа классиктері мен жазушылары М.Горький (Асса Железнова, 1948), К.Гальдони, (Екі мырзаға бір қызметкер, 1948), Н.Вирта. (Құтылмастардың заговоры, 1950), А.Коран (Партия кандидаты 1951), С.Михалков (Қызыл галстук, 1952), Л.Кассиль, М.Поляновский, (Кенже ұлдың көшесі. 1955), А.Файзи (Тоқай. 1962), Б.Кербабаев (Шешуші адым, 1968) роман, повесть, пьесаларын қазақ тіліне аударған. "Еңбектегі ерлігі үшін", "Еңбек ардагері" медальдарымен марапатталған.



	ЕСБАТЫРОВА Ғалия (19.11.1919 ж.т., Алматы обл. Ақсу ауд, Бақалы а) - жазушы. аудармашы. Мәскеу мемл. консерваториясын бітірген (1940). Респ. газет-журнал редакцияларында әдеби қызметкер. "Қазақфильм" киностудиясында режиссер, көркем фильмдер дубляжында аудармашы болып жұмыс істеген. "Кезеңді кездесулер" (1940), "Зылиқа" (1947), "Әмеңгер" (1951) повестері жарық көрген. Орыс және татар жазушыларының жиырмадан астам шығармаларын қазақ тіліне аударған. Бұлардың ішінде "Ұшқындар", "Екі капитан", "Орыс жүрегі", "Жұбай", "Зоя туралы әңгімелер", "Түнгі сағат бірде", "Обком секретары", "Олар Отанды қорғайды", "Зоя", "Шұғыла кітаптан", "Татар әңгімелерінің жинағы", "Чапаев", т.б. бар. "Еңбектегі ерлігі үшін", "Еңбек ардагері" медальдарымен марапатталған.



	ЕСДӘУЛЕТ Ұлықбек (29.4.1954 ж т., Шығ. Қазақстан обл. Зайсан ауд. Үлкен Қаратал а.) - ақын. ҚазҰУ-ды (1977). Мәскеудегі Әдебиет ин-ты жанындағы жоғары әдеби курсты бітірген (1985). 1977 - 88 ж. "Казақстанпионері" (қазіргі "Ұлан") газетінде, "Жазушы" баспасының поэзия редакциясында редактор, "Қазақ әдебиеті" газетінде бөлім меңгерушісі. 1988 - 91 ж. Қазақстан Жазушылар одағы басқармасының хатшысы. 1991 - 93 ж. "Жас қазақ" газетінің бас редакторы. 1993 - 97 ж. ҚР Сыртқы істер мин-нің бас маманы. 1997 - 2001 ж. ҚР Мәдениет, ақпарат және қоғамдық келісім мин-нің Тілдерді дамыту департаментінде бөлім меңгерушісі қызметтерін атқарған. Ақын өлеңдері шет ел тілдеріне аударылған. Оның өлеңдеріне белгілі сазгерлер ән жазған. "Қанат қақты", "Көздеріңе ғашықпын", (1974), "Жұлдыз жарығы" (1977), "Алтайдың алтын тамыры" (1970), "Ұлыстың ұлы күні" (1982), "Ақ керуен" (1985), "Жаратылыс" (1989), "Жүректегі жарылыстар" (1996), "Заман-ай"(1999), "Киіз кітап"атты өлеңдер жинақтары жарық көрген. Е. "Жалын" журналы ұйымдастырған жабық бәйгесінің жеңімпазы (1982). Қазақстан Жастар Одағы сыйл. (1986). Қазақстан мемл. сыйл. (2002) лауреаты. "Құрмет" орденімен марапатталған (2001).



	ЕСЕМБЕКОВ Темірғали Оразғалиұлы (20.10.1952 ж.т., Солт. Қазақстан обл. Булаев ауд. Сулышоқ а.) -ғалым. филол. ғыл. докт. (1998). Қарағанды мемл. ун-тін (1973). ҚазҰУ-дың аспирантурасын (1983) бітірген. 1973 - 98 ж. Түркістан қ-ндағы Қ.А. Иасауи атынд. Қазақ-түрік халықар. ун-тінің доценті, кафедра меңгерушісі, проф. (1998). Қазір ҚазҰУ-да оқытушы. "Әдеби талдауға кіріспе" (1991), "Практикум по истории казахской литературы" (1990) кітаптары. "Драматизм и казахская проза" (1997) монографиясы жарық көрген.



	ЕСЕНБАЙ Сасанұлы (1943. Ақмола обл. Қима ауд. Терісаққан бойы - 1925, сонда) - ақын. Суырыпсалма ақындығымен қатар әншілік, күйшілік өнерімен де Ақмола, Көкшетау, Торғай өңірлеріне танымал болған. Ақынның "Балазар" деген топтама жырлары сақталған.



	ЕСЕНБЕРЛИН Ілияс (10.1.1915. Ақмола обл. Атбасар қ. - 5.10.1983. Алматы) - жазушы. Қазақ тау-кен және металлургия ин-тын бітірген (1940). 2- дүниежүз. соғысқа қатысқан. 1942 - 47 ж. Қазақстан КП ОК-нің нұсқаушысы. 1947 - 51 ж. Қазақ мемл. филармониясының директоры. 1953 - 54 ж. Қазақстан Геология мин-нде аға инспектор. 1954 -55 ж. Ақтөбе обл-ндағы Берсүгір шахта басқармасының бастығы. 1955 - 57 ж. Қазақ мемл. көркем әдебиет баспасының аға редакторы. 1958 - 67 ж. "Қазақфильм" киностудиясының аға редакторы. 1967 - 71 ж. "Жазушы" баспасының директоры. 1971 - 75 ж. Қазақстан Жазушылар одағы басқармасының 2-хатшысы қызметтерін атқарған. Алғашқы "Сұлтан", "Айша" дастандары 1945 ж. жарық көрген. "Адамгершілік туралы жыр" өлеңдер жинағы (1949), "Большевик туралы поэма" (1957), "Біржан сал трагедиясы" (1959) дастандарының авторы, "Өзен жағасында" (1960), "Толқиды Есіл" (1965), орыс тілінде жазылған "Адам туралы ән" (1957) повестері жарық көрген. "Айқас" (1966), "Қатерлі өткел" (1967), "Ғашықтар" (1968), "Қаһар" (1969), "Алмас қылыш" (1971), "Алтын құс" (1972), "Жанталас" (1973), "Көлеңкеңмен қорғай жүр" (1974) романдары, "Көшпенділер" трилогиясы (1976), "Маңғыстау майданы", "Аманат" (1978) романдары, "Алтын Орда" трилогиясы (1982. 1983), "Махаббат мейрамы", "Алыстағы аралдар" (1983), "Аққу құстың қуанышы" (1984) романдары, шығармаларының он томдық жинағы (1984-90), "Жұлдыздар" (1977) поэмалар жинағы жарық көрген. "Таудағы тартыс" (1962) пьесасы балалар мен жасөспірімдер театрында қойылған. М.Ерзинкянмен бірігіп жазған "Құйма" (1961) киносценарийі бойынша түсірілген фильм елімізде және венгр, поляк, болгар экрандарында көрсетіледі. 40-тан астам өлеңдеріне ән шығарылған. Шығармалары шет ел тілдеріне аударылған. Олардың ішінде "Көшпенділер" трилогиясы. "Адам туралы ән", "Қатерлі өткел", "Ғашықгар", "Айқас" романдары бар. Қазақстан мемл. сыйл. иегері (1968), Еңбек Қызыл Ту (1971), "Құрмет белгісі" (1975) ордендерімен марапатталған. Атбасар қ-ндағы. Алматыдағы мектептерге, көшелерге Е-нің есімі берілген.



	ЕСЕНЖАНОВ Хамза Ихсанұлы (25.12.1908. Бат. Қазақстан обл. Ақжайық ауд. - 5.12.1974. Алматы) - жазушы. Алматы зоотехникалық-малдәрігерлік техникумын (1928). ҚазҰПУ-ды (1933). Санкт-Петербургтегі мемл. өнертану ин-тының аспирантурасын (1936) бітірген. Қазақстан Жазушылар одағы басқармасының жауапты хатшысы (1932 - 33). КСРО ҒА-ның Қазақ филиалында бөлім меңгерушісі (1936- 37). 1937 жылдан Қазақ мемл. филармониясының, кейін Қазақ опера және балет театрының директоры қызметтерін атқарған. "Өлеңтінің жағасында", "Қызыл құмақ", "Күшке - күш" әңгімелері мен "Жер шарында" пьесалары жарық көрген. 1938 ж. жалған саяси айып тағылған. 20 жыл қуғын-сүргіннен кейін, 1956 жылдан шығарм-пен айналысқан. Жазушының "Ақ Жайық" трилогиясы (1-кіт.. 1957. 2-кіт.. 1959. 3-кіт., 1965), "Көп жыл өткен соң" (1963), "Ағайынды Жүнісовтер" (1970) романдары, 6 томдық шығармалар жинағы (1978 - 81) жарық көрген. "Ақ Жайық" романы орыс тіліне аударылған (1964. 1969. 1973). Е. орыс ақын, жазушылары М.Шолоховтың "Тынық Дон" романының 1-. 4-кітаптарын, И.С. Тургеневтің "Рудин", И.П. Шуховтың "Өшпенділік" романдарын. А.С. Пушкиннің "Дубровский" повесін, т.б. шығармаларды қазақ тіліне аударған. Қазақстан Мемл. сыйл. лауреаты (1967). Еңбек Қызыл Ту, "Құрмет белгісі" ордендерімен және медальдармен марапатталған.



	ЕСЕНҚАРАҚЫЗЫ Ханбибі (30. 6.1949 ж.т.. Оңт. Қазақстан обл. Сарыағаш ауд.) - жазушы. Қазақстанның еңб. сің. қызметкері (1998). Сарыағаш аудандық орта мектебінде мұғалім. Сарыағаш аудандық "Қызыл Ту" газетінде қызметкер (1971 - 76). 1976 - 80 ж. обл. телерадио к-тінде редактор. 1980 - 87 ж. халық шығарм-ғы обл. орталығында бас маман. 1987 - 92 ж. обл. "Қайырымдылық" қорының төрайымы. обл. "Қазақ тілі" қоғамының төрайымы. 1992 - 93 ж. обл. мәдениет басқармасының бастығы қызметтерін атқарған. 1994 жылдан бері Ш.Қалдаяқов атынд. обл. филармонияның директоры. "Қанат қақты", "Бұлтсыз аспан", "Жұлдызым", "Жангүлім", "Жан айқайы", "Махаббат мәңгілік", "Жыр кітабы", "Сыр кітабы", "Шындыққа қарай жүздім мен" прозалық кітаптардың авторы. Тәуелсіздіктің 10 жылдығына арналған мерекелік медальмен марапатталған (2001).



	ЕСЕНСАРЫ Құнанбайұлы (1890. бұрынғы Семей обл. Аягөз ауд. Таңсық а. - 1961, сонда) - ақын. Сәдір ақыннан тәлім-тәрбие алып, он үш жасынан өлең шығарған, халық ауыз әдебиеті үлгілері мен Абай, Әріп, Әсет ақындардың шығармаларын жаттап алып, ел ішіне таратқан. Бірнеше жыл Ә.Найманбаевтың қасына еріп, оның ақындық, әншілік мектебінен өтеді. 1939 ж. халық ақындарының респ. слетіне қатысып, жыр алыбы Жамбылмен сөз қағыстырады. 1945 ж. белгілі халық ақыны Сапарғали Әлімбетовпенайтысқатүседі. Оның Гүлбаһрам - Сәбит", "Қазақ қызы", "Тобағұл батыр", "Бөдес батыр", "Ғаббасұлы Сабыржан", "Мәлік батыр" (Кеңес Одағының Батыры М.Ғабдуллинге арналған) дастандары және "Жеке дара ана" хикаясының авторы.



	ЕСЕНТАЙ БЕРДІҰЛЫ (1894. Шығ. Қазақстан обл. Абай ауд. Көкбай а. - 1967. Шығ. Қазақстан обл. Аягөз қ.) - педагог, халық ақыны. Әуелі ауылда, 1905 - 10 ж. Көкбай медресесінде, 1911 - 14 ж. Семей қ-ндағы орыс-қазақ мектебінде. 1918 ж. Алаш қ-ндағы (Жаңа Семей) обл. жер басқармасы ашқан үш айлық мұғалімдер курсында, 1921 ж. қазақ педагогика техникумының негізгі бөлімінде бір жыл оқыған. 1918 ж. Қазанда "Жастарға тағылым" атты кітабы шыққан. 1918 жылдан Дос болысында (қазіргі Абай ауд.) мұғалім болған. 1924 - 28 ж. ағартушы Т.Жомартбаев негізін қалаған Маян мектебінде Семейден А.Х. Парфенов деген мұғалім апарып, екі тілде бала оқытқан. 1928 жылдан Қарауыл селосындағы мектептің меңгерушісі болады. Сол жылдары "Шәкірттерге", "Еңбекшіге", "Октябрь", "Активтерге айтылған жыр", "Мақтаныш", "Ауыл суреті", "Қазақстан табиғаты", т.б. өлеңдерін жазған. Е. 1937 ж. жалған саяси айыппен 10 жылға, 1949 ж. қайтадан тағы 10 жылға сотталып, 1956 ж. елге оралған. Өмірінің соңғы жылдарын жыр жазуға арнаған. "Қыз Жәкен" (1959), "Екі ойшыл" (1962), "Қанды асу" (1968) дастандары жеке кітап болып басылып шықты.



	"ЕСЕТ БАТЫР" - хикая. Ел аузында сақталған хикаяны фольклорлық экспедицияға қатысқан қызылордалық педагог-ғалым Айнаш Шамшатова 1946 ж. Ақгөбе обл-нан жинап, жазып алған. Қарасөзбен баяндалған хикая сюжеті тарихи оқиғаны әңгімелеуге құрылған. Қол-жазбада өмірде болған Есет батырдың қалмақтарға қарсы соғыста көрсеткен ерлігі баяндалады. Хикая түпнұсқасы Орт. ғыл. кітапхананың қолжазбалар қорында сақтаулы.



	ЕСЕТ Көкіұлы (1667. Қазақстанның батыс аймағы. Ақтөбе өңірі. - 1749) -шешен, батыр, би. Кіші жүздің Тама руынан шыққан. Е. қалмақтарға қарсы шайқастарда Жетіру сарбаздарын бастап, ерлігімен аты шыққан. 1731 ж. Ресей патшасына ант берген Кіші жүз шонжарлары құрамында болған. Еділ бойы қалмақтарының кззақ жеріне шабуылын тойтарудағы ерлігі үшін 1743 ж. Ресей патшасы "тархан" атағын берген. Е. ел аузында сөздері қалған айтулы би. Шешендік, билік сөздерінен Сырым би өнеге алған.



	ЕСЕТ Қараұлы (1779 ж.т.. Атырау обл. Қызылқоға ауд. Қарабау а. -1869. Атырау обл. Махамбет ауд. Малайсары алқабы) - жырау. Исатай мен Махамбет бастаған Кіші жүз қазақтарының ұлт-азаттық көтерілісіне қатысқан. Көтеріліс басылғаннан кейін Ресей әкімш. тарапынан қуғын көріп, біраз жыл Маңғыстау. Хорезм жағында болады. Одан Жайық бойына оралып, тоқсанға келіп дүние салған. Махамбет, Абыл ақындармен достық байланыста болған. Е-тен Мұрат Мөңкеұлы. т.б. көптеген ақындар өнеге алған. 1908 ж. Қазанда басылған М.Бекмұхамбетұлының "Жақсы үгіт" жинағында Е-тің "Тауға біткен қайыңның" деп басталатын қартайған шағында айтқан толғауы жарықкөрді. Толғаудағы өзекті мәселе - ерлікке, елдікке үндеу. Е. толғауы 1908 жылдан кейін "Шайыр" (Орынбор. 1910 - 12). "Мұрат ақынның сөздері" (Таш.. 1924). "Ертедегі әдебиет нұсқалары" (А., 1967), "Ақберен" (А„ 1972), "Өсиетнама" (А., 1982), "XIX ғасырдың қазақ поэзиясы" (А„ 1985), "Бес ғасыр жырлайды" (1-том, А., 1984,1989) жинақтарында жарық көрген.



	"ЕСКЕНДІР ЗҮЛҚАРНАЙЫН" - Македонияның патшасы Александр Македонскийді (б.з.б. 356 - 323) мадақтайтын қисса-дастандар. Осы аттас қиссалар Шығыс елдерінің көбінде бар. Ол туралы шығыстың классик жазушылары Низами, Фирдаусилер де көлемді шығармалар жазған. А.Құнанбайұлы "Ескендір" дастанын жазды. 20 ғ-дың бас кезінде қазақ оқығандары бұл тақырыпқа бірнеше қисса-дастандар шығарған. Мыс.. М.Тыныштықұлының "Ескендір Зұлқарнайын - Хазірет-и Зұлқарнайынның хикметі" атты өлеңмен жазылған 66 беттік кітабы Қазанда басылған (1909). Белгілі фольклоршы Жүсіпбек қожа Шайхысыламов қиссаны түрік тілінен қазақшаға аударып, "Ескендір Зұлқарнайын" деген атпен 1911 ж. Қазанда жеке кітап етіп бастырды. Бұл екі қисса Александр Македонскийдің әділетшіл, құдай сүйген, құдіретті күшті, аты өшпейтін қасиетті адам деп бейнелейді. Бүл қиссаларда көбінесе қазақ, татар тілдері аралас келеді, бірақ олар қазақ оқушыларына түсінікті жазылған.



	ЕСКЕРТПЕ (ремарка) (франц. remargue ескерту, белгілеу) - драматургтың пьесадағы оқиғаға катысты кейіпкерлердің даралық қасиеттерін ашып көрсету үшін қажетті қосымша түсініктеме сөзі. Е. іс-әрекет барысындағы кейіпкердің жасына, мінез-құлқына, киіміне, сонымен бірге оның қимыл-қозғалысына, көңіл-күйіне, дауыс ырғағына тән толып жатқан өзіндік ерекшеліктерін белгілеп береді. Е-де актіге, көрініске, эпизодқа қатысты жайларға, кейде оқиға өтетін жерге, қоршаған ортаға, негізгі оқиғаға нақтылы сипаттама беріледі.



	ЕСҚАРАҰЛЫ Исабай (8.11.1919 ж.т., Алматы обл. Қарасай ауд. Шамалған-Көлащы а.) - жазушы. Балалар үйінде тәрбиеленген. 1938 ж. Түргендегі мұғалімдер даярлайтын уч-щені бітіріп, мектепте ұстаздық етеді. 1939 ж. Қызыл Әскер қатарына шақырылып, 1939 - 40 ж. кеңес-фин соғысына, одан 2-дүниежүз. соғысына қатысады. 1946 ж. елге оралып, Жамбыл ауд. оқу бөлімінде инспектор, кешкі мектеп директоры болып қызмет атқарады. 1952 ж. Абай атынд. Қазақ ұлттық пед. ун-тін сырттай оқып бітіреді. 1952 ж. Жамбыл ауд. газетге Панфилов туралы поэмасы шықты. "Ақыл айнасы" пьесасы қуыршақ театрында қойылған. III дәрежелі Құрмет, Ұлы Отан соғысы ордендерімен, көптеген медаль, Құрмет Грамоталарымен марапатталған.



	ЕСҚОЖАЕВ Оспантай (1883. Алматы обл. Кеген ауд. Үштал а. -1940. сонда) - ақын. Ауыз әдебиет үлгілерін, Сүйінбай, Түбек, Майкөт, Жамбыл өлеңдерін көп білген, халық арасында жатқа айтқан. Өзіндік әсемдік әуен сазын қазір Ә.Қосбасаров сақгап, айтып жүр. 1931 жылдан бастап обл.. респ. ақындар слетіне қатысып. Жамбылдың жақын шәкірттерінің біріне айналған. Атақты Нұрила ақынмен айтысатын он бір ақынның біреуі. 1939 ж. Мәскеуде ашылған Бүкілодақтық а. ш. көрмесіне қатысып, жырмен ашқан. Өлеңдері негізінен, ауыл өміріне, табиғат сұлулығына арналған. Нұриламен (1919). Күйкентаймен (1930) ("Айтыс", 1-т., 1965) айтысқан. Өлеңдері. ауд., обл. газеттерде ғана басылған.



	ЕСЛӘМҒАЛИҰЛЫ Мұқадес (18.2. 1946. Бат. Қазақстан обл. Сырым ауд. "Ақырап" ұжымшары-16.6.2004, Алматы) - жазушы. Орал пед. ин-тын бітірген (1967). 1976 ж. Орал обл. телерадио к-тінде аға редактор. 1979 жылдан бастап респ. "Жалын" баспасында аға редактор. 1983 - 84 ж. "Қазақ әдебиеті" газетінде тілші, 1984 - 90 ж. респ.телеарнада "Тамаша" ойын-сауық хабарының бас редакторы, 1990 - 93 ж. "Денсаулық" журналында бас редактордың орынбасары, 1993 - 95 ж. "Жазушы" баспасында жетекші редактор болып қызмет атқарды. 1998 жылдан бері Қазақстан жазушылар одағында әдеби кеңесші. Тұңғыш әңгімесі "Лениншіл жас" (қазіргі "Жас Алаш") газетінде 1966 ж. жарияланды. "Аққу сазы" (1977), "Екінші тыныс" (1982), "Қайырлы таң" (1984), "Екі басқа дүние" (1986), "Пробный камень" (1990. орыс тілінде) атты повестері мен әңгімелері, "Толқын мен ағын романы" (1992). "Өз жүрегіңе үңіл" (1996) атты роман, повесть және әңгімелері, "Тұман ішіндегі көш" (2000) романы. пьесасы мен әңгімелер жинағы; 2003 ж. "Әйтеке би" атты тарихи-филос. дилогиясы, тарихи зерттеулері топтастырылған "Сан қилы сауал" (1995). "Әйтеке би" (ғұмырнама. 1998); "Ғұмырнамалар мен ғибратнамалар" (2000) атш кітаптары жарық көрді. "Төле би", "Партизан Қасым Қайсенов", "Ақ бата", "Тамаша", "Жаһанша Досмұхамедов" атты жинақтарды құрастырды. В.Распутин. В.Шукшин, т.б. шет ел жазушыларының әңгімелерін қазақ тіліне тәржімалаған. "Жазықсыз тамған жас" атты пьесасы Ғ.Мүсірепов атынд. Жастар мен балалар театрында және обл. театрларда қойылды. Халықар. "Алаш" әдеби сыйл. лауреаты (2000).



	ЕСМӘМБЕТОВ Әли (1914, Қызылорда обл. Қазалы ауд. - 1942) - ақын. ҚазҰПУ-ды бітірген (1936). 1937 - 41 ж. Қазақтың мемл. әдеби баспасында (қазіргі "Жазушы" баспасы), "Октябрь балалары", (қазіргі "Ұлан") газетінде, "Жас Алаш" газеті редакциясында қызмет істеген. Жазушылар одағы жанындағы жастар секциясын басқарған. Оның тұңғыш жинағы - "Өлеңдер" 1938ж. шықты. "Қазақстан", "Бомба", "Адмиралдар океанда", "Шолпан" атты поэмалары қазақ поэзиясында өзіндік орын алған. Е. төл туындыларымен бірге Пушкиннің, Лермонтовтың, Маяковскийдің, Сүлейман Стальскийдің кейбір өлеңдерін қазақ тіліне аударған.



	ЕСНАЗАРОВ Өмірзақ (1930 ж.т.. Оңт. Қазақстан обл. Отырар ауд.) -ғалым. филол. ғыл. канд. (1963), доцент (1972). ҚазҰУ-ды бітірген (1952). 1952 - 55 ж. Семей пед. ин-тының қазақ тілі мен әдебиеті кафедрасында оқытушы. Абайдың респ. әдеби-мемориалдық мұражайының директоры, ғыл. қызметкері, 1955 -56 ж. Оңт. Қазақстан обл., Арыс ауд. оқу бөлімінің мектеп инспекторы. 1956 - 59 ж. Отырар ауд. Қаракөл (қазіргі М.О. Әуезов атынд.) орта мектеп директоры болып қызмет етеді. 1959 - 62 ж. М.Әуезов атынд. Әдебиет және өнер ин-тының аспирантурасында оқып, 1963 ж. "XX ғасыр басындағы қазақ әдебиеті тарихын зертгеудің кейбір мәселелері" деген тақырыпта канд. диссертация қорғайды. 1963 - 69 ж. Әдебиет және өнер ин-тының қазақ әдебиеті тарихы бөлімінің ғыл. қызметкері. 1969 - 72 ж. Қазақ аш. ин-ты философия кафедрасының аға оқытушысы. 1972 - 97 ж. Қазақтың мемл. Қыздар пед. ин-тының философия және экономика теориясы кафедрасының доценті болды. Е. "XX ғ. басындағы қазақ ақындарының шығармалар жинағын" (1963) құрастырушылардың бірі. "XX ғ. басындағы қазақ әдебиеті" оқулығының (1966) телавторы." Қазақ әдебиетінің тарихы" 2-томы 2-кітабының жауапты шығарушысы және Ә.Тәңірбергенов жайлы тараудың авторы. Ә.Тәңірбергеновтың "Ұмытпаңыздар мені" өлеңдер жинағын (1969) баспаға әзірлеп, алғы сөзін жазды. Е. қазақ, орыс, украин, өзбек, қырғыз, татар тілдерінде жарияланған екі жүзге жуық ғыл.-зерт. және сын мақалаларының авторы.



	ЕСПАНОВ Ұзақ (15.12.1928 ж.т.. Қызылорда обл. Жалағаш ауд. Мақпалкөл а.) - ақын. Қызылорда пед. ин-тын бітірген (1951). 1953 -63 ж. Мақпалкөл мектебінде ұстаз. Жалағаш ауд. оқу бөлімін басқарды. Жалағаш пен Қармақшы ауданының партия к-тінде. 1963 ж. "Қазақстанның XX жылдығы", 1964 ж. "Мәдениет" және "Еңбек" ұжымшарында шаруашылық директоры болды. Ақын өлеңді мектеп қабырғасында жүріп жаза бастаған. Оның ауыл еңбеккерлерінің өмірін жырлаған "Сыр күріші ел ырысы", "Өрелі өзгерістер" атты кітаптары жарық көрді. ҚР кеңесінің депутаты. 6 рет Бүкілодақтық а.ш. көрмесіне қатысып, 1973 ж. Соц. Еңбек Ері, Құрмет грамоталарымен марапатталған.



	ЕСПЕНБЕТОВ Арап Сіләмұлы (4.3. 1945 ж.т.. Шығ. Қазақстан обл. Абай ауд. Қарауыл а.) - ғалым. филол. ғыл. докт. (1993). проф. (1994). ҚР халық ағарту саласының озық қызметкері (1987). Семей пед. ин-тын бітірген (1965). 1967 жылдан бастап Семей пед. ин-тында оқытушы (1967 - 72). аға оқытушы (1978 - 79), доцент(1991), аға ғыл. қызметкер (1989 - 91). 1972 - 75 ж. ҚазҰУ-дың қазақ әдебиеті кафедрасының аспирантурасын бітірді. 1977 - 78 ж. Семей пед. ин-ты фи-лол. ф-ті деканының орынбасары, ф-т деканы (1978 - 89). қазақ әдебиеті кафедрасының меңгерушісі (1993 - 96). 1993 - 96 ж. Шәкәрім атынд. Семей пед. ин-тының оқу жөніндегі проректоры, "Семей" мемл. ун-ті гуманитарлық ин-ты-ның ректоры. Ғыл.-зерт. еңбектері, негізінен, қазақ әдебиеті тарихы мәселелеріне арналған. 1975 ж. "С.Торайғыровтың лирикасы" деген тақырыпта канд., 1993 ж. "С.Торайғыровтың шығармашылық өмірбаяны" деген тақырыпта докт. диссертация қорғады. 1992 ж. "Сұлтанмахмұт Торайғыров" монографиясын жазды. 1974 ж. "Қазақстан" баспасынан тұңғыш рет С.Торайғыровтың библиографиялық көрсеткішін құрастырып шығарды. Ақын шығармаларының екі томдығын құрастырушылардың бірі (1993). Е. қазақ әдебиеттану ғылымының өзекті мәселелеріне, сұлтанмахмұттануға арналған 100-ге тарта ғыл. мақалалардың авторы.



	ЕСПОЛОВ Мырзағазы (1896. Қостанай маңы - 1936) - журналист, публицист, педагог. "Айқап" журналына, "Қазақ" газетіне ауыл жағдайы, жер мәселесі, ұлт-азаттық қозғалысы туралы мақалалар жазып тұрған. Ақпан төңкерісінен кейін қазақ к-ттерін құруға, жалпықазақ съездерін шақыруға қатысқан. 1917 ж. желтоқсанда құрылған Алашорда үкіметінің әскери бөлімінде қызмет атқарып, Алаш милициясын жасақтауға көп еңбек сіңірген. 1920 жылдан халық ағарту саласында еңбек етіп, Ташкенттегі Қазақ пед. ин-тында оқытушылық қызмет атқарған. Сталиндік саяси қуғын-сүргіннің зардабын тартып, 1929 ж.тұтқындалып, 1930 ж. сәуірде 10 жылға Соловецк лагеріне айдалды. 1936 ж. лагерьде қайтыс болған.



	ЕСТАЙ (Есмағамбет) Беркімбайұлы (1868. Павлодар обл. Екібастұз ауд. Ақкөл а. - 1946. сонда) - әнші, ақын, композитор. Қазақстанның еңб. сің. өнер қайраткері (1939). Е. анасы Күлипа мен нағашысы Байтұлымнан көптеген жыр, дастан, толғаулар үйренген. Жарылғапберді, Ақан сері, Балуан Шолақ, Сәтмағамбет, Үкілі Ыбырай, Шашубай сынды әнші-ақындармен бірге үлкен жиындарда ән салып, халыққа танымал болған. "Шолпан қайдан", "Жай қоңыр", "Назқоңыр", "Майдақоңыр", "Юран-ай", "Бір мысқал", "Ашу-пышақ", "Дүние-ай", "Еркем", Гүлнарайым", "Қоштасу", "Ғашық", "Қаламқас", "Қара көз" әндері сақталған. Ал классик. "Хорлан", "Құсни - Қорлан" әндері Е-дың есімін аңызға айналдырды. Е-дың кеңестік дәуірде "Туды күнім", "Құрбылар", "Өмір", "Қоңыр жел" әндері дүниеге келді. А.В. Затаевич Е. әндерін тұңғыш нотаға түсіруші. Е. 1939 ж. Алматыға келіп Б.Г. Ерзаковичке әндерін нотаға түсіртеді. Сол сапарында Жамбылмен кездесіп, ақын Қ. Аманжолов әншінің өз аузынан "Хорлан" әнін естіп, "Хорлығайын" атты драмалық поэма жазған. (1939). Е. Қазақстан Жазушылар одағының 2-съезіне қатысқан (1939). А.Жұбанов пен Ерзакович Е-дың өмірі мен шығарм. туралы зерттеу еңбектер жазған. Ақьш М.Әлімбаев "Естай - Хорлан" поэмасын әнші өміріне арнады (1968).



	ЕСТЕН Арасанбай (18.12.1953 ж.т., Құлжа қ.) - жазушы. 1956 ж. Қазақстанға оралған. ҚазҰУ-ды бітірген (1980). Қапал ауд. "Қапал еңбеккері" газетінде аудармашы, әдеби қызметкер, бөлім меңгерушісі, жауапты хатшы қызметтерін атқарған. 1985 жылдан "Жазушы" баспасында редактор. Алғашқы повесі "Шырғалаң" 1982 ж. "Таң нұры" ұжымдық жинағына енген. Респ. "Жалын" баспасы ұйымдастырған жабық бәйгесінің (1977. 1986) жүлдегері.



	ЕСТЕЛІК - әдеби шығарма, мемуар жанрының бір түрі. Е. - өмірде шынайы болған тұлғалар мен ел тарихында өткен елеулі оқиғалар жайында көзбен көріп, куәгер болған адамдардың сол өткенді еске түсіріп, өз атынан баяндап беруі. Алайда Е-те деректер тарихи еңбектегідей нақтылы берілуі міндетті емес. Е. автордың өз танымы тұрғысынан баяндалады. Автор Е-те ақиқаттан алшақ кетпей, оны көркемдеп, бейнелеп жеткізуге құқылы. Е. жанрлық табиғаты жағынан мемуардың күнделік, жолжазба, т.б. түрлеріне жақын. Қазақ әдебиетінде С.Сейфуллин, М.Әуезов, т.б. туралы замандастарының Е-тері бар.



	ЕСТІРТУ - қазаға ұшыраған адамның қайғылы хабарын оның жақын туыстарына жеткізу рәсімі. Ауыр қаза, қайғылы оқиғаны жанашырларына, ел-жұртына өлеңмен Е. қазақ халқында ежелден бар дәстүр. Ардақты азаматы не батыр-бағланы қайтыс болған үйдің жанкүйер жақын, туыстарын азалы хабарға дайындап, әзірлеп алу үшін Е., көбінесе "Аққу ұшып көлге кетті, сұңқар ұшып шөлге кетті, ол адасып кеткен жоқ, әркім барар жерге кетті" деген сияқты салыстырулар түрінде болған. Байшуақ өлгенде баласы Байғараға Ізбасты шешеннің, Бөгенбай батырдың өлімін Үмбетей жыраудың естіртулері тарихтан белгілі. Е. кейде күңіренген күй сазымен де орындалатын болған. Е-дің соңы көңіл айтып, қайғылы хабарға ортақтасып, жұбатуға ауысады.



	ЕСІМЖАНОВ Тұрсынзада (21.1. 1941 ж.т„ Алматы обл. Ақсу ауд.) - ақын. 1957 ж. Ақсу ауд. "Ленин жолы", 1958 ж. Талдықорған обл. "Советтік Жетісу" газеттерінде еңбек еткен. 1975 - 84 ж. "Жазушы" баспасында редактор болып қызмет атқарған. ҚазҰУ-ды бітірген (1965). Қазір Респ. "Экология" қоғамдық академиясының академигі. Алғашқы өлеңдері баспасөз беттерінде 1957 жылдан жариялана бастаған. Тұңғыш жыр жинағы "Қабырға тал" 1963 жарық көрген. "Соңғы сот", "Зауал", "Жолда қалған жолаушы" пьесалары бар.



	ЕСІМ Ғарифолла (15.4.1947 ж.т., Павлодар обл. Аққу а.) - ғалым, филос. ғыл. докт, (1994), проф. (1995). Қазақстан ҒА-ның корр. мүшесі (1995). Семей пед. ин-тын бітірген (1970). Семей пед. ин-тының доценті, кафедра меңгерушісі, көркем сурет-графика ф-тінің деканы (1977 - 91).Филос. және құқық ин-тында ғыл. қызметкер (1991 - 92), ҚазҰПУ-да декан (1992 - 98) қызметтерін атқарған. 1998жылдан осы ун-тте кафедра меңгерушісі. Е. 300-ден аса публицист., ғыл.-танымдық мақалалар жазды. "Таңсұлу", "Күнә", "Көсем-Көкжал", "Бөгде сезім", т.б. туындылары бар. Әл-Кинди, ибн Араби, әл-Ғазали, Халел Жебран, Мұхаммед Икбал сынды шығыс ой-шылдарының шығармаларын қазақ тіліне аударған.



	ЕСІМСЕЙІТОВА Қаршыға (17.12. 1959 ж.т., Қызылорда обл. Сырдария ауд.) - ақын. 1976 ж. Шиелі ауд. "Өскен өңір" газетінде еңбек еткен. ҚазҰУ-ды бітірген (1982). Қазақ радиосының балалар мен жастар редакциясында қызмет атқарған.. Өлеңдері" Қарлығаш" ұжымдық жинағына енген (1986). "Аңсаған атамекен" кітабы жарық көрген (1994).



	"ЕСІМ-ЗЫЛИХА" -дастан. Халық ақыны Нұрқан Ахметбековтің төл шығармасы. 1923 ж. ел аузындағы аңыз-әңгімені дастан еттп жазып, 1936 ж. қолжазбасын Қазақ ұлт мәдениеті ин-тына (қазіргі Әдебиет және өнер ин-ты) тапсырған. Дастанда ер көңілді, қайсар Есім серінің Зылиха деген қызға ғашықтығы, екі жастың махаббат жолындағы әрекеті жырланады. Шығарма мазмұны Нұрқан ақынның "Есім-Қадиша" атты екінші дастанымен ұқсас. Мұндағы өзгешелік қыз есімі Қадиша деп алынған. Дастан нұсқасы толық, 11 буынды қара өлеңмен жазылған, "Есім-Зылиха" дастаны ақынның "Тосын толғау" атты жыр жинағында (1958) жарық көрген. Қолжазба нұсқасы Әдебиет және өнер ин-ты мәтінтану және қолжазбалар бөлімінде сақтаулы.



	ЕТЕКБАЕВ Мұхамеджан (Ш.5.1936. Алматы обл. Жамбыл ауд. Қарақыстақ а. - 10.1.1998. Алматы) - балалар жазушысы. Қазақстан Жазушылар одағының мүшесі. ҚазҰУ-ды бітірген (1960). 1956 - 60 ж. "Социалистік Қазақстан" (қазіргі "Егемен Қазақстан"), "Қазақстан пионері" (қазіргі "Ақжелкен") газеттерінде тілші, Қазақстан телерадио хабарларын тарату жөніндегі к-тінің балалар редакциясында әдеби қызметкер, 1966 жылдан Жамбыл мұражайының директоры болып қызмет еткен. "Алатау ертегісі" (197), "Алтын мүйізді киік" (1961), "Қисық бүтақ" (1963), "Қызыл ала автобус"(1964), "Болатбек" (1966), "Жапалақ туралы ертегі" (1967), "Алатау ертегісі" (1968), "Жамбылдың музей үйі" (1968), "Айтолқын" (1970), "Қара жартас хикаясы", "Жомарт жаз" (1971). "Сұлу шоқы" (1979). "Бала қыран" (1983), "Таутекелі биігі" (1984) жарық көрген.





ЕШМҰХАМБЕТОВ Жүгенбай (1889. Шымкент обл. Шардараауд. Шардара а.- 1983. Жетісай ауд. Жетісай а.) - ақын. Өлеңдері ауд., обл. газеттерде жарияланған. "Пернедегі термелер" (1965). "Ленин деп халық жырлайды" (1969) жинақтарына енген.





	ЕШНИЯЗ САЛ Жөнелдікұлы (1834. Қызылорда обл. Қармақшы ауд. - 1902. сонда) - ақын, әнші, композитор. Балқы Базар, Қарасақал Ерімбет, Жиенбай жыраулармен бірге жүріп, ел ішінде сал-серілігімен аты шыққан. "Әуия", "Оһуай" ("Айжан-ай"), Гөй-гөй", "Дүрдеараз", "Желдір мая". т.б. әндері халық арасына кең таралған. А.3атаевич алты әнін нотаға түсіріп, "Қазақтың мың әні" жинағына (Орынбор. 1925) енгізген. Оның Серәлі қожамен (Мұхамеджан Серәлиннің әкесі), Кенекес ақынмен айтыстары сақталған. Әндері мен жырлары "Қасиетгі Қармақшым" (2003), "Ғасырлар толқыны" (2004) жинақтарына енген.



	ЖАҒАНОВА Алтыншаш (23.12. 1945 ж.т., Ақмола обл. Астрахан ауд.) - жазушы, драматург. Мәскеудегі Әдебиет ин-тын бітірген (1974). Комсомол органдарында, "Қазақстан" және "Жазушы" баспаларында қызмет істеген. 1976 - 86 ж. "Жаңа фильм" журналының бас редакторы, 1986 - 88 ж. Қазақстан Компартиясы ОК-ның аппаратында жауапты қызметкер, 1990 - 94 ж. респ. "Қазақстан әйелдері" журналының бас редакторы, 1994 - 98 ж. Қазақстан Жоғ. Кеңесініңдепутаты, 1998 - 2004 ж. ҚР Көші-қон және демография жөніндегі агенттіктің төрайымы болған. Қазір "Руханият" партиясының жетекшісі. Ж. "Әмина, қасқырлар және ақырзаман" (1967), "Аққоян - Құмай тазы" (1968), "Еркетотай" (1972), "Тентектер" (1974), "Эхо по кругу" (1976), "Шалунья" (1983) әңгіме, повесьтердің, "Бәрі де анадан басталады", "Нөсер", "Ала жіп аттағандар", "Беймаза әйел", "Жан алқымда", "Обыр", т.б. пьесалардың авторы.



	ЖАЗБА АЙТЫС - ерте заманда Шығыс поэзиясында, атапайтқанда, араб. парсы, моңғол әдебиетгерінде болған үрдіс. Шығыс елдерінде көне заманнан келе жатқан осы айтыс дәстүрі 20-ғасырдың бас кезінде қазақ арасында кең тарады. Ж. а. ауызша айтыстың жалғасы іспетгі. Ж. а. сауаттылыққа, тапқырлыққа, көркем бейнелеуге, ой ұшқырлығына тәрбиелейді. Сауатты ақындар жұрт алдына шықпай, хат арқылы сөз айтысына түсті. Бұл айтыс Қазақстанның оңтүстік өңіріне кеңінен тараған. Егер ауызша айтысқа екі адам қатысса, Ж. а.-қа кейде бірнеше ақын араласады, айтыс ұзап кетсе, сырттан біреу тоқтау сөз салып, төрелік айтады. Мыс., Т. Ізтілеуұлы Кете Жүсіп пен Даңмұрынның, Қаңлы Жүсіп пен Кете Жүсіптің айтыстарына аралық сөз айтып, тоқтау салған. Жұмбақтап жазып айтысу әдісі де бар. Оған Ізтілеуовтің Ш. Жәңгіровке он бір буынмен жазған жұмбақ өлеңін айтуға болады. Ал. Ырысты мен он алты ақынның айтысы да жазу түрінде хатқа түскен айтыс. Мұнда қара өлең формасы мен ғазал араласып келеді.



	ЖАЗУШЫ - көркем әдебиетті жасаушы адам. Ж. жазған шығармаларының жанрына қарай ақын, прозаик, драматург, сыншы болып бөлінеді. Ж. деген атау кітап басып шығару ісі жүзеге асқаннан кейін пайда болды. Халықтың қоғамдық өмірінде, оның мәдениетін дамытуда Ж-ның атқаратын рөлі үлкен. Ж-лар еліміздің мемл. және қоғамдық-саяси өміріне белсене араласады.





	"ЖАЗУШЫ" - Қазақстандағы, негізінен, көркем әдеби шығармаларды басып шығаруға маманданған баспа. Қазақ мемл. баспасының жастар мен балалар әдебиеті, көркем әдебиет бөлімдері негізінде 1933 ж. Қазақ көркем әдебиет баспасы құрылып, ол Қазақстан Жазушылар одағына қараған. Баспаның тұңғыш директоры Ғ.Мүсірепов болған. 1941 ж. 26 қаңтарда респ.-дағы барлық кітап баспалары біріктіріліп, "Қазақтың біріккен мемлекеттік баспасы" атанғанда. "Ж" баспасы да соның құрамына кірген. 1950 ж. қаңтарда одан "Казақтың мемл. көркем әдебиет баспасы" бөлініп шығып, ҚР Мәдениет мин-гінің қарамағына берілді. Ол 1964 жылдан бастап "Ж." баспасы аталып, ҚР Мин. Кеңесінің Баспа, полиграфия және кітап саудасы істері жөніндегі мемл. к-тіне қараған. Құрамында проза мен поэзия, көркем аударма, балалар мен жастар әдебиеті, музыка мен өнер әдебиеті бас редакциялары бар. "Ж." баспасы қазақ, орыс, ұйғыр, корей тілдерінде көркем әдеби шығармаларды, әдеби зерттеулер мен көркем әдеби сын жанрындағы еңбектерді, музыка, көркемөнер туындыларын, альбом, буклет, әдеби күнтізбелер, т.б. шығарып тұрған. "Жалын" альманағы алғашқы жылдары осы баспаның жанынан жарық көрген. Әлем әдебиетінің алтын қорына қосылған М.Әуезовтің "Абай жолынан" бастап, қазақ әдебиетіндегі аса көрнекті қаламгерлердің алғашқы туындылары, таңдамалы жинақтары, көп томдық кітаптары осы баспадан жарық көрген. Саяси қуғын-сүргінге ұшырап, көп уақыт оқырманнан қол үзіп қалған қазақ әдебиетінің арыстары А. Байтұрсынов, С. Сейфуллин, І.Жансүгіров, Б.Майлин, М.Жұмабаев, Ж.Аймауытов, Ш. Құдайбердіұлы, т.б-лардың шығармалары авторлары ақталғаннан кейін алғаш рет осы баспадан оқырман қолына тиді. Халықтың ауыз әдебиетінің асыл мұралары, жыраулық әдебиеттің үздік үлгілері, Абайдың, Жамбылдың шығармалары "Ж." баспасынан сан рет басылып шықты. Әлем әдебиетінің көптеген классиктерінің туындылары осы баспадан қазақ тіліне аударылып, республика оқырмандарының рухани қазынасына айналды. Баспаның директоры болып әр жылдары І.Есенберлин, Ә.Жұмабаев, С.Мұратбеков, М.Сқақбаев секілді көрнекті жазушылар қызмет істеген. 1976 ж. қаңтарда "Ж." баспасының балалар мен жастар әдебиеті бас редакциясының негізінде жаңа әдеби баспа "Жалын"құрылды. 1999 ж. жауапкершілігі шектеулі серіктестік болып қайта құрылды.



	ЖАЗЫҚ Меңаяққызы (1826. Шығ. Қазақстан обл. Шұбартау ауд. (қазіргі Аягөз ауд.) Бесбұлақ а. - 1863. сонда) - ақын. Бала кезінде шешек ауруынан жанарынан айрылған. Ж. Өлеңдері Сарыарқа мен Жетісу өңірлеріне кеңінен таралған. А.Янушкевич 1864 ж. Ж-пен жүздесіп, оның өлеңдері мен толғауларын өз аузынан жазып алған. Ол "Қазақ даласына жасалған саяхат туралы жазбаларында" (поляк тілінде - 1861. 1875; орыс тілінде - 1966, қазақ тілінде -1979) Ж. туралы жылы лебіз білдірген. Ж-тың шығармалары қазақ тілінде сақталмаған. Янушкевич кітабында поляк тілінде жарияланған. Ж-тың екі өлеңі (орыс ақыны М.Цыбин орыс тіліне аударған) М. Мағауин құрастырып шығарған "Поэты Казахстана" жинағына (Санкт-Петербург. 1978) енген. "Туған елді таныстыру", "Адольф Янушкевичке" атты екі өлеңін 1995 ж. М.Ыбырайұлы қазақ тіліне аударған.





	ЖАЗЫҚБАЕВ Далабай (1920, Атырау обл. Жылыой ауд. Калинин а. -15.9.1942) - ақын. ҚазҰПУ-ды бітірген (1940). 1940 - 41 ж. Атыраудағы Ескене, Доссор, Құлсары мектептерінде мұғалім болған. Д. 1942 ж. 2-дүниежүз. соғысқа аттанып, сол жылы Батыс майдан даласында қаза тапқан. Ж. өлеңдері 1939 - 41 жылдары майдандық баспасөз беттерінде жиі жарияланып тұрған. Ж. "Теңсіздіктің тағы толқыны", "Қыран бүркіт", "Жауынгер дос", "Досыма", "Таңертеңгі бір жеңіс", "Намыс үшін", т.б. өлеңдер мен балладалардың авторы. Орыс ақындары М.Ю. Лермонтов пен ("Үш пальма", "Тұтқын", "Үміт") М.Голодныйдың ("Щорс туралы жыр") өлеңдерін қазақ тіліне аударған.



	ЖАЙЛАУОВ Өкім (21.12.1929 ж.т., Жамбыл обл. Талас ауд. Үшарал а.)- ақын. ҚазҰУ-ды бітірген (1953). 1953 -54 ж. Респ. ''Қазақстан пионері" (қазіргі "Ақжелкен"), 1954 - 62, 1965 - 67 ж. Жамбыл обл. "Еңбек туы" (қазіргі "Ақжол"), 1963 - 65 ж. өлкелік "Оңтүстік Қазақстан" газеттерінде, 1962 - 63 ж. "Білім және еңбек" (қазіргі "Зерде"), 1967 - 72 ж. "Мәдениет және тұрмыс" (қазіргі "Парасат") журналдарында, 1963 ж. Жамбыл обл. радио хабарларын тарату к-тінде қызмет істеген. 1971 - 81 ж. Қазақ Совет энциклопедиясы редакциясында аға ғыл. редактор болған. Алғашқы "Өмір жыры" өлеңі "Әдебиет және искусство" журналында 1949 ж. жа-рияланған. Тұңғыш өлендер жинағы - "Шәкірт ойы" 1958 ж. жарық көрді. Ж-тың "Елка жыры" (1960), "Жасыл бақша" (1961), "Шопан дауысы" (1968), "Жарқын жаз" (1971), "Арай" (1973), "Күміс жаңбыр", "Соны соқпақ" (1977), "Шұғылалы шақ" (1978), "Дарқан дала" (таңдамалы, 1979), "Мәңгілік от", "Наурыз нақыштары", "Мезгіл бояулары" (1993), "Шартараптан шарапат" (таңдамалы. 1999). т.б. жыр кітаптары жарық көрген. Өлеңдері "Бүгінгі күн" атгы орыс тіліндегі жинаққа (1958) енген. Ол орыс ақындары М.Лермонтов, С.Маршак. С.Михалков. А.Барто, осетин ақыны К.Хетагуров. поляк ақыны Ю.Тувим. т.б. ақындардың шығармаларын қазақ тіліне аударған.



	ЖАЙЛЫБАЙ Ғалым (9.2.1958 жт., Қарағанды обл. Жаңаарқа ауд. Жеңіс а.)- ақын. Қазақгың менеджмент. экономика және болжау ин-тын бітірген (1993). ҚР Сыртқы істер мин-лігінде, түрлі басылымдарда қызмет атқарған. Қазір Халықар. Қ.И. Сәтбаев қорының вице-президенті. "Қазақ әдебиеті" газеті бас редакторының орынбасары. "Жанымның жапырақтары" (1988), "Жүрегімнің жұлдызы" (1996), "Құс қанатты" (2001) жыр кітаптарының авторы. Өлеңдері орыс, украин, қырғыз.т.б. халықтар тіліне аударылған. Өлеңдер "Сүмбіле" қазақ ақындарының жыр жинағына (ҚХР. Күйтің) енген. Халықар. "Алаш" әдеби сыйл. (1999)иегері.



	ЖАҚАНОВ Ілия (6.5.1936 ж.т., Жамбыл обл. Сарысу ауд. Ақгоғай а.) - жазушы, композитор. Қазақстанның еңб. сің. мәдениет қызметкері (1990), Қырғызстанның еңб. сің. мәдениет қайраткері (1994). Әлеум. ғылымдар академиясының құрметті акад. (1997). Қазақстанның еңб. сің. қайраткері (1998). ҚазҰУ-ды бітірген (1959). 1959 - 63 ж. "Қазақстан пионері" (қазіргі "Ұлан") газетінің бөлім меңгерушісі, 1963 - 84 ж. Қазақстан теледидар және радио-хабарлар жөніндегі мемл. к-тінде редактор. аға редактор. Қазақ радиосы музыка редакциясының бас редакторы қызметтерін атқарған. 1984 жылдан шығарм. жұмыста. Алғаш рет оқырмандарға "Қайта оралған ән" ( 1968) кітабы арқылы танылған. "Қош бол, вальс" (1969) кітабы. "Кертологоо" (қырғыз тілінде, 1989), "Ықылас" романдары (1990), "Екі жирен" (1976), "Бірінші концерт" (1971), "Махаббат вальсі" (1983), "Аққулар қонған айдын көл" (1988) әңгімелер, эсселер және новеллалар жинақтары. "Қарабура" (1997) тарихи-танымдық шығармасы жарық көрген. Композитордың "Әселім әнім", "Даниярдың әні", "Еділ мен Жайық". т.б. әндері халық арасында кең таралған. Қырғыз жазушысы Т.Қасымбековтың "Сынған қылыш" тарихи дилогиясын қазақ тіліне аударған. (1981). Ж-тың "Біржан сал", "Ақан сері", "Үкілі Ыбырай", "Естай әнші", "Жаяу Мұса", "Мәди", "Майра", "Балуан Шолақ". т.б. сал-серілер ғұмырнамасы. "Шоқан және музыка", "Жамбыл және музыка", "Сәкен және музыка" атты деректі фильмдері бар. Халықар. Жамбыл атынд. сыйл. лауреаты (1997).



	ЖАҚСЫБАЙ Ахат Имантайұлы (5.7.1940 ж.т.. Павлодар қ.) - жазушы. Қазақстанның еңб. сің. қызметкері (1991). ҚазҰУ-ды бітірген (1965). 1965 - 67 ж. "Лениншіл жас" (қазіргі "ЖасАлаш") газетінің әдеби қызметкері, бөлім меңгерушісі, 1967 - 72 ж. "Қазақ әдебиеті" газетінде бөлім меңгерушісі, 1972 - 93 ж. "Жұлдыз" журналының жауапты хатшысы. 1993 - 98 ж. "Қазақ әдебиеті" газетінің бас редакторы. 1998 - 2000 ж. "Ақиқат" журналының бас редакторы қызметтерін атқарған. 2000 жылдан "Жас өркен" балалар басылымдары акцион. қоғамының президенті. Ондаған прозалық кітаптардың авторы. Бірнеше шығармалары орыс тіліне аударылған. Ағылшын жазушысы Г.Хаггардың "Маргарт ару" романын, орыс жазушылары Р.Медведевтің "Сталиннің серіктері" кітабын, В.Асафьевтің "Өмір өткелдері" повесін қазақ тіліне аударған. "Ерен еңбегі үшін" медалімен, Қазақстан Жоғ. Кеңестің Құрмет грамотасымен марапатталған.



	ЖАҚСЫБАЙ Жантөбетұлы (1888. Жамбыл обл. Шу ауд. Абай а. - 21.9. 1958. сонда) - айтыс ақыны. Ж-дың "Атыңнан, атам қазақ, айналайын" атты патриоттық толғауы майдан газетінде ("Отанды қорғауға", 1944. №38) жарияланып, жауынгерлер арасында кең тараған. Халық ақындары Қ.Баймағанбетов, Қ.Терібаев, Н.Баймұратов, Қ.Елеуовпен, т.б. айтыстары. қырғыз жыршысы Османқұлмен жазба айтысы (1951). "Түрксіб"(1931), "Назымқыз"(1939), "Мәлік батыр" (1944), "Жамбыл" (1950) өлең-толғаулары, дастаңдары сақталған. Өлеңдері "Ақын жырлары" (1956), "Пернедегі термелер" (1965), "Ақын-жыраулар" (1979) жинақтарына енген. "Өмірімнің өрнегі" (1985) жыр жинағы жарық көрген.



	ЖАҚСЫЛЫҚОВ Аслан Жамелұлы (9.4.1954 ж.т., Шығ. Қазақстан обл. Самар а.) - жазушы, ғалым. филол. ғыл. докт. (1999). проф. (2003). Халықар. ақпараттандыру академиясының акад. (2004). ҚазҰУ-ды бітірген (1979). 1979 - 90 ж. Қазақ қыздар пед. ин-нда оқытушы. 1990 жылдан ҚазҰУ-да доцент, проф. 2005 жылдан кафедра меңгерушісі. Тұңғыш "Терезе далаға қарайды" әңгімелер мен повестер жинағы 1987 ж. жарық көрген.



	"ЖАҚСЫ ҮГІТ" - казақауыз әдебиеті шығармаларының жинағы. 1908 ж. Қазанда басылған. Ел аузынан жинап, бастырушы - Ішкі Орда зиялысы - Мақаш Бекмұхамедұлы. Көлемі - 24 бет. Жинаққа "Күйеу таңдаған қыз" (құрастырушы атымен берілген). "Есек пен бұлбұл" халық әдебиеті үлгілері, билердің шешендік сөздері, суырыпсалма ақындар жырлары (Шалкиіз жыраудың Темірханға, Жиембет жыраудың Есімханға. Беріш Есет жыраудың қартайған шағында айтқаны. "Азаүлы ер Доспамбет ағаның жапанда өлейін деп жатып айтқаны") енген.



	ЖАҚЫП Аманжан (1935 ж.т.. ҚХР. Бұратола аймағы) - ақын, жазушы. ҚазҰУ-ды бітірген (1961). Алғашқы өлеңдері мен әңгімелері 1951 - 55 ж. ҚХР. Шыңжаң өлкелік газет-журналында жарияланған. 1961 - 93 ж. бұрынғы Семей обл. Мақаншы ауд. Орта мектепте мұғалім, газетте тілші болып қызмет атқарған.



	ЖАҚЫП Бауыржан Өміржанұлы (1.5.1963 ж.т„ Шығ. Қазақстан обл. Абай ауд. Аққора а) - ақын, ғалым. филол. ғыл. докт. (2004). ҚазҰУ-ды бітірген (1985). Қазақ теледидарында, "Жалын" баспасында қызметкер, 1986 жылдан ҚазҰУ-да оқытушы, аға оқытушы, деканның орынбасары (1992), кафедра меңгерушісі (1995) қызметтерін атқарған. 2001 жылдан журналистика ф-тінің деканы. Өлеңдері "Аудитория" (1984), "Қарлығаш" (1987), "Бір кеменің үстінде" (1987), "Парус времени" (1987), "Баспалдақтар" (1987), "Аралым - арым, Балқашым - бағым" (1988), "Абыралы асулары" (1995) ұжымдық жыр жинақтарына енген. "Жұлдызды шақ" (1987), "Көзімнің нұры" (1990), "Айдындағы аспан" (1996), "Ақлақ"(1997), "Қолтаңба" (2001) жыр жинақтары жарық көрген. "М.Әуезов - публицист" (1997), "Ұлы суреткер" (1997) ғыл.-зерт. монографияларын жазған. Шығарм. жастардың респ. "Жігер" фестивалінің (1984). Қазақстан Жазушылар одағының М.Мақатаев атынд. сыйл. (1990). Қазақстан Журналистер одағының С.Садуақасов атынд. сыйл. (1998). "Дарын" мемл. жастар сыйл. (1998) лауреаты.



	ЖАҚЫП Мырзахан (1940 ж.т.. ҚХР, ШҰАР, Іле аймағы. Қорғас ауд. Сарбұлақ а.) - жазушы, тарихшы-этнограф. Шыңжаң ин-тын бітірген (1959). Шыңжаң қоғамдық ғылым-дар академиясы президентінің орынбасары. 1985 жылдан ҚХР аз ұлт жазушылары ғыл. қоғамының төрағасының орынбасары.



	ЖАҚЫПБАЕВ Жұматай Жұмағұл шора Сағадиұлы (30.1. 1945. Алматы обл. Ескелді би ауд. Ешкіөлмес а. - 16.9.1990. Алматы) - ақын. ҚазҰУ-ды бітірген (1967). Кітапхана меңгерушісі. Талдықорған обл. "Октябрь туы" газетінде, обл. радиода, "Жалын" баспасында қызметкер. "Жалын" журналында бөлім редакторы. Қазақстан Жазушылар одағында әдеби кеңесші қызметтерін атқарған.



	ЖАҚЫПБАЙҰЛЫ Бозтай (1887, Павлодар обл. Баянауыл ауд. -1970. Алматы) - фольклортанушы, ауыз әдебиеті нұсқаларын жинаушы. 1934 - 57 ж. Қазақ ұлт мәдениеті ин-тында, Тіл және әдебиет ин-тында қызмет істеген. Ж. Жинаған батырлар жырының, тарихи дастандардың, айтыстардың және ән мәтіндерінің түпнұсқалары Орт. ғыл. кітапхананың қолжазба қорында сақтаулы.



	ЖАҚЫПБЕКОВ Есенқұл (10.2. 1954 ж.т., Алматы обл. Жамбыл ауд.) - айтыскер ақын. ҚазҰУ-ды бітірген (1990). 1974 жылдан Жамбыл ауд. газет редакциясында қызметкер, ауд. өнер мектебінде, Қазақстан Жазушылар одағы Алматы обл. бөлімшесінде меңгеруші қызметтерін атқарған. Қазір Ұзынағаш а-нда мектепте мұғалім. Өлеңдері "Қарлығаш" жыр жинағына енген (1984). "Бастау", "Ағымнан жарыламын" (1986), "Біз екеуміз" (1990), "Жеріңе табын" (1994), "Ар мен жар" (1995), "Жан қисса" (1996), " Біздің елдің жігіттері", "Есіл дүние-ай" (1999), "Бұл жаз да өтер" (2001) шығармалары жарық көрген. 1984 ж. телевизиялық ақындар айтысының тұңғыш жеңімпазы.



	ЖАҚЫПОВ Есенгелді Мүбаракұлы (10.4.1928 ж.т.. Шығ. Қазақстан обл. Абай ауд. Қарауыл а.) - ғалым. филол. ғыл. канд. (1975). ҚазҰУ-ды бітірген (1958). Респ. газет-журналдарда қызмет істеген. 1958 - 66 ж. қазақ телерадио к-тінде аға редактор. 1966 жылдан Әдебиет және өнер ин-тында аға ғыл. қызметкер. "Дастаннан драмаға" (1979), "Эпос на сцене" (1977) монографиялық зерттеулері жарық көрген. Ж. С.Құдаштың "Ұмытылмайтын күндер" естелік кітабын. армян жазушысы О.Туманянның "Ертегі - әңгімелерін", орыс жазушысы А.П. Чеховтың "Апалы-сіңлілер", орыс драматургі Л.3ориннің "Транзит", Э.Володарскийдің "Парыз", А.Ирзагитовтың "Жамбастағы жылан", Анардың "Шынжыр", Т.Минуллиннің "Осында туып, осында ер жеткендер" пьесаларын. т.б. шығармаларды қазақ тіліне аударған.



	ЖАҚЬШОВ Желеу (1904. Оқг. Қазақстан обл. Ащысай а. - 1970. Кентау қ.) - ақын, әнші, жыршы. Н.Нысанбайұлы, М.Байұзақов (Молда Мұса). С.Аққожаевтан көптеген эпостық жырларды қағазға түсіріп, Әдебиет және өнер ин-тының қолжазба бөліміне тапсырған. Обл., респ. ақындар айтысына қатысқан.



	ЖАЛАҢАШ АТА - қазақ халқының аңыз әңгімелерінде кездесетін жел киесі. Әрбір құбылыста құдірет бар деп сенетін халық желдің киесін желбір-желексіз, жеңіл жүретін бейнеге теңейді. Табиғат құбылысындағы мазасыз әрекетгің жебеушісі Ж. а. деп білген. Ол үнемі жортып жүретіндіктен, үстіне киім кимейді, аптапқа күймейді, суыққа тоңбайды. Қыста ақ қарды оранып жатса, жазда ағаш пен шөптің саясында тыныстайды. Сонда жел де тына қалады. Қырман сыпырып, тары ұшырып жатқан қырманшылар Ж. а-ға ысқырып хабар беріп, жел шақырады. Мұны естіген Ж.а қарғып тұрып желді жұмысқа жегеді деп ойлаған.



	"ЖАЛАҢТӨС БАТЫР" - хикая. Онда Жалаңтөс баһадүрдің ерлік істері баяндалады. Хикая нұсқасы толық емес. қара сөз үлгісімен жазылған. Ел аузынан жазып алған Шайхы Ғалихайдарұлы. Хикаяның қолжазбасы Орт. ғыл. кітапхана қорында сақтаулы.



	"ЖАЛБЫР БАТЫР" - хикая. Б.Құрманбаев 1955 ж. Қызылорда қ-ның тұрғындарынан жазып алған. Аңызда 19 ғасырда Сыр өңірінде өмір сүрген Жалбыр батырдың ерлігі баяндалады. "Ақайдар қарияның аңыз-әңгімесі", "Бекберген қарттың әңгімесі", "Жалбырдың қызы Сүліктің әңгімесі", "Қара деген қарттың әңгімесі", "Сумұрын Жаппас Ораз жыраудың өлеңі", "Кеншінбай ақынның Жалбырдың ата-тегін өлеңмен сипаттап айтқаны" деген бөлімдерден тұрады. Қолжазба әдебиет және өнер ин-тының Қолжазба және мәтінтану бөлімінде сақтаулы.



	ЖАЛИЛОВ Илахун (1942 ж.т.. Алматы обл. Ұйғыр ауд. Кетпен а.) - жазушы. ҚазҰПУ-ды бітірген. Мектепте мұғалім, респ. газеттерде корректор, тілші болып қызмет еткен. Узгостелерадио к-тінің Қазақстан бойынша тілшісі, "Жазушы" баспасында аға редактор қызметін атқарған. Қазір "Сәнъәт" газетінің редакторы. "Теңіз жаңғырығы" (1973), "Мұхит шақырады" (1978). "Жерге тағзым" (1983), "Ұмтылу" (1986) өлең жинақтары. "Жаңаша жаңғырған әуендер" (1990) деректі повесті жарық көрген.



	"ЖАЛИС әл-МҮШТАҚИН" - мұсылман шейхтары туралы тарихи-өмірбаяндық шығарма. Авторы -Маулана Пайрауи деген есіммен белгілі болған шаһ Мұхаммед ибн Хисам әд-Дин. Бұхарлық атақты шейх Қожа Исхақтың өмір тарихына арналып, 1595 - 1600 ж. жазылған. Шығарма аңыз-әңгімелерден құралғанымен, онда Орт. Азия. Қазақстан халықтарының тұрмысы мен тарихына қатысты қызықты деректер бар. Әсіресе 16 ғ-дағы Орт. Азияның солт.-шығыс бөлігінде болған тарихи оқиғалар туралы мағлұматтар Қазақстан тарихнамасы үшін құнды дерек көзі болып табылады.



	ЖАЛМАУЫЗ КЕМПІР - кззақ ертегілеріндегі жағымсыз бейне. Ол кейде жеті басты, қарға тұмсық, қол-аяғының тырнақтары сояудай, адам қанын соратын қорқынышты кейіпкер ретінде суреттеледі. Ж. к. бейнесінің тарихи негізі бар. Матриархат дәуірінде руды қария әйелдер басқаратын болған. Жас балаға ат қою, жетім қалған балаларға қамқорлық жасау, шеттен келген адамды руға қабылдау, жастарды үйлендіру, рулық заңдарды қатал сақтау т.с.с. осы ананың әмірінде болған, керек кезде ол бақсы да. әскер басы да болған. Осының нәтижесінде қарт анаға табынушылық пайда болған. Ол керемет күш иесі, қолынан келмейтіні жоқ сиқыршы, рудың жауларын. жын-шайтанды да жеңе алатын күш деп танылған. Патриархаттың тууына байланысты бұл бейне құлдырап бұрынғы маңызын жойды. Оның атқаратын қызметі кейіннен аталық рубасыға ауысты. Рубасы ананың бейнесі мифтік аңыздарда ғана қалды, бара-бара ол жалпы атпен жағымсыз кейіпкер сипатын алды.



	"ЖАЛЫН" - баспа. 1976 ж. респ. жастар мен балалар баспасы болып құрылған. Алғашқы директоры - Қ.Ыдырысов. Баспа алғашқы 10 жыл ішінде жалпы данасы 100 миллион болатын 3 мыңға жуық кітап шығарды. "Ж." баспасы қазақ халқының бай ауыз әдебиеті мен әлем халықтарының фольклорлық туындыларын насихаттауға көп көңіл бөлген. "Балбұлақ", "Жауқазын", "Тілашар" айдарымен суреті кітапшалар шығарылды. Сондай-ақ, баспадан А. Құнанбайұлы, Ы.Алтынсарин, С.Сейфуллин, Ж.Жабаев, І.Жансүгіров, М.Әуезов секілді қазақ әдебиеті классиктерінің, С.Бегалин, М.Әлімбаев, Б.Соқпақбаев, т.б. белгілі балалар жазушыларының шығармалары жарық көрді. Баспаның "Жеткіншек", "Көкжиек", "Достық", "Өркен" редакциялары балалар мен жастар әдебиетінің дамуына, жастар шығарм-ғының қанат жаюына елеулі үлес қосты. "Ж" баспасы жастар мен балалар туралы жазылған әдеби шығармаларға байқау жариялауды дәстүрге айналдырып, көптеген талантты қаламгерлердің танылуына ықпал етгі. Олардың арасында О.Бөкеев, Т.Нұрмагамбетов, К.Сегізбаев, М.Қабанбаев, С.Жұбатыров, т.б. белгілі қаламгерлер бар. 1998 ж. "Ж." баспасы жауапкершілігі шектеулі серіктестікке айналды. Баспа отандық әдеби мұраларды насихатгауға көңіл бөліп, бірқатар әдеби және тарихи маңызы зор кітаптар шығарды. Бұлардың қатарында Ө.Тілеуқабылұлының "Шипагерлік баян", Қазыбек бек Тауасарұлының "Түп-тұқияннан өзіме шейін", Н.Мыңжанидің "Қазақтың қысқаша тарихы", Мәшһүр Жүсіп Көпеевтің" Қазақ шежіресі",т.б. кітаптары бар.



	"ЖАЛЫН" - журнал. 1969 ж. маусым айында "Жазушы" баспасының жанынан 2 айда бір рет әдеби, мәдени және қоғамдық-саяси альманах болып шығады. Алғашқы жылдары көлемі 10 б. т., таралымы орта есеппен 90 мың данаға жуық (1974) болған. Альманах респ. жастарының рухани, дүниетаным өрісін, эстет. талғамын жетілдіруді және талантты жас ақын, жазушыларға шығарм. қамқорлық көрсетуді мақсат етеді. "Ж." альманағы 1986 ж. өз алдына дербес журналға айналып, 1999 жылдың ортасына дейін шығып түрған. Журналдың алғашқы бас редакторы - Ө.Қанахин. Бұдан кейінгі жылдары Ш. Мұртаза, Т. Молдағалиев, М. Шаханов, М. Қүлкенов сынды белгілі қаламгерлер бас редактор болып қызмет еткен. "Ж." альманағы жас ақындардың шығар-маларына Т.Айбергенов атынд. сыйл. беріп тұрады.



	ЖАМАНБАЛИНОВ Мүбәрәк Керімұлы (7.11.1942 ж.т., Павлодар обл. Железинка ауд, Тәтгімбет а) - ақын, Қазақстанның еңб. сің. мәдениет қызметкері (1987). Омбы пед. уч-щесін бітірген (1950). 1949 - 52 ж. Новосібір обл. Чапи ауд-нда оқу ісінің меңгерушісі, мектеп мұғалімі, 1956 - 58 ж. Павлодар обл. "Қызыл ту" газетінде әдеби қызметкер, 1958-90 ж. осы газеггің Ертіс, Краснокутск, Железинка ауд-ндағы меншікті тілшісі қызметтерін атқарған. Тұңғыш өлеңдер жинағы "Айнабұлақ" 1956 ж. жарық көрген. Өлеңдері қырғыз, түркімен, өзбек, латыш тілдеріне аударылған.



	ЖАМБЫЛ Жабаев (28.2.1846. Жамбыл обл. Жамбыл тауының етегінде - 22.6.1945. Алматы) - ақын, жырау, жыршы. Жасынан анасы Ұлданның ақындық талантын бойына сіңірген. С.Аронұлының шәкірті. Асан қайғы, Бұқар жырау, Шөже, Балта, Шернияз, Шортанбай, Дулат, Сүйінбай, Досқожа, Нысанбай, Майкөт, Майлықожа, Құлыншақ. т.б. ақындарды үлгі тұтқан. Сонымен бірге Ж. туысқан қырғыз елінің де сөз өнерін жетік білген. Қырғыз айылдарын аралап, өлең айтып, күй тартып, айтысқа түскен. Атақты Тоқтоғұл, Мұраталы, Әлімқұл, Балық, Тыныбек, Қатаған сияқты дүлдүлдермен өнер сайысына түскен, солармен бірге "Манас", "Ер Төштүк" эпостарын жырлаған. Ж-дың шығарм. өмірі, негізінен, 19 ғ-дың 70-жылдарынан басталған. Ж-ды нағыз ақын ретінде байтақ елге танытқан өнері - оның айтыстары. Ж-дың Сайқал қызбен (1864 - 65), Жаныс ақынмен (1866), Бөлектің қызымен (1870), Бұрым қызбен (1873), Айкүміспен (1874), Сарамен (1875), Сары ақынмен (1875), Шыбылмен (1890),

	Бөлтірікпен (1890), Майкөтпен (1891), Сарбаспен (1895), Құлмамбетаен (1897), Досмамбетпен (1907), Шашубаймен (1909), т.б. айтыстары қазақ әдебиетінің алтын қорына қосылды. 1916 ж. ұлт-азаттық қозғалысы кезінде жазылған өлеңдерінен есте қалып, хатқа түскені - "Патша әмірі тарылды", "Зілді бұйрық" өлең-толғаулары, "Заман ағымы", "Белсенділерге", "Қазақстан тойына", "Жастар алдындағы сөз", "Батырақ кедейлерге", арнау, толғаулары бар.Ж. -жыршылық өнердің де асқан шебері. Ол "Өтеген батыр", "Сұраншы батыр", "Көрұғлы" дастандарын жырлаған. Оның толғау, дастандары, негізінен, шұбыртпалы, төкпе жыр ұйқасына құрылған. Ақын мол мұрасында шалыс ұйқастың да, егіз ұйқастың да, сыңар ұйқастың да үлгілері көп. Ж-дың үздік шығармалары 40-тан астам шетел тілдеріне аударылды. Ромен Роллан, Мартин Андерсен, Нексе, Катарина Сусанна Причард, т.б. атақгы суреткерлер Ж. поэзиясына жоғары баға берді. Ж. тура-лы жүздеген өлең-жырлар жазылды. Ленин орденімен, Еңбек Қызыл Ту, Құрмет белгісі ордендерімен марапатталған. Сталиндік (кейін КСРО Мемлекеттік) сыйл. лауреаты атанды (1941). Ж-дың есімі Қазақстанның бір облысына, бірнеше ауданға, бірқатар елді мекендерге, мекемелер мен оқу орындарына берілген.



	ЖАМБЫЛ МҰРАЖАЙЫ - Ж.Жабаевтың өмірі мен шығармашылығына арналған әдеби-мемориалдық мұражай үйі. Алматы обл. Жамбыл ауд-ндағы Жамбыл а-нда орналасқан.

	Ақынның 1938 - 45 ж. тұрған үйінде 1947 ж. мамыр айында ашылды, 12 бөлмесі бар. Алғашқы бөлме Жамбылдың ұстазы Сүйінбайға арналған. 1916 жылғы көтеріліс тарихын, Жамбыл шығарм-ғын баяндайтын бөлмеде Х.Наурызбаевтың "Амангелді Иманов" атты мүсіні және 1913 ж. Жамбылдың ақындар арасында түскен тарихи суреті тұр. 1919 ж. мамыр - маусымда өткен ақындар мен күйшілердің слеті жөніндегі материалдардың фотокөшірмелері, Верныйдағы сол слет өткізілген үйдің суреті, ақынның жаңа шығарм-ғымен таныстыратын материалдар қойылған. 1934 ж. қазақ ұлттық өнер шеберлерінің тұңғыш респ. слетіндегі, 1936 ж. айтыскер ақындардың 2-слетіндегі Жамбылдың суырыпсалма ақындығы оқшау көрінген тұстарына қатысты материалдар да қойылған. Ж. м-ның ауқымды бөлімдерінің бірі Жамбылдың Мәскеудегі қазақ әдебиеті мен мәдениетінің он күндігіне қатысуына арналған. Мұражайдағы Мәскеу онкүндігіне арналған экспозицияда Жамбылдың С.Мұқановпен, К.Байсейітовамен, Т.Жароковпен және колхозшылармен, мемлекет қайраткерлерімен кездесулерінен фотосуреттер қойылған. Жамбылдың Қазақ КСР-інің 1-шақырылған Жоғ. Кеңесінің депутаты, Кеңестердің бүкілқазақстандық төтенше 10-съезінің делегаты болғандығына толтырылған мандаттар, ақынның ең алғашқы наградасы - Еңбек Қызыл Ту ордені, М.Соволевтің "М.ІІ. Калинин Жамбылға орден тапсырып тұр" деген картинасы да осында тұр. Жамбылдың шығарм. қызметінің 75 жылдық мерекесін тойлау жөніндегі бөлімде елдің түкпір-түкпірінен және көптеген шет елдерден "халық поэзиясының ақсақалына" жіберілген құттықтау жеделхаттар мен хаттардың фотокөшірмелері, сондай-ақ, КСРО Жоғ. Кеңесі Президиумы оны Ленин орденімен марапатталғаны туралы 1938 ж. 19 маусымдағы Жарлығы, той иесіне тапсырылған адресаттар, фотоальбомдар, сый-сыяпаттар қойылған. Көркем әдебиетті дамытудағы аса көрнекті табыстары үшін марапатталған 52 ақын-жазушының ішінде Жамбылдың "Құрмет белгісі" орденімен марапатталғаны туралы 1939 ж. 31 қаңтардағы жарлықтың фотокөшірмесі де, 1941 жылдың наурызында берілген Мемл. сыйл. лауреатының дипломы да осы тұсқа қойылған. Мұражайдың Отанды қорғауға арналған бөлімінде "Ленинградтық өренім" өлеңі, плакаттар, бұған қоса қарт Жамбылға алғыс сезіміне тола жазылған майданда жүрген жауынгерлердің сарғайған хаттары да тұр. Ақын есіміне деген сый-құрметтің белгісі ретінде Ленинградтың 250 жылдығына арналған медаль да осында қойылған. Келесі бөлмеде Жамбыл мүрасын зерттеуші, жамбылтанушылардың шығармалары бар. М.Әуезов, С.Мұқанов, С.Садырбаев бұл салада үлкен еңбек сіңірген. Ж. м-нда Жамбылдың шет ел тілдерінде басылған кітаптары, ақынның ізбасарлары - К.Әзірбаевтың, Ү .Кәрібаевтың, Н.Байғаниннің, И.Байзақовтың, т.б. суреттері, Жамбылдың әдеби хатшылары - Т.Жароков, Ә.Тәжібаев, Ғ.Орманов сияқты көрнекті ақындардың суреттері, түрлі құжаттар тұр. Үйдің ортасындағы ас үй - кезінде қазақ қонақжайлылығының куәгері болғаны анық. Үйдің сол жақ қанатындағы бұрышта - ақынның өз бөлмесі. Бұл шағын ғана бөлме, үстел, кресло, радиоқабылдағыш, орыс, қазақ тілдерінен жиналған кішігірім кітапхана, 7 сағат 55 минутгы көрсетіп, тоқгап қалған қабырға сағаты (1945 ж. 22 маусым күні ақын жүрегінің тоқтаған уақыты). Бүған жапсарлас, терезелері тері-скейге қараған бөлме - ақынның ұйықтайтын бөлмесі. Бұл бөлме Жамбыл дүниеден қайтқан сәттен ешбір өзгермеген. Есіктің оң жағында киім ілінген шкаф тұр. Бұрышты - ағаштан қиып жасалған шифонер. Терезе аралығында алдында күнделікті тұрмысқа керекті заттар қойылған айна тұр. Қымыз құятын торсық, ақынның асатаяғы, күлсауыт және оның өмірлік серігі болған көне домбыра. Ұлы Жамбылдың туғанына 150 жыл толар қарсаңына Ж. м. толық жаңартылып, қайта салынған. Жаңа салынған конференц залда Жамбылдың 150 жылдық мерейтойын тойлау рәсімдеріне байланысты мұражайға ескерткіш - сыйға берілген құжат, тарту-таралғылар, сурет, т.б. көрмесі қойылған. Мұражай үйінің қасында ақын кесенесі бар.



	"ЖАМБЫЛ МЕН ҚҰЛМАМБЕТ АЙТЫСЫ" - ақындар айтысының классикалық үлгілерінің бірі. 1897 ж. Ұлы жүз Албан елінің жайлауында Шәрипа деген қыздың ұзатылу тойында өткен. Осы тойда Құлмамбет Жетісу мен Ыстықкөлден келген 9 ақынды түгел жеңеді. Жамбыл айтысқа түскенде Құлмамбет оны бірден абыржытып алу үшін кемсітіп, кедейлігін бетке басады, Жамбыл Албан елінің бірнеше байларын атап, сол мақтаулы байлардың кедейлердің табан ақы, маңдай терін жеп жүрген құлқын құмарлығын әшкерелейді. Ел қорғаған ерлігімен, әділдігімен танылған халық батырларын дәріптейді. Айтыстан қазақ елінің сол кездегі өмірі, қоғам қайшылықтары, азаматтық мәселесі туралы элементтерді байқауға болады. Ж. осы айтыста Құлмамбетті жеңіп, Жетісудағы "бірінші ақын" атанады. Айтыс 7 - 8 буынды жыр және 11 буынды қара өлең үлгісімен жырланған. Айтыстың көркемдік ерекшеліктерінің бірі - екіақынның сөздері ұзақ сүре жыр, монолог болып келуі. Айтыс ең алғаш 1931 ж. жарияланған, кейін бірнеше рет Жамбыл жинақгарында, "Айтыс" атты кітапта (1964) басылған. Айтыстың толық мәтінін Ш.Әбдікәрімов, С.Мүсірепов, А.Тайшиев, Е.Қандеков, К.Әзірбаев, т.б. ел арасында жатқа айтып жүрген.



	ЖАМБЫЛОВ Әлімқұл (1927 ж.т.. Алматы обл. Жамбыл ауд. Жамбыл а.)- ақын. Жамбылдың немересі, Қазақстанның еңб. сің. мәдениет қызметкері (1979). ҚР-ның халық ақыны (1996). Жасынан ақын ата тәрбиесімен сусындаған Әлімқұл жыр жаттап, өлең айтуға машықтанады. 2-дүниежүз. соғысы жылдары баспаханада жұмыс істеген. 1953 - 80 жылдары ауд. автоклуб меңгерушісі болған, ауд., обл., респ. ақындар айтысына қатысқан. Ж-тың Жамбылға, Кененге, Үмбетәліге, Тұрмағамбетке арнаған толғаулары бар. "Сырлы қызыл домбыра" жыр жинағы жарық көрген (1996). "Құрмет белгісі" орденімен марапатталған (1981).



	ЖАМБЫЛТАНУ - қазақ әдебиеттану ғылымының Жамбыл Жабаев шығармаларын жинау, жариялау және зерттеумен айналысатын саласы. 19 ғ-дың 60 - 70-жылдарынан бастап, Жамбыл Айкүміспен, Сары ақынмен, Бөлтірікпен, Майкөтпен, Сарыбаспен, Құлманбетпен, Досмағанбетпен айтысып оларды жеңгені туралы әдеби деректерді Жамбылдың ақын-шәкірттері Үмбетәлі Кәрібаев, Жартыбай Елікбайұлы, Шүкітай Әбдікәрімұлы, Кенен Әзірбаев, Өмірзақ Қорғабайұлы берген. Олардың қолжазбалары Орт. ғыл. кітапхананың сирек қолжазбалар қорында сақталған. Жамбылдың шығарм. өмірбаяны туралы жазбаша деректер 20 ғ-дың 20-жылдарынан басталады. 1925 ж. Ташкентте араб әрпімен "Терме" деген әдеби жинақ шыққан. Сонда Шамғали Сарыбаевтың "Халық әдебиеті және жинау жолдары" деген мақаласы жарияланып, Жамбыл туралы деректер келтірген. 1931 ж. жарыққа шыққан С.Сейфуллиннің "Қазақ әдебиет нұсқалары" фольклорлық жинағында және 1932 ж. жарияланған "Қазақ әдебиеті" кітабында Жамбыл мен Құлманбет айтысының қысқаша нұсқасы берілген. Ж. ғылымының іргетасын қалаған - М.Әуезов. Ұлы ғалымның Жамбыл туралы алғашқы мақаласы "Әдебиет майданы" журналының 1938 ж. №5 санында "Ардақты Жәке!" деген атпен жарияланған. 1948 ж. "Казақ әдебиеті тарихы" (1-том, фольклор) жарыққа шықты. Сонда Әуезовтың "Айтыс өлеңдері" деген зертгеу мақаласы басылып, Жамбылдың ақындық қуатына жоғары баға берген. 1946 ж. Жамбылдың 100 жылдық торқалы тойы дүние жүзі көлемінде салтанатпен аталып өтті. Аталған салтанатты мерекеде Әуезов "Жамбылдың айтыстағы өнері" деген тақырыпта баяндама жасаған. С. Мұқанов 1946 ж. жарияланған Жамбыл шығармаларының толық жинағының жалпы редакциясын басқарып, алғы сөзін жазған. Мұқановтың Жамбыл туралы қазақша және орысша 15-тен аса ғыл. мақалалары респ. газет-журналдарда басылған. Ғ.Мүсірепов те Жамбыл туралы "Алып ақын атамыз" (Мүсірепов Ғ.5 томдық шығармалар жинағы, 4-том, А„ 1975). "Феномен - Феникс" ("Қазақ әдебиеті", 1971. 22 қазан) деген мақалалар жазған. Е.Ысмайыловтың "Ақындар" (1956) деген көлемді монографиясында, "Ақын, жыршы, жыраулар" (1949). "Совет фольклорының даму жолдары" деген кітаптарында Жамбылдың ақындық, жыршылық, жыраулық өнерлері бір-бірімен байланыстырыла зерттелген. С.Садырбаев - Жамбыл туралы жүздеген ғыл. мақалалардың авторы. 1996 ж. "Ана тілі" баспасынан Садырбаевтың "Фольклор және Жамбыл" деген монографиясы шықты. Сондай-ақ, ғалым 1982, 1996 жылдары Жамбыл Жабаевтың академиялық толық жинақтарын шығарды, ғыл. түсініктемелер жазды, тұрақты канондық текстологиясын жасады. Ұлттық кітапхана қызметкерлерінің құрастыруымен 1986 ж. Ж.Жабаевтың "Библиографиялық көрсеткіші" шықты (жалпы редакциясын басқ. Садырбаев, көл. 20 б.т.). Садырбаев "Жамбыл адамзаттың ұлы жыршысы" деректі телефильмінің сценарийін жазды. "Жамбылдың жастық шағы" деген көркем фильмнің ғыл. кеңесшісі болды.

	Н. Төреқұловтың "Жамбыл және Кенен" (1978), "Жүз жасаған бәйтерек" (1982), "Алатау асқарынан жыр асырған" (1996). т.б. ғыл. еңбектері бар. Белгілі ғалым М. Жолдасбеков 20 ғ-дың 70-жылдары Жамбыл туралы бірнеше мақалалар жариялады. Ол "Жамбыл және оның ақындық мектебі" деген тақырыпта докт. диссертация. қорғады. 1993 ж. "Жүз жасаған жүрек" деген кітабы мен 1996 ж. "Асыл сөздің атасы" атты монографиясы жарық көрді. Жамбылдың шығарм-ғы туралы бірнеше мақалалар жазған ғалымдар мен жазушылар: М.Ғабдуллин, Қ.Жұмалиев, Ә.Тәжібаев, М.Қаратаев, Базарбаев, С.Қирабаев, 3.Ахметов, М.Н.Сауранбаев, Ш.Сәтбаева, Ә.Нұрпейісов, С.Бегалин, Т.Жароков, Ғ.Орманов, Б.Уахатов, М.Хакімжанова, Р.Сыздықова, О.Нұрмағамбетова, М.Хамраев, С.Қасқабасов, К.Сейдеханов, С.Негимов, т.б. Жамбылдың өмірі мен шығарм-ғы туралы орыс оқымыстылары да көптеген мақалалар мен монографиялар жазған. Олар К.3елинский, К.Алтайский, З.Кедрина, П.Кузнецов, М.И. Ритман-Фетисов, М.Сильченко, Н.Смирнова, Н.Тихонов, Л.Соболев, В.Шкловский, М.Шолохов, т.б. Жамбылдың көркемсуретгі бейнесі Ә.Қастеев, К.Наурызбаев, О.Таңсықбаев, Ә.Исмайлов шығармаларында сомдалды. Жамбылдың кинофильмдегі образы "Жамбыл" (сценарийін жазған Н.Погодин мен Ә.Тәжібаев, реж. Ефим Дзиган, Жамбылдың рөлін Ш.Айманов ойнаған). "Жамбылдың жастық шағы" (сценарийін жазған Жолдасбеков, реж. К.Қасымбеков) фильмдерінде жасалды. Жамбыл шығармалары бірнеше шетел тілдеріне аударылған.



	"ЖАМИҒат-ТАУАРИХ" -Қадырғали Қосымұлы Жалайыридың шығармасы. Жазбаның бас жағы Борис Годунов патшаға мадақ, орта тұсы Ралшд әд-Дин шежіресінің ықшам баяны, аяғы Орыс хан мен Оразмұхаммед аралығындағы оқиғаларды қамтыған Шыңғыс ұрпақтарының тарихы. Қадырғали Жалайыри шежіресі Рашид әд-Дин жазбасының көшірмесі емес. Көлемі шағын, бірақ тың тараулары бар жеке тарихи жазба. Шығарма 1602 ж. Ресейде жазылған, екі бөлімнен тұрады. Бірінші негізгі бөлімінде Рашид-әд-Диннің көпке белгілі "Жамиғ ат-тауарих" кітабының қысқартылған нұсқасы түрік тілінде берілген Алтын Орда, Қырым, Астрахан және Қазақ хандықтары тарихынан қысқаша баяндаулар келтірілген. "Ж. ат-т-тың" екі нүсқасы белгілі. Оның бірін Н.И. Березин 1825 ж. Қазанун-тінің қызметкері Ибрагим Халфиннен алып, 1854 ж. Қазанда бастырған. Бас-аяғы толық емес. Бұл басылыммен Ш.Уәлиханов, көптеген татар, қазақ ғалымдары таныс болған. Ал 1922 ж. Қазан молдасы Г.Галеевтің Орт. шығ. кітапханасына мұраға қалдырған кітаптарының ішінен "Ж. ат-т-тың" екінші толығырақ нұсқасы табылды, шығарманың жазылған мерзімі жөнінде деректер берілумен қатар, екінші бөлімге жататын кейбір толықтырулар бар. Оның ең ақырғы тарауында қазақ тарихының 16 ғ-дағы оқиғалары, қазақ хандары мен сұжандарының генеологиясы берілген. Мыс., Қасым ханның, Жәдік сұлтанның, Ондан сұлтанның, т.б. балалары туралы, басқа деректемелерде айтылмайтын "Жағат маңындағы" ұрыста 37 қазақ сұлтанының қаза болғандығы, Қасым хан мен Жәдік сұлтан сүйегінің жатқан жері жөнінде сөз болады. Шығарма Шығай ханның немересі, Ондан сұжанның баласы Ораз-Мұхаммедтің Ресей қарамағындағы Касымов хандығы тағына отырумен аяқталады. Шежіре қазақ тілінде алғаш 1989. одан соң 1991. 1997 ж. жарық көрген. Кезінде Ш.Уәлиханов "Ж.ат-т-тың" үзінділеріне түсініктеме жазған.



	ЖАНАЕВ Нұрхан (17.1.1933 ж.т.. Қызылорда обл. Тереңөзек ауд.) - ақын. Қызылорда пед. ин-тын бітірген. Жаңақорған, Тереңөзек ауд-дарында мектепте мұғалім, обл. радиосында тілші. Тереңөзек ауд. "Еңбек майданы" газетінің қызметкері, "Қазақстан пионері" (қазіргі "Ұлан") газетінде, "Мектеп" баспасында аға редактор, респ. телевизия мен радионың әдебиет редакциясында редактор. "Жалын" баспасында редактор қызметтерін атқарған. Қазір респ. Халық шығарм-ғы үйінде әдіскер болып істеген. Балалар мен үлкендер тақырыбына арнап жазған он шақты жыр жинағы бар. Ж. орыстың балалар ақыны З.Александрованың, молдаван балалар ақыны И.Георгицэнің өлеңдерін қазақ тіліне аударған.



	ЖАНАЕВ Рүстем (2.5.1944 ж.т., Қызылорда обл. Қазалы ауд.) - ақын. ҚазҰПУ-ды бітірген (Ш67). Мектепте мұғалім. партия. кәсіподақ к-ттерінде жауапты қызметтер атқарған. Өлеңдері "Жас керуен" ұжымдық жинағына енген. "Мәуелі махаббат", "Бақыт босағасы", "Мезгіл мақамдары" жыр жинақтары жарық көрген.



	ЖАНАЕВ Тәжібай (20.3.1940 ж.т., Атырау обл. Қызылқоға ауд. Буракөл а.) - жазушы. ҚазҰУ-ды бітірген (1965). 1965 - 70 ж. мектепте мұғалім, 1970 - 80 ж. "Қазақстан", "Жалын" баспаларында редактор, аға редактор. Әдебиет және өнер ин-нда ғыл. қызметкер болып істеген. Фельетондары 1958 жылдан ("Бураға мінген серілер") жариялана бастады. "Үміт оты" (1974), "Соңғы жеті шақырым" (1976), "Тобанияз қыстауы" (1998), "Періштелер жыламайды" (2001) әңгімелері мен повестері басылып шыққан. РАкутава, К.Паустовский. В.Катаев, Аленьдо, Сантос, Витаутес Римчикавючис, Уильям Санди және т.б. шет ел жазушыларының әңгімелері мен Н.Вороновтың "Пілге үйір бала" (1982) повестері мен әңгімелері. А.Кешковтың "Сынғантаға" романы (1987), "Қазақстан халықтарының ертегілері" (1996), т.б. кітаптарды қазақ тіліне аударған.



	ЖАНАЙДАРОВ Орынбай (15.4. 1951 ж.т., Көкшетау обл. Кенесары а.)- ақын. Көкшетау пед. ин-тын бітірген. Ауыл мектебінде мұғалім, ауд. газет редакциясында әдеби қызметкер. респ. "Жазушы", "Жалын" баспаларында редакгор қызметтерін атқарған. Қазір Қазақстан Жазушылар одағында әдеби кеңесші. Өлеңдерін орыс тілінде жазады. Алғашқы өлеңдері баспасөз беттерінде 1968 ж. жариялана бастады. Топтама жырлары «Откровение», «Целинный меридиан», «Пусть не гаснет солнце», «Байконур» ұжымдық жинақтарына енген. 15 - 19 ғ-лардағы қазақ жырауларының жыр-толғауларын орыс тіліне аударған. Халықар. "Алаш" әдеби сыйл. лауреаты (2000).



	ЖАНАҚ Жаңабатырұлы (1768. Павлодар обл. Баянауыл ауд. Қызылтау а. - 1850. сонда) - ақын. Әкесі Жаңабатыр елге белгілі палуан болған. Ж. ауыл молдасынан діни сауатын ашып, Үргеніш медресесінде оқыған. Ж-тың шығармаларынан тек "Баянауыл" дастаны мен "Бөкей төреге" толғауы ғана сақгалған.



	ЖАНАҚ Қамбарұлы.Керей Жанақ (1760. Солт Қазақстан обл. Жамбыл ауд. Гүлтөбе а. - 1857. сонда) - ақын. Ж. бала кезінде Қожаберген - Асқан, Самарқан медреселерінде оқыған. Кейін өзі оқыған медреседе сабақ берген. Ж. "Қозы Көрпеш - Баян сұлу" жырының бір нұсқасын. "Ер Сырым", "Қазақ ханы Ер Есім", "Ақпамбет батыр", "Абылай хан" дастандарын жырлаған. Түбек бастаған 16 ақынмен айтысып жеңген. Ақынның шығармаларының көпшілігі сақталмаған. Ж-тың халыққа белгілі шығармалары - "Орынбайға айтқаны". Түбекпен, Сабырбаймен айтыстары.



	ЖАНАҚ Сағындықұлы кіші Жанақ (1870 ж.т., Шығ. Қазақстан обл. Абыралы ауд. Қайнар кеңшары. Жақсы Абыралы қонысы - 1945. Нұра өзені бойы. Төре а.) - ақын. Ж. ауыл молдасынан дәріс алып, хадимше хат танып, діни білім алған. Әкесі Сағындық құсбегі кейіннен Ж-ты Түркістан өңіріндегі Қарнақ медресесінде, Ташкент қ-ндағы медреседе оқытқан. Ж. жас кезінен өнер жолына түсіп, домбыра тартып, жыр-дастандарды жатқа білген. Ж. 1790 - 97 ж. Сырым Датұлы бастаған ұлт-азаттық көтерілісіне қатысып, қозғалыс жаршыларының бірі болған. "Қозы Көрпеш - Баян сұлу" жырының халық арасына ең көп тараған нұсқасын сонда айтып, шығарған. 1846 ж. жазда ел аралаған поляк А.Янушкевич жазған Жанақ - осы кіші Ж. Ж. қазақгың батырлық эпостарының, махаббат дастандарының көбін жатқа білген. Ж. өлеңдерін Ш.Уалиханов жоғары бағалаған. Ж. көптеген дастан, өлең-толғаулар шығарған. Ақынның "Шұбарым, арғымағым, кермаралым" дейтін өлеңі Құрбанғали Халидидің ("Тауарих-хамса", Қазан. 1910) кітабында жарияланды. "Рүстем төреге айтқаны", "Баласы Сәнияздың атың Қамбар", "Мен едім Айдаболға келген Жанақ", "Тоқты менен ешкінің қаны бірдей", т.б. өлеңдері бар. Оның жырларын алғаш рет Ы.Алтынсарин мен В.Радлов жинаған. Ақынның бірнеше өлеңдері "Бес ғасыр жырлайды" (1985. 1-том) жинағында басылған. Ақын өмірін зерттеуші С.Тәбәрікұлы "Жанақ ақын" атты зерттеулер мен мақалалар кітабын (1997) жарыққа шығарып, онда Ж-тың бірнеше өлеңдері жарияланды. Шығармалары Орт. ғыл. кітапхананың қолжазба қорында сақтаулы.



	ЖАНАҚ Төлекұлы, үлкен Жанақ (1743. Қостанай обл. Наурызым ауд. Қайқы а. - 1821. сонда) - ақын. Ж. ауыл молдасынан оқып, хадимше хаттанып, діни білім алған. Бұқар жырау, Тәттіқара, Үмбетей, керей Жанкісі жырауларға шәкірт болған. Ж. Баян батырға, Бөгембай батырға. т.б. арнап дастандар жазған. бірақ, ол шығармалары бізге жетпеген, не жиналмаған. Ж-тың "Данышпан бабалар" атты толғауы ғана белгілі. Ж. туралы дерек - жазушы Н.Әбуталиевтің "Сегіз сері" (1991) кітабында берілген.



	ЖАНАМА ҰЙҚАС - жырда негізгі желілі ұйқасқа қосарланып, ара-арасында келетін қатар тармақтың үйлесімі. Желілі ұйқас түйдек-түйдек болып топтасатын көптеген тармақтарды қамтиды да, арасында қалып отыратын кейбір тармақтар өзара ұйқасады. Мыс., "Күлдір-күлдір кісінетіп, Күреңді мінер ме екенбіз? Күдеріден бау тағып, Ақ кіреуке киер ме екенбіз?" (Ақтамберді жырау)



	ЖАНАТҰЛЫ Баят (1.9.1935 ж.т.. Моңғолияның Баян Өлгий аймағы "Қызыл қайың" а.) - ақын. ҚазҰПУ-ды бітірген. Байөлке аймағының жастар к-тінде. Қызыл қайың ауд. партия к-тінде жауапты қызметтер атқарған. 1992 ж. Қазақстанғақоныс аударған. 1993 - 97 ж. Көкшетау обл. "Көкшетау" газетінің тілшісі болған. "Кестелі орамал" ( 1 976), "Меруерт" (1980), "Қиян асулар" (1984) атты әңгімелер жинақтары жарық көрген. "Мен де кінәлімін", "Солдат сыры", "Айырылмас құшақ", "Айдарға тағылған айдар", "Біздің үйленуіміз", "Бажалар бас тырнаспайды" драмалық шығармалары бар. Моңғолияның "Алтын жұлдыз", "Еңбек даңқы", "Жастардың алтын медальдары" орден, медальдарымен марапатталған



	ЖАНБОЛАТОВ Сұлтан Рамазанұлы (1.1.1936 ж.т., ҚХР, ШҰАР, Тарбағатай аймағы, Шағантоғай ауд. Қаракемер а.) - жазушы, ғалым. Мемл. және қоғам қайраткері. Шыңжаң ун-тін (1956), Жилин (Гирин) ун-тін (1961) бітірген. 1961 - 83 ж. Шыңжаң ун-тінде оқытушы, кафедра меңгерушісі, 1983 - 86 ж. ректордың орынбасары, 1986 - 96 ж. ШҰАР оқу-ағарту к-ті төрағасының орынбасары қызметтерін атқарған. 1993 жылдан ШҰАР-дағы ғыл. орталықтар мен қоғамдық одақгардың мүшесі әрі жетекшісі. Ж-тың физика, электроника, тіл гылымы, әдебиет, т.б. салалар бойынша 100-ге жуық мақалалары мен еңбектері жарық көрген. "Елжау күнби" екі томдық тарихи романы 1996 ж. ШҰАР-да "үздік шығарма"сыйл. алған.



	ЖАНБОТА Досан (Жалаулы) (10.5.1935 ж.т., Алматы обл. Райымбек ауд. Жалаулы а.) - жазушы. ҚазҰУ-ды бітірген (1964). Алғашқы өлеңдері обл. "Коммунизм нұры" (қазіргі "Жетісу), респ. "Қазақстан пионері" (қазіргі "Ұлан") газеттерінде "Мәдениет және тұрмыс" (қазіргі "Парасат") журналында жарияланған. 1965 - 68 ж. Қазақ КСР телевизия және радиохабарын тарату жөніндегі мемл. к-тінің телестудиясында әдеби қызметкер, 1968 - 75 ж. қазақрадиосының "Шалқар" редакциясында бөлім меңгерушісі, 1975 - 86 ж. "Жалын" әдеби альманағының бөлім меңгерушісі қызметтерін атқарған. 1986-96 ж. Қазақ энциклопедиясы бас редакциясында редактор болып еңбек еткен. "Жер жылуы" повестер жинағы, "Дүниедегі ең ұзақ жол" романы, "Тастар сыр шерткенде" повесі, " Шыңдағы шынарлар" (Даулы ағаларым-ай) деректі әңгімелері, "Дала оттары" повесі жарық көрген.



	ЖАНҒАБЫЛОВ Сәттіғұл (1876. Маңғыстау обл. Маңғыстау ауд. -1966. сонда. Тұщықұдық) - ақын. Қазақстанның халық ақыны (1961). Абыл, Қашаған, Нұрым, Қалнияз, т.б. атақгы ақындарды ұстаз тұтып, өнеге алған. 15 - 16 жасынан айтысқа түсіп, ақын атанады. "Досан батыр" дастанының авторы. Толғау және айтыс өлеңдері "Ленин" (1928), "Ақын жырлары" (1958), "Пернедегі термелер" (1965), "Айтыс" (3-т., 1966), "Ленин деп халық жырлайды" (А„ 1969). т.б. жинақтарына енген. "Тоқсан толғау" (1966), "Ой Толғау"(1986), "Аманат"(1996) жыр жинақтары жарық көрген. "Мүштарих", "Менің Отаным", "Бүгінгі Қазақстаным", "Жетібай жыры", "Тобанияз", т.б. толғау, жырлардың авторы. "1941 - 45 ж. 2-дүниежүз. соғысы кезіндегі қажырлы еңбегі үшін" медалімен, Қазақстан Жоғ. Кеңесінің Құрмет грамотасымен марапатталған (1966).



	ЖАНҒАЛИЕВ Төлеген (27.1.1950 ж.т., Шығ. Қазақстан обл. Абай ауд. Қарауыл а.) - ақын. Семей пед. ин-тын (1973). Алматы Жоғ. партия мектебін (1982) бітірген. 1982 - 99 ж. Абай ауд. партия к-тінің идеология жөніндегі хатшысы, аудан әкімінің орынбасары болып жүмыс істеген. Жыр топтамасы "Қарлығаш" (1978), "Сыр сапар" (1980), "Тоғыз перне" (1981) ұжымдық жинақтарында жарияланған. Жас ақындардың респ. "Жігер" фестивалінің (1978). Жамбыл атынд. Халықар. сыйл. (1996) лауреаты.



	ЖАНҒАЛИН Мұқтар Омарұлы (3.12.1910. Қызылорда обл. Қармақшы ауд. - 1975. Алматы) - жазушы, аудармашы. ҚазҰПУ-ды бітірген (1932). 1932 - 35 ж. Жезказған мыс қорыту комб. директорының орынбасары қызметін атқарған. 2-дүниежүз. соғысқа қатысқан. Қазақ мемл. біріккен баспасының директоры, Шет елдермен достық және мәдени байланыс қоғамының төрағасы. Тіл білімі ин-тының меңгерушісі, 1960 жылдан Қазақстан Министрлер Кеңесі мұрағат басқармасының бастығы қызметтерін атқарған. Ж. неміс драматургі Ф.Шиллердің "Зұлымдық пен махаббат" (1948), орыс жазушылары А.Н. Островскийдің "Мысыққа бәрі майшабақ емес", М.Горькийдің "Егор Булычев және басқалар" ( 1948), "Коновалов"әңгімесін, Л.Леоновтың "Шапқыны" (1948) пьесаларын, А.Макаренконың "Ұстаздық дастанын" (1951). Ф.Достоевскийдің "Қылмыс пен жазасын" ( 1972). В.Васильевскаяның "Шұғыла" повесін, К.Станиславскийдің "Менің өнердегі өмірім" мемуарын, Н.Никитиннің "Солтүстік Аврора" романын, Л.Толстойдың "Соғыс және бейбітшілік" эпопеясының 1.2.4-кітаптарын, үнді жазушысы П.Чанданың "Тха хури құдығы" атты әңгімелер жинағын, т.б. Марк Твен, Т.Семушкин, А.Макаренко, Л.Толстой, Ф.Достоевский шығармаларын қазақ тіліне аударған.



	ЖАНДАРБЕКОВ Болат Құрманбекұлы (9.2.1932. Алматы - 25.3. 1991. сонда) - жазушы, драматург. ҚазҰУ-ды бітірген (1966). Қазақстанның телерадио хабарларын тарату жөніндегі мемл. к-ті режиссерінің ассистенті, режиссері, "Қазахфильм" киностудиясының режиссері қызметін атқарған. "Томирис" тарихи романы, "Сақтар" тарихи дилогиясы жарық көрген. Ж. театр сахналарында қойшіған және "Қазақтелефильм" киностудьясында түсірілген бірнеше пьесалар мен сценарийлердің авторы.



	ЖАНДЫБАЕВ Ғұсман (25.3.1944 ж.т., ШҰАР, Тарбағатай аймағы, Шағантай ауд.) - ақын. Алматы а.ш. техникумын (1963). ҚазҰПУ-ды (1971) бітірген. 1964 - 65 ж. Алакөл ауд. "Жаңа өмір" газетінде әдеби қызметкер, 1964 - 65 ж. ауд. мәдениет бөлімінде қызметкер, 1965 - 82 ж. Талдықорған обл. Алакөл, Қапал ауд. мектебінде мұғалім, оқу ісінің меңгерушісі, 1982 - 85 ж. Қазақ телерадио к-тінде Әдеби-драмалық хабарлар бас редакциясының редакторы, 1985 - 87 ж. " Мектеп" баспасында редактор, 1988 - 89 ж. "Жалын" журналында бөлім меңгерушісі, 1989 - 2000 ж. "Жазушы", "Рауан", "Білім" баспаларында редактор, бөлім меңгерушісі, "Қазақ энциклопедиясы" бас редакциясында бөлім меңгерушісі қызметтерін атқарған. Қазір "Жазушы" баспасында редактор. Алғашқы өлеңдері "Жұлдыз" журналында, "Қазақ әдебиеті", "Лениншіл жас" (қазіргі "Жас Алаш") газеттерінде 1962 жылдан жариялана бастаған. Өлеңдері "Жер жүрегі" (1966), "Құс жолы" (1967), "Жас керуен" (1969) жинақтарына енген. "Асыл жандар" (1970) кітабы және "Жасыл жондар" (1974), "Зеңгір аспан" (1978), "Қыр қызғалдақтары" (1981), "Көкорай"(1984), "Жыр желкені" (1986), "Арай" (1987), "Өткел" (1989), "Теріскақпай" (1994; Матай қорының І.Жансүгіров атынд. сыйл. берілген. 1995), "Таңғы шық" (1996), "Тарайық" (1998), "Ақ теңізден бір тамшы" (2001), "Сәріде туған ақ сәуле" (2003). т.б. жыр жинақтары, сонымен қатар "Сөз мәйегі" (1998) көркем-публицистик. кітабы. "Әкпе", "Жекпе-жек" дастандары жарық көрген. К.Бобошконың "Аңыздан ғажап ақиқат" ғыл.-танымдық кітабын, орыс ақыны А.Вознесенскийдің "Ор" поэмасын, неміс ақыны Б.Брехтың лирикаларын қазақ тіліне аударған. Жас ақындардың респ. бәйгесінің бас жүлдегері (1966).



	ЖАНКІСІ Басыбайұлы (1772. Қарағанды обл. Ұлытау ауд. Қарағандысай бойы - 1849. Сыр бойы) - ақын, би. Кейбір аңыз-әңгімелерде Ж-нің шын аты - Жанқиса және ол Қоқан хандығы әскерлерімен қақтығыста қайтыс болған делінеді. Жанқисаның жанама аты Ж. екенін Е.Бекмаханов та көрсеткен. Ж. шығармаларының көпшілігі сақталмаған. "Мақпал - Сегіз" дастанының үзіндісі. "Қоқан ханына айтқаны", "Қожыққа айтқаны" толғаулары ғана жеткен. Ж-нің "Қоқан ханына айтқаны" толғауы "Ай, заман-ай, заман-ай" жинағына енген және осы толғауы 1830 ж. орыс тіліне аударылып, "Песня о временах владычества коканцев" деген атпен "Образцы киргизской поэзии в песнях эпического и лирического содержания. переложенных в русские стихи" жинағында жарық көрген (1885. Орынб..). Кейбір шығармалары Әдебиет және өнер ин-тының қолжазба және мәтінтану бөлімінде сақтаулы тұр.



	"ЖАНҚОЖА БАТЫР" - тарихи жыр. 19 ғ-дың орта шенінде Сыр бойы қазақтарының Хиуа, Қоқан отаршылдығына қарсы күресін суреттейді. И.В. Аничков жырды 1893 ж. қағазға түсіріп, "Қазан ун-тінің археология, тарих, этнография қоғамының хабаршысында" (1894. XII т„ 3-бөлім) жариялаған. Жырда Кенесары, Төлек, Арынғазы, Есет, Бекет, Бабажан, т.б. тарихи тұлғалар мен Үргеніш, Бұхара, Райым секілді жер-су атаулары көптеп кездеседі. Жекелеген ру аттары да көрініс тапқан. "Ж. б." жырының көлемі шағын, 161 жол. Тілі көркем. Мысабай жыраудан жазылған осы жыр үлгісін С.Сейфуллин "Жаңа әдебиет" журналының 1926 жылғы 5-санында араб әрпімен жариялаған. "Жанқожа жайлы өлең" деп аталған жырдың осы үлгісі Т.Қоңыратбаевтың "Ертедегі ескерткіштер" (1996) зерттеуінде қайта басылған. Қазақстанның Орт. ғыл. кітапханасының сирек қолжазбалар қорында "Ж. б." жырының бірнеше үлгісі сақталған. Олар "Жанқожа батыр", "Жанқожаның тарихы", "Жанқожа батыр мен Бабажан сарт".

	Бұл нұсқалардың біреуі қара сөзбен, өзгелері өлеңмен жазылған. Жинаушылары - М.Ахметов, Баймұхамбетов, С.Бөлекбаев, Қ.Көрегенов, Қалижанов, Қ.Сұлтанов, Н.Қарабатыров, т.б.



	ЖАНҚҰЛИЕВ Әзімбек (1962. Жамбыл обл. Байзақ ауд. Шоқан а. - 27.9.2003. сонда) - айтыс ақыны. ҚазҰУ-ды бітірген. Ж. айтыскер ақын ретінде 1984 ж.бастап танылды. Көптеген айтыстардың жүлдегері.



	ЖАНҚҰТТЫ Ботанбайұлы Жақсы Жанқұтты (1810.Қарағанды обл. Шет ауд. Аюлы тауының баурайы. - 1873. Сауд Арабиясы. Мекке қ.) - шешен, би. Ауыл молдасынан мұсылманша сауатын ашқан. Кейін әкесі Ж-ны медресеге оқуға береді (1824). Кейін ел ішіндегі әртүрлі билік, әкімш. жұмыстарына араласады. Ж. өз заманының әділ биі, от ауызды, орақ тілді шешені Шабанбай бидің тәлім-тәрбиесін көрген. 1850. 1873 жылдары қажылыққа барған. Соңғы барғанда Құнанбайдың келесі жылы барайық деген сөзіне: "Келер жылға мен қарар едім, ажал қарамайды ғой" деп жүріп кетеді. Сол сапарында Меккеде қайтыс болады. Шешеннің айтқан дуалы сөздерінен халыққа қамқор болу, сыртқы дұшпандарынан қорғану үшін жасаған іс-әрекеттерді; ел бірлігін сақтау, ру арасындағы даулы мәселелерді шешу барысында әділ қазылық жасау; ұрпаққа ұлағатты сөз қалдыру, жастарды тәрбиелеуге айрықша мән беріп, көңіл бөлу жайлы бағыттар байқалады. Ж. туралы деректер Қ. Жұмалиевтің "XVIII-XIX ғ-дағы қазақ әдебиеті" (1967). Б. Адамбаевтың "Халық даналығы" (1984). "Ел аузынан" (1990) еңбектерінде келтірілген.



	ЖАНР - (франц. genre, лат. generis -түр, тек) - өнердің барлық түрлерінде тарихи қалыптасқан іштей жіктелім жүйесі. Әдебиеттегі Ж. - әлем әдебиетіндегі немесе нақтылы бір ұлттық әдебиеттегі белгілі бір дәуірде қалыптасқан, ортақ типологиялық, т.б. белгілері бар көркем шығармалар түрлерінің жүйесі. "Жанр" сөзі француз тілінде "тек" ұғымын береді, сондықтан да эпос, лирика және драманы ертеректе Ж. деп атады, кейде Ж. терминіәдеби түр терминімен теңестіріледі (қ. Әдебиеттің тегі мен түрі), Ж-ларды тегі мен түріне қарап лирикалық, эпостық және драм. деп бөлеміз. Әлемдік әдебиетте лирикалық Ж-ларға: элегия,эпиграмма, эпитафия, ода, идилла, сонет, ронд, мадригал, баллада, п а мфл е т , ро м ан с , ө л ең, терме, толғау, т.б. жатқызады. Адамның көңіл-күйі, ой мен сезімінің үндесуі лирикалық Ж-лардың басты ерекшеліктері болып табылады. Олар өзара өзіндік реңк, бояуымен де ерекшеленеді: элегия - мұң, эпиграмма - сықақ, ода - мадақ, т.б. Лирикалық Ж-ларды мазмұны мен тақырыптық өзгешеліктеріне қарап қана емес, бейнелеген өмір құбылыстары, ой-сезім өрнектері ерекшеліктеріне байланысты саяси-әлеум. лирика, филос. лирика, көңіл-күй лирикасы, табиғат лирикасы, т.б. жүйелеп топтастыру үрдісі де бар. Э п о с т ы қ Ж-ларға эпикалық кең тыныс, көп желілік, мазмұн қоюлығы, баяндау стилі тән. Дегенмен, бұл Ж-лардың да шағын, орта және үлкен түрлері бар (әңгіме, повесть, роман), Эпостық Ж-лар ұлттық әдебиеттегі аңыз, ертегі, батырлық, тарихи жырлардан бастау алады. Қазіргі заманғы әдебиеттегі эпостық Ж-ларға: новелла, мысал, әңгіме, повесть, поэма, роман, роман-эпопея, т.б. жатады. Драмалық Ж-лардың драма, трагедия, комедия сияқты тарихи қалыптасқан үш түрі бар. Драм. Ж-лар іштей Ж-лық түрлерге бөлінеді. Трагедия мен комедияның бір-бірі-мен ұштаскан траги комедия, ал комедияның лирикалық комедия, сатиралық комедия, водевиль, фарс, т.б. түрлері бар. Комедияда өмірдің келеңсіз құбылыстары, адам мінезіндегі мін - күлкі, әзілмен беріледі. Ал трагедияның Ж-лық ерекшелігі - шығарма күрделі оқиға, ымыраға келмейтін тартысқа құрылып, соңы қайғымен аяқталады.



	ЖАНСАЕВА Майра Дінмұхаметқызы (1909. Петропавл қ., -1978) - ақын. 1915 - 1978 ж. ауыл молдасынан мұсылманша оқып, хат таныған. 1934 жылдан Қазақ мемл. көркем әдебиет баспасында редактор болып қызмет еткен. Алғашқы топтамасы 1949 ж. "Жастар дауысы" респ. жас ақындардың жинағында жарияланған. "Ана жүрегіне" (1951) жеке өлеңдер жинағы жарық көрген. Ж. татар жазушысы Г.Башировтың "Намыс" романын (1952), т.б. татар жазушыларының шығармаларын қазақ тіліне аударып, "Татар әңгімелері" (1954) деген атпен жеке кітап болып басылған.



	ЖАНСҮГІРОВ Ілияс (14.5.1894. Алматы обл. Ақсу ауд. - 1938) - ақын. Алғашында өз әкесінен, ауыл молдаларынан сауат ашқан. Қарағаш а-нда жәдитше бастауыш мектепте оқыған. Ташкенттегі екі жылдық мұғалімдік курсты (1919). Мәскеудегі Журналистика ин-тын (1928) бітірген. Өз а-нда мектепте мұғалім. "Тілші" газетінде қызмет атқарған. 1922 - 25 ж. Верныйдағы (қазіргі Алматы) Қазақ ағарту ин-тының меңгерушісі. 1928 - 32 ж. "Еңбекші қазақ" газетіне қызметкер. 1932 - 34 ж. Жазушылар одағының ұйымдастыру комиссиясының төрағасы, 1934 - 37 ж. Қазақ саяси баспасының редакторы.. Қазақ АКСР ОАК-нің мүшесі қызметтерін (1933 - 36)атқарған. 1937ж. жалған саяси айыппен тұтқындалып, 1938 ж. ату жазасына кесілген. Ж-тің "Балдырған", "Қызыл жалау" атты өлең дәптерлері 1957 ж. Ұлтгық кітапханадан табылды. Ақынның алғашқы өлеңдері "Сарыарқаға", "Тілек" өлеңдері 1917 ж. Семейде шығып тұрған "Сарыарқа" газетінде жарияланған. 1923 ж. "Сана" журналында. одан кейін "Тілші", "Ақжол", "Кедей еркі" газеттерінде жарияланып тұрған. 1927 ж. "Беташар" атты шағын жинағы "Әйел теңдігі" журналына қосымша ретінде жарық көрген, 1928 ж. "Сағанақ" атты тұңғыш жинағы басылып шықты. "Сөз Қамысбаевқа!", "Құқ", "Сыйға сый, сыраға бал", "Жарайсың Шұлғаубаев!", "Шалқыбай", т.б. туындылары "Құқ" деген атпен жеке жинақ болып жарық көрген. Ж. прозасының елеулісі - оның "Жолдастар" романы (1935), "Кек" (1931), "Түрксіб", "Исатай - Махамбет" (1936). т.б. пьесаларын жазған. Ж. 15-тен аса поэма жазған. "Дала" (1930), "Бүгінгі дала"(1928), Гималай" (1929). "Рүстем қырғыны" (1926), "Байкал" (1937), аяқталмаған "Мақпал", "Исатай", "Көбік шашқан" поэмалары бар. Ол 1929 ж. "Күй", 1934 ж, "Күйші", 1936 "Құлагер" поэмаларын жазды. Ж. халықтың бай фольклорын жинауға, оның озық үлгілерін халық игілігіне айналдыруға, кітап болып шығуына үлес қосқан. "Балаларға тарту" (1926), "Байшұбар"(1923), "Малта", "Шәркей" (1929), "Жұмбақ" (1930), "Өтірік" (1930) өлеңдер жинағын жазған. Ж. 1958 ж. ақталды. Орыс қаламгерлері А.С. Пушкиннің көптеген өлеңдерін, "Евгений Онегин" романын (1937), М.Лермонтовтың "Ақынның өлімі", "Тұтқын", "Қанжар", Н.Некрасовтың "Темір жол", М.Горькийдің "Дауылпаз", неміс ақыны Гейне мен француз жазушысы Гюгоның, татар ақыны Ғ.Тоқайдың, тәжік ақыны К.Лахутидің классик. шығармаларын қазақ тіліне аударған. Елімізде бірнеше мектеп, көше, аудандарға, Талдықорған қ-ндағы Жетісу мемл. ун-тіне Ж. есімі берілген. Сол қалада ақынның өмірі мен шығарм.-ғына арналған әдеби-мемориалдық мұражайы жұмыс істейді.



	ЖАНСҮГІРОВТІҢ ӘДЕБИ МҰРАЖАЙЫ, Ілияс Жансүгіровтің өмірі мен шығармашылығына арналған мәдени-ғылыми мекеме. 1984 ж. 23 қарашада Жансүгіровтің туғанына 90 жыл толуына байланысты Талдықорған қ-нда ашылған. Оның экспозициясы кіре беріс зал және 5 бөлімнен тұрады. Мұражайда ақын тәлім алып, ұстаз тұтқан ақындардың суреті мен қазақ ауыз әдебиетінің нұсқалары, ақынның "Күй" поэмасына арқау болған қобызшы Молқыбайдың қобызы, ақын кабинетінде жазу үстелі, күнделікті пайдаланған қағаз-қаламдары, сонымен бірге оның Б.Майлинмен жазысқан хаттары сақталған. Музей І.Жансүгіровтің қоғамдық қызметімен, Қазақстан халықтары, шет ел тілдеріне аударылған шығармаларының аудармаларымен, түрлі құжаттар және фотосуреттер Қазақстан Жазушылар одағы Қазақ ұйымдастыру к-тінің председателі. Қазақстан Жазушылар одағының алғашқы басшысы ретіндегі ақынның жан-жақты қызметімен таныстырады. Оның кеңес жазушыларының 1-съезі кезінде М.Горькиймен бірге түскен суреті және орыс, шет ел әдебиеті шығармаларынан аударылған басылымдары да осы залға қойылған. Мұражайда ақынның қаламдас достары мен замандастарының фотосуреттері, олар туралы материалдар, сонымен қатар экспозицияда ақынның әдеби шығарм-ғын жалғастырушы ізбасарларының суреттері де қойылған. Ақын атына байланысты тарихи жерлердің фотосуреттері мен оның 90 жылдығына арналған экспозициялар, ақынның жеке кітапханасы мен мұрағаты да бар. Мұражайда түрлі мәдени ағарту жұмыстары, әдеби диспуттар өткізіліп тұрады. ЖАНТӨБЕТОВ Жақсыбай (1988. Жамбыл обл. Шу ауд. Абай а -1958) - халық ақыны. Ауыл мектебінен оқыған. 2-дүниежүз. соғысы жылдары үгіт-концерт бригадасына қатысып, тыл еңбеккерлеріне ән, жырымен белсенді қызмет еткен. Облысаралық (Қызылорда. 1943). респ. айтыстардың (1943) жүлдегері. Оның халық ақындары К.Баймағамбетовпен (Қызылорда). Қ.Терібаевпен (Талдықорған) айтыстары, қырғыздың атақты жыршысы Османқұлмен хат арқылы айтысы (1951) сақталған. "Колхоз жыры"(1930), "Түрксіб"(1931), "Екі тап", "Назым қыз" (1939), "Мәлік батыр" (1944), "Жамбыл" (1950) дастандары бар. Өлеңдері "Ақын жырлары", (1958), "Пернедегі термелер" (1965) жинақтарына енген. "Өмірімнің өрнегі" (1985) өлеңдер мен дастандар жинағы жарық көрген. "Құрмет белгісі" орденімен (1945), "1941 - 45 жылдардағы 2-дүниежүз. соғысы кезіндегі қажырлы еңбегі үшін" медалімен (1946), Қазақстан Жоғ. Кеңесінің Грамотасымен марапатталған.



	ЖАНУАРЛАР ТУРАЛЫ ЕРТЕГІЛЕР, хайуанаттар жайындағы ертегілер - көне замандағы мифтер мен әр түрлі тұрмыстың, аңшылық әңгімелердің негізінде пайда болып, кейінгі қоғамдағы адамдар мінезін, олардың өзара қатынасы мен байланысын аллегориялық түрде жан-жануар бейнесі арқылы тұспалдап көрсететін ауызекі эпикалық әңгімелер. Бұлар. негізінен, үш топқа жіктеледі: этиологиялық Ж. т. е., классик. Ж. т. е. және мысал ертегілері (аполог). Этиологиялық ертегілер - өзінің шығу мерзімі жағынан Ж. т. е-дің ең көнесі. Мұнда хайуанаттардың сыртқы пішіндегі немесе жүріс-тұрысы, мінез-құлқындағы бір ерекшелігі, оның солай болу себебі жайында баяндалады. Бұл топтағы ертегілердің басты ерекшелігі - оқиғаны себеп-салдарлы сипатта баяндауы және байырғы синкреттілікті сақтап қалуымен этиологиялық мифке жақын болуы. Бұл ертегілердегі негізгі кейіпкер жануарлардың сипаттамасы басқа елдер ертегілерімен сарындас. Мыс., түлкі - аса айлакер, екі жүзді, алаяқ қу, қасқыр мен жолбарыс - адуынды озбыр, қара күш иесі, аю болса - икемсіз, қарабайыр. т.б. Шығыс және Еуропа халықтарының Ж. т. е-інің негізін классик. Ж. т. е. құрайды. Көбіне балаларға арналған адам мінезінің ақылдылық, ақымақтық, қулық-сұмдық жақтарын суреттеу арқылы ашып береді. Классик. Ж. т. е-дің құрылымы онша күрделі емес. Олардың сюжетінің әрі композициясының негізі хайуанаттар арасындағы кездесулер мен қақтығыстарға құрылады. Бір сарынды эпизодтардың өзгермей, үнемі қайталанып келетін түрі көптеген әлем халықтары ертегілерінде бар. Олардың үлгілері - "Қотыр торғай", "Кім неден күшті", т.б. ертегілер. Мысал ертегілер - мұнда баяндау белгілі бір моральдық қағида мен тұжырымды дәлелдеуге бағытталады, сол себепті ертегі көп жағдайда нақылмен аяқталады. Қазақ халқының мысал ертегілері шығыс фольклорымен тығыз байланысты. Орта Азияға, Қазақстанға кең тараған "Калила мен Димна", "Тотынама", т.б. Ж. т. е. адам болмысының ертедегі тотемдік сенімдермен байланысты туған. Ж. т. е-дің прозалық баяндаудан өлеңге көшіп отыратын үлгілері де кездеседі.



	ЖАНҰЗАҚ (т.аж.б.. Шығ. Қазақстан обл. Тарбағатай ауд.) - 18 - 19 ғасырда өмір сүрген ақын. Атақты Қабанбай батырдың жақын серігі. Дәулетбай батырдың немересі. Жастайынан ақындыққа бой ұрып, өз кезіндегі ел басқарған болыстар мен билердің қарапайым халыққа істеген қиянат қылықтарын уытты өлең тілімен әшкерелеген, заман жайлы, ел тіршілігі мен туған жер жайлы толғаған өлең-жырлары халық арасына кең тараған.



	ЖАНҰЗАҚОВ Тельман (1935, Ал-маты обл. Райымбек ауд. Нарынқол а. - 1978) - жазушы. ҚазҰУ-ды бітірген (1957). "Лениншіл жас" (қазіргі"Жас алаш") газетінде әдеби қызметкер, бөлім меңгерушісі, редактордың орынбасары, 1967 -71 ж, "Правда" газетінің Қазақ КСР бойынша меншікті тілшісі, 1972 - 74 ж. респ. сатира журналы "Ара" - "Шмельдің" бас редакторы, 1974 - 1978 ж. "Қазақфильм" киностудиясы директорының орынбасары, Қазақстан Кинематографистер одағы басқармасының екінші хатшысы қызметтерін атқарған. Ж. орыс және батыс классикгерінің біршама шығармаларын қазақ тіліне аударған. "Тың жерлерді игергені үшін", "Еңбектегі ерлігі үшін В.И. Ленин туғанына 100 жыл толу құрметіне" медалімен, Қазақстан Жоғ. Кеңесінің Құрмет грамотасымен марапатталған.



	ЖАНҰЗАҚОВА Фарида Дүйсенбекқызы (1935. Семей қ. - 1993) -жазушы. ҚазҰУ-ды бітірген (1954). 1954 - 67 ж. "Ленинская смена" газетінде, 1967 - 71 ж. "Жазушы" баспасында қызметкер, бөлім меңгерушісі. Ж. шығармалары "Өмірбаян жаңа басталды" (1967) жинағына енген. М.Гумеровтың "Әкемнің әкесі" (1968) әңгімелер жинағын, "Балаларға базарлық" ұжымдық жинағын (1969). Ә.Әбішевтің "Белгісіз батыр" пьесасын (1970), Б.Тілегеновтің "Көктем де ызғарлы" (1972), К.Исаевтың "Соңғы тәулік" (1973) романдарын, Б.Тоғысбаевтың "Ар" (1975). М.Дүйсеновтің Гүлжан" (1976) повестерін және Қ.Байсейітовтің "Құштар көңіл" (1983) повесін орыс тіліне аударған. Ж. "Құрмет белгісі" орденімен (1986). Қазақстан Жоғ. Кеңесінің грамотасымен марапатталған.



	"ЖАҢА ӨМІР" - Қытайдағы Шыңжаң өлкесіндегі қазақ және ұйғыр оқушыларына арналып шығарылған қоғамдық-саяси, әдеби, ғылыми және суретті журнал. 1944 - 49 ж. "Қазақ елі", 1949 - 57 ж. "Ж. ө." деген атпен Алматыда қазақ, ұйғыр тілдерінде араб әрпімен айына бір рет шығып тұрған. Көлемі 5 б.т., таралымы 5000 дана. Журнал көрнекті жазушылардың сыйлық алған шығармаларын, қазақ және ұйғыр жазушылары мен ақындарының туындыларын, бастауыш мектептерге арналған оқу материалдарын жариялап отырған.



	"ЖАҢА ӨРІС" - газет. Түркістан атқару кеңесінің және Түркістан майданының саяси бөлімі атынан шығып тұрған. Алғашқы нөмірі 1920 ж. сәуір айында жарық көрген. Оның "Шет елдерде", "Кеңестер ішінде", "Аймақ хабарлары" деген бөлімдері болған. 1920 ж. 27 шілдеде шығуын тоқтатқан.



	ЖАҢА СӨЗДЕР (неологизмдер. грек. neos - жаңа, logos - сөз) - заман, қоғам жаңғыруына байланысты туатын, жаңа заттар мен құбылыстардың атауын білдіретін сөздер мен сөздер тобы. Жаңа сөз - ауызекі тілде немесе жазушылардың шығармаларында соны ойды таңбалаушы белгі ретінде беріледі. Ол заманның дамуына, уақыттың өзгеруіне байланысты тілге, сөздік қорғанып, оны толықтыра түседі, өз заманының айғағына айналады.



	ЖАҢАБАЙ Қүдайбергенұлы (1865. бұрынғы Жетісу обл. Жаркент уезі. Қырғызсай а. - 12.5.1916. Қырғызстан. Қарақол) - би, шешен. Жаркент медресесін бітірген. Араб, орыс, қытай, моңғол тілдерін меңгерген. Жаркент мешітін салуға үлес қосқан. 1893ж.Тоғызбұлақта (қазіргі Ұйғыр ауд-нда) қазақ-орыс мектебін ашқан. Жамбыл, Тоқтағұлмен етене араласып, Тұтқа, Көгілдір, Шынар, Жәміха ақындармен сөз жарысына түскен. 1916 жылғы Жетісу өңіріндегі ұлт азаттық қозғалысына қатысып, өз руластары қоңырбөріктерді қаруландырып, Қарқара көтерілісшілері қатарына қосқан. Көтеріліс басып-жаншылғаннан кейін, Ж. Қарақол (Қырғызстан) абақтысына қамалып, серіктерімен бірге атылған. Ж. есімі Алматы обл. Ұйғыр ауд-ның орталығы Шонжыдағы қазақ орта мектебіне, орт. көшесіне беріліп, ескерткіш орнатылған.



	ЖАҢБЫРОВ Мамытбек (25.5. 1936 ж.т., Оңт. Қазақстан обл. Арыс ауд. Қабылсай елді мекені) - жазушы. Ташкент қ-нда несие-экон. техникумын. Қаржы-экон. ин-тын бітірген. 1959 - 61 ж. Арыс қ-нда банкте экономист. 1961 - 65 ж. Арыс ауд-нда, Түркістан ауд-нда бақылаушы-тексеруші. 1965 - 68 ж. Түркістан ауд. партия к-тінің ұйымдастыру бөлімінде инспектор. 1968 - 77 ж. Келес ауд-нда бақылаушы-тексеруші, 1977 - 81 ж. Бөген (қазіргі Ордабасы) ауд-нда ауд. қаржы бөлімінің меңгерушісі, 1981 - 90 ж. Шымкент қ-нда автокөлік мекемесінде бас есепші, 1990-98 ж. Қаржы бақылау басқармасында бас бақылаушы қызметтерін атқарған. "Өмір өткелдері" (1997), "Тағдыр" (1997), "Арпалыс" (1998) кітаптары жарық көрген.



	ЖАҢЫЛТПАШ - қазақ ауыз әдебиетінің шағын жанры. Ж. ойын-сауыққа жиналған жұртты күлдіру, жас ұрпақтың тілін ұстартып, әр түрлі сөзді шапшаң айтуға үйрету мақсатымен пайда болған. Ж-тың сөздері адамды жаңылдыратындай қиын, көбінесе, ұяң және қатаң дауыссыз дыбыстардан құралады, қара сөз немесе өлең түрінде келеді. Қазіргі кезде Ж. жаңа мазмұнға ие болып, түрі мен мазмұны жағынан молыға түсті. Жас ұрпақты достыққа, бірлікке, адамгершілікке, ізгі қасиеттерге тәрбиелеудің маңызды құралына айналды. Мыс.: " Қамаштан көріп қалашты. Қалашқа Жарас таласты. Бөлінсін десең қалаш тең, Таласпа Жарас Қалашпен", Тәрбиелік маңызы бар мұндай Ж-тар балабақшалар мен мектептерде жиі қолданылады.



	ЖАПАР Құттыбайұлы (1828. Павлодар обл. Баянауыл ауд. - 1907, сонда) - ақын. Жастайынан айтыстарға қатысып, есімі көпке мәлім болған. Ж-дың Қожабек, Ажар. Төребай ақындармен айтыстары белгілі. Ақынның "Күлше мен Назымбек" дастаны, "Ысмайыл мен Зағипа айтысы" халық арасына кең тараған. Шәймерден Торайғыров жинап тапсырған Ж. шығармалары мен ол жырлап берген ауыз әдебиеті үлгілері Орт. ғыл. кітапхана қорында сақтаулы.



	ЖАППАСҮЛЫ Еркін (6.6.1954ж.т., Шығ. Түркістан) - жазушы, сықақшы. ҚазҰУ-ды бітірген (1982). 1971 - 73 ж. Ақсуат ауд. Пионерлер үйінің директоры. 1982 жылдан "Қазақстан пионері" (қазіргі "Ұлан") газетінде, "Қазақкітап" кітап саудасы бірлестігінде қызмет атқарған. Қазір "Қазақ әдебиеті" газетінің жауапты хатшысы. Алғашқы сықақ шығармалары 1967 ж. жылдан бастап бұрынғы Семей обл. "Семейтаңы. респ. "Қазақәдебиеті", "Қазақстан пионері" (қазіргі "Ұлан") газеттерінде, "Ара-Шмель" және "Жалын" журналдарында жарияланған. "Кімге күлкі, кімге түрпі?" (1986), "Ой, қытығым келеді..." (1994) сатиралық кітаптары жарық көрген. "Қымсынбашы, қылықтым" атгы кітабы үшін Халықар. "Алаш" әдеби сыйл. берілген (2003). Шығармалары орыс, қытай тілдеріне аударылған.



	ЖАПСАРБАЕВ Қалқа (1886. Алматы обл. Көксу ауд. Мұқыр а. -1976. сонда) - ақын, әнші, композитор. Қазақстанның халық ақыны (1961), 1938 - 45 ж. Қосшылар одағында. ауд. ұжымшар, кеңшар театрында, мәдени-үгіт бригадаларьшда еңбек еткен. "Қалканың әні", "Калканың желдірмесі", "Жайқоңыр" әндері ел арасында кең тараған. "Орақ батыр", "Дана қыз", "Қарлығаш пен Дәуіт", "Тұрымбет туралы аңыз", "Партизан Шаймерден", "Мұсабек Сеңгірбаев" дастандары бар. Шығармалары "Жайқоңыр" (1959), "Тандамалылар" (1962), "Жетісу жырлары"(1970) жинақтарында топтастырылған. "Мұсабек батыр" дастаны 1951 ж. жеке кітап болып басылған. "Құрмет белгісі орденімен марапатталған (1945).



	ЖАРАПАЗАН - қазақ даласында ислам діні берік орын тепкеннен кейін пайда болған тұрмыс-салт жырларының бірі. Ол ел арасында ораза ұсталатын рамазан айында айтылады. Кешкілік ауыз ашар кезінде ауылдың өлең айтуға бейімі бар жастары жиылып, әр үйдің тұсына келіп Ж. айтады. Ж. мәтіні әбден қалыптасқан жаттанды шумақтардан құрылады. Мазмұн жағынан оны шартты түрде үш бөлікке бөлуге болады. Ең алдымен. Ж-шы үйді, үй иесін мадақтаудан бастайды. Одан ислам дінінің шарттарын уағыздап, имандылыққа шақырып, өсиет айтады. Соңы бата берумен аяқталады. Әрине, айтушы өзінің қабілет-қарымына орай, жаттанды мәтіннің қаңқасын бұзбай өз ойынан да шумақтар қосып айта береді. Ж-ның негізгі мақсаты - ораза айында ел көңілін көтере жүріп, ислам дінін насихаттау, жұртты шариғатқа, иманға ұйыту, береке-бірлікке, ізгілікке шақырудан туған. Оған әсіресе жастар мен балалар белсенді ат салыса жүріп, өздері де үлгі-өнеге алған. Кеңестік дәуірдегі шектеулердің салдарьшан ұмытыла басгаған Ж. ислам діншің жандануына байланысты кайтадан салтқа еніп келеді.



	ЖАРАС Сәрсек (15.5.1968 ж.т., Алматы обл. Ұйғыр ауд. Сүмбе а.) - ақын. ҚазҰУ-ды бітірген (1995). Респ. "Өркен", "Жас қазақ" жастар газеттерінде тілші, бөлім меңгерушісі қызметтерін атқарған. 1996-2000 ж. "Парасат" журналында, 2000- 2001 ж. "Жетісу" газетінде, 2001 ж. "Қазақстан" журналында қызмет істеген. 2002 жылдан Қазақстан Жазушылар одағында әдеби кеңесші, Жазушылар одағының жанынан шығатын "Әдебиет айдыны" газеті бас редакторының орынбасары қызметін атқарады. Ақын өлеңдері "Толқыннан толқын туады" (1993), "Жас ақындар антологиясы" (1999). "Бәйге" (2001) ұжымдық жинақтарына енген.



	ЖАРҒЫ - дәстүрлі қазақ қоғамындағы заңдар жинағының атауы. Ежелгі түркі тіліндегі "иар" ("жар") сөзінен шыққан. Мағынасы - әмір, әмір беру, билік айту. Ал "Кодекс Куманикусте" бұл сөз - jar түрінде жазылған, мәні - шешім, берілген әмір. Қазақ хандығын билеген Тәуке хан заманында билер Төле би, Қазыбек би, Әйтеке би, т.б. қатысуымен құқықтық қарым-қатынастарды реттейтін заңдар жинағы - "Жеті жарғы" құрастырылған. Ж.. негізінен, хан тарапынан бекітілген шешім болғандықтан, ол бүкілхандық аумағында орындалуға тиіс болды. "Ж" термині қазіргі кезде "устав" сөзінің баламасы ретінде қолданылып жүр.



	ЖАР-ЖАР - қазақ халқының тұрмыс-салт жырларының ежелден келе жатқан жанрлық түрінің бірі. Ол қыздың ұзатылатын тойы аяқталып, аттанар алдында орындалады. Күйеу бастаған жігіттер жағы атқа мініп келіп, отау үйдің сыртынан жабықты ашып өлең бастайды. Сәукелесін киіп отаудағы шымылдық ішінде отырған қалыңдықты қоршаған жа-қын жеңгелері мен бойжеткеннің құрбылары қыздың атынан жауап өлең айтады. Осылай айтыс түрінде орындалатын жауаптасу өлеңінде қыздар жағы оң жақга еркелеген қыз ғұмырдың өтіп бара жатқанына, өмірдің өткіншілігін жырлап, өкініш білдіреді. Жат жұртқа барғанда ата-анасы мен туған туысқандарының, құрбы-құрдастарының орыны толмайтындығын өлеңге қосып, әлі де болса ойнап-күліп жүре тұруға мүрша бермей аттандырып жатқан ата-анасына наразылығын білдіреді. Өз кезегінде жігіттер жағы ерге шығып, бала сүйіп, түтін түтетудің атадан қалған жол екен-дігін айтып, ол жаққа барғанда қайын жұртының туған-туыстарын жокгатпайтындығын айтады. Көбіне өлең мәтіні бір-біріне ұқсас болып келеді. "Жар-жар" сөзі дағдылы қайталанып келіп отыратындықтан да өлең осылай айтылады. Өлең мәтіні 11 буынды қара өлең үлгісімен немесе 7 - 8 буынды жыр ағымымен айтылады. Өлеңнің алғашқы екі жолы, көбінесе, ұйқас үшін алынған, тұспалды білдіретін мазмұнда болады, негізгі ой үшінші, төртінші жолда айтылады. Әдетте, Ж.-ж-да дәстүрлі қоғамның адамгершілік ұстанымы жырланады, оның мәтінінде қалыптасқан дүниетанымды бұзатындай жаңа шумақтар сирек кездеседі. Кезектесіп көп дауыспен айтылатын Ж.-ж. табиғатында ойын-сауықтық сипаттар басым болады да, оның орындалу мәнері дала сахнасындағы театрландырылған көріністі елестетеді. Ж.-Ж. өзінің мәні жағынан өнегесі мол, өміршең жанр болып есептеледі. Казіргі заманғы үйлену тойындағы Ж.-ж. жаңа мазмұнға ие болған, оған ақын-жазушылар жаңа сөз жазып, жаңа әнмен жас жұбайлар тойында міндетті түрде орындалатын өнер туындысына айналған.



	ЖАРЛАЙ АРНАУ - ауыз әдебиетіндегі жанрлардың бірі. Бұл жанрды көшпелі елдің тұрмыстық-рухани қажеттілігі тудырған. Жиын-тойларда, аста, т.б. халық көп жиналған жерде біреудің ұрланған малын, қолды болған басқа да дүниесін, немесе жоғалған адамын, т.б. жоғын іздеп, жар салушы жария етіп айтады. Көп жағдайда сөзі тыңдаған елдің құлағында қалуы, естіген ел елең етуі, назар аударарлық сипаттарын, қадір-қасиетін өлеңмен мәлімдеп, жұртшылықгың көкейінде қалатындай етіп, сол арқылы әсер етуге, жәрдемдесуге ықыластандыратындай етіп жырлаған. Осылайша Ж. а. арқылы талай жоқгың табылғаны көшпелі елдің тарихынан белгілі. Ж. а. белгілі бір қуанышқа, т.б. жұрт көңілін бұру үшін де айтылған. Мәселен соның бірі - баланы сүндеттеу. Басына үкілі тақия кигізген, жуас атқа мінген баланың қанжығасына қоржын бөктеріп, естияр кісі ауыл-ауылды аралайды. Бәленше деген кісінің бәленше деген баласы бәленбай күні сүндетке отырғызылады, соған келіңіздер деген хабарландыруды өлеңмен айтып, жалпақ елге жар салады. Асқа, тойға шақыру да, бәйгеге қандай заттар тігілетінін, тойдың немесе астың салтанаты қай жерде қалай, қандай тәртіппен өтетінін де өлеңмен жар салып айтады. Малын немесе басқа дүниесін сатқысы келгендер де Ж. а. арқылы ұсынатын затының қадір-қасиетін жиналғандарға мәлімдеп, келушілердің көзіне түсуге тырысқан. Өлеңмен айтылса, тыңдаушыларға - алушыларға жетімді, әрі өтімді болатыны ескерілген. Жар салу да, жар айтудың түрлері де - барлығы да Ж. а. ретінде көшпелі халықтардың тіршілік қажеттілігі тудырғандықтан бәрінде де кездескен. Бұл жанр шығармаларының көркемдігі айтушылардың қарым-қабілетіне байланысты. Сондықтан қазақ пен қырғыз арасында жар салуға, жар айтуға әрі ақындығы күшті, әрі даусы ашық, жарқын адамдарды, арқалы ақындарды шақыратын әдет қалыптасқан. Әйгілі Жамбылдың өзі де кезінде Ж. а. айтқан. Ж. а-дың мақсаты - жоқ туралы, немесе белгісіз жағдай туралы жалпақ елге мәлімет беру, жай-жапсарды біле бермейтін елді мүмкіндігінше толығырақ хабардар ету болып табылады.



	ЖАРМАҒАМБЕТОВ Қайнекей (25.8.1918. Қостанай обл. Жангелдин ауд. Шиелі а - 10.9.1974, сонда) - ақын, әдебиет зерттеуші. ҚазҰПУ-ды (1941), аспирантурасын (1949) бітірген. 1941 - 48ж. Қазақстан Компартиясы ОК-нде нұсқаушы, Қазақстан ЛКЖО ОК-нде хатшы, 1948 - 58 ж. ҚазҰПУ-да аға оқытушы, доцент, директордың орынбасары, 1958 - 64 ж. "Әдебиет және искусство" (қазіргі "Жұлдыз"), "Ара" - "Шмель" журналының редакторы, Қазақстан Жазушылар одағында жауапты хатшы, әдеби кеңесші қызметтерін атқарған. 1964 жылдан шығарм. жұмыста болған. Алғашқы жинағы "Заман біздікі" деген атпен 1950 ж. жарық көрген. "Адам туралы аңыз" (1951), "Мұғалима туралы баллада" (1957), "Балладалар" (1962), "Соңғы күн" (1967), "Дәурен", "Сырлы тал" (1971), "Шыңдағы шамшырақ" (1976) атты жинақтары, "Әнші азамат" повесі (1951), «Азамат жолы» (1983) кітаптары бар. Жазушылар өмірінен көптеген монографиялық еңбектер жазған. И.Шиллер, А.Мицкевич, М.Лермонтов, А.Барто, т.б. өлеңдерін, Б.Ершовтың "Тұлпартай, сұңқартай" ертегісін, И.С. Тургеневтің "Әкелер мен балалар" романын қазақ тіліне аударған. Ж."Қазақ совет әдебиеті тарихының очеркі" (1949. 1958. 1960), орта мектепке арналған "Қазақ совет әдебиеті" оқулығы (1948 - 51) авторларының бірі. Бірнеше рет "Құрмет белгісі" (1945) орденімен және медальдармен марапатталған.



	ЖАРМАҒАМБЕТОВ Тобық (1934. Ақтөбе обл. Байғанин ауд. Жарқамыс а. - 1973. Ақтөбе қ.) - жазушы. ҚазҰУ-ды бітірген (1957). Алғашқы "Ескі жұрт" әңгімесі "Жұлдыз" журналында жарық көрген. Жарқамыс орта мектебінде мұғалім. Ақтөбе обл. телерадио к-тінде аға редактор (1960), бас редактор. Ақтөбе обл. "Коммунизм жолы" газеті редакциясында қызметкер. Ақгөбе обл. мәдени ескерткіштерді қорғау қоғамында қызмет атқарған. "Нәзік бұлттар" (1966), "Отамалы", "Эмигранттың өлімі", "Екі жүрек" (1968), "Соңғы хат", "Кішкентай махаббат", "Қызылай"(1970), әңгімелері, "Сентябрь түні" (1973), "Өлімді жеңген өмір", "Бәйтеректің жас шағы" повестері, "Соңғы хат" повестер мен әңгімелер жинағы (1974), "Ақ жауын" Таңдамалы шығармаларының бір томдығы (1984) жарық көрген.



	ЖАРМҰХАМЕДҰЛЫ Мұхамедрахым (1928 ж.т.. Жезқазған обл. Сарысу а.) - ғалым. филол. ғыл. докт. Қызылорда пед. ун-тін (қазіргі Қызылорда гуманитарлық ун-ті) бітірген (1951). 1951 - 58 ж. Оңт. Қазақстан обл. Бостандық а-нда мектепте мұғалім, кешкі мектептің директоры болып қызмет істеген. 1961 жылдан Әдебиет және өнер ин-тында кіші ғыл. қызметкер, аға. жетекші ғыл. қызметкер. Ж. 150-ге тарта ғыл. мақалалардың авторы, "Айтыстың даму жолдары" (1976), "Айтыс өнері" (1979), "Сарбаз поэзия" (1981), "Айтыс" (бүгінгі айтыс туралы. 1990), "Көненің көзі" (1966), "Шешендік өнер" (1998) атты монограф. еңбектері. орта мектеп пен жоғары оқу орындарына арналған оқу қүралдары жарық көрген. "Еңбектегі ерлігі үшін", үш рет Түркия мәдениет мин-нің Қүрмет грамотасымен марапатталған.



	ЖАРОКОВ Тайыр (26.9.1908. Орал обл. Жәнібек ауд. Жетібай а. - 11.3.1965. Алматы) - ақын. Орынборда қазақтың халық ағарту ин-тан (1927). ҚазҰПУ-ды (1932), Ленинградтың тарих. философ. және әдебиет ин-тының аспирантурасын (1935) бітірген. 1932 - 33 ж. Қазақстан Жазушылар одағында хатшы, 1933 - 34 ж. Қазақмемл. көркем әдебиет баспасында редактор, 1936 - 38 ж. "Қазақ әдебиеті" газеті редакторының орынбасары. 1938 - 42 ж. халық ақыны Ж.Жабаевтың әдеби хатшысы қызметтерін атқарған. 2-дүниежүз. соғысқа қатысқан. 1946-65 ж.

	Қазақстан Жазушылар одағы мен Қазақмемл. көркем әдебиет баспасында (қазіргі "Жазушы" баспасы) жауапты қызметтер атқарған. Алғашқы өлеңдері 1927 - 28 ж. "Аэроплан", "Күлімдейді күміс күн де" жинақтарына енген. 1932 ж. "Жұлдыз жарығы" алғашқы өлеңдер жинағы басылып шыққан. "Нефтстан", "Коммунизм таңында" (1933), "Мотор жыры", "Күн тіл қатты" (1934), "Мұз тұтқыны" (1935), "Нарын" (1935), "Тасқын" (1937, 1949), "Отан дауысы" (1938), "Тастағы жазу" (1940), "Совет сұңқарлары" (1942), "Бақыт жырлары", "Жапанды орман жаңғыртты" (1949), "Костер басында" (1952), "Қырда туған құрыш" (1954. 1955. 1956). "Жыр қанаты" (1956), "Құмдағы дауыл" (1958), "Тау жырлайды" (1962), "Теңіз баласы" (1963), "Тасқынға тосқын" (1965), Таңдамалы шығармаларының 1958 - 59 ж. екі томдығы. 1972 - 75 ж. төрт томдығы және 1951 - 78 ж. бір томдығы. т.б. кітаптары жарық көрген. Ж. орыс ақындары А.С. Пушкиннің "Цыгандар", "Кавказ тұтқыны", "Коломнадағы кішкене үй", "Ағайынды қарақшылар", 'Траф Нулин", "Қысқы кеш", "Қысқы ертеңгілік", М.О. Лермонтовтың "Черкестер", "Қылмысты", А.Трибоедовтың "Ақылдың азабы", М.Алигердің "Зоя", Н.Некрасовтың, В.Маяковскийдің, А.Сурковтың, грузин ақыны Ш.Руставелидің, украин ақыны Т.Шевченконың шығармаларын қазақ тіліне аударған. Екі рет Еңбек Қызыл ту орденімен, "Құрмет белгісі" орденімен марапатталған.



	"ЖАРШЫ" - ұлттық қоғамдық-саяси журнал. Алғашқы саны 1929 ж. жарық көрген. Алғашқы редакторы - І.Қайымов. Журнал оқырман қауымды латын әліпбиіне жаттықтыруды мақсат еткен. Көбінесе. сыни, сықақ материалдар жариялап тұрған. 1930 жылдың маусым айынан "Ж.". "Қазақстан" баспасының құрамына қосылып, редакторы Б.Майлин болған. 1931 жылдың соңында жабылған.



	ЖАРЫЛҒАПБЕРДІ Жұмабайұлы (1851. Павлодар обл. Баянауыл ауд. - 1914. сонда) - әнші. композитор. ақын. Шығыс поэзиясын жақсы меңгерген. Ел арасында жыр. қиссаларды жатқа айтып. Біржан салды ұстаз тұтқан. Ол шырқаған "Топайкөк" әні ел ішіне кең тараған. Ж-нің халық жадында тек" Шұбартау", "Шама", "Қаракөз", "Ардақ" әндері сақталған. Бұл әндерді Балабек пен Сапарбай Ержановтар, Қ.Байжанов, Ғ.Айтбаев орындап, бүгінгі ұрпаққа жеткізді. "Азаң" әнін А.В. Затаевич "музыка өнеріндегі құнды олжа" десе, А.Жұбанов Ж-ні "Ұлттық ән өнерінің ірі өкілі" деп бағалаған.



	ЖАРЫЛҒАПОВ Ісләм (4.8.1918. Қарағанды обл. Жаңаарқа ауд. Бірлік а. - 1993. Алматы) - жазушы, аудармашы. ҚазҰ ПУ-ды бітірген (1942). 2-дүниежүз. соғысқа қатысқан. 1944 - 45 ж. Мәскеудегі Жоғары дипломатия мектебінде оқыған. 1942 - 46 ж. ҚазҰПУ-да оқытушы. Алматы обл. комсомол к-тінің хатшысы. БЛКЖО ОК-нің (Мәскеуде) нұсқаушысы, Алматы қ-лық комсомол к-тінің бірінші хатшысы. 1946 - 52 ж. Қазақстан Компартиясы ОК-нде меңгеруші, бөлім меңгерушісінің орынбасары, 1957 - 58 ж. "Қазақ әдебиеті" газетінде бас редактордың орынбасары, 1965 -68 ж. Қазақстан Баспа, полиграфия және кітап саудасы істері жөніндегі к-тінде бас редактор, 1971 - 74 ж. Қазақстан Жазушылар одағында көркем әдебиетті насихаттау бөлімінің директоры қызметтерін атқарған. 1975 жылдан шығарм. жұмыста болған. Орыс қаламгерлері А.С. Пушкин, А.Н. Герцен, И.С. Тургенев, Л.Н. Толстой, М.М. Пришвин, Л.С. Соболев, Л.М. Леонов, Ю.П. Герман, тәжік жазушысы Ф.Ниязи, грузин ақыны Г.Н. Леонидзе, армян ақыны А.С. Исаакян, Әзиз Несин, неміс қайраткері К.Цеткин, неміс жазушысы В.Бредель, И.Р.Бекер, т.б. шығармаларын қазақ тіліне аударған. Ж. ұлттық терминология жасау ісіне араласып, қазақ тіпі қорын "оқырман", "көрермен", "саяжай", "балмұздақ", "уыздық", "жағажай", "аялдама", "перзентхана", "еңбеккер", "телефондау", "теледидар", "ғарыш", т.б. 500-ден астам жаңа терминдермен байытты. "Үздік мұғалім", "Үздік мәдениет қызметкері", "Үздік баспасөз қызметкері" атақтарының иегері.



	ЖАРЫЛҚАП Қосқұлақұлы (1860. Қызылорда обл. Қармақшы ауд. -1925. сонда) - ақын. Жас кезінен қисса-дастандарды, батырлық және ғашықтық жырларды жаттап өскен. Ақынның "Ақмешіт жақсыларына" деген ұзақ өлеңі мен "Қақпанға түскен киіктің хикаясы" дастаны сақталған. Ол 1915 - 16 ж. орынборлық Молдабай деген ақынмен жазбаша айтысқан. Ж. шығармаларын жинауға Ә.Қоңыратбаев, Ү.Аяпов, Ғ.Себепов, Ү.Толыбеков, М.Сәлменбаев. т.б. ат салысқан. Ж. шығармалары Орт. ғыл. кітапхана қорында сақтаулы.



	ЖАРЫЛҚАСЫН Аяған Сырманұлы (1857. Қызылорда обл. Жалағаш ауд. Еңбек а. - ө.ж.б. сонда) - ақын. Ж-ды Сыр бойы ақындары. Шораяқтың Омары ұстаз тұтқан. Ақынның Айқын қызбен айтысы Қазан қ-нда (1908, 1911, 1913) басылған. Кейін "Айтыс" жинағының (1965. 1988) әр жылғы басылымдарына да енген. "Тау еліндегі туыстарға", "Көрпелі мен Көмекке", "Бекәліге", "Аламесектегі тамалар". т.б. өлеңдері бар.



	ЖАРЫМБЕТОВ Ашубай (1879, Ақтөбе обл. Шалқар ауд. Кішіқұм а. -1938. сонда) - ақын. Ақтөбе, Орал, Орынбор өңіріне ақындығымен танымал болған. 1918 жылдары Сыр бойын аралап, осындағы Кенжеғұлова Сырға деген қызбен айтысқан. ("Айтыс",2-т.,1965). Көпайтыстарының ішінде Бөлебаев Нұрмағамбет деген ақынмен айтысы да ел аузында сақталған.



	"ЖАС АЗАМАТ" - қазақ жастарының саяси-қоғамдық, экономикалық газеті. Іс жүзінде қазақ жастарының мәдени-ағарту ұйымы "Бірлік" пен "Жас Азамат" ұйымының органы болған. 1918 жылдың 30 шіл-десінен 1919 жылдың ақпан айына дейін Қызылжар қ-нда араб әрпімен, барлығы 22 саны жарық көрген. Жауапты шығарушылары - К.Кемеңгерұлы, Б.Малдыбайұлы, бастырушысы - Алаш серіктестігі, Газеттің негізгі саяси бағыты - ұлт бостандығы, ұлт теңдігі, елдік пен ұлттың тұтастығын сақтау. Негізінен, газетте Ресейдегі саяси жағдай, жер мәселесі. Алашорда үкіметі мен уақытша үкімет қызметі елдегі шаруашылық жайлары, мәдени хабарлар, өлең, фельетондар жарияланып тұрған.



	"ЖАС АЛАШ" - жастарға арналған ең байырғы және беделді республикалық басылым. Алғашқы саны 1921 ж. 22 наурызда Ташкент қ-нда жарық көрген. Ұйымдастырушысы әрі тұңғыш редакторы Ғ. Мұратбаев, жауапты хатшысы I. Жансүгіров болған. Сол кездегі қаржы тапшылығына, т.б. себептерге байланысты басылым "Жас қайрат" (1925), "Өртең", "Жас қазақ" (1923) газеттері және осы аттас журнал түрінде шығып тұрған. Газеттің жабылып қалмауын ойлаған С.Садуақасов, А. Байтұрсынов, Б.Майлин, С.Сейфуллин, М.Әуезов, Ж. Аймауытовтар " Еңбекші қазақтың" бір бетін "Лениншіл жас" деген атпен де шығарған. Газет 1927 ж. 22 қыркүйектен "Лениншіл жас" деген атпен шыға бастады. Қазақстан өз алдына тәуелсіз мемлекет болғаннан кейін газетке "Жас алаш" атауы қайтарылды. 2000 ж. Ұлттық баспасөз клубы, Қазақстан баспасөз клубы, "Алтын жұлдыз" орт. бірігіп өткізген дәстүрлі "Алтын жұлдыз" бәйгесінде "Ж. А." жылдың ең үздік газеті атанып, "Алтын жұлдыз" белгісімен, газеттің бас редакторы Нұртөре Жүсіп мемл. тіл мен ұлттық дәстүрді дамытуға сіңірген еңбегі үшін жылдың таңдаулы "Алтын адам" сыйл. марапатталды. Көл. 3 б. т. Таралымы 53800 дана. "Студент", "Руханият", "Алдаспан", "Мыңнан бір мезет", "Ақ отау", т.б. қосымшалары бар.



	"ЖАСКІЛЕҢ" - дастан. Тіл және әдебиет ин-тының фольклорлық экспедициясы 1948 ж. Омбы сапарында И.Бекмахановтан жазып алған. Дастан оқиғасының желісі қазақ жігіті Жаскілеңнің түсін баяндаудан басталады. Қалмақ ханының қызы Қоңыршаға ғашық болған Жаскілеңнің өз мақсатына жету жолындағы қиямет-қайым сапары баяндалады. Дастан мәтіні толық күйінде жаткен. Қолжазбасы Орт. ғыл. кітапхананың қолжазбалар қорында сақтаулы тұр.



	"ЖАС ҚАЗАҚ" - казақ жастарының тұңғыш қоғамдық-саяси және әдеби журналы. 1923 жылдың қазан айынан 1925 жылдың сәуіріне дейін Орынборда шығып тұрған. Редакторлары - Е.Алдоңғаров, А.Оразбаева, А.Сегізбаев. Журнал қазақ жастарын сауатсыздықты жоюға, өнер-білімге ұмтылуға, халық ш-ғын қалпына кежіруге шақырды. "Ж. қ." сол кездегі қазақ ақын, жазушыларының шығармаларын, көне әдебиет мүраларын жариялап түрған. 1925 ж. Ташкентте шығатын "Жас қайрат" журналымен бірігіп, " Лениншіл жас" болып өзгерді. Журнал 2005 жылдан бастап "Жас қазақ" деген атпен шығады.



	"ЖАС ҚАЗАҚ" - республикалық газет. Алғашқы саны 1991 ж. 22 наурыздан 2001 жылдың шілдесіне дейін шығып түрған. Газет еліміздің саяси, әлеум. және рухани өміріндегі өзекті мәселелерді көтерді. 2001 ж. 11 тамызда "Ж. қ-тың" жалғасы ретінде "Жас қазақ үні" газеті жарық көрді. Газет 2005 жылдан "Жас қазақ" деген атпен шығады.



	"ЖАС ҚАЙРАТ" - апталық газет. Алғашқы саны 1925 ж. 3 ақпанда шыққан. "Ж. қ." Орынборда, Қызылордада 2000 таралыммен тараған. "Соңғы жетінің ішінде" айдарымен шет елдердегі, Кеңес Одағындағы жаңалықгармен таныстырған. "Қазақ жастары бөлімінде" жергілікті ұйым өмірін, жеке жастардың тілек талабын жазған. "Тәні саудың жаны сау" айдарымен дәрігерлік кеңестер, спорт жөнінде материалдар беріп отырған. Шаруашылық бөлімінде қазақ елінің бұрынғы күнкөріс тәсілін, көшпелі өмірін, жаңаша өмір сүруді насихаттады. Газеттің ресми, әдеби, пионер бөлімдері де болған. Адамгершілік этика, тәрбие мәселелерін "Әдет - әдет емес, жөн - әдет" деген айдармен үзбей жазып тұрған. "Ж. қ." 1926 ж. 11 қыркүйектегі 40-санынан бастап Қазақстан өлкелік және Сырдария губ. жастар к-тінің газеті болып шықты. Бірақ қаржы тапшылығынан 1926 ж. 30 қазандағы 57-санынан кейін шығуын тоқтатқан.



	"ЖАС ТҮРКІСТАН" - журнал. Алғашқы саны 1929 ж. желтоқсанда Парижде жарық көрді. Ұйымдастырушысы - Мұстафа Шоқай. Түркістанның ұлттық тәуелсіздік идеясын насихаттады. Журналды Польша президенті Маршал Пилсудский тарапынан құрылған "Прометей" қоры қаржыландырған. 1939 жылдың тамызына дейін журналдың 117 саны жарық көрген. Мұстафа Шоқай Женент, Аткежір деген лақап атпен әр түрлі тақырыпқа мақалалар жазып отырған. 1939 ж. 2-дүниежүз. соғыстың басталуына байланысты журналды шығару тоқтап қалған. Алматыда құрылған (1996) Мұстафа Шоқай қоры 1998 жылдан бастап журналды "Жас Түркістан" атымен қайта шығара бастады. Журнал 2 айда бір рет шығады.



	ЖАЯУ МҰСА Байжанұлы (1835. Павлодар обл. Баянауыл ауд. Жасыбай көлінің маңы - 31.7.1929. Баянауыл ауд. Далба тауының етегіндегі Ақшоқы деген жер) - әнші, ақын, композитор. Жастайынан ән салып, домбыра тартқан. 1854 ж. Омбы қ-ндағы орыс мектебінде оқыған. Ақынның тырнақ алды туындысы - "Қыздар-ай", "Ақсиса", "Хау-лау", "Шормановқа", "Толғау", "Бұзау зары", "Тұтқын зары", "Сүйіндік", "Баянауыл", "Жаздың күні", "Жазда", "Ұльггау", "Сарын", "Тұрымтай", "Қаршыға", "Көгершін", "Құлбай", "Қазан қыздары", "Сұрша қыз", "Шолпан", "Сәулем қыздар", Гауһар қыз", "Ләйлім", "Келдім, Сапар, басыңа", т.б. әндері, "Шал мен торғай", "Бөдене мен қаншыр" мысалдары бар. Сондай-ақ, Ж. М-ның "Қыз күйі", "Қыз бала күйі", "Қызқарқара", "Қамшылау" күйлерінің авторы. Ж. М-ның көп-теген қолжазбалары Алматы, Қазан, Санкт-Петербург, Омбы мүрағат-тарынан табылды. Оның әндері мен күйлерін алғаш нотаға түсіріп, жа-зып алғандар - А.В. Затаевич, А.Жү-банов, Е.Б. Ерзакович, М.Лалинов. Әнші бейнесі көркем шығармаларда (З.Ақышевтің "Жаяу Мұса" романы) сомдалды. Павлодар обл. Ақсу қ-ндағы мәдени-ағарту уч-щесі және Павлодар қ-ның бір көшесі Ж. М. есімімен аталады.



	ЖӘКЕ Қойтанұлы (1830, Шығ. Қазақстан обл. Зайсан ауд. Сайқан тауы - 1914, Қытай, Сауыр тауы) - би, шешен. Он жеті жасынан ел ісіне араласып, билік айтқан шешендігімен танылған. 1883 ж. 800 үй меркіт руын бастап, Сауыр тауына қоныстанған, сол рудың үкірдайы болып сайланған. Керей, найман тайпаларына төрелік айтып, би болған. Түрлі дау-дамайларда әділдігімен көзге түсіп, "керейдің Жәкесі, меркіттің әкесі" атанған. Тарбағатай, Алтай, Қобданы билеген қытай ұлықтары, салық салу, жер мәселесін Ж. бимен келісіп шешкен. Ж. ел ішінде сауат ашу ісіне де ат салысып, 1889 ж. Ласты өз-нің бойынан медресе ашқан. Зайсаннан Нұғман қазіретгі шақыртып, бала оқытқан. Сол медресе кейін "Жәке медресесі" аталып кеткен. Ж. бидің айтқан билік, нақыл сөздері Алтай аймағының орт. Сарсүмбе қ-нан шыққан "Таң шолпан" журналының 1947 жылғы 2-санында жарияланған. 1944 ж. немересі Қабыл тәйжінің аузынан І.Омаров жазып алған Ж-нің шешендік сөздері М.Әуезов мұражайында сақтаулы тұр.



	ЖӘКЕН Байтуов (28.4.1891 ж.т., Қарағанды обл. Шет ауд. Шаруатеңеу а.- 19.2.1962, сонда) - халық ақыны. Ауыл молдасынан оқып, хат таныған. Маясар, Болман, Тұңғышбай, Жалқыбай ақындармен айтысқа түскен. Ж. "Қойшы мен қасқырдың", "Ақ қой мен қара қойдың" айтыстары, "Наршөккен", "Бірінші майға" өлеңдері, "Саржан-Бодық", "Бөрі батыр", "Көк жайдақ", т.б. дастандары бар. "Сал-сал", "Абылай", " Наурызбай" дастандарын жатқа айтып, ел ішіне таратқан.



	ЖӘКЕНОВ Заманбек Мәдиұлы (4.9.1930. Шығ. Қазақстан обл. Тарбағатай ауд. - 12.9.1996. Алматы) -жазушы. Аумалы-төкпелі жылдары ата-анасымен бірге Қытайға өтіп, балалық, жастық шағы сонда өткен. Шығ. Түркістан ұлт-армиясының сарбазы болған. Ж. Құлжадағы офицерлер даярлайтын әскери мекгепті, Үрімжідегі жоғары партия мектебін (1954) бітірген. 1955 ж. Қазақстанға қоныс аударған. 1963 - 68 ж. Алматы обл. Жамбыл ауд. "Екпінді еңбек" газетінде бөлім меңгерушісі, редактордың орынбасары. Баспа, полиграфия және кітап саудасы істері жөніндегі мемл. к-тте жауапты қызмет атқарған.



	ЖӘЛЕНОВА Қатира Сыздыққы-зы (22.4.1951 ж.т.. Қызылорда обл. Шиелі ауд. "Авангард" а) - ақын. ҚазҰУ-ды бітірген (1973). 1973-93 ж. Қазақ радиосына редактор. Баспасөзде 65-жылдардан бастап көрінді. Тұңғыш жинағы - "Кел, махаббат" 1978ж. жарияланды. "Аңсаған менің әнімсің" (1981), "Ақ гүлдер" (1989) өлеңдер жинағы жарық көрген. Бір топ өлеңдері "Разбег" (1986) ұжымдық жинақта орыс тілінде басылып шыққан. Ол тәжік ақыны Г.Сүлейменованың "Қырық бұрым" (1983) өлеңдер жинағын қазақ тіліне аударған. Кейбір өлеңдеріне: "Ақшақар", "Анашым" (екеуінің әні Е.Өмірзақовтікі) ән шығарылған. Респ. "Жігер" фестивалінің лауреаты, Абайдың 150 жылдығына арналған ақындар мүшәйрасының жүлдегері.



	ЖӘЛМЕНДЕ Байшығашұлы (1846. Алматы обл. Қаратал өз-нің төменгі сағасы - 1901. Сауд Арабиясы) - би, шешен. Қоянды жәрмеңкесінде Абаймен кездесіп, жақын танысады. Үржарда өткен 7 уезд өкілдері бас қосқан съезде түйіні қиын мәселелерді шешуге Абай Ж-ні шақыртады. Жол аяғы қашықтықтан 2 - 3 күн кешігіп барғанымен, съезді Ж. би ашады. Уезд бастығы Лосовский осы жиында Ж-нің басшылығымен шығарылған ережені өзгеріссіз бекітіп, оған атқарған адал еңбегі үшін алтын медаль береді. Ж. қырғыз Шәбден төре, Бөлтірік шешен, Маман бай. Есімбек Тәнекеұлы, Бақтыбай Жолбарысұлымен етене араласқан. Ж. 1901 ж. қажылыққа барған сапарында Мекке мен Мәдиненің аралығындағы "Жанәтіл бақия" деген құдықтың маңында қаза тапқан. Ж. туралы ел аузында сақталған аңыздар "Баласы Жәлменденің Пішән едім" (1999) атгы кітапшада жинақталып берілген.





	"ЖӘМИЛА" - дастан. Авторы Семей обл. Шар ауд-ның тұрғыны Тембай Манабаев, Мәкежан Құлкенов деген кісі дастанды 1949 ж. ел аузынан жазып алған. Жыр сюжеті "Мың бір түн" ертегісінен алынып, өлеңмен жазылған, мазмұны "Сейфул-Мәлік" жырына ұқсайды. Дастанның бас кейіпкері Мәлікриян патшаның баласы Рабиғұлмәлік махаббат жолында қиял-ғажайып ертегілеріндей сиқырлы заттар жәрдемімен қиындықтарды жеңіп, өз мақсатына жетеді. Дастан бұрын баспа бетін көрмеген, қара өлең үлгісімен жазылған. Қолжазбасы Орт. ғыл. кітапхана қорында сақтаулы тұр.



	ЖӘМІШБАЙ Бегенұлы (1830. Павлодар обл. Баянауыл ауд. Жанболды а. - ө.ж.б. Торайғыр қыстауы, Мұсайын а.) - әнші, ақын. Әкесі Ж-ды Едіге би а-ндағы медресеге берген. Ж. Сегіз серінің тәрбиесін көріп, батасын алған шәкірттерінің бірі. 1855 ж. Керей жайлауында Сегіз серіге ас берілгенде, Сегіз серіге арнап жоқтау, "Сегіз сері баһадүр" дастанын шығарған. Ж-дың "Ер Құлжабай", "Шотана сардар", "Боранбай батыр", "Дәстем сал", "Асқап Баһадүр". т.б. тарихи дастандары сақталған. Ж-дың Шөжемен, Кемпірбаймен айтыстары 1965 ж. жарық көрген " Айтыс" жинағының 1-томына енген.



	ЖӘМІШЕВ Әбіраш (5.12.1928. Қызылорда обл. Тереңөзек ауд. Шіркейлі а. - 26.8.1995, Алматы) - ақын, әдебиет сыншысы. ҚазҰУ-ды бітірген ( 1956). 1956 - 61 ж. "Социалистік Қазақстан" (қазіргі "Егемен Қазақстан") газетінде, 1961 - 65 ж. "Қазақ әдебиеті" және "Қазақстан" баспасында бөлім меңгерушісі, 1969 - 80 ж. жауапты хатшы.,1966 -69 ж. "Жұлдыз" журналында бөлім меңгерушісі, 1950 - 60 ж. "Социалистік Қазақстан" (қазіргі "Егемен Қазақстан") газетінде әдеби қызметкер, бөлім меңгерушісі, 1983 -90 ж. редактордың орынбасары, жауапты хатшы қызметтерін атқарған. Алғашқы өлеңдері 1951 ж. жариялана бастаған. Шығармалары орыс тілінде "Серебрянные пучи" (1975), "Утреннее сияние" (М„ 1982) деген атпен басылып шыққан. Орыс, армян, тәжік, араб, әзербайжан, өзбек ақын, жазушыларының, бірқатар туындыларын қазақ тіліне аударған. "Еңбектегі ерлігі үшін", "Еңбек ардагері" медальдарымен марапатталған.



	ЖӘНӘБІЛ Серік (4.8.1952 ж.т.. Алматы обл. Ақсу ауд. Ойтойған а.) -жазушы. ҚазҰУ-ды бітірген. "Қазақстан пионері", Оңт. Қазақстан обл. Келес ауд. "Мақташы" газеттерінде, Леңгір ауд., Шымкент қ. кинотеатрларында жауапты қызметтер атқарған. Қазір техникумда оқытушы. 1977 ж. әңгімесі ұжымдық жинаққа енген. Алғашқы кітабы "Дүрбелең" 1978 ж. жарық көрген.



	"ЖӘРДЕМ" - Қазақстандағы тұңғыш ұлттық баспахана. Ағайынды Сұлтан, Салық, Хасан Нығметуллиндер "Жәрдем (Ярдам) серіктестігі" деген атпен 1912 ж. Семейде ұйымдастырған. Баспаханадан Т.Жомартбаевтың "Балаларға жеміс" өлеңдер жинағы (1912) мен "Қыз көрелік" романы (1912), М.Малдыбаевтың "Оқу кітабы" (1912), Ш.Құдайбердіұлының "Ұмытылған", "Қалқаман-Мамыр" (1912), "Еңлік-Кебек" дастандары, Б.Айтқожаұлының "Шын мақсұттар" өлеңдер жинағы (1913). орыс ақыны А.С.Пушкиннің "Дубровский" повесінің өлең аудармасы ("Қара сөзбен жазылған Дубровский хикаясы", 1912), "Қазақ шежіресі", "Төте оқу". т.б. кітаптар жарық көрген. 1917 - 19 ж. "Ж." Алаш зиялыларының ықпалында болып, "Сары Арқа" газеті мен "Абай" журналын шығарып тұрған.



	ЖӘРКЕНОВ Қабыш Баймұрынұлы (15.9.1933. Шығ. Түркістан -22.8.1997. Алматы) - жазушы.

	Шығ. Түркістан пед. уч-щесін. ҚазҰУ-ды бітірген (1963). 1955 ж. Қазақстанға қоныс аударған. Ауыл мектебінде мұғалім болған. Ауд.. обл. газет-журналдарда өлеңдері, әңгімелері жарияланып тұрған. Ж. әңгімелерінің негізгі арқауы - балалардың өмірі мен тәрбиесі. "Мінезді аға", "Айналайын", "Көңіліңді жаз". т.б. кітаптары. "Мұғалімдер" (1999) романы жарық көрген.



	ЖЕЗТЫРНАҚ - қазақ фольклорында кездесетін мифтік бейне. Мұндай бейнелер - Мыстан кемпір, Жалғыз көзді дәу, Жеті басты жалмауыз, Айдаһар, Таусоғар, Көлтаусар, Желаяқ. т.б. Жезтырнақ әдетте ертегінің жағымды кейіпкеріне қарсы оның қас дұшпаны ретінде көрінеді. Бірақ ол қаншалықты жауыз, айлакер болса да, халықтан шыққан батырлардан жеңіліп қалып отырады. Жағымсыз бейне барлық халықтардың ертегілерінде (қырғыз, ұйғыр ертегілерінде - жалмауыз, орыстарда - Баба Яга. т.б.) бар. Қазақ фольклорында Жезтырнақ "Құламерген", "Жерден шыққан Желім батыр", "Аламан мен Жоламан" сияқты ертегілерде, "Алпамыс батыр" эпосында, Ж.Жабаевтың "Өтеген батыр" дастанында кездеседі.



	ЖЕКСЕМБЕКОВ Артық (1905, Алматы обл. Ескелді ауд. Бесағаш а. -1981, Қараталауд, Бесағаша.) - ақын. Кең тараған қисса-дастандарды. Жетісу ақындарының толғау жырларын жаттап, ел арасына таратқан. 2-дүниежүз. соғысы кезінде өлеңдер шығарып, үгіт-концерт бригадаларында болған. "Зорлыққа зауал", "Үш ойшы" дастандары мен "Отыз жетінің оғы", "Жеңіс-жеңіс, жарандар!", "Іріленіп іргені сөктік тағы", "Торы биемен тілдесу" әзіл-оспақтары бар.



	ЖЕЛДІРМЕ - жыр, толғау, терме сияқты суырып салып айтуға негізделген. музыкалық-эпикалық дәстүр аясында пайда болған жанр. Мақамдық-муз. құрылымы жағынан терме мен Ж. жанрларының айырмашылығы көп емес. Екеуі де тақпақ сазды мақамға құрылады. Осы тұрғыдан Ж-ні терменің ерекше көңіл күймен, шапшаң орындалатын бір түрі ретінде қабылдауға да болады. Ж. үлгілері көп емес. Оған қатысты пікірлер И.Байзақовтан жазылып алынған Ж-нің 5 үлгісіне негізделіп жүр. Ж-нің негізгі ерекшелігі - ішкі көтеріңкі көңіл-күй сезімін түйдектете, шұбыртпалы ұйқасқа негіздеп, жылдам мақаммен жеткізуінде. Оның 11 буынды өлшемге ғана құрылуы шарт емес. Кейде 7 - 8 буынды жыр өлшеміне де негізделуі мүмкін. Басты шарты - желдіртіп, түйдектетіп айту. Поэзиялық арқауы, ішкі мазмұны жағынан Ж-нің термеден айырмасы да жоқ емес. Термеде бір құбылыстың болмыс-бітімі жан-жақты, тәптіштеп жеткізілсе, Ж-де шаттану, мақтану, марапаттау үстем. Осы сипаты оны қара өлеңге ұқсатса, екінші жағынан, ақыл-кеңес, ғибрат, дидактикаға негізделген термеден де ерекшелейді. Термеге тән иірімдік қайырымдар орнына "ги-ги-гай", "ля-ля-ляй", "а-ри-ри-тай" деп келетін қысқа, бірақ барынша жылдам орындалатын аяқтамалар кездеседі. Мақамдық деңгейдегі толғаныс, әуен-сазды қорытындылау мұнда жоқ. Байзақовтың кейбір Ж-лері-нен ән мен термеге тән белгілерді қатар кездестіруге болады. "Кім көрді көктің жерге құлағанын, кім көрді Күннің жарық сұрағанын" деп келетін Ж-нің басы ән, аяғы терме. Ж-де әнге ұқсас бастама мен қайырма да болады. Мұндағы әуен мен өлеңнің асинхрондық байланысы муз. мақамның әріден келе жатқанын байқатады. Ж-нің мазмұны еңбек тақырыбына құрылған, мақамы ұшқыр, әуезді, нағыз желдіртіп орындалатын түрлері де бар. Байзақов Ж-лерінің басым көпшілігі дориялық мақамға құрылған. Олардың муз. құрылымы Ж. мен термені жақындастырса, мазмұны, көркемдік жүйесі, мақсаты мен міндеті оларды даралауға қызмет етіп тұр. Осы негізде Ж. муз.-эпик. дәстүр тудырған жеке жанр ретінде танылған.



	"ЖЕЛМАЯ" - Түркиядағы қазақ жастарының қоғамдық-мәдени және ғыл. журналы. Алғашқы саны 1998 ж. 25 қазанда Анкарада жарық көрген. Құрылтайшысы - Шымкент қ-ндағы Қожа Ахмет Иасауи атынд. Қазақ-түрік халықар. ун-тінің Өкілетгі кеңесі (төрағасы Намық Кемал Зейбек). Журналда тарих, руханият, әдебиет, экономика, әлеум. мәселелер, мәдениет, дүниетаным, өнер, ұлттық сана, жастар мәселелері туралы мақалалар жарияланып тұрады.



	ЖЕРГІЛІКТІ КОЛОРИТ - әдеби шығармаларда белгілі бір қоғамның өміріне, сол ортаға, мекенжайға тән ерекшеліктердің көрініс табуы, суреткер жазбаларының жергіліюі сипаттағы бояу-реңкі. Айталық, сентименталист жазушыларда жергілікті әсіресе пейзаждық суреттеулерден айқын аңғарылады. Жазушы-романтиктер болса, басқа бір континенттер мен елдер табиғатын жергілікті колорит тұрғысында суретгейді. Мәселен, Еуропа жазушылары үшін Жерорта теңізі аймағы елдері мен Таяу Шығыс көріністері жергілікті колорит рөлін аткаруға себеп болған. Ал орыс романтиктері Кавказ туралы жазған, жырлаған. Әсерлі де әсем табиғат суреттері, өзгеше өмір сүру салты, әдеттегіден бөлек мінез қырлары романтик. шығармаларды толықтыра, байыта түскен, әр берген. Бұл орайда жергілікті колоритті тек табиғатпен ғана байланыстырып қарау жеткіліксіз, оның әлеум. маңызы да бар. Айталық, романтиктер басқа халықгардың ешкімге ұқсамайтын тіршілік әрекетіне, әдет-ғұрпына назар аударған. Сол арқылы жаңадан бір өмір сырларына үңілген, соны жырлауға, ашуға ұмтылған. Лермонтовтың кейбір жырларынан, Толстойдың "Казактар" повесінен жергілікті колорит әсерін көруге болады. Қазақ әдебиетінде де жергілікті колоритпен жазылған шығармалар бар. М.Әуезовтің "Индия очерктері", Қ.Бекхожиннің Тәжікстан туралы жырлары, Ғ.Қайырбековтың Қара теңіз жырлары т.б.



	ЖЕТЕС Қыстаубайұлы (шамамен 1828, Қызылорда обл. Арал ауд. -1914, сонда) - би, шешен. Ж. би ел арасындағы даулы мәселелерді шешуде тапқырлығымен, әділдігімен көзге түскен. Ол халық қамын ойлаған болыс ретінде де ел құрметіне бөленген. Ж. бидің Райым, Шыбынды болыстарын басқарғаны туралы деректер бар. Оның билік кесімдері, шешендік сөздері ел арасына тарап, "тілді би" атанған. Ж. би туралы Қ.Салғариннің "Көмбе", С.Толыбековтің "Қазақ шежіресі" кітаптары мен "Ел аузынан" ж-нағында жазылған.

	Жеті басты жалмауыз - мифтік сананың негізінде туып, көптеген халықтардың фольклорында айтылатын өте көне бейненің бірі. Қай халықтың ертегісінде болмасын Жеті басты жалмауыз адамзаттың жауы, дүниедегі зүлымдықтың өкілі ретінде бейнеленеді. Қазақ фольклорында да Жеті басты жалмауыз көп жағдайда айдаһар, кейде жалмауыз кемпір бейнесінде суреттеледі. Батыр кейіпкердің Ж. б. ж-бен шайқасуы барлық елдің ертегілерінде бар.

	Жеті басты жалмауыз кейбір ертегілердің сюжетінде қаланың немесе ауылдың жанында пайда болып, сол елден бірнеше қой мен бір қызды салыққа алып жеп отырады деп суреттеледі. Елді одан құтқару тек елден ерекше шыққан батырдың қолынан келетіні айтылып, халық фольклорында сол батыр арқылы дүлей күшті жеңу идеясын білдіреді.



	"ЖЕТІГЕН БАТЫР" - дастан. Халық ақыны Есдәулет Қандеков жырлаған дастан оқиғасы махаббат тақырыбына құрылған, онда адамның қартайса да армансыз болмайтындығы баяндалады. Дастан әрі батыр, әрі бай Жетіген қарттың жас кезінде басынан өткен ғашықтық дерті туралы сыр шертеді. Жас Жетіген батырдың қалмақ ханының қызы Шырын сұлуға махаббатын бас кейіпкер өзі әңгімелейді. Оқиға сюжетінің кейбір тұстары ертегідегідей елес беріп, дастан соңы қайғылы аяқталған. 1939 ж. Есдәулет ақынның айтуынан жазып алынған бұл дастан бұрын еш жерде жарияланбаған. Жыр нұсқасы толық, 11 буынды қара өлең және 7 - 8 буынды жыр үлгісіне құрылған, кей тұстарында қара сөзбен түсінік беріліп отырады. Қолжазбасы Орталық ғылыми кітапхана қорында сақтаулы.



	"ЖЕТІ ЖАРҒЫ" - Тәуке хан (1678 - 1718) тұсында қабылданған қазақ халқының дәстүрлі әдет-ғұрып заңдарының жинағы. Тәуке хан бұрыннан қалыптасқан дәстүрлі әдет-ғұрып заңдары мен өзінен бұрынғы хандардың тұсында қабылданған "Қасым ханның қасқа жолы" мен "Есім ханның ескі жолын" одан әрі жетілдіру арқылы жаңа заң жүйесін жасады. Үш жүздің игі жақсылары мен билерін жинап, оның ішінде атақты Төле би, Қазыбек би, Әйтеке билер бар, Күлтөбенің басында "Тәуке ханның жеті жарғысы" деген атауға ие болған заңдар жиынтығын қабылдады. Ж. ж-ға сүйенген қазақ билері ел ішіндегі дау-жанжалдар мен саяси маңызы бар мәселелерді тиімді шешіп отырған. Жаңа заң жүйесі қазақ халқының өмірлік мәселелерін барлық жағынан қамтыды. Ж. ж. қазақтың ұлттық шешендік өнеріне сай, негізінен, афоризмдерден, мақал-мәтелдерден, қанатты сөздерден құралған. Ж. ж-ның толық нұсқасы сақталмаған. Кейбір үзінділері К.Шүкірәлиевтің (1804), Я.Гавердовскийдің (1806), А.Левшиннің (1832) жазбаларында кездеседі. Олардан басқа Н.Гродеков, Л.А. Словохотов, А.П. Чулошников тәрізді орыс ғалымдарының зерттеулері мен айткан ой-пікірлері шежіреші Ә.Қайнарбайұлынан алынған нұсқаға жақын келеді. Аталған нұсқада Ж. ж-ның аталуы Тәуке хан енгізген жеті өзгеріске байланысты деген тұжырым жасалынған. Бұл өзгерістерде төрелер мен қожаларға ерекше құқық беру арқылы билікті нығайту мақсаты көзделгені айқын байқалады. Мыс.: 1) "Халық ханы, сұлтаны, пір-әзіреті қастан өлтірілсе, олардың әрқайсысы үшін жеті кісінің құны мөлшерінде құн төленсін". Яғни қарапайым ер адамның құны 1000 қой немесе 100 түйе, я болмаса 200 жылқы болса, сұлтан мен қожаның құны одан жеті есе көп;

	2) "Төрелер мен қожалардың жай қатардағы біреуі өлсе, олардың әрқайсысына екі кісінің құны төленсін". Сонымен қатар, қоғамдағы тұрмыстық және адамгершілік қатынастарды құқықтық тұрғыда жетілдіре түскен. Мыс.: 3) "Сырттан кірген адам үйге кірерде мініп келген атын босағаға байлағандықтан біреуді теуіп өлтірсе, бүтін құн, үйдің жапсарына байлаған ат теуіп өлтірсе, жарты құн, ал үйдің артына байлаған ат теуіп өлтірсе тек ат-тон айып тартады". 4) "Ата-анасын туған баласы ренжітіп, қарсы келіп, қол жұмсаса, онда ол баланы ата-ана өлтірсе де ерікті, сұраусыз болады". 5) "Кәмелетке жеткен баласы туған ата-анасына тіл тигізіп сөккені үшін (қол тигізбесе) қара сиырға не қара есекке теріс мінгізіп, мойнына қара құрым іліп, ауылды айналдыру керек". 6) " Құйрық-бауыр жесіп, құда болған соң ақ баталы жесір басқаға кетсе, оған берілген қалыңмал жесір иесше қайтарылып, оның үстіне қалыңсыз қыз немесе бір қыздың қалыңмалы беріледі". 7) "Ұры айыр түйеге нар, атқа аруана, тайлаққа атан, тайға ат, қойға тана төлейді. Оның үстіне үш тоғыз айып төлейді". Осы соңғы өзгерістермен қатар жер дауы, отбасы және неке заңы, қылмыс пен құн дауына, ұрлық-қарлық, тонаушылыққа және куәлік ету мен ант беру рәсімдеріне орай қалыптасып, тұжырымдалған қазақтың ұлттық әдет-ғұрып заңдары Ж. ж-да көрініс табады.



	"ЖЕТІ ЖАРҒЫ" - негізінен, заң жинақтарымен құқық саласы бойынша кітаптар шығаруға маманданған республикалық баспа. 1994 ж. ҚР Әділет мин-нің "Заң әдебиеті" баспасы болып құрылған. 1998 ж. "Ж. ж." жабық акцион. қоғамы болып қайта құрылды. Баспа Қазақстан Респ-ның заңдарын, кодекстерін және заң актілерін жұртшылыққа шұғыл жеткізіп отыру, сондай-ақ, заңгерлердің күнделікті жұмысына аса қажет нормативтік-құқықтық актілер жинақтарын, құқық тақырыбына арналған оқулықтар мен оқу құралдарын дайындап, кітап етіп шығарумен, практикалық қызметкерлер үшін заң актілеріне түсініктемелер басып шығарумен айналысады. "Қазақстан Республикасының заңы", "Қазақстан Республикасының кодексі", "Нормативтік-құқықтық актілер жинағы", "Оқулық", "Оқу құралы", "Казақстан Республикасының Тәуелсіздігіне 10 жыл", т.б. кітаптар сериясын шығарып келеді. Баспа студенттер үшін салық, қаржы, сақтандыру, әкімшілік, конституциялық, қылмыстық, халықар. құқық, саясаттану, мемлекет және құқық негіздері мен теориясы бойынша көптеген кітаптар шығарды. Сондай-ақ, Парламент қабылдаған заң актілерін қазақ және орыс тілдерінде мұқабада кітап етіп шығарады. Акад. Салық Зимановтың басқаруымен 10 томдық "Қазақтың Ата заңдары" кітабын шығару ісі қолға алынды. "Ж. ж." баспасы құрылғаннан бергі 10 жыл ішінде қазақ, орыс, ұйғыр, неміс, корей, тілдерінде 176 оқулық пен оқу құралдарын және 62 ғыл. әдебиетті, 20-дан астам нормативтік құқықтық актілер жинағын жарыққа шығарды. Мемлекеттік тілде 438 кітап шыққан.



	ЖЕТІ-СЕГІЗ БУЫНДЫ ӨЛЕҢДЕР - қазақ поэзиясында ерте кезден өте жиі қолданылып келе жатқан өлең өлшемі. "Майдағы жұрттың іші қар, Бәйшешек қарға өнер ме? Ішінде кімнің оты бар, - Қар жауса да сөнер ме?" (Абай). Жеті буынды тармағы екі бунақтан (4 буын - 3 буын), сегіз буынды тармағы үш бунақтан (3 буын - 2 буын- 3 буын) құралады. Осы екі түрлі тармақтар шумақ ішінде белгілі ретпен топтасады. Мыс., төрт тармақ, алты тармақ, сегіз тармақ болып келеді. Жырда да осы тармақтар қолданылғанымен, олар еркін араласып, түйдек-түйдек болып (тирада) топтасады. Жеті-сегіз буынды өлеңнің қазақ поэзиясында Абайдан бастап лирик. өлеңдерде (тек қысқа нақыл сөз, мақалдарға ғана емес) орныққан ырғақтық өрнегі бар. Бұл өлең өлшемінде сегіз буынды тармақтар екі 4 буынды бунақтан тұрады (4 буын - 4 буын). "Тәңір қосқан жар едің сен, Жар ете алмай кетіп ең. Ол кезімде бала едім мен, Аямасқа бекіп ем" (Абай). Сәкеннің " Аққудың айрылуы", " Анаға жауап", "Сыр сандық" өлеңдері осы өлшеммен жазылған.



	"ЖЕТІСУ ӘЙЕЛІ" - қоғамдық-саяси, әдеби журнал. 1924 жылдың басында 2 саны ғана жарық көрген. Таралымы 3000 дана. Көл. 4 б. т. Редакторы - С.Есова. Журналда қазақ әйелдерінің хал-жайы, оларды жаңа әлеум. жағдайға баулу туралы мақала, очерктер, өлең, әңгімелер басылған.



	ЖЕТІТАРМАҚ - қазақ поэзиясында лирикалық өлеңдерде қолданылатын шумақ өрнегі. Мағжанның "Жазғытұрым", "Күзді күні" атты өлеңдерінде, Сәкеннің "Жазғы түнде" атты өлеңінде осы шумақ үлгісі алынған. "Жамылар ымырт, кеш батып, Тыныштанар бертін ел жатып, Басады шық мөп-мөлдір Сұлудың көз жасындай, Сап күміс меруерт тасындай, Жердің жүзі құлпырар әсем аспан да". Мұнда соңғы тармақ келесі шумақгардағы сәйкес тармақпен ұйқасып отырады.



	ЖИДЕЛІБАЙСЫН - қазақ фольклорында ("Алпамыс батыр" жырында, Асан қайғы туралы аңыздарда, т.б.) жиі кездесетін берекелі, қасиетті, құтты мекен. 16 ғ-да Мұхаммед Шайбани бастаған Дешті Қыпшақтың көшпелі түркі рулары Орта Азия жерін басып алғанда, Ж. қазақ, қарақалпақ халықтарының құрамындағы қоңырат тайпасының үлесіне тиген. Жаңа қонысқа ауысқан қоңыраттардың саяси және әлеум. тұрмысында орын алған тарихи оқиғалар қазақтың "Алпамыс батыр" жырында эпик. түрде суреттеледі. Тарихи жағдайларға байланысты қалың қазақтан қол үзіп кеткен қоңыраттардың мекені уақыт өте аңызға айналып, қазақ фольклорында халық қиялының символы болған.



	ЖИЕМБЕТ ЖЫРАУ, Жиембет Бартоғашұлы - жырау, әскербасы. 16 ғ-дың соңы мен 17 ғ-дың алғашқы жартысында ғұмыр кешкен Ж. ж. - қазақ тарихындағы ел бастаған көсем деңгейіне көтерілген елеулі тұлғалардың бірі. Еңсегей бойлы ер Есім ханның ұлы жорықтарында асқан ерлік көрсеткен. Ол 1620 жылғы ойраттармен болған ірі соғыста Кіші жүз қолын басқарып, қазақтардың жеңіске жетуіне ықпал еткен. 1967 ж. Қазақ хандығы құрамынан бөлініп шығып, дербес билік құрғысы келген Қатағанның ханы Тұрсынның бүлігін басқан Есімнің қасында болып, ел тұтастығын сақтау жолында қажырлы қайрат көрсетеді. Кейін Кіші жүзге сөзі өтіп тұрған Ж. ж-дың билігінен сескенген Есім хан, оны інісі Жолымбетпен бірге жер аударып жібереді. Ж. ж. ханның қаһарынан қайтпаған өр кеуделі адам болған секілді. Иесіз аралға айдалып бара жатқан Ж. ж.: "Еңсегей бойлы ер Есім, Есім сені есірткен, Есіл де менің кеңесім..." деп Есім ханға айбат шеге, ойындағысын тайсалмай айтып кетеді. Ел аузындағы деректерге қарағанда, Ж. ж. сол айдауда жүріп, қайтыс болады. Келесі деректерде, Есім хан дүниеден өткеннен кейін туған жұртына қайтып оралады. Бірақ Ж. ж-дың Есім хан қайтыс болған 1643 жылдардан кейінгі ғұмыры белгісіз.



	ЖИЕН ЖЫРАУ, Жиен жырау Тағайұлы (18 ғ.) - қара-қалпақ жырауы. Өмірі мен шығармашылығы туралы деректер өте тапшы. Ж. ж. жырлаған "Қырық қыз" дастанындағы "Қарақалпақ халқында, мүйтен деген рудан шыққан Жиен жыраудан нұсқа болып бұл дастан, ел жырлады тынбастан" деген жолдарға қарағанда жыраудың руы - мүйтен. Бұл ру 18 ғ-дың орта піенінде Сырдарияның төм. ағысы бойын қоныстанған. Қуаңдария мен Жаңадарияның суы тартылып, құрғақшылық туғанда Ж. ж. елімен бірге Әмудария жағына қоныс аударған. Ж. ж-дың "Босқан ел" көлемді дастаны, "Бер түйемді", "Ей, жігіттер", "Қош болыңдар, достарым", т.б. шығармалары белгілі. Ж. ж. есімі қазақ, өзбек, қарақалпақ халықтарына ортақ "Алпамыс батыр", әсіресе "Қырық қыз" дастанын жырлаушы ретінде жақсы таныс. Бұл дастан Ж. ж-дан соң оның шәкірттері - Қалмұрат, Шаңқай, Қазақбай, Жиенмұрат, т.б. арқылы бүгінгі заманға жетті. "Қырық қыз" дастанының Ж. ж. орындаған нұсқасы 1959 ж. қазақ тілінде басылып шыққан.



	ЖИЕНБАЕВ Қуаныш (3.5. 1952 ж. т., Қызылорда обл. Арал ауд. Бөген а.) - жазушы. ҚазҰУ-ды бітірген (1976). 1976 - 88 ж. "Лениншіл жас" (қазіргі "Жас Алаш") газетінде тілші, бөлім меңгерушісі, жауапты хатшының орынбасары, 1988 жылдан Алматы обл. "Жетісу" газетінде бөлім меңгерушісі, "Қазақ әдебиеті", "Ана тілі" газеттерінде қызмет істеген. Қазір "Нұр-Астана" газеті бас редакторының орынбасары. Тұңғыш әңгімелер жинағы "Жалғыз желкен" 1982 ж. жарық көрген. "Ол таңдаған жол" (1984), "Теңіздегі бір тамшы" (1986), "Құлан жанарындағы ғұмыр" (1988, орыс тілінде 1991), "Қателесесің, қымбаттым..." (2004) атты повестер мен әңгімелер кітаптары жарық көрген. "Жалын" баспасы ұйымдастырған жабық бәйгенің бірнеше дүркін жүлдегері. Халықар. "Алаш" әдеби сыйл. лауреаты (1999).



	ЖИЕНБАЕВ Сағи (15.5.1934, Ақтөбе обл. Байғанин ауд. Оймауыт а, - 15.5.1994. Алматы) - ақын. Қызылорда пед. ин-тын (қазіргі Қызылорда гуман ит. ун-т) бітірген (1955). 1956 - 65 ж. "Қазақ әдебиеті", "Қазақстан пионері" (қазіргі "Ұлан") газеттері мен "Мәдениет және тұрмыс" (қазіргі "Парасат"). "Жұлдыз" журналдарында бөлім меңгерушісі, 1965 - 84 ж. "Жазушы" баспасында аға редактор, поэия редакциясының меңгерушісі болып қьвмет істеген. 1984 жьшдан шығарм.-пен айналысқан. Алғашқы өлеңдер жинағы "Қарлығаш" 1959 ж. жарық көрген. Ж. бірқатар ән мәтіндерінің, "Махамбет", "Еңлік - Кебек" опера либреттоларының авторы. Біраз жинақтары шет ел тілдеріне аударылған. Орыс ақындары А.С. Пушкиннің, М.Ю. Лермонтовтың, В.Брюсовтың, Я.Смеляковтың, авар халқының ақыны Р.Ғамзатовтың, қалмақ ақыны Д.Кугультиновтың, армян ақыны О.Туманянның, М.Қанатовтың, т.б. бірқатар өлеңдерін қазақ тіліне аударған.



	ЖИЕНБАЙ Дүзбенбетұлы (1864 ж.т., Қызылорда обл. Қармақшы ауд. - 1929. сонда) - әнші, ақын. Ж. Сыр бойының әндерін, жырларын айтып таратушы. Жиенбайдан өзінің баласы Рүстембек және Нартай, Әлібек, Молдахмет, Орынбай, Тасберген, Мұзарап, сияқгы Сыр бойының әнші, ақын, жыраулары өнеге алған (Қуаныш Баймағанбетов, "Жиенбай жыр бұлағы Кетедегі, шәкірт қып көп шайырды жетеледі..."). Ақынның Кете Жүсіппен, Тұрымбет Салқымбаевпен айтысы "Айтыс" жинағында (2-т.. 1965). жырлары "Касиетті Қармақшым" (2003), "Ғасырлар толқыны" (2004) жинақтарына енген.



	ЖИЕНБЕКОВ Жүсіпбек (1878. Қарағанды обл. Қарқаралы ауд. -1937. сонда) - ақын. Алғашқы өлеңдері "Қазақ тілі" газетінде жарияланған. 1916 жылғы ұлт-азаттық көтерілісіне арнап шығарған "Июнь жарлығы" дастаны сақталған.



	ЖИРЕНШЕ ШЕШЕН (т.-ө.ж.б.) - Қазақ хандығын құрған Жәнібек хан (15-16 ғ-лар) тұсында өмір сүрген атақты шешен. Ж. ш. есімі ақыл. парасаттың үлгісі ретінде қазақ ауыз әдебиетінен берік орын алған. Ол дербес Қазақ хандығын құруда ханға көмектескен, оған пайдалы кеңестер айтып, халық бұқарасының атынан сөйлеген. Оның атынан айтылып, халық жадында сақталған аңыз-әңгімелер мен шешендік сөздер көп. Олардың көпшілігі 15 - 16 ғ-лардан басталатын халық шығармасына немесе әлденеше адамның, бірнеше буынның өңдеп, өзгертуінен өткен ортақ мұраға айналып кеткен. Ж. ш. туралы аңыздарда оның әйелі Қарашаш та ақылды әрі тапқыр жан ретінде суреттеледі. Басқа түркі тілдес халықтар фольклорында да Ж. ш. туралы ертегі, аңыз, әңгімелер кездеседі. Мыс., қарақалпақта Жиренше шешен, қырғызда Жээренче чээчэн, түрікменде ақылды да тапқыр, әділ Ийкренче туралы аңыздар бар. Ж. ш. туралы әңгімелерді, негізінен, үш салаға бөлуге болады. Біріншісінде ол Жәнібек ханның уәзірі, ақылшысы, досы ретінде бейнеленеді, екіншісінде ханның кемшіліктерін бетіне айтып, ақыл-парасатымен өзін оған мойындата білген әділ адам ретінде суреттелсе, үшіншісінде оның өз әйелі Қарашашпен, т.б. қарапайым халық бұқарасы өкілдерімен қарым-қатынасы көрсетілген.



	ЖИРЕНШИН Әбіш. Әбусағит Мұсылманқұлұлы (1913 - 75) - ғалым, тарих ғыл. канд. (1946), доцент (1965). Ташкенттегі Орта Азия Коммунистік ун-тін (1936), Мәскеудегі Әдебиет ин-тын бітірген (1964). 1938- 42 ж. Қазақстан ғыл. қоғамының председателі, 1942 - 51 ж. ҚР Орт. мұражайының директоры, 1954 - 59 ж. ҚР мемл. кітапханасының директоры. 1960 -62 ж. респ. кітап саудасы бірлестігінің басқарушысы. 1962- 75 ж. Қазақгың мемл. қыздар пед. ин-тын-да қызмет атқарған. Оның "Абай и его русские друзья" (1945), "Абай - қазақ халқының ұлы ойшылы" (1950), "Абай және орыстың ұлы демократтары" (1959) зерттеулері, "Абай Құнанбаев" шығармаларының бір томдық толық жинағы (1961), "Казақ кітаптарының тарихынан" (1971) монографиясы жарық көрген.



	ЖИЫРМАСЫНШЫ ҒАСЫР-ДЫҢ БАСЫНДАҒЫ ҚАЗАҚ ӘДЕБИЕТІ - 20 ғасырдың басында Ресейде өткен революциялық қозғалыстар ұлт аймақтарына, соның ішінде Қазақстанға айрықша әсер етті. Ұлттың азын-аулақ бас көтерер оқыған азаматтары осы жағдайды пайдаланып, отаршылдық езгіден титықтап отырған халқын ұйқыдан оятып, азаттық жолындағы күреске бастады. Олар елін тәуелсіздіктің жолына бастап, оқу, өнер, білім үйренуге үгіттеді. Халықтың өмірі мен ұлттық мүддесін жырға қосып келген қазақ әдебиеті де жаңа дәуірдің осы қажетіне үн қосты. Осы ұлттық қозғалыстың басында тұрған А.Байтұрсынұлы пен М.Дулатовтың саяси-қоғамдық, әдеби-шығарм. қызметтерінде ұлт-азаттық бағыттағы күрескерліктің белгілері мол еді. Байтұрсыновтың "Маса" (1911), "Қырық мысалы"( 1909) халықтың дамудан артта қалып, қараңғылық пен надандықгың бұғауында отырған жағдайын суреттесе, "Оқу құралы" (1912) мен "Тіл құралы" атты оқулығы халықтың білімін көтеруге зор ықпал жасады. Дулатов "Оян қазақ"(1909) жинағы арқылы қазақ қауымына ел тағдыры жайлы ой салды. Ол орыстың және Еуропаның классик. әдебиетінен (Пушкин, Лермонтов, Шиллер, Тоқай) аудармалар жасаған. С.Торайғыровтың "Қамар сұлу", "Кім жазықты" романдары мен "Адасқан өмір", "Кедей" поэмалары, лирикалық өлеңдері, публицистик. сын мақалалары заманның тыныс-тіршілігін суреттеп, қазақ әдебиетін бір белеске көтерді. Әдебиеттегі сыншылдық бағытты дамытып, ағартушылық идеяны көркем сөз арқылы өрістетуде Ш. Құдайбердіұлының С.Дөнентаевтың, М. Сералиннің, С.Көбеевтің, Б. Өтетілеуовтің, Ә. Тәңірбергеновтің, Ғ. Қарашевтің, Т. Ізтілеуовтің, Б. Күлеевтің, Н. Орманбетовтің, т.б. ақын-жазушылар шығарм-ның ерекше маңызы бар. Бұл ақын-жазушылардың кейбіреулерінің еңбектері сол кездегі "Қазақ" газеті, "Айқап" журналдарына жарияланып отырды. М.Ж. Көпеев, Н.Наушабаев, М.Қалтаев секілді ақындар халықтың жарқын болашағы дінде деп түсіндіріп, діни-ағартушылық бағытты ұстанды. Осы бағыттағы Ж.Шайхысыламұлы, Ш.Жәңгірұлы, А..Сабаұлы сияқты ақындар халық аңыздары, ертегілері сюжеттерін, шығыс әдеоиетшен оқыған. естіген оқиғаларын қиссаға. дастанғаайнал-дырып жазумен шүғылданды. Қазақ әдебиеті мен мәдениетінің дәстүрлі саласы әнші-ақындар қызметі де осы кезеңде дамыды. Жаяу Мцса Байжащлы, Балуан Шолак, Бай-мырзацлы, Мәди Бәпицлы, Майра Уәлиқызы, Иманжцсіп Қцтпащлы, Әсет Найманбайцлы, Үкш Ыбырай Сандыбайцлы, Кенен Әзірбайцлы, Біржан, Ащт. сері, Мцхит сияқ-ты ұстаз-ағаларының жолын ұс-танып, демократтық бағытта ән-дер, өлендер, жырлар шығарды. МЖцмабаев, С.Сейфуллин, Б.Майлин сияқты жас таланттар осы тұста әдебиетке келіп, өздерінің алғашқы шығармаларын жариялады. 20 ғ-дың басындағы қазақ әдебиеті өмірдің тарихи шындығын бейнелеуші ретінде өз тұсындағы халықтың ой-пікірлерінің шежіресі болды.



	"ЖИЫРМА ҮШ ЖОҚТАУ" - жинақ. 1926 ж. Мәскеудегі Шығ. халықтарының кіндік баспасында А.Байтұрсынұлы мен Ә.Бөкейханұлы жинап құрастырған жинаққа 23 жоқгау енген. Жинақ Ш.Бөкеевтің "Сыршы" деген жоқтау өлеңімен ашылған. Мамай батырды шешесі Қараүлектің, Қазыбек биді Мәңкенің, Нарманбет ақынның әкесі Орманбетті жоқтап айтқан жоқтауларында, Кеңгірбай биге, Кенесарыға, Наурызбайға, 1916 жылғы Торғай өңірінде болған ұлт-азаттық көтерілісін басқарып, хан сайлаған Әбдіғаппарға арналған көлемді жоқтау өлеңдерінде. т.б. қазақ тілі мен тарихына, мәдениетіне байланысты құнды материалдар бар. Жинақта Абайдың баласы Әбдірахманды жоқтаған өлеңдері де жарияланған. Бұл жинақ еш түзету, өзгеріс енгізілмей.

	1993 ж. "Мың бір мақал" деген жинақпен біріктіріліп қайта басылып шықты.



	ЖОВТИС Александр (5.4.1923. Ресей, Виница қ. - 9.11.1999. Алматы) - аудармашы, ғалым, фил. ғыл. докт. (1975), проф. (1978). ҚазҰУ-ды бітірген (1946). 1946 - 78 ж. "Ленинская смена" газетінде бөлім меңгерушісі. ҚазҰУ-да оқытушы болған. 1978 жылдан ҚазҰПУ-да проф. Абай, С.Торайғыров, Ж.Сыздықов, ЖМолдағалиев, т.б. бірқатар шығармаларын орыс тіліне аударған. Қазақтың халық әндерін орыс тіліне аударып ("На свете красивых нет") жеке кітап етіп шығарған. " Қар жамылған бамбук", "VIII - XIX ғ-лардағы корей поэзиясының антологиясы" атты аударма кітаптары бар.



	ЖОЙҚЫНБЕКОВ Қанат (2.12. 1937 ж.т., Қарағанды обл. Нұра ауд. Морозов а.) - жазушы. ҚазҰУ-ды бітірген (1961). "Жазушы" баспасында, "Социалистік Қазақстан" (қазіргі "Егемен Қазақстан") газетінде қызметкер, "Социалистік Қазақстанның" (казіргі Егемен Қазақстан) Целиноград (қазіргі Ақмола) обл-ндағы тілшісі болған. " Махаббат әндері", "Азамат арманы", "Оралу", "Біздің ауылдың адамдары", "Замандастар", "Өз тағдырыңа қожа бол" атты прозалық кітаптардың, "Төрт бойдақ пен бір қыз", "Азамат болсаң" пьесаларының авторы.



	ЖОҚТАУ - қазақ халқының тұрмыс-салт жырларының бір саласы. Халықтың асыл перзенті, елдің құрметтісі, сүйіктісі, әр шаңырақтың аяулысы дүниеден өткенде шерлі, азалы әуенмен айтылады. Оның сүйегіне, тегіне, мінезіне дарыған асыл қасиетгері, ел-жұртқа, бауыр-туысқанға жасаған жақсылықтары, үлгі-өнегесі, артына қалдырған өшпес іздері мен ақыл-нақыл сөздері көркем де мәнерлі тілмен жырланады. Ж-дың ежелгі үлгілері шумерлердің Гильгамеш туралы жырларында да, үнді эпосы "Махабхаратада" да, Гомердің поэмасы " Илиадада" да кездеседі. Ж-дың ең көне үлгілерінің бірі - "Алып Ер Тоңғаны жоқтау". Ж. жырлары ежелгі түркі халықтарына ортақ басқа әдеби мұраларда да кездеседі. Соның бірі - оғыз-қыпшақ дәуірінің (8-9 ғ-лар) ескерткіші "Қорқытата кітабындағы" Дирсеханның жалғыз ұлы Бұқашты анасының Ж. жыры. Мұндай Ж-лар ауыз әдебиетіндегі "Қобыланды батыр", "Алпамыс батыр", "Ер Тарғын" сияқгы қаһармандық эпостарда, "Қозы Көрпеш -Баян сүлу", "Қыз Жібек" сияқты ғашықтықжырлардада ұшырасады. Ж. жырлары, негізінен, айтар ой сарыны, ұйқасы, образды сөз кестесі жағынан бір-біріне ұқсас келеді. Әдетте жаттанды сөздермен көпке белгілі Ж. үлгілері ауызша тарап, көпшілігі кейінгі ұрпаққа жеткен. Осындай Ж-лардың бірі - "Мамайды шешесі Қараүлек ананың жоқтауы" (1559). Ж-дың айтылған уақыты да, ондағы адамдардың өмір сүрген дәуірі де тарихи деректерге сәйкес. Одан бертін келе "аюдай арқыраған, күндей күркіреген" Орақ батырды жоқтаудан бастап, Абылайды, Бөгенбайды, Қаздауысты Қазыбекті, Ш.Уәлихановты, М.Әуезовті, К.Байсейітованы жоқгайтын жырлар бар. Жамбылдың "Алғадайындағы", К.Әзірбаевтың "Базар-Назарындағы" әуенді ырғақтар - ежелгі халық Ж-ның үлгісімен жазылған. Ж. жырларын зерттеу 19 ғ-дан басталады. Ш.Уәлиханов оған алғаш баға беріп, бірнеше үлгісін жа-зып алған. Ж-ды ауыз әдебиетінің бағалы үлгісі ретінде жинап, 1926 ж. "23 жоқтау" деп аталатын кітап етіп шығарған А.Байтұрсынов болды. Кеңес дәуірінде С.Сейфуллин, М.Әуезов, Б.Кенжебаев, М.Ғабдуллин өз зерттеулерінде Ж-дың кейбір нұсқаларымен таныстырып, мәнісін түсіндірген. Онан кейін тілші-ғалым Т.Арынов Ж-ды жүйелі жинап, зерттеп, "Боздағым" деген атпен кітап етіп шығарған (1990).



	ЖОЛДАСБЕКОВ Мырзатай (27.5. 1937 ж.т., Жамбыл обл. Талас ауд. Ақтөбе а.) - мемлекет қайраткері, ғалым, филол. ғыл. докт. (1993). проф. (1993). 1954 - 55 ж. Ақкөл а-дық кеңесінің хатшысы кызметін атқарған. ҚазҰУ-ды (1960). аспирантурасын (1967) бітірген. 1960 - 64 ж. Осы ун-тте ассистент, 1970 - 72 ж. аға оқытушы, доцент. 1973 - 77 ж. филол. ф-тінің деканы. 1977 - 87 ж. Талдықорған пед. ин-тының ректоры. 1987 - 88 ж. Қазақстан білім министрінің орынбасары, білім министрі. 1988 - 90 ж. Қазақстан КП ОК-нде бөлім меңгерушісінің бірінші орынбасары, бөлім меңгерушісі. ҚР әлеум. даму мәселелері жөніндегі мемл. кеңесші қызметтерін атқарған. 1991 - 93 ж. Казақстан Премьер-министрінің орынбасары, 1993 - 97 ж. Қазақстанның Иран Ислам Республикасындағы Төтенше және өкілетті елшісі, 1997 - 2000 ж. Қазақ мемл. дипломатиялық академияның президенті. 2000 - 2004 ж. Астанадағы Еуразия мемл. ун-тінің ректоры қызметтерін атқарған. Қазір Еуразия ғыл.-зерт. орталығының директоры, "Халықтар достығы", "Құрмет" ордендерінің иегері.



	ЖОЛДИНОВ Жүсіпбек (1895. Қарағанды обл. Ульянов ауд. - ө.ж.б.) - ақын. 1916 жылғы патшаның июнь жарлығына ілігіп, майданның қара жұмысына алынады. 1921 ж. Омбы қ-ндағы жұмысшы жастардың кешкі мектебінде оқыған. Сол кездегі ойын-сауық үйірмелеріне қатысып, тақпақ айтып, шағын қойылымдарда ойнайды. Ұзақ жылдар ауылда жүмыс істеген, ақындар айтысына қатысқан. "Ойларым" ( 1966), "Өрендерге өнеге" (1969) атты жинақтары жарық көрген.



	ЖОЛДЫБАЕВ Молдабай (1900. Алматы обл. Жамбыл ауд. Қарасай а. - 1973. сонда) - ақын. Жасынан Жамбылға еліктеп, Жетісу ақындарынан тәлім алып, жыр жаттап, өлең шығарып, шаршы топта көзге түскен. Өлеңдері ауд. газетте басылған. Қазақстанның 50 жылдығына арналған респ. айтыста М.Байбатыровпен ("Қазақтың қазіргі халық поэзиясы", 1973), Жамбылдың 125 жылдық мерекесінде Ж.Жолдиновпен ("Жамбыл және қазіргі халық поэзиясы", 1975) айтысқа түскен.



	ЖОЛДЫБАЕВ Молдағали (1887, бұрынғы Орал обл. Ілбішін уезі, Қурайлы болысы. 2-а. - 1938. Тайпақ) - қоғам қайраткері, педагог, журналист. Орынбор орыс-қазақ мұғалімдер мектебін бітірген (1910). 1910 - 18 ж. Жұбанышкөл. Бұлдырты 4 сыныптық бірінші басқыш мектептерінде және Қарасу 6 сыныптық орыс-қазақ мектебінде мұғалім болған. 1921 ж. РК(б)П Жымпиты уездік к-тінің төрағасының орынбасары. 1922 ж. Орынбордағы Қазақ АКСР Халық ағарту комиссариатының Ғылым, баспасөз және әдебиет ісін басқаратын академиялық орт-ғының (Қазақстанның білім ордасы) төрағасы қызметтерін атқарған. 1927 ж. жаңадан шыға бастаған пед. басылым - "Жаңа мектеп" ("Казақстан мектебі") журналының алғашқы редакторы болып тағайындалып, Қазақстан Халық ағарту комиссариаты жанындағы әдістемелік кеңестің төрағасы, 1933 - 37 ж. БК(б)П ОК жанындағы Маркцизм-ленинизм ин-тының Қазақ бөлімшесінің қызметкері болған. ҚазПИ-де (қазіргі ҚазҰПУ). Ал-маты журналистер мектебінде дәріс оқыған. 1913 - 14 ж. "Айқап" журналында "Қазақтардың қазіргі халі", "Болашақ", "Ауылда", "Құрметті Әлжановқа жауап" мақалалары, 1915 ж. "Қазақ" газетінде "М. Жаңа байбақты" деген бүркеншік есіммен "Бала тәрбиесі", "Ғалымның надандықтан жеңілуі" мақалалары жарық көрген. Осы жылдары Т.Шонановпен бірге "Рабочая книга для чтения (1-й год обучения)" оқу құралын (1929. Қызылорда). М.Әуезов, Ә.Қоңыратбаевпен бірігіп "19 ғасыр мен 20 ғ. басындағы қазақ әдебиеті" оқулығын (А„ 1933) және Ә.Қоңыратбаев, М.Қаратаевпен бірігіп 4-сыныпқа арналған "Әдебиет хрестоматиясының" екінші бөлімін (Қ-о., 1934) жазған. "Ү", "Сасқан" бүркеншік есімдерімен, "Сын", "Әдебиетдүниесінде", "Исатай Тайманұлы", т.б. мақалалар, "Жол жөнекей", "Айрылу", "Тірілу", "Бес қашқын" атгы әңгіме-новеллалар жазған. 1937 ж. желтоқсанда бұрын Алаш қозғалысына қатысқаны үшін "халық жауы" деген жалған айыппен тұтқынға алынып. 1938 ж. ақпанда ату жазасына кесілген.



	ЖОЛДЫБАЙҮЛЫ Күдері (1861, Торғай обл. Жанкелдин ауд. - 1931, сонда) - ақын. 1916 ж. ұлт-азаттық қозғалысына қатысып, елді бостандыққа шақырған арнау үгіт жырларын айтқан. "Амангелдінің Торғайды алуы", "Әліби Жангелдіұлына" деген толғауларында көтеріліс басшыларының жарқын бейнесін жасады. "Дәуренбекке", "Сәлем Кәкімжандай балаға", "Мешін - жұт жылы", "Дүние шіркін барады өтіп" өлеңдерінің авторы.



	ЖОЛДЫКЕЙ Нұрманбетұлы (1874, Қарағанды обл. Жаңаарқа ауд. -14.10.1949. Қарағанды обл. Нұра ауд.) - халық ақыны. Ж. өлеңді жазып та, ауызша да шығарған. Өлеңдері "Советтік Қарағанды" газетінде жарияланып тұрған. 1943 ж. Ғ.Мүсірепов Ж-ден оның "Домбыра сазы" толғауын жазып алған. Ж-дің "Әбуге", "Айтбайға", "Боздақтың баласына", "Құланөтпес", "Туған жер" өлеңдері, "Өмір" толғауы, "Төр көз бен мойнақ" мысал өлеңі бар. Ж. Көшен, Ғабдіман, Қайып ақындармен айтысқан. Ж. айтыстың жазба түрін де дамытқан ақын. 1947 ж. "Советтік Қарағанды" газетінде Ғабдіманмен жазба айтысына түседі. Ж. "Алпамыс", "Ер Тарғын", "Қыз Жібек" жырларын жатқа айтып, ел ішіне таратушылардың бірі.



	ЖОЛЖАЗБА - сапар мен саяхат нәтажесінде көзбен көрген нақгы оқиғаларды суреттеуге арналған әдеби жанр. Күнделік, очерк, мемуар, т.б. түрінде жазылады. Ж-да танымдық мәліметтермен қатар саяси, филос., эстетик.. публицистик. мәселелер баяндалады. Александр Македонскийдің (б.з.б. 4 ғ.) жорықтары жөніндегі Ж-лар бар. Орта ғасырларда Дж. Карпини ("Моңғолдар тарихы". 13 ғ.), Марко Поло ("Кітап", 1928), т.б. Орт. Азияға жасаған сапарлары туралы Ж. еңбектер жазды. 18 - 19 ғ-ларда Ж. очерк жанрының бір түрі ретінде қалыптасты. Ағылшын жазушысы Л.Стерн ("Сентиментальды саяхат", 1768). орыс жазушысы А.Н. Радищев ("Мәскеуден Петербургке саяхат", 1790), неміс ақыны И.В. Гете ("Италия саяхаты". 1 - 3 т„ 1816 - 29), орыс ақыны А.С. Пушкин ("Арзрумға саяхат", 1835), орыс тарихшысы Н.М. Карамзин ("Орыс саяхатшысының хаттары". 1 - 2 т„ 1900) Ж-ның тамаша үлгілерін жасады. Қазақ әдебиетінде Ж. очерктерінің негізін Ш.Уәлиханов салды. ("Жол жазбалары", 1855; "Алтыашардың жай-күйі", 1859; "Жоңғар очерктері", 1860), М.Әуезов ("Түркістан солай туған" 1956; "Индия очерктері", 1958), С.Мұқанов ("Саяхаттар", 1954; "Адам Атаның шоқысында", 1958), Ә.Әлімжанов ("Сумен, құрлықпен елу мың миль", 1962), т.б. қаламгерлер болған елдер мен аймақтардағы қоғамдық, экон.-саяси өмірді ұштастыра баяндады. Шет елдерге түрлі ғыл. сапарлармен (1970 - 80) барған А..Машанов, Ә.Дербісәлиев, Е.Букетов, т.б. ғалымдардың Ж. кітаптары жарық көрді. Жазушы Қ.Қайсеновтің Украина туралы, Қ.Тұрсынқұловтың Саха елі жайлы Ж-лары оқырмандар тарапынан үлкен қызығушылық тудырды. Ғ.Мүсірепов, С.Шаймерденов, Т.Әлімқұлов, С.Бердіқұлов, Ә.Нұршайықов, Т.Кәкішев, Ш.Мұртаза, т.б. қаламгерлер ел аралаған сапарынан жазған әр түрлі Ж. очерктерімен танылды. М.Әуезовтің "Қытайдағы қазақтар" (1995) туралы. М.Құлкеновтің "Америка сапары" (1996). К..Олжайдың "Президент пырағы" (1995), Қ.Түменбаевтың "Жапон эскиздері" (2000). т.б. Ж-лар әлем халықтарының бүгінгі келбетін өткен тарихпен сабақтастырып, көркем де әсерлі етіп жеткізе білді.





	ЖОМАРТБАЕВ Тайыр, шын есімі Тайлақбай (1884. Шығ. Қазақстан обл. Абай ауд. Мұқыр а. - 1937. Семей қ.) - педагог, жазушы, драматург. Көкбай медресесінде, 1911 ж. Уфадағы "Ғалия" медресесінде білім алған. 1911 - 15 ж. Семей қ. маңындағы Жақия қажы мектебінде ер балаларға, әйелі Адығия Орманова қыз балаларға сабақ берген. "Балаларға жеміс", "Қыз көрелік" (1912) романы Семейдегі "Жәр дем" баспасынан басылып шыққан. 1915 - 28 ж. Зайсан қ-нда, Маңырақ болысында мұғалім, 1928 - 30 ж. Семейдегі №14 мектептің директоры, 1930 - 37 ж. Семей пед. техникумында оқытушы болған. Ж. оқытушылықпен қоса журналистикамен де айналысқан. "Айқап", "Жаңа мектеп" журналдары мен "Қазақ", "Алаш" газеттеріне мақала, фельетондар жазып тұрған. Ж-тың "Сары сүйек құда", "Осы ма, қазақ өмірің?" атты пьесалары Зайсан, Семей театрларында қойылған. Кузнецк қ-нда № 23 мектепте жұмыс істеп жүрген кезінде жалған саяси жаламен тұтқындалып (1937), Семейде үштіктің шешімімен ату жазасына кесілген. 1956 ж. ақталған.



	ЖОРАБАЕВ Қайсар (1.1.1947 ж.т., Оңт. Қазақстан обл. Қазығұрт ауд. Жаңабазар а.) - аудармашы. ҚазҰУ-ды бітірген (1969). 1971- 73 ж. Шымкент политех. техникумында, 1974 - 1991 ж. Қазақстан Жазушылар одағында, 1991 - 95 ж. халықар. "Қазақ елі" газетінде, дүние жүзі қазақтары қауымдастығында, 1997 - 2000 ж. "Дәнекер" халықар. Құқық және бизнес ин-нда жауапты қызметтер атқарған. 2000 жылдан Қазақтың мәдениет және өнертану ғыл.-зерт. ин-нда қызметкер. Орыс жазушылары И.Буниннің, Д.Граниннің әңгімелерін, В.Поволяевтің "Естеліктен ескен леп" жинағын, "Теңіз беті боз тұман" жинағындағы әңгіме-повестерін, В.Протодьяковтың, С.Даниловтың (Саха Респ.), Ата Каушутовтың (Түрікменстан) әңгімелерін, Прибалтика, қырғыз. татар, башқұрт жазушыларының шығармаларын қазақ тіліне, Ә.Ыдырысовтың "Таңшолпан" романын В.Буренковпен бірге 2001 ж. орыс тіліне аударған. Он бестен астам кинофильмдер және бес пьеса тәржімалаған.



	ЖОРЫҚБАЙ Табынбайұлы (1864, бұрынғы Сырдария обл. Перовск уезі, Қабылкөл а. - 1932, сон-да) - ақын, жырау. "Нақыл сөздер", "Ошақты Садақбайға", "Әліпбай милицияға", "Қожамұраттың Жақыбына", "Сапар құдаға", "Мыңбайдың бағасы", "Жорықбай деген шайырың", "Қармақшыда" "Ақназар ұстаға", т.б. өлеңдері сақталған Әсіресе Қарабалық болысы Алдияров Қараға шығарған өлеңі ақынды көпшілікке танымал еткен.



	"ЖОШЫ - АЛАША ХАН" - дастан. Еш жерде жарияланбаған. Авторы - Семей обл. Шұбартау ауд-нда тұрған әрі ақын, әрі әнші У.Мейірманұлы. Шығарманы семейлік Ә.Сыпанұлы деген кісі жинап, Орт. ғыл. кітапхана қорына тапсырған. Дастанда Алаша ханның баласы Жошының аң аулауға шыққанда қаза табуы, бұл қазаны Тыма деген күйшінің естіртіп, ханның домбыраны сындыруы, қайғыдан бас көтермеген ханның елден безіп, оны Тыма күйшінің қайта оралуға көндіруі, содан кейін Алаша ханның қалың құланды қыруы жөнінде оқиғалар баяндалады. Жырдың оқиға желісі тартымды. Дастан 11 буынды қара өлеңмен жазылған.



	ЖУАНЫШБЕКОВ Нұрболат Орынбекұлы (1.1.1944 ж.т., Алматы обл. Райымбек ауд. Нарынқол а.) -ғалым, филол. ғыл. док. (1996), проф. (1997). ҚазҰУ-ды бітірген (1967). 1967 - 80 ж. Алматы есеп-кредит техникумында, 1980 - 92 ж. Қыздар пед. ин-тында, 1992 - 94 ж. ЦИУУ-да кафедра меңгерушісі қызметтерін атқарған. 1994 жылдан ҚазҰУ-да оқытушы, 1997 жылдан кафедра меңгерушісі, 200-ге тарта жарияланымның, соның ішінде 5 монографияның авторы.



	ЖУРНАЛ (франц. journal) - мерзімді басылым, бұқаралық ақпарат құралдарының бір түрі. Ж-ды мекемелер, қоғамдық және шығарм. ұйымдар, ғыл. қоғамдар, академиялар, ун-ттер, сондай-ақ, жеке меншік иелері шығара алады. Ол газетпен салыстырғанда оқиғаларды кең көлемде баяндап, деректерге тереңірек талдау жасайды, өзінің ұстанған көркемдік бағытына орай қоғамдық пікірді қалыптастыруға ықпал етеді. Мазмұны жағынан қоғамдық-саяси Ж.. әдеби-көркем Ж., спорттық Ж.. сатиралық Ж.. өндірістік-тех. Ж.. ғыл.-көпшілік Ж., ғыл.-ақпараттық Ж.. библиогр. Ж. болып, оқырмандарына қарай бұқаралық және оқырмандардың белгілі бір категорияларына (балаларға, жасөспірімдерге) арналған болып бөлінеді. Дүние жүзіндегі тұңғыш Ж. Францияда 1665 ж. 5 қаңтарда "Журнал де Саван" деген атпен жарық көрді. Казақ тіліндегі алғашқы Ж. - "Айқап". 1911 - 15 ж. аралығында оның 88 саны жарық көрген. Редакторы - М.Сералин. "Айқаппен" бірге "Ақмола" Ж-ы да шығып тұрды. (1911 - 16). Кейін "Садақ" (1917, татарша-қазақша), "Айна" (1918), "Мұғалім" (1919), "Қызыл Қазақстан" (1921-29, қазіргі "Ақиқат"), "Шолпан" (1921-24), "Темірқазық" (1923), "Жас қазақ" (1923 - 24), "Жас қайрат" (1923 - 24), "Сәуле" (1923 - 24), "Сана" (1923 -24), "Жетісу әйелі" (1924), "Таң" (1925), "Әйел теңдігі" (1925 - 34, қазіргі "Қазақстан әйелдері"), "Жаңа мектеп" (1925 - 33, қазіргі "Қазақстан мектебі"), "Пионер" (1925 - 56), "Кедей айнасы" (1926- 29), "Терме" (1926), "Жыл құсы"(1927), "Жаңа әдебиет" (1928- 32, қазіргі "Жұлдыз"), "Жаршы" (1929 - 30), "Балға" (1932), "Екпінді тілші" (1932 - 33) сияқты Ж-дар жарық көрген. 1956 ж, "Ара", 1958 ж. "Мәдениет және тұрмыс" (қазіргі "Парасат"), "Балдырған" (1960), "Білім және еңбек" (1978, қазіргі "Зерде"), "Пионер" (1987), "Арай" (1994), "Ұлағат" (1996), "3аң" (1997), "Алдаспан" (1998), "Амазонка" (2000), "Қазақстан" (жылы) т.б. Ж-дар шыға бастады. Қазақстан Республикасында демократиялық құндылықтардың берік орнығуына байланысты мемл. және жеке меншік 591 Ж. шығарылады (2005).



	ЖУРНАЛИСТИКА (франц. journal, нем.journalistik) - 1) баспасөз, радио, теледидар, кино, интернет сияқты ақпарат құралдары арқылы елдегі және әлемдегі жаңалықтар мен оқиғалар, саяси, әлеум., экон., мәдени, рухани және табиғи құбылыстар жөнінде жұртшылыққа мағлұмат беріп, қоғамдық пікір қалыптастыратын әдеби-шығармашылық қызмет түрі; 2) белгілі бір халықтың нақты бір кезеңде шыққан газет-журналдарының жүйесі, оларда жарияланған материалдар жиынтығы; 3) баспасөз тарихын, теориясы мен практикасын зерттейтін ғылым саласы. Әдеби-шығарм. қызмет түрі ретінде Ж. саяси, салалық, тақырыптық. т.б. басылымдар, радио және телебағдарламалар арқылы қоғамдағы көкейкесті мәселелерді қозғап, алуан түрлі аудиторияны әлеум., саяси және арнаулы мағлұматтармен қамтамасыз етеді. Қоғам дамуының заңдылықтары, әлеум., экон. және рухани мәселелер жөніндегі мағлұмат беріп, жұртшылықтың қоғамдық пікірін қалыптастырады. Неміс өнертапқышы И.Гутенбергтің ( 1394/99 -1468) баспама шинасын ойлап табуы (1445) Ж-ның пайда болуына ықпал етті. Алғашқы газеттер Германияда 1609 ж.. Ұлыбританияда 1631 ж. шыға бастады. Ж. терминінің өзі алғаш рет Францияда пайда болған. Ал Ресейде бұл термин әуелгі кезде журналдар жиынтығы деген мағына білдірсе, 19 ғ-дың ортасынан бастап барлық мерзімді басылымдарға қатысты қолданыла бастады. Қазақ тіліне Ж. термині орыс тілі арқылы еніп, 19 ғ-дың2-жартысынан бастап белсенді қолданысқа ие болды. 19 ғ-дың соңы мен 20 ғ-дың басында фотография мен кинематографияның пайда болуына байланысты фото және киножурналистика дүниеге келді. 20 ғ-дың 20-жылдарынан бастап радиотехника жетістіктеріне байланысты радиожурналистика, 40-жылдарынан бастап тележурналистика қарқынды дами бастады. 20 ғ-дың 90-жылдары ақпарат тарату көлемі мен шапшаңдығы жөнінен Ж-ның басқа салаларынан әлдеқайда басым түсетін бүкіләлемдік байланыс торабы - Интернет жүйесі пайда болды.Халықар. журналистік ұйымдармен арадағы қарым-қатынаста қазақстандық журналистер атынан Қазақстан Журналистер одағы өкілдік етеді. 19 ғ-дың екінші жартысынан басталған Қазақстан Ж-сы қазір қарқынды дамуда. Ж-ны теориялық және практикалық тұрғыдан зерттеп, ғыл. пән ретінде оқыту Қазақстанда тұрақты жолға қойылған. Қазақстанның жоғары оқу орындарында жыл сайын кәсіби журналистер даярланып келеді.



	ЖҰБАНИЯЗ Найзаұлы (1865, бұ-рынғы Сырдария обл. Перовск уезі, Шойбас а. - 1933. Қызылорда обл. Жаңақорған ауд. Жаңаталап а.) -жырау, ақын. Руы - шөмекей. Шегебай ақынмен және Кете Жүсіппен айтысқа түскен. Бірнеше айтыстары "Айтыс" кітабына енген.



	ЖҰБАНОВ Құдайберген Қуанұлы (19.12.1899. Ақгөбе обл. Темір ауд. 25.2.1938) - түркітанушы, педагог. Алғашқыда Оспан ишанның мешітінен дәріс алып, араб тілін үйренеді. Електегі екі сыныптық орыс-қазақ уч-щесін (1918). Орынбор қ-ндағы "Хусайния" медресесін (1920) бітірген. Араб, парсы, орыс, латын, түрік, жапон, француз, ағылшын, неміс тілдерін меңгерген. 1920 ж. "Ай"журналын ұйымдастырып, М.Горькийдің "Сұңқар туралы жыр", "Дауылпаз туралы жыр", "Хан мен ұлы". т.б. шығармаларын қазақ тіліне аударып жариялаған. Ақындық. жазушылық өнерімен де танылып. өлең. пьеса, т.б. жазған. "Мақпал - Сегіз" дастаны, "Ай", т.б. өлеңдерін журналда жариялаған. Көпшілік көкейіне тез қонатын сықақ, фельетондары сахнада, сауық кештерінде айтылып, "Еңбекші қазақта" жарияланған. 1925 ж. Ж-тың режиссерлігімен Ақтөбе қ-нда М.Әуезовтің "Еңлік-Кебек" пьесасы қойылды. Ж. 1920 -22 ж. ауылда мұғалім. 1922 - 24 ж. Темір уездік оқу-ағарту бөлімінде, 1924 - 29 ж. Ақтөбе губ. оқу-ағарту бөлімінде басшылық қызметтер атқарған. 1928 ж. Санкт-Петербургтегі Шығыс тілдері ин-тының (Шығыстану ин-ты) толық курсын бітіріп, 1929 ж. осы ин-тың акад. Самойлович басқаратын "түркітану семинарийіне" оқуға түскен. 1930 ж. КСРО ҒА-ның Тіл білімі ин-тының аспиранты болды. 1932 - 37 ж. ҚазПИ-де (қазіргі ҚазҰПУ) проф.. қазақ тілі мен әдебиеті кафедрасының меңгерушісі болған. Ж. қазақ мектептері мен жоғары оқу орындары үшін қазақ тілін оқыту бағдарламаларын жасап, оқулықтар мен әдістемелік құралдар жазған. Сондай-ақ, "Қазақ тілінің ғыл. грамматикасының материалдары" (1-том), "Фонетика" (орыс тілінде), "Қазақ тілі фонетикасының тарихын зерттеуге кіріспе", "Қазақ тілінің ғыл. курсы жөнінен лекциялар", "Буын жігін қалай табуға болады", "Қазақ тілінде біріккен сөздің жазылуы", т.б. іргелі еңбектердің авторы, "Абай - қазақ әдебиетінің классигі" ("Әдебиет майданы", 1934. №11 - 12) атты аяқталмай қалған әдеби-публицистикалық еңбегінде Абайдың қазақ әдеби тілін дамытудағы, ақындық шеберлігін, композиторлығы мен өлең құрылысына енгізген жаңалығын тұңғыш көрсетіп, әділ бағалады. 1937 ж. жалған саяси айыппен тұтқындалып, ату жазасына кесілді. 1957 ж. 3 қазанда ақталды. Ақгөбе мемл. ун-тіне, осы қаладағы бір көшеге Ж. есімі берілген.



	ЖҰБАНДЫҚОВ Ғалия (1872жт., Көкшетау обл. Көкшетау ауд. Жамантұз а. - 1950. сонда) - ақын. Степняк алтын кенінде жұмыс істеген. Гармон, домбыраның сүйемелдеуімен ән айтқан. Айтыстарға қатысып, 2-дүниежүз. соғысы кезінде патриоттық жырлар шығарған. "Мен де аттандым қол жия", "Жеңіс толғауы", "Сөз шырағы Жамбылға" деген өлеңдері "Пернедегі термелер" (1965) жинағында жарияланған.



	ЖҰБАНДЫҚОВ Кенішбай (1865. Жезқазған обл. Ақтоғай ауд. Буденный а. - 1950. сонда) - ақын. "Жеткенде ақын болдым он бес жасқа", "Байдың үйінде қонақ болу", "Түйе намаз" тәрізді өлеңдері ел арасына көп тараған. Қарағанды шахтерлері мен Қоңырат кеншілері туралы толғаулар шығарған. Ж-тың бірталай өлеңдері "Балқаш жұмысшысы", "Советтік Қарағанды" газеттерінде жарияланып тұрған. "Жарқылдап терезесі күнмен ойнап", "Асудан халқым асқанда", т.б. жыр-толғаулары халық поэзиясының таңдаулы үлгілеріне жатады.



	ЖҰБАТОВА Шәмсия (27.4.1958 ж.т., Қызылорда обл. Қазалы ауд.) - ақын. ҚазҰУ-ды бітірген. Атырау обл. Новобогат ауд. "Нарын таңы" газетінде, респ. "Ана тілі" газетінде, "Жалын" альманағында қызмет еткен. 1977 - 85 ж. "Бастау", "Балауса", "Жетіген" ұжымдық жинақгарына өлеңдері енген. 1995 ж. "Махаббат кітабы" жеке жинағы жарық көрген.



	ЖҰБАТУ - тұрмыс-салт жырларының бір түрі. Азалы адамды жұбату - ертеден келе жатқан ізгі дәстүр. Ж. қалыптасқан белгілі композициялық жүйемен айтылады. Ж. жырларында нақылға, мақал-мәтелге айналып кеткен өлең жолдары көп кездеседі. Тақырып өзегі - өмір, тұрмыс тәжірибесінен қорытылған аталы сөз, ақыл, өсиет. Айтушы алдымен "Қанаты бүтін сүңқар жоқ, тұяғы бүтін тұлпар жоқ" екенін айтып алады да, "Тозбасты ұста соқпайды, өлместі құдай жаратпайды" деп, табиғаттың бұлжымайтын қатал заңын еске алады. Осыдан кейін "Өлгеннің соңынан өлмек жоқ, өлгенге қайтып келмек жоқ" деген түйінді басу айтады."Ат тұяғын тай басар" деп жоқтың орнын бармен толатынын, жеткіншек жас ұрпақпен жетілетінін айтады. "Арты қайырлы болсын, қалғанына өмір берсін" деген тілек білдіреді. Ж. батырлар жырында, лиро-эпостық, халықтық дастандарда көп ұшырайды. Мыс., "Қозы Көрпеш - Баян сұлу" жырындағы Ханымның Тайлақты, Тазшаның Ханымды Ж-ы, т.б. 1916 ж. ұлт-азаттық көтерілісіне байланысты туған халық жырларындада Ж. мол. Жеке халық ақындарының шығармаларында да Ж. өлендері бар.



	ЖҰБАТҰЛЫ Нұрсұжан (15.4. 1900 ж.т., Қызылорда обл. Қазалы ауд. Сарытөбе мекені - 20.8.1963. сонда) - Сыр бойындағы шайырлық дәстүрді жалғастырушы ақын. Жастайынан араб-парсы тілдерін жетік біліп, Карасақал Ерімбет, Нұртуған, Тұрмаганбет, Шораяқтың Омары секілді Сыр сүлейлерін ұстаз тұтқан. 1920 ж. Қазалы қ-ндағы мұғалімдер даярлайтын бір жылдық курсты бітіргеннен кейін өзі туған өңірде, Қарақалпақстанда бірқатар мектептерде меңгеруші, кеңес ұйымында қызмет атқарған. Өлеңдері отызыншы жылдардан ауд., обл. газеттерде жарияланып тұрған. 1943 ж. обл. ақындар мүшәйрасында "Майданнан хат", "Майданға хат" өлеңдері үшін бірінші бәйге берілген. Ақынның Сермамбет Қожамен, К.Берімбаевпен, Ә.Қаналиевпен, Ш.Жолмағамбетовамен айтыстары сақталған. "Жанқожа батыр" тарихи жырдың, "Бегім ана", "Мұса әпенді" шағын дастандарын жазған.



	ЖҰБАТЫРҰЛЫ Сайлаубай (11.1. 1948 ж.т., Қызылорда обл. Арал ауд. Бөген а) - жазушы.

	ҚазҰУ-ды бітірген (1972). 1972 - 78 ж. "Қазақстан пионері" (қазіргі "Ұлан") газетінде әдеби қызметкер, бөлім меңгерушісі, редактордың орынбасары қызметтерін атқарған. 1978 - 84 ж. "Казақфильм" киностудиясының шығарм. бірлестігінің бас редакторы, ҚР Мәдениет министрлігінің жетекші маманы, М.Әуезов атынд. Қазақ драма театрында жауапты қызметтер атқарған. 1984 ж. шығарм. жұмыста. Ж-ның тұңғыш рет 1967 ж. "Білім және еңбек" (қазіргі "Зерде") журналында "Аралды қайтсек сақтаймыз?" деген проблемалық мақаласы, " Қазақстан пионері" (қазіргі "Ұлан") газетінде "Бозайғыр" әңгімесі жарық көрген. Қазақстан ЛКЖО ОК мен "Жалын" альманағы жариялаған респ. жабық бәйгеде "Алыстағы аралдар" повесі 2-орынды (1972), "Жасыл сағым" повесі жүлдегері атанды ( 1974). "Отты өткел", "Бумеранг" повестері, бірсыпыра әңгіме-новеллалары, жинақтарында және бірнеше ұжымдық жинақтарда жарық көрді. "Алақандағы ұя" әңгімесі бірнеше шет ел тілдеріне аударылған. Ж. толық ("Бумеранг", 1981) және қысқа метражды көркем фильмдердің, "Күзгі жол" (1986) телефильмінің сценарийлерін жазған. Елуге тарта көркем фильмдерді аударған." Абыржы" (2003) трилогиясының екі кітабы жарыққа шықты.



	"ЖҰЛДЫЗ" - республикалық әдеби журнал. "Шолпан" (1922), "Таң" (1924) журналдарының ізбасары саналады. Алғашқы саны 1928 ж. жарық көрген. Әр жылдары "Жаңа әдебиет" (1928 - 32), "Жыл құсы", "Әдебиет майданы" (1932 - 39), "Майдан" (1941 - 45), "Әдебиет және искусство" (1939 - 41; 1945 -57) атауымен шығып тұрған. 1957 жылдан "Ж" деген атпен шығады. Журналдың қалыптасуына қазақ әдебиетінің классиктері Б.Майлин, І.Жансүгіров, М.Әуезов, С.Мұқанов көп еңбек сіңірді. Алғашқы редакторы - С. Сейфуллин, Журналға Ғ. Мүсірепов, 3. Қабдолов, Ә. Нұрпейісов, С. Мәуленов, Ш. Мұртаза, Б. Тілегенов, М.Мағауин әр жылдары бас редактор болған. Журналдың "проза", "поэзия","Ислам тағылымы", "әдеби мұра", "зерде", "әдебиеттану", т.б. бөлімдерінде қазақ ақын-жазушыларының жаңа шығармалары, өнер туындылары, қазақ халқының тарихы мен мәдениетіне, өнері мен әдебиетіне қатысты мақалалар жарияланады. Қазақстан суретшілерінің шеберханасынан алынған суреттер жеке беттерде беріледі. Құрылтайшысы: "Қазақ газеттері" жабық акцион. қоғамы. Көл. 10 б. т., таралымы 4120 дана(2002).



	ЖҰМАБАЕВ Әбілмәжін (22.3.1929 ж.т., Қызылорда обл. Тереңөзек ауд. Шаған а.) - жазушы, аудармашы. ҚазҰУ-ды бітірген (1950). 1949-60 ж. "Социалистік Қазақстан" (қазіргі "Егемен Қазақстан") газетінде әдеби қызметкер, бөлім меңгерушісі, 1960 - 63 ж. "Жұлдыз" журналы мен "Қазақ әдебиеті" редакциясында жауапты хатшы, бас редактордың орынбасары, 1964 - 71 ж. Қазақстан ОК-інде жауапты қызмет атқарған. 1971 - 84 ж. "Жазушы" баспасының, 1984 - 89 ж. Қзақстан кітап палатасының директоры болды. 1971 -97 ж. "Заман-Қазақстан", "Түркістан" газетгері редакцияларында қызмет еткен. "Алыптың адымы" (1960), "Қарағанды оттары" (1961) жинақтары. Ә.Нұршайықов, С.Бақбергеновпен бірлесіп жазған "Менің Қазақстаным" (1967) кітабы жарық көрген. Ж. араб жазушылары хикаяларының жинағын, ағылшын жазушысы М.Ридтің "Жұмбақ салт атты" (1972), француз жазушысы А.Дюманың "Үш ноян" (1979), орыс жазушылары К.Паустовский "Түнделеткен күйме"(1982), А.Гриннің "Алқызыл желкендер" (1976). романдарын, В.Распутиннің "Өрт", "Матерамен қоштасу" (1989) повестерін, Гумилевтің "Хұндар" (1998), "Көне түріктер" (1994) және "Қиял патшалығын іздеу" (1992) атты Ұлы дала көшпелілері жөніндегі кітаптарын (П.Бейсеновтермен бірге). т.б. көптеген шет ел қаламгерлерінің шығармаларын қазақ тіліне аударған.Ә. орыс жазушыларының түз тұрғындары өміріне бағышталған көркем әңгімелерін жинақтап "Қазақтар" (1997) деген атпен қазақ тілінде тұңғыш рет шығарды. Ж. "Құрмет белгісі" (1981) орденімен, "Еңбекте үздік шыққаны үшін" медалімен марапатталған.



	ЖҰМАБАЕВ Ғаббас (5.5.1924, Қостанай обл. Боровской ауд. Ақсуат а. - 4.5.1980. Алматы) - ақын. Меңдіғара қазақ пед. уч-щесін (1942). Алматы Жоғ. партия мектебін (1959) бітірген. 1945 - 47 ж. Ауыл мектебінде мұғалім. 1947 - 55 ж. Қостанай обл. газетінде әдеби қызметкер, жауапты хатшы болған. 1959 жылдан "Қазақ әдебиеті" газетінің редакциясында бөлім меңгеруші, жауапты хатшы, "Жұлдыз","Мәдениет және тұрмыс" (қазіргі "Парасат") журналдарында бөлім меңгерушісі, "Ара" журналында фельетонист Қазақ КСР Мин. Кең. жанындағы информация агенттігінде (ҚазТАГ) аудармашы, Қазақстан Жазушылар одағында қызмет атқарған. Тұңғыш өлеңдер жинағы -"Нөсер" 1959 ж. жарық көрген. Ж. Л.Толстойдың "Крейсер сонатасы" повесі мен бірнеше әңгімелерін, К. Хетагуровтың өлеңдер жинағын. Г.Х. Андерсеннің ертегілер кітабын, Самед Вургунның "Баку-дастан" поэмасын, Н.Тихоновтың, С.Прокофьевтің және басқа ақын-жазушыларының шығармаларын қазақ тіліне аударған. Бірнеше медальдармен марапатталған.



	ЖҰМАБАЕВ Жүніс (1914 ж.т., Қызылорда обл. Тереңөзек ауд. - 1971. сонда) - ақын. Ж. өлеңді ауызша да, жазып та шығарған. 1963 ж. Қызылорда қ-нда өткен ақындардың обл. айтысына қатысқан. "Туған жер", "Анама", "Көктем", "Қарақұм суреттері", "Қарға мен сауысқан" өлеңдері "Пернедегі термелер" (1965) жинағында жарияланған.



	ЖҰМАБАЕВ Мағжан (Әбілмағжан) Бекенұлы (25.6.1893. Солт. Қазақстан обл. қазіргі М.Жұмабаев ауд. Сасықкөл жағасы - 19.3.1938. Алматы) - ақын, қазақ әдебиетінің көрнекті өкілі. Ж. ауыл молдасынан дәріс алып, 1905 - 10 ж. Қызылжардағы (Петропавл) медреседе оқыған. 1910 - 13 ж. Уфа қ-ндағы "Ғалия" медресесінде білім алған. Онда татар жазушысы Ғ.Ибрагимовтен дәріс алып, сол кісінің көмегімен Қазан қ-ндағы Кәрімовтер баспаха-нан "Шолпан" тұнғыш өлеңдер жинағы 1912 ж. жарық көреді. "Садақ" журналын шығаруға қатысып, оған өз өлеңдерін жариялайды. 1913 - 16 ж. Омбы мұғалімдер семинариясында оқиды. "Бірлік" ұйымы жұмысына араласып, "Балапан" қолжазба журналын шығарысады. Ә.Бөкейханов, А.Байтұрсынов, М.Дулатов секілді қайраткерлермен кездесіп, "Қазақ" газетіне өлеңдерін жариялайды. 1918 - 19 ж. Петропавл уездік земство басқармасында, 1919-23 ж. Ақмола губ-лық "Бостандық туы" газетінде, "Шолпан", "Сана" журналдарында, "Ақжол" газетінде қызмет істеген. Сол кезеңде "Батыр Баян" поэмасын жазып, жарыққа шығарады. 1923 - 27 ж. Мәскеуде Жоғары әдебиет көркемөнер ин-тында оқиды. Мәскеуде оқып жүргенде оның шығармалары орынсыз сынға ұшырады. 1924 ж. қарашада Мәскеу қ-ндағы Шығыс еңбекшілері коммунистік ун-тінде қазақ жастарының жерлестік ұйымында жиналыс өтіп, олар Ж-тың 1922 ж. Қазанда, 1923 ж. Ташкентте басылып шыққан жыр жинақтарын талқыға салады. Онда ақын шығармаларын теріске шығаратын қаулы қабылданды. Бұл қаулы "Еңбекші қазақ" газетінің 1925 ж. 14 ақпандағы санында басылды. 1927 - 29 ж. Бурабайда, сосын Қызылжарда оқьггушылық қьвмет атқарады. 1929 ж. Ж. "Алқа" атты жасырын ұйым құрғаны үшін деген айыптаулармен Мәскеудегі Бутырка түрмесіне қамалып 10 жыл айдау-ға кесіледі. 1936 ж. М.Горький мен Е.Пешкованың араласуымен бостандық алып, Қазақстанға оралып, Петропавл қ-ндағы мектепте орыс тілі мен әдебиетінен сабақ береді. 1937 ж. наурызда Ж. Алматыға келіп, аударма ісімен айналысады. 1938 ж. қайтадан қамауға алынып, ату жазасына кесіледі. Ж-тың "Алыстағы бауырыма" өлеңін Мұстафа Шоқай "Яш Түркістан" журналында жариялай отырып, оны түрікшілдік күресі үшін ең пайдалы өлең деп бағалады. Ж. - философ ақын. Ақын "Қорқыт" поэмасында философиядағы мәңгілік тақырып - өмірмен өлім мәселесін Қорқытпен ажалдың аңдысуы түрінде суреттейді. Жеке адам мен ұлт тағдырын драм. сюжетте, көркемдік зор қуатпен жырлай білді ("Оқжетпестің қиясында", "Қойлыбайдың қобызы", "Өтірік ертегі", "Шын ер-тегі"). Ақын шығарм-ғының үлкен бір арнасы - халыққа білім беру, педагогика саласы. Мектеп оқушьшарына, мұғалімдерге арнап "Педагогика" (1922, 1923), "Бастауыш мектепте ана тілін оқыту жөні" (1925) еңбектерін жариялады. Ж. Ақан сері, Базар жырау, Әбубәкір Диваев туралы зерттеу үлгілерін жинауға жәрдемдесті. Ол орыс ақын-жазушылары И.Гете, Г.Гейне, Әбу Фирас, А.В. Кольцов, М.Ю.Лермонтов, А.А. Фет, И.И. Дмитриев, И.П. Мятлов, А.А. Блок өлеңдерін, А.М. Горький, В.В. Иванов, Д.Н. Мамин-Сибиряк, т.б. әңгімелерін қазақ тіліне аударған. Ж. "Шолпанның күнәсі" әңгімесі арқылы қазақ әдебиетіне психол. талдау, сана ағымы әдістерін енгізді. Ж. 1960 ж. Ақгалған соң, Түркияда ақын кітаптары жарық көре бастады. Қазақстанда Ж. шығармалары 1989 ж. ғана қайтадан жариялана бастады. Алматы және Петропавл қ-ларында көшелерге Ж. есімі берілді. Петропавл қ-нда және ақынның туған ауылында ескерткіш қойылған. Солт. Қазақстан обл-ның бұрынғы Булаев ауд. М.Жұмабаев ауд. болып аталды (2000).



	ЖҰМАБАЙ Біләлұлы (1940 ж.т.. ҚХР, Тарбағатай аймағы, Дөрбілжін ауд.) - Қытай қазақтары арасынан шыққан жазушы. Шыңжаң ун-тін бітірген (1962). Қытайдағы 20 ғ-дың 60 - 70-жылдарындағы саяси қуғын-сүргін зардабын тартып, 10 жыл айдауда болған. 1979 ж. ақталған. Шәуешек қ-нда шығатын "Тарбағатай" журналында әдеби редактор, бас редактордың орынбасары қызметтерін атқарған. "Жондағы жорықтар", "Дала торғайлары", "Кіндіктестер", "Кешкен күндер", "Қоңыр таудың күңгірі", "Ата дәулеті", "Ақселеу" роман, әңгіме-повесть жинақтары жарық көрген. Екі мәрте Қытай мемл. әдеби сыйл. иегері (1982.1990).



	ЖҰМАБЕК Сайлаубек Естайұлы (12.2.1946 ж. т., Оңт. Қазақстан обл. Кентау қ. карасты Ащысай кенті) -жазушы, әдебиет сыншысы. ҚазҰУ-ды (1970). Әдебиет және өнер ин-тының аспирантурасын (1970 - 73) бітірген. 1974 - 79 ж. Қазақстан кино к-ті сценарий бөлімінде аға редактор, редакция меңгерушісі, "ЖасАлаш"(1979-81), "Қазақ әдебиеті" (1981 - 90), "Егемен Қазақстан" (1990 - 93) газеттерінде бөлім меңгерушісі, "Ара - Шмель" сатиралық журналында бас редактор қызметтерін атқарған. 1996 жылдан Қазақстан Жазушылар одағының аға референті - әдеби кеңесшісі. "Сыр пернесі" (1989), "Ғабит Мүсірепов" ( 1989), "Жұлдызы нұрлы суреткер" (1993), "Шерхан Мұртаза, Жұлдызы нұрлы суреткер" (екінші басылым. 2002), "Жүрегі - мұң, жүрегі - жыр..." ( 1997), "Қазығұрт перзенті" (1998), "Сын әуені" (2001), "Тахауи Ахтанов, Талант тектоникасы" (2003) сын кітаптарының авторы. Халықар. "Алаш" әдеби сыйл. лауреаты (1999), "Қазақстан Республикасы тәуелсіздігінің 10 жылдығы" мерекелік медалімен марапатталған. ЖҮМАБЕКОВ Огызбай ( 1920 ж.т., Шымкент обл. Бөген ауд. Төрткүл а.) - ақын. "Қобыланды", "Құбығұл", "Сауда ишан", "Көрұғлы" дастан, қиссаларын, Нұралының, Майлықожаның термелерін әуенді, сазды дауысымен төге жырлаған. Көп жылдардан бері обл. драма театрында, филармонияда әнші, жыршы, актер болып қызмет еткен. "Отызбайдың термесі", "Жеңіс", "Сыпатай батыр", атты шағармалары халық арасына кең тараған. Оның А.Нысанов, К.Әлімбетов тәрізді белгілі ақындармен айтысы, еңбек озаттарына арнап шығарған жырлары сақталған.



	ЖҰМАҒАЛИЕВ Абдолла (1915, Бат.Қазақстан обл. Сырым ауд. Жосалы а. - 26.9.1942) - ақын. Орал пед. инс-тын (қазіргі Бат. Қазақстан мемл. ун-ті, 1936), ҚазҰПУ-ды бітірген. 1938-39 ж. Қызылорда сауда техникумында оқытушы, 1939 - 41ж. Қазақ мемл. көркем әдебиет баспасында редактор болған. 1941 ж. шілдеде әскерге шақырылып, 2-дүниежүз. соғысында қаза тапқан. Ж-тің ерлігіне арнап Қ.Аманжолов "Ақын өлімі туралы аңыз" поэмасын жазды (1943). Ж-тің алғашқы өлеңі "Біздің еңбек" альманағында (Орал. 1934) жарық көрген. 1936 - 41 ж. шығармалары респ. баспасөзде жарияланып тұрған. Ол "Токиодағы дауыс", "Шығыс қызы", "Асан қайғы туралы аңыз" атты поэмаларын жазды. Байрон, Низами, Тоқтағұл шығармаларын қазақ тіліне аударған. Ақынның әдеби мұралары "Таңдамалы өлеңдер" (1945), "Өшпес жалын" (1962), "Өлмес өмір дастаны" (1985) атты жинақтарында жарияланған. Қазақстан мемл. сыйл. иегері(1996).



	ЖҰМАҒАЛИЕВ Задан Тасқалиұлы (12.4.1936 ж.т.. Бат. Қазақстан обл. Бөкей ордасы ауд. Ноғайбай а.) - ғалым. филол. ғыл. докт. (2000), проф. (2000). ҚазҰПУ-ды (1961), аспирантурасын (1964) бітірген. 1965 жылдан кейін Қарағанды мемл. ун-тінде оқытушы. аға оқытушы, кафедра меңгерушісі, филол. ф-тінің деканы.



	ЖҰМАҒАЛИЕВ Қайрат (16.9.1937 ж.т.. Бат. Қазақстан обл. Орда ауд. Бесқұдық а.) - ақын. Қазақстан Жазушылар одағының мүшесі. ҚазҰУ-ды бітірген (1959). 1959 - 84 ж. "Жазушы" баспасында кіші редактор, редактор, аға редактор, редакция меңгерушісі, бас редактордың орынбасары. 1985 - 92 ж. Қазақтелерадио к-тінде аға редактор, комментатор, редакция меңгерушісі, бас редактор. 1992 - 96 ж. Қазақстан Парламенті Сенатының аударма-редакциялық бөлімінде сектор меңгерушісі, кеңесші. Қазір "Сарыарқа" журналында редактор қызметін атқарады. Алғашқы өлеңдер жинағы "Тұңғыш" 1964 ж. жарық көрген. Бірқатар шығармалары орыс тіліне аударылып, жеке кітап болып басылған және ағылшын, француз, араб, неміс, қытай, хинди, испан, поляк, болгар тілдеріне жеке өлеңдері аударылған. Француз, моңғол ақын-жазушыларының романдарын қазақ тіліне аударған. Ақын өлеңдеріне ән жазылған. Белорусь Респ. Құрмет грамотасымен, Қазақстан Жоғ. Кеңесінің Құрмет грамотасымен, "Тың және тыңайған жерлерді игергені үшін", "Еңбектегі ерлігі үшін" медальдарымен, КСРО және Қазақстан Жазушылар одағының Грамоталарымен марапатталған.





	ЖҰМАҒАЛИЕВ Мұхамедия(11.10. 1950 ж.т.. Көкшетау обл. Чистополь ауд. Теңдік а.) - ақын. ҚазҰУ-ды бітірген (1977). 1977 жылдан "Жазушы", "Өнер", "Балауса" баспаларында қызмет істеп келеді. Алғашқы өлеңі "Тың өлкесі" газетінде 1965 ж. жарық көрген. Армян жазушысы Х.Гюльназарянның "Нағыз саяхатшылар" атты әңгімелер жинағын қазақ тіліне аударған. Орыс, эстон, қарақалпақ поэзиясы антологияларын аударуға қатысқан. Бірқатар өлеңдері жас ақындардың орыс тілінде жарық көрген жинағына ("Разбег", 1986) енген.



	ЖҮМАҒҰЛОВ Мақан Жұбанышұлы (20.10.1924 ж.т., Алматы обл. Шелек ауд. Киікбай а.) - жазушы. Қазақстан Жазушылар Одағының мүшесі (1963). 1940 ж. Алматы көркемсурет уч-щесіне түсіп, 2-дүниежүз. соғысынан оралған соң, аталмыш уч-щені тәмамдайды (1946). Мәскеудегі Әдебиет ин-тын бітірген (1959)" 1948 - 52 ж. Алматыда мектепте мұғалім, 1952 - 54 ж. "Учитель Казахстана" газетінде әдеби қызметкер, 1959 - 72 ж. "Жазушы", "Қазақстан" баспаларында редактор, 1975 - 83 ж. Авторлық құқық қорғау жөніндегі Бүкілодақтық агенттігі Қазақ респ. бөлімшесінде инспектор. аға әдеби кеңесші қызметтерін атқарған. Шығармаларын орыс тілінде жазған. Тұңғыш өлеңдер жинағы "Қараторғай" 1950 ж. "Қазақстан" (қазіргі "Простор" журналы) альманахы мен "Ленинская смена" газетінде жарияланған. "Қыран қазасы қияда" романы (М„ 1965. 1967), балаларға арналған "Сөз кітабы" (1969), "Днепрге" повесі (1972. 1986) "Пима-ертегі" (1977) "Көңіл-ді бес жүзінші" (1986) повестер мен әңгімелер жинағы жарық көрген. 2-дәрежелі 2-дүниежүз. соғысы орденімен және медальдармен, екі рет Қазақстан Жоғ. Кеңесінің Құрмет грамотасымен, Орта Азия әскери округінің Құрмет грамотасымен марапатталған.



	ЖҰМАДІЛ Маман (1941 ж.т.. ҚХР, Іле аймағы, Күніс ауд.) - ақын, жазушы, ҚХР Жазушылар одағының мүшесі, ҚХР мемл. үздік ғылым техника маманы. Шыңжаң пед. ин-тын бітірген. 1959 жылдан "Іле жастары" журналында редактор, "Іле айдыны" журналының бас редакторы, Іле қазақ автономиялы обл. әдебиет-көркемөнершілер бірлестігінің төрағасы қызметгерін атқарған. "Әкпар-Сейіт" дастаны үш аймақтөңкерісінің қалай басталғанын, жалпы барысын поэзиялық тілмен сөз еткен ҚХР-дағы алғашқы шығармалардың бірі.



	ЖҰМАДІЛДИН Асан (10.5.1926. Қарағанды обл. Жаңаарқа ауд. С.Сейфуллин а - 29.3.2004) - жазушы. Қарағанды пед. ин-тының тіл-әдебиет ф-тін бітірген (1950). Қызылтау руднигінде жұмысшы (1941 - 42), Жаңаарқа мектептерінде мұғалім (1943 - 52), ауд. оқу бөлімінде инспектор (1954 - 73), 1952 - 53 ж. обл. "Советтік Қарағанды" газетінде әдеби қызметкер. 1973 жылдан Жаңаарқа ауд. "Жаңа Арқа" - "Новая степь" газеттерінде бөлім меңгерушісі, редактордың орынбасары қызметтерін атқарған. Шығармалары 1946 жылдан жария лана бастады. Тұңғыш "Келіншек" повестер жинағы 1968 ж. жарық көрген.



	ЖҰМАДІЛОВ Қабдеш (24.4.19-36 ж.т., ҚХР, Шыңжаң өлкесі, Тарбағатай аймағы, Шәуешек ауд.) - жазушы. Қазақстанның халық жазушысы (1998). Шәуешек гимназиясын бітіріп, жолдамамен ҚазҰУ-га (1956) түседі. 1958 ж. Қытай үкіметі органдары Ж-ті кері шақырып алады. Кейін 1962 ж. Бақты шекарасын бұзып өткен қазақ жастарымен Қазақстанға біржола оралған соң. ҚазҰУ-ды бітіреді (1965). "Қазақ әдебиеті" газетінде (1965 - 67), "Жазушы" баспасында (1967- 76), Қазақстанның Баспа, полиграфия және кітап саудасы істері жөніндегі мемл. к-тінде (1976- 81) қызмет істеген. 1981 жылдан шығарм. жұмыста, Ж-тің алғашқы өлеңдері 1954 жылдан жергілікті баспасөз беттерінде, ал "Жамал" тырнақалды әңгімесі 19-56 ж. Үрімжіде шығатын "Шұғыла" журналында жарияланған. Ж-тің бір өлеңдер жинағы. сегіз роман, бес повесть. ондаған әңгіме, мақалалар жинақтары жарық көрген. Олардың негізгілері "Қаздар қайтып барады" (1967) атты әңгімелер жинағы. "Көкейкесті" (1969), "Соңғы көш" (1974 - 81.), "Атамекен" (1985), "Тағдыр" (1988.) романдары, "Соңғы көш" (1-кіт. 1974; 2-кіт. 1981) және "Дарабоз" (1-кіт. 1994; 2-кіт. 1996) дилогиялары, Ж-тің соңғы жылдардағы көлемді шығармасы - "Таңғажайып дүние" (1998) ғүмырнамалық, "Қылкөпір" (2003) романдары, Жазушының публицистикалық мақалалары "Қалың елім, қазағым" (2000) жинағында жарияланды. Ж. шығармалары орыс, украин, белорусь, өзбек, ұйғыр, қырғыз тілдерінде, "Соңғы көш" романы түрік тілінде басылып шыққан. Негізгі еңбектері 2003 - 2004 ж. "Он екі томдық" шығармалар жинағына топтастырылған. Медальдармен, Қазақстан Жоғ. Кеңесінің Құрмет грамотасымен марапатталды. Қазақстан Жазушылар одағы сыйл. (1983). Қазақстанның Мемл. сыйл. (1990)иегері.



	ЖҰМАЛИЕВ Қажым (Қажығали ) (28.12.1907. Бат. Қазақстан обл. Қаратөбе ауд. - 16.12.1968. Алматы) -ғалым, филол. ғыл. докт. (1947). проф. ( 1950). Қазақстанның еңб. сің. ғыл. қайраткері (1961). Қазақстан ҒА-ның акад. (1967. 1946 жылдан корр. мүшесі). 1923 - 25 ж. Орын-бор ересектер мектебінде, Шымкент а.ш. техникумында оқыған. ҚазҰПУ-ды бітірген (1932). 1932 -37 ж. Орал пед. ин-тында (қазіргі Бат. Қазақстан мемл. ун-ті). 1937 -68 ж. ҚазҰПУ-да оқытушы болған. Оның алғашқы өлеңі " Батырақ Ғалиасқар" 1928 ж, "Лениншіл жас" (қазіргі "Жас Алаш") газетінде жарияланған. "Ерғожа мен Егізбай" поэмасы (1929), "Шабуыл" (1933), "Канды су" (1934), "Өмір жыры" (1938), "Қырдағы күрес" (1957) деп аталатын өлеңдері мен поэмалар жинақтары. "Айқас" (1942) тарихи кітабы жарық көрген. Ж. - "Біржан-Сара" опера либреттосының, "Арбасу" (Ә.Сәрсенбаевпен бірге) атты пьесаның авторы. "Жайсаң жандар" естелік кітабы бар (1969). 1958-60 ж. 2 томдық "Қазақ эпосы мен әдебиеті тарихының мәселелері". 2 томдық "Әдебиет тарихы" (1960), "Әдебиет теориясы" (1938; 2-бас.. 1964, 3-бас., 1969), "XVIII - XIX ғасырдағы қазақ әдебиеті" ( 1 967) кітаптары ұзақ уақыт респ. жоғары оқу орындарында оқулық құралы ретінде пайдаланылған. Ж. 1948 ж. "Махамбет" атты монографиясын жариялады. Ол Шернияз Жарылғасұлы, Алмажан Азаматқызы, Ығылман Шөрекұлы шығармаларын бірінші болып талдап, ғыл. айналымға енгізді. Ғалымның бұл саладағы еңбегі кітабынан басталады. Ленин орденімен марапатталған (1960). бастығы. "Мәдениет және тұрмыс" журналының бөлім меңгерушісі. 1941 - 45 ж. 2-дүниежүз. соғысына қатысқан. Шығармалары баспасөз-де 1939 жылдан жарияланған. Ал-ғашқы повесі "Жорықгар жолы" 19-50 ж. жарық көрген. "Әлия" (1958). "Жазылмаған кітап" (1959), "Ке-лін" (1961). "Қарагөз қарындасым" (1962)."Заманабилігі"(1966)."Адам тау қопарды" (1967). "Махаббат пен мансап" (1970). "Мен жүмысшы-мын" (1972). т.б. әңгімелер мш повестер жинақгары. "Соқпақ соңы" романы (1967) бар. Гогольдің "Рим" әңгімесін. В.Орловтың "Батыл ой" кітабын, М.Садовянудың "Митра Кокорь" повесін, М.Торездің "Халық үлы" кітабын қазақтіліне аударған. Жекелеген шығармалары орыс. украин. ағылшын. француз. поляк. испан, неміс тілдеріне аударылған. Қызыл жүлдыз орденімен және ме-дальдармен марапатталған.

	Шығ.: Солдат жолы. Повесть. А„ 1958; Әлия Молдағүлқызы. А., 1959; Әлия (Майдан дәптерінен). А., 1958; Жазылмаған кітап. Әңгімелер. А., 1959; Келін. Повесть. А., 1960; Қаракез қарындасьш. Әңгімелер. А., 1962; Үш бәйтерек. Повестер. А., 1965; Екі жол. Әңгімелер. А., 1966; Соқпақ соңы. Ро-ман. А., 1967; Адам тау қопарады. Очерк. А., 1967; Мен жүмысшымын. Повесть. А., 1972; Шүбартау таңы. Повестер, әң-гімелер. А., 1975; Махаббат пен мансап. Повесть. А., 1974; Қаракез қарындасьш. Таңдашлы. А., 1979; Үш бәйтерек. По-вестер мен әңгімелер. А., 1989; Қиядағы қайың. Повестер. А., 1974.



	Ж ҰМАХАНОВ Тілеухан (15.5.1956 ж.т.. Қызылорда обл. Арал ауд. Ұялы а.) - жазушы, аудармашы. ҚазҰУ-ды бітірген (1978). 1978-79 ж. Қазалы ауд-нда орта мектепте оқытушы. 1979 - 81 ж. Қазақтеледидарында редактор, 1981 - 88 ж. "Қазақстан әйелдері" журналында аға редактор, бөлім меңгерушісі, 1988 - 93 ж. "Қазақ энциклопедиясы" бас редакциясында аға редактор. 1993 - 97 ж. "Жалын" журналы бас редакторының орынбасары. 1997 - 2003 ж. "Қазақ энциклопедиясы" бас редакторының бірінші орынбасары, бірінші вице-президенті қызметтерін атқарған. Қазір "Адамар" баспасының директоры. Алғашқы әңгімесі "Қыстың соңғы түні" 1985 ж. "Жалын" журналында жарық көрген. Бірнеше көркем әдеби, ғыл.-танымдық кітаптардың авторы. Үнді жазушысы Ананта Муртидің "Самскара", жапон жазушысы Коба Абенің "Құм арасындағы әйел" повесть-романдарын, т.б. шығармаларды қазақ тіліне аударған. "Қазақстан тәуелсіздігіне 10 жыл" медалімен марапатталған (2001).



	ЖҰМБАҚ - адамның ой-өрісін, алғырлығын, білімін сынау мақсатында нақты бір зат немесе құбылыс тұспалдап сипатгалатын шағын әдеби жанр. Ж. жанры дүние жүзі халықтары әдебиетінің көпшілігінде бар. Ж. әдебиеттің ежелгі үлгілерінде, ауыз әдебиетінде жиі кездесетіндіктен ғылымда "Фольклорлық жанр", "халықтық поэзияның шағын түрі" деп саналады. Алайда, қазіргі заман әдебиеті өкілдерінің, әсіресе, балалар әдебиеті авторларьшың шығарм-ғында Ж-тар топтамасы жиі кездеседі. Сондықтан оны тек фольклорлық жанр аясында шектеуге болмайды. Қазақ Ж-тары ежелгі дәуірде туып, қазіргі кезеңге дейін ұзақ даму жолынан өтті. 13 ғ-дың 2-жартысы мен 14 ғ-дың басында құрастырылған қыпшақ тілінің сөздігі "Кодекс Куманикусте" көптеген Ж-тар берілген. Ондағы Ж-тардың құрылымы, табиғаты казіргі қазақ Ж-тарына ұқсас. Сонымен қатар М.Қашқаридің "Түрік сөздігінде" де қазіргі қазақ Ж-тарының алғашқы үлгілері кездеседі. Қазақ халқы Ж-ты адамдардың білім деңгейін, парасатын аңғартатын үлкен өнер деп есептеген, сондықтан жартаңдаған жастар, ақындар, ел ішіндегі шешен, би, т.б. данагөй, қадірменді адамдар бір-біріне Ж. жолдап, ақыл-ой сынасып, таным салыстырған. Ж. кара сөз түрінде де, өлең түрінде де, ақындық айтыс түрінде де кездеседі. Ж. бейнелі суретпен айтылады. Мыс., "Айдалада ақ отау, Аузы-мұрны жоқ отау" (жұмыртқа), "Отқа жанбас, суға батпас" (мұз). Қазақ әдебиетінде ақындардың жұмбақ айтыстары көп кездеседі (мыс., Жігіт пен қыздың жұмбақ айтыстары, Сапарғали мен Нұржанның, Тұрмағамбет пен Шәді Төренің айтысы) Ж-тың композициялық құрылымы, әдетте, екі бөлікті болып келеді, бірінші бөлікті Ж-тың байлауы, екінші бөлікті Ж-тың шешімі деп атайды. Ж-та заттың түр-түсі, көлемі, қасиетімен қатар, оның атқаратын қызметі немесе қимыл-әрекеті де айтылады. Ж-та белгілі бір өлеңдік қалып сақталмайды. Оның ырғақтық-ұйқастық қүрылымы сан алуан жолдармен өрнектеледі. Ж. жанрына тән басты ерекшелік - көлемі шағын, құрылымы жұп-жұмыр, шымыр болып, аз сөзбен көп нәрсені айта білуге бейімділік. Ж. сөйлемдері көбінесе қысқа, жинақы келеді, кейде образбен өрілген кішкене ғана ұғымды білдіретін сөйлем, не сөз тіркесі түрінде кездеседі. Ж-тың ең басты поэтикалық құралы -ьметафоралық тәсіл. Ж. нысанасына айналған байламдар өмірдің барша құбылыстарын тақырып ете алады. Мыс., аспан әлемі, табиғат құбылыстары, жер, хайуанаттар, құстар, жәндіктер, адам, үй жабдықтары киім-кешек, тамақ-сусын, ыдыс-аяқ, өнер, шаруашылық, іс-құралдары, жол, қатынас, , техника, оқу-білім, ойын-сауық, ән-күй, уақыт, дін, т.б. Сонымен қатар кейінгі кезде Ж-тар тақырыбы оқу-білім, ғылым мен техника дамуына байланысты толыға түсті. Қазақ Ж-тарын жинау 19 ғ-дың 2-жартысында басталып, 20 ғ-да одан ары жалғасты. Ш.Уәлиханов, Ы.Алтынсарин өз шығарм-ғында Ж-тарға арнайы тоқталған. Ауыз әдебиетін зерттеуші орыс ғалымы А.В.Васильев, сондай-ақ қазақ ғалымдары САманжолов, Т.Жанұзақов, Қ.Саттаровтардың құрастыруымен қазақ Ж-тары жинағы бірнеше рет кітап болып шықты. Өзінің бастау көзін фольклор қойнауынан алатын Ж. қазақ жазба әдебиетінде жалғасын тапты. Жазба әдебиетгің көрнекті өкілдері Абай, Шәкерім, С.Торайғыров, т.б. Ж. жанрына қалам тартты. Қазақ әдеби жұмбағының өсіп қалыптасуына М.Жаманбалинов, Ж.Смақов, М.Әлімбаев, Қ.ЫІдырысов, Қ.Мырза Әлі, К.Баянбаев, І.Шұғаев, Ә.Ысқабаев, т.б. ақындар қомақты үлес қосты. Қазіргі уақытта Ж. қазақ әдебиеттану ғылымының арнаулы нысаны ретінде зерттеліп келеді.



	ЖҮМБАҚ АЙТЫС - айтыс жанрының бір түрі. Онда табиғат құбылыстары, адам, жан-жануар, қоғам тіршілігіндегі көріністерді жұмбақтау арқылы өнер бәсекесіне түскен әріптестер бір-бірінің ақыл-парасаты мен ой-түсінігін сынап, сөзден тосып, тізе бүктіруді көздейді. Ж.а.-тың ең алғашқы түрі - қыз бен жігіт қайымдасуларында бір-біріне тосыннан сүрақ қойып, оған қолма-қол жауап қайыруды, өзара мақсат еткендіктен, көбінесе олардың жауаптасулары барынша жинақы, терең мағыналы болып келеді. Қайым айтыстарының бір топ үлгілерінде (аты-жөні белгісіз көптеген қыз бен жігіт қайымдасулары, "Ұлбике мен Күдері қожа айтысы", т.б.) қойылатын бір-екі ауыз жұмбақ айтыс тағдырын үзілді-кесілді шеше алмайды, көбінесе, қарсыласын оқыстан тосып тоқтатудың көп тәсілдерінің бірі ғана. Қыз бен жігіт қайымдасуларының енді бір тобында ("Қыз Болық пен Елентай айтысы", "Есенбике мен Жылқышы айтысы", "Ақдама мен Асан айтысы", "Айқын қыз бен Жарылқасын қожа айтысы", "Жүсіпбек қожа мен Шөкей қыз айтысы", т.б.) айтыстың тоқтамды түйіні жұмбақ шешімдеріне келіп тіреледі. Мұнда жұмбақты қыз жағы бастап, жігіт шешуімен шектеледі де, ақыры қыздың дәстүрлі жол беруімен (жүзік, сақина, түйме, орамал - бір тоғыз) аяқталады. Жұмбақ арқылы айтысу ақындар айтысында кемелденіп, өзінің шырқау шыңына жеткен. Бұлардың бірсыпырасы ("Рахметжан мен Ыбырайдың айтысы", т.б.) ғылым-білім, өнердің пайдасын паш етсе, енді бір тобы ("Нұржан мен Сапарғалидың айтысы", "Тұрмағамбет пен Шәдінің жұмбақ айтысы", т.б.) деректі заттар мен өмірді, өмірдегі жаңалықтарды жұмбақ етеді.



	ЖҰМБАҚ ӨЛЕҢ - қазақтың жұмбақтары көбінесе өлең түрінде айтылады. Тақпаққа тән ерекшеліктер ұлғая, ұштаса түседі. Көркемдік суреттеу құралы ретінде жұмбақ өлеңде теңеулер, метафоралар, каламбур тәрізді сөйлемшелер елеулі орын алады. Жұмбақталған объект өзіне сәйкес басқа нәрсемен теңеліп, салыстыру арқылы қалыптасқан бейне болып шығады. Мыс., "Біреудің бір ұлы бар және қызы. Біледі ол екеуін дүние жүзі. Ұйықгайды ұлы түнде, қызы күндіз. Жүргенде білінбейді басқан ізі". (Күн мен Ай). "Кілемнің түрлеріндей жүндері бар, Айбатты, жан шыдамас үндері бар, Шаршы бой, сұлу құйрық, қысқа құлақ, Кететін зиян қылып бір жері бар" (Жолбарыс).



	ЖҰМЫРБАЙ Мәмбетұлы ( 19 ғ.) -ақын. Бат. Қазақстан өңірінде өмір сүрген. Кіші жүз құрамындағы байұлы тайпасынан шыққан. Ақынның сақталған өлеңдері мен толғауларынан өршіл рух сезіледі. "Шәріп правительге", "Сұрасаң, менің атым Жұмырбайды", "Жапанда жүрген ақбөкен", т.б. өлең, толғауларында ақын жақсы мен жаманды, асыл мен жасықгы салыстыра суреттеп, өмірдің мәні, жастық пен кәрілік, тоқтық пен жоқтық, ерлік пен ездік туралы толғанады. Ж. шығармалары "XIX ғасырдағы қазақ поэзиясы" ( 1985) жинағында жарияланған.



	"ЖҰМЫСШЫ" - қазақ жұмысшыларына арналған тұңғыш мерзімді басылым. 1928 жылдың мамырынан 1929 жылдың мамырына дейін Қызылорда қ-нда, осы жылдың қыркүйегінен 1930 жылдың тамызына дейін Алматыда жарық көрген. Таралымы 11 мың дана болған. Газетте шет елдердегі жұмысшылар қозғалысы, Кеңес Одағында және Қазақстанда болып жатқан жаңалықтар, өндіріс жайы, жұмысшылар тұрмысы жан-жақты жазылған. Газет оқырман хаттарын жариялап, әр түрлі сауалдарына жауап жазып, қазақ жұмысшыларының ой-санасын оятып, мәдени-білім дәрежесін кетеруді мақсат еткен. "Ж." газетінде Ә.Байділдин, Ә.Айсарин, О.Беков, Б.Майлин, Ғ.Малдыбаев, К.Әбдіқадыров, М.Боранбайұлы, Ә.Тәжібаев, С.Мұқанов, Қ.Тайшықов, А.Тоқмағамбетов, Ж.Сыздықов, І.Құрамысов, Ж.Тілепбергенов, Е.Қалымбетұлы, т.б. қаламгерлердің әр түрлі жанрдағы шығармалары жарық көрген.



	ЖҰРТБАЕВ Тұрсын Құдакелдіұлы (15.8.1951 ж.т., Шығ. Қазақстан обл. Абай ауд. Шаған а.) - ақын, жазушы, филол. ғыл. докт. (2000). ҚазҰУ-ды бітірген (1974). 1974-76 ж. Алматы обл. "Жетісу" газетінде әдеби қызметкер, 1976 - 80 ж. "Білім және еңбек" (қазіргі "Зерде"), 1980 - 90 ж. "Жұлдыз" журналында әдеби қызметкер, бөлім меңгерушісі, Әдебиет және өнер ин-тының М.Әуезов мұраларын зерттеу бөлімінің (мұражай үйінің) аға ғыл. қызметкері (1990 - 93). бөлім (мұражай) меңгерушісі (1993 - 96), М.Әуезов үйі ғыл.-мәдени орталығының директоры (1996-98). 1998 - 2000 ж. Әдебиет және өнер ин-тының докторанты, аға ғыл. қызметкері. 2000 - 2001 ж. ҚазҰУ-дың аға оқытушысы, ҚР Президенті жанындағы Мемл. қызмет академиясының аға оқытушысы, "Қазақ газетгері" ашықакционерлік қоғамының ғыл. кеңесші редакторы қызметтерін атқарған. 2001 жылдан Еуразия ұлттық ун-ті жанындағы "Отырар кітапханасы" ғыл. орталығының директоры. Алғашқы өлеңдер жинағы "Қоңыр қаз" 1978 ж. жарияланды. "Жүрегімде - жұмыр жер" (1980) өлеңдер мен поэмалар, "Бесқарагер" (1982), "Дара тұлға" (1984), "Жер - бесік" роман-новелласы (1985), "Бейуақ" роман-эссесі (1990), "Дулыға" 2 томдық тарихи-танымдық кітабы (1994), "Кетбұға" (1994), "Бесігіңді түзе", "Талқы" роман-эсселері (1997), "Мухтар Омарханович Ауэзов" (1997), "Күйесің жүрек...сүйесің!" (2001), "Бесігіңді аяла!..." кітаптары жарық көрген. Шығармалары әлемнің 15 тіліне аударылған. Халықар. "Алаш". І.Жансүгіров атынд. әдеби сыйл. лауреаты (1990). Пәкстан Респ-ның (1996). ЮНЕСКО-ның (1997) Құрмет грамотасымен. "Қазақстан Республикасының ғылымына сіңірген ерекше еңбегі үшін" белгісімен марапатталған.



	ЖҮНІСБАЕВ Несіп (10.12.1950жт., Алматы обл. Қаратал ауд, Көпбірлік а.) - спорт журналисі, жазушы, тоғыз құмалақтан Қазақстанның спорт шебері (1987), жоғары дәрежелі төреші, Қазақстанның еңб. сің. жаттықтырушысы (1998), Қазақстан Жазушылар одағының мүшесі. КазҰУ-ды (1975), Қазақ дене тәрбиесі ин-тын (1995. қазіргі Қазақ мемл. спорт және туризм академиясы) бітірген. 1975 - 91 ж. "Лениншіл жас" ("Қазіргі "Жас алаш") газетінің бөлім меңгерушісі болды. 1991 - 2003 ж. "SPORT ks" газетінің бас редакторы, Ж. Қазақстанның тоғызқұмалақтан өткен тұңғыш спартакиадасының чемпионы (1984) болды. Респ. Тоғызқұмалақ федерациясының тұңғыш президенті. Қазақстан спорт журналистері қауымдастығының төрағасы, Спорт тақырыбына арнап оннан астам кітап жазған. "Үшінші раунд" (1980), "Ауылдан шыққан алыптар" (1986), "Мексикадағы футбол тойы" (1988), "Футболмен тыныстаған Испания" (1989), "Олимпийский маршрут" (1999, 2002) кітаптары жарық көрген. Ж. Қазақстанда тұңғыш "Намыс" ұлттық футбол клубын ұйымдастырушы. Әлем спорт журналистері қауымдастығының мүшесі және Азия спорт Журналистер одағы атқару к-тінің мүшесі. Орыс тілінде жазылған "Олимпийский маршрут: Барселона - 92. Атланта - 96. Нагано - 98" атты кітабы 2000 жылдың қорытындысында Қазақстан Республикасы Президентінің алғысына ие болды. "Жалын" баспасы ұйымдастырған жабық бәйгесінің(1985) жүлдегері. "Әкемнің қамшысы" (2002), "Намыс жыртар ұл қайда?" (2003) атты ой толғамдары жарық көрген.



	ЖҮНІСҚАН Бүркітбайұлы (1896. Шығ. Қазақстан обл. қазіргі Жарма ауд. Белтерек әкімш. аум. -1926. сонда) - ақын. Алғашқы өлеңін туған нағашысы, белгілі ақын Көкбай Жанатаевқа арнайды. Жалдап оқытатын мұғалімнен орыс тілін үйреніп жүргенде Николай патшаның суретін мазақтап өлең шығарғаны үшін мектептен қуылады. Жастайынан серілік құрып, той-думанда ел ішінде ән салады, суырып салып өлең шығарады. айтыстарға қатысады. Оның есімі осы айтыс арқылы белгілі болған. Өз нағашысы Көкбаймен, Еркөкше Көкеұлы, Иманбазар Қазанғапұлы ақындармен, Жанбатыр деген өлеңшімен айтыстары сақталған. Шекер деген әйел ақынмен арнайы айтысып, жеңеді. "Бай кеткен соң бәйбіше", "Сақып байға", "Құнанбай атаң болса құдай емес", "Қамауда", "Жағыпар болысқа", "Маң төбет", "Мәликеге", "Төртеуінде сегіз жыр", "Төртеуінде сегіз жар". "Менің атым Жүнісқан", "Шідерінің ақауы", "Нұрзи атынан", "Бағила", "Қайран елім", "Бөке кеніші", т.б. өлеңдері сақталған.



	ЖҮНІСҰЛЫ Ахмет (20.6.1926. Шығ. Қазақстан обл. Ақсуат ауд. Қызылтас а. - 2.4.1998. Алматы) - жазушы, журналист, этнограф. ҚХР, Үрімжі қ-ндағы пед. ин-тты бітірген (1947). 1947 - 1961 ж. Шыңжаң өлкелік "Шұғыла" журналының бас редакторы қызметін атқарған. Ж-ның алғашқы әңгімелері елуінші жылдардан бастап жарық көрген. Шыңжаң баспасынан шыққан әңгімелер жинағы қытай, ұйғыр тілдеріне аударылған. Қазақстанға 1961 ж. оралғаннан кейін Шығ. Қазақстан обл. Ақсуат а-нда орта мектепте ұзақ жылдар мұғалім, 1995 -1997 ж. "Ана тілі" газетінде қызмет істеген.



	ЖҮНІСОВ Сәкен Нұрмақұлы (1.2. 1934 ж.т„ Солт. Қазақстан обл. Қызылту ауд., Кішкене көл а.) - жазушы. Қазақстанның халық жазушысы (1996). КазҰУ-ды бітірген (1957). "Пионер" (қазіргі "Ақжелкен") журналында (1957 - 59). Қазақ драма театрында (1960 - 64) әдебиет бөлімінің меңгерушісі. Қостанай пед. ин-тында оқытушы (1964), " Қазақ әдебиеті" газетінде бөлім меңгерушісі (1964 - 68), КСРО Әдеби қоры Қазақ бөлімшесінің директоры. Қазақстан Жазушылар одағының хатшысы (1988 - 92) қызметтерін атқарған. 1992 жылдан шығарм. жұмыста, "Аманай мен Заманай" романы (1987) бойынша "3аманай" атты көркем фильмі түсірілді. Ж-тің "Ажар мен ажал" (1967), "Тұтқындар" (1972), "Жаралы гүлдер" (1973), "Қызым, саған айтам" (1973), "Қос анар" (1974), "Әр үйдің еркесі" (1975), "Қысылғаннан қыз болдық" (1976), "Кроссворд" (1981), "Елім-ай", "Сабалақ Абылай", "Сәукеле", т.б. пьесалары респ. және обл. театрлар сахналарында қойылған. Ж. - әдебиет пен театрдың келелі мәселелерін қозғаған жүзге жуық зерттеулер мен сын мақалалардың авторы. Л.Толстойдың, П.Федоровтың, В.Кочетовтың, С.Цвейгтің шығармаларын, О.Гончардың "Перекоп", "Көк адыр" романдарын т.б. қазақ тіліне аударған. Көптеген шығармалары шет ел тілдеріне аударылған. Қазақстан Мемл. сыйл. иегері(1986).



	ЖҮНІСОВА Күлиман (К.Арманова) (20.10.1924. Шығ. Қазақстан обл. Абыралы ауд. Қайнар а. - 20.10. 1999. Алматы) - жазушы. Абыралы ауд. қаржы мекемесінде, ауд. к-т хатшысы, ауд. партия к-тінің бөлім меңгерушісі, ауд. газет редакциясының жауапты хатшысы қызметтерін атқарған. 1960 ж. Алматы Жоғ. партия мектебін бітіріп, обл. газеттерде әдеби қызметкер, бөлім меңгерушісі болып жұмыс істеген. "Еңбектегі ерлігі үшін" медалімен марапатталған.



	ЖҮНІСТЕГІ Кәмел (7.1.1939 ж.т.. Қарағанды обл. Шет ауд. Аюлы баурайы) - жазушы. Ауд. комсомол к-тінің бөлім меңгерушісі. 1960 ж. Қарағанды пед. ин-тына оқуға түскен. 1962 ж. казақ жастары жасырын ЕСЕП-тің (Елін сүйген ерлер партиясы) ұйымдастырушысы ретінде саяси айыпталған. 1967 - 84 ж. мектепте мұғалім. 1984 - 88 ж. оқу бөлімінде. "Білім" қоғамында (1988), 1989 - 92 ж. мұражайда қызмет еткен. 1992 жылдан "Заман" газетінде редактор. "Дос көңілі", "Көне хикая", "Құба белдері" трилогиясының, "Тар заман" спектаклінің авторы. Әуесқой композитор ретінде өзі шығарған "Арқа самалы", "Аюлым", "Домбыра", "Туған жер", "Жаз келді", "Жас алаш" әндерімен танымал.



	ЖҮРГЕНБАЕВ Әбділда(1914, Қызылорда обл. Жалағаш ауд. - 6.4. 1986. сонда) - ақын, жыршы. Н.Бекежановтың концертгік бригадасында (1938 - 48) өнер көрсеткен. Әр жылдарда өткен (1943. 1946) респ. ақындар айтысына қатысқан. Ж-тан "Көрұғлы" дастанының көне нұсқасы, "Қобыланды батыр", "Алпамыс батыр" эпостарының кейбір нұсқалары жазылып алынған. Халық мұраларын жинауға қатысып, Әдебиет және өнер ин-тына "Байбатша", "Атымтай Жомарт", "Шәкір-Шәкірат", т.б. дастандарын тапсырған. Шығармалары әр жылдары "Пернедегі термелер" (1965), "Айтыс" (1966) жинақтарында жарық көрген. Сыр өңірінің 20-дан астам ән-термесі Ж-тың орындауында күйтабаққа жазылып, нотаға түсірілген.



	ЖҮСІП БАЛАСАҒҰНИ, Жүсіп Х а с Х а ж и б Б а л а с а ғ ұ н и (1020 ж.ш., Жетісу өңірі. Баласағұн қ. - ө.ж.б.) - ақын, ойшыл, ғалым, мемлекет қайраткері. Өмірі туралы мәліметгер аз сақталған. Файласуфи (философия), риезиет (математика), тиббий (медицина), фэлэкиат (астрономия), нужум (астрология), өнертану, әдебиеттану, тіл білімі, т.б. ғшіым салаларының дамуына зор үлес қосқан. Ж. Б-дің есімі әлемдік әдебиет пен мәдениет тарихында "Құтадғу біліг" ("Құтты білік") дастаны арқылы қалды. Ж. Б. бұл дастанын хижра есебімен 462 ж., қазіргі жыл санау бойынша 1070 ж. жазып бітірген. Дастанды "хандардың ханы" - Қарахандар әулеті мемлекетінің (942 - 1210) негізін салушы Сатұқ Қара Бұғра ханға (908 - 955) тарту етеді. Сол үшін хан өз жарлығымен Ж. Б-ға "хас хажиб" - "бас уәзір" немесе "ұлы кеңесші" деген лауазым берген. Дастанның бізге жеткен үш нұсқасы бар. Біріншісі, Герат қ-ндағы 14-39 ж. көне ұйғыр жазуымен (қазір ол Вена қ-ндағы Корольдік кітапханада сақтаулы), екіншісі, 14 ғ-дың 1-жартысында Египетте араб әрпімен (Каирдың Кедивен кітапханасы қорында) көшірілген. Ал Наманган қ-нан табылған үшінші нұсқа 12 ғ-да араб әрпімен қағазға түсірілген. Бұл қолжазба Ташкенттегі Шығыстану ин-тының қорында сақтаулы тұр. Ғалымдар осы үш көшірме нұсқаның әрқайсысына тән өзіндік ерекшеліктерді жинақтай отырып, "Құтты білік" дастанының ғыл. негізделген толық мәтінін жасап шықты. Венгер ғалымы Германи Вамбери (1932-1913) " Құтты біліктің" бірнеше тарауын неміс тіліне аударып, 18-70 ж. Инсбрук қ-нда жеке кітап етіп бастырып шығарды. Бұл шығарманы зерттеу, ғыл. мәтінін дайындау және аударма жасау ісімен орыс ғалымы" В. Радлов (1837 - 1918) жиырма жыл бойы (1890 - 1910) айналысқан. Түркия ғалымдары 1942 - 43 ж. "Құтты біліктің" үш нұсқасын да Стамбұлдан үш том кітап етіп шығарды. "Құтты білік" дастаны орта ғасырларда бүкіл түркі әлеміне түсінікті болған Қарахан әулеті мемлекеті түріктерінің тілінде жазылған. Оны Қ.Каримов өзбек тіліне (1971), Н.Гребнев (1971) пен С.Иванов орыс тіліне (1983), А.Егеубаев қазақ тіліне (1986), бір топ аудармашылар ұйғыр тіліне (Пек.. 1984) тәржімалаған. "Құтты білік" дастаны белгілі бір мағына-да елдегі Ата заң (Конституция) қызметін атқарған. Дастанның басты идеясы төрт принципке негізделген. Біріншісі, мемлекетті дұрыс басқару үшін қара қылды қақ жаратындай әділ заңның болуы. Автор әділдіктің символдық бейнесі ретінде Күнтуды патшаны көрсетеді. Екіншісі, бақ-дәулет, яғни елге құт қонсын деген тілек. Бақ-дәулет мәселесі патшаның уәзірі Айтолды бейнесі арқылы жырға қосылған. Үшіншісі, ақыл-парасат. Ақыл-парасаттың қоғамдық-әлеум. рөлі уәзірдің баласы Ұғдүлміш бейнесінде жырланады. Төртіншісі, қанағат-ынсап мәселесі. Бұл мәселе дастанда уәзірдің туысы, дәруіш Ордгүрміш бейнесі арқылы әңгіме болады. "Құтты білік" дастаны 6520 бәйіттен (екі жолдық өлең) тұрады. Демек дастанда 13040 өлең жолы бар. Соның бәрі 85 тарауға бөлінген. Дастанның кіріспесі қара сөзбен, ал негізгі бөлімдері аруз өлең өлшемімен ықшамдалған мутакариб деп аталатын түрімен жазылған. "Құтты білік" дастанының сюжеттік желісі негізінен шығарманың бас қаһармандарының өзара әңгімесінен, сұрақ-жауаптарынан, бір-біріне жазған хаттарынан тұрады. Автор метафора, аллегория, гипербола, меңзеу, астарлап сөйлеу сияқты көркемдік құралдарды аса білгірлікпен пайдаланады. Дастанның әдеби, тілдік, тарихи тұрғыдан ғыл. мәні ерекше. Бұл дастан бертін келе қазақ халқының этникалық қүрамын қалыптастырған ру-тайпалардың орта ғасырлардағы тұрмыс-тіршілігін, наным-сенімін, әдет-ғұрпын, сөз өнерін, тілін, т.б. зертгеп білу үшін аса қажетті, құнды мұра болып табылады.



	ЖҮСІП Қадыр Өгегенұлы (10.1. 1937 ж.т.. Атырау обл. Атырау қ.) - ақын, ғалым, филол. ғыл. докт. (1996). проф. (1998). Атырау мемл. ин-тын бітірген (1961). 1961 - 82 ж. мектепте мұғалім, аға тәрбиеші мектеп директорының орынбасары, обл. халық шығарм-ғы үйінің директоры, мектеп директоры қызметтерін атқарған. 1982 жылдан Атырау пед ин-тында оқытушы. "Ер Салық", "Дана елінде", "Асқар ақын", "Мұнай бер", "Айша бибі" дастандарының авторы. "Естелік" (1993), "Асау Атырау" (1997) кітаптары, 100-ден аса ғыл. мақалалары, "Орта мектепте оқушылардың шығармашылық дағдысын қалыптастыру" (1993), "Орта мектепте лириканы талдау" (1994), "Жыр жиһазы" (1995), "Жұмекен Нәжімеденовтің ақындығы" (1995), "Жазушы, Ғалым, Ұстаз." (1997), "Таңғажайып Бейбарыс" (2000), "Шың мен шыңырау" (2000), "Алмас жыр" (2003), "Әдеби толғамдар" (2004) ғыл. монографиялары жарық көрген. "Білім беру ісінің озық қызметкері" белгісімен, "Еңбек ардагері", "Егемендіктің 10 жылдығы" медальдарымен марапатталған.



	ЖҮСШБЕК Шайхысыламұлы. Жүсіпбек қожа (1854. Оңт. Қазақстан обл. Қызылқұм ауд. Қаратау өңірі, Қожатоғай қонысы -1937, Шыңжаң өлкесі, Құлжа обл. Қызылкүре ауд. Төрткүл а.) - ақын, жыршы, ауыз әдебиетін жинаушы. Ауыл молдасынан хат таныған, медреседе оқыған. Араб, парсы, шағатай тілдерін меңгерген. "Тотынама", "Мың бір түн", т.б. шығыс аңыздарының сюжетін нәзира әдісімен қазақ тілінде қайта жырлаған. 19 ғ-дың 90 ж. бастап Санкт-Петербург, Қазан, Уфа, Ташкент қ-ларында қисса-хикаяттар мен дастандарды, әр түрлі айтыстарды жеке кітап етіп бастырумен айналысқан. Араб, парсы, шағатай тілдерін жақсы меңгерген. Ж. шығарм.-ғының бір қыры - айтыс. "Жүсіпбек қожа мен Шөкей қыздың айтысы" (1910) жеке кітап болып. Қазанда басылып шыққан. Ауыз әдебиеті үлгілерін жинап бастыруда Ж. үлкен еңбек сіңірді. Қазан, Уфа, Ташкент, Санкт-Петербург қ-ларында жырлары мен дастандары жиі жарияланып тұрған. "Қыз Жібек" (1894), "Айман - Шолпан" (1896), "Алпамыс батыр" (1899), "Кенесары-Наурызбай" (1903), т.б. эпостық жырлар алғаш Ж-тің жинауымен кітап болып жарық көрген. "Мұңлық - Зарлық", "Шәкір - Шәкірат", "Жүсіп - Зылиқа", "Рүстем дастан", "Дариға қыз", "Сал-сал", т.б. шығыс қиссаларын да бастырып шығарған. Он алтыншы жылғы ұлт-азаттық көтеріліс жеңіліс тапқан соң Ж. шекарадан өтіп, өмірінің соңына дейін Қытайдағы қазақ ауылдары арасында ағартушылық, емшілік іспен шұғылданған. Кейбір деректерде ақынның Шыңжаң өлкесі, Іле аймағы, Текес ауд. Шиліөзек а-нда 1937 ж. дүние салғаны көрсетілген. Ақынның жырлары мен дастандары Орт. ғыл. кітапхана қолжазбалар қоры мен Әдебиет және өнер ин-тының қолжазба және мәтінтану бөлімінде сақтаулы.



	ЖҮСІПБЕК БАСЫҒАРАҰЛЫ, Жүсіпбек Басығарин (т.ж.б., Қызылорда обл. Сүлутөбе қонысы - 1920. Ташкент) - ақын, аудармашы. "Қыз балаларға" (1913), "Боз-балаларға" (1914), "Жас әйелдерге" (1914) атты дидактикалық өлеңдері "Айқап" журналында, "Ақымақтарға" (1913), "Өлең-жыр" (1914), "Интеллигент" (1914), т.б. өлеңдері "Қазақ" газетінде, "Жазушыларға" (1917), "Отағасы" (1917), "Неғып жатыр?" (1917) өлеңдері "Алаш" газетінде жарияланған. Ж. Б-ның публицистикалық мақалалары өте көп. Ж. Б. Нысанбай жыраудан "Кенесары - Наурызбай" жырын жазып алып, 1923 ж. Мәскеудегі Күншығыс баспасынан шығарған. 1926 ж. Мәскеуден Ж. Б-ның құрастыруымен "Тазша (өтірік сөздер. өлеңдер)" кітабы басылып шыққан. "Тазша баланың қырық өтірігі" аталатын қазақ ертегісі тұңғыш рет осы жинақта жарияланған. Н. Төреқұлов, X. Досмұхамедов, А. Байтұрсынов, М.Шоқай, С.Қожанов, Ғ.Мұратбаев, т.б. қоғам қайраткерлері Ж. Б-ның шығарм. еңбегін жоғары бағалап, оған қолдау көрсетіп отырған. Ақынның әдеби мұрасы арнайы зерттелмеген.



	ЖҮСІПБЕКОВ Хамза (1900. Қарағанды обл. Нұра ауд. - 25.2.1938. Алматы) - жазушы, мемлекет қайраткері, аудармашы. 1920-22ж. Омбы. Ақмола губернияларында, Көкшетау уезінде жауапты қызметтер атқарған. 1922 - 26 ж. БК(б)П Ақмола. Бөкей губ. к-ттерінің бөлім меңгерушісі, жауапты хатшысы, 1927 - 32 ж. БК(б)П Қазақ өлкелік к-ті бақылау комиссиясының алқа мүшесі және жауапты хатшысы, 1933 - 36 ж. Қазақстан кәсіподақтар кеңесінің төрағасы, Қазақ АКСР әділет халық комиссарының орынбасары. 1936 - 37 ж. Марксизм-ленинизм ғыл.-зерттеу ин-тының қазақ бөлімшесінде аудармашы.

	Қазақ мемл. көркем әдебиет баспасының директоры қызметтерін атқарған. 1935 - 36 ж. Қазақ АКСР ОАК-нің мүшесі болған. 1925-37 ж. мерзімдік баспасөзде әдеби-сын мақалалары, әңгімелері, очерктері жарияланып тұрған. " Қарсақбай" атты кітабы жарық көрген (1928). Н.Островскийдің "Құрыш қалай шынықты" романын қазақ тіліне аударған (1935). Ж. 1937 ж. күзде "халық жауы" деген жалған айыппен тұтқындалып, ату жазасына кесілді. Алматы қ. маңындағы "Жаңалық" а-ндағы қорымға жерленген.

	"Жүсіп - Зылиха" - ғашықтық дастан. Негізінен Інжіл мен Құрандағы Жүсіп пайғамбар туралы оқиғаға құрылған. Сюжеті Шығыстың көп ақындарының шығармаларына өзек болған. Оның ауызша нұсқаларымен бірге жазба нұсқалары да бар. Дастанның көне қолжазбалары Британия мұражайында және Будлин кітапханасында сақталған. Қазақ халқы арасына “Жүсіп – Зылиха” жыры ерте кезден-ақ кең тараған. Мыс., Алтын Орда дәуірі әдебиетінің көрнекті өкілі Дүрбек ақын да оғыз-қыпшақ тілінде “Жүсіп – Зылиха” (1409) дастанын жазған. Дастанның 1516 ж. көшірілген ең көне нұсқасы Түркияның Топқани кітапханасында, ал 1563 ж. көшірілген 2-нұсқасы Париж ұлттық кітапханасының сирек кездесетін қолжазбалар қорында сақтаулы тұр. Дүрбек дастанға Алтын Орда мен Мауераннаһрда 14 - 15 ғ-ларда болған кейбір тарихи оқиғаларды өзек еткен. Дастанның негізгі идеясы - ел билеушілер арасындағы тәж бен тақ үшін, байлық пен мансап үшін жиі-жиі болатын қанды соғыстардың, ағайын адамдар арасындағы бақталастық пен алауыздықтың, шектен тыс қатыгездіктің зардаптарын көрсету. “Жүсіп – Зылиха” дастанының сюжетін өзге ақындар да нәзира үлгісімен қайта жырлаған. Мыс., қазақ ақыны Ж.Шайхысыламұлы да осы сюжетті арқау еткен “Жүсіп – Зылиха” қиссасын жазып, оны Қазан баспаларынан бірнеше рет (1898. 1901, 1913) бастырып шығарған.



	ЖҮСШОВ Құмар (1905. бұрынғы Орал обл. Гурьев уезі. Сібірті болысы. 8-а. (қазіргі Атырау қ. маңындағы "Тендік" кеңшарының Бесікті бөлімшесі) - 16.9.1987. Атырау) - ақын, жыршы. "Қырымның қырық батыры", "Сейфіл - Мәлік", "Бәдіғұл- Жамал", "Зияда", "Көрұғлы", "Әмира", "Мәлік - Хасан", "Қорлығайын" сияқты дастандарын халық арасында жырлаған. Алғашқы "Сергелдең" толғауы 1924 ж. жазылған. "Ерлерге елден алғыс жауын жеңген", т.б. өлең, толғаулары жұртшылыққа танымал. Ж. шығармалары "Ақындар жыры" (1963), "Пернедегі термелер" (1965), "Айтыс" (1966), "Қазақтың қазіргі халық поэзиясы" (1973), "Шұғыла" (1977). т.б. жинақтарында жарияланған.



	ЖҮСІПОВ Қуандық Фазылұлы (2.9.1941 ж.т., Баянауыл ауд. Жаңа жол а.) - ғалым, филол. ғыл. докт. (1994). проф. ҚазҰПУ-ды (1964). Әдебиет және өнер ин-ты аспирантурасын бітірген (1967). 1968 ж. Семей пед. ин-тында аға оқытушы, 1973 - 95 ж. доцент, 1995 - 97 ж. Екібастұз жоғарғы колледжінде кафедра меңгерушісі. Қазір Павлодар мемл. ун-тінде кафедра меңгерушісі.



	ЖҮСІПОВ Мұзарап (14.10.1905. Қызылорда обл. Қармақшы ауд. -21.3.1972. сонда) - ақын, әнші, композитор, күйші, фольклорлық мұраны жинаушы. Ауыл мекгебінде мұғалім (1926 - 36), есепші болып қызмет істеген (1936 - 43). Өнерде әкесі Жүсіп пен Ешнияз салдың жолын ұстанған. "Тамшы" (1925), "Үш насихат" (1926), "Үш жұмыртқа" (1927), "Самұрық" (1948), т.б. дастандардың авторы. Бірнеше әндері "Тасқын"," Үш бөлім", "Жастармыз", "Балымша-ай" әндері мен "Көркем қыз", "Мұңлы қыз", "Қаз дауысы", "Шаттық" күйлері бар. Ақын он мың жолға жуық ауыз әдебиеті жәдігерліктерін жинастырып, Орт. ғыл. кітапхананың қолжазбалар қорына тапсырған. Ж. туындылары "Пернедегі термелер" (1965), "Айтыс" (1966), "Ленин деп халық жырлайды" (1969). "Қазақтың қазіргі халық поэзиясы" (1973) жинақтарына енген.



	ЖЫЛҚАЙДАРОВ Иманжан (1882. Қарағанды обл. Ұлытау ауд. Ұлытау а. - 10.8.1973. сонда) - ақын. "Әділбек" тарихи дастаны. "Сабыр" толғаулары, "Туысқандар қойды қол", Гүлденген менің Отаным" (1958), "Сәуле", "Ақмарқа", "Ұлытау", "Әліби ерлігі", "Ұлытау", "Шақшақ ұлы Жәнібек", "Назымбек" дастандары бар. Академик Ә.Марғұлан басқарған тарихи-этнографиялық экспедициясына (1947) қатысып, ауыз әдебиеті үлгілерін жинаған. "Жастарым, жайна" таңдамалы шығармалар жинағы (1959) жарық көрген. Шығармалары "Пернедегі термелер" (1965), "Айтыс" (1966, 3-т.), "Ленин деп халық жырлайды" (1969) жинақтарына енген. Қазақстан Жоғ. Кеңесінің Құрмет грамотасымен марапатталған.



	ЖЫЛҚЫШИЕВ Амангелді (31.3. 1940 ж.т.. Атырау қ.) - ақын. Атырау пед. ин-тын бітірген. Мақат ауд. мектептерінде мұғалім. 1966 - 88 ж. Мақат ауд. "Мұнайшы" газетінде әдеби қызметкер, жауапты хатшы, редактордың орынбасары міндетін атқарған. Қазақстан Жазушылар одағының Атырау обл. әдеби кеңесшісі, қалалық "Қазақ тілі қоғамының" төрағасы, Мақат ауд. "Мақат тынысы" газетінде қызмет атқарған. "Тұңғыш" (1981), "Туған жер толғауы", "Таң самалы", "Шар-болаттай шыңдалған" (2004) жинақтары жарық көрген. Бір топ өлеңдері "Тоғыз перне", " Мерейлі мекен" ұжымдық жинақтарына енген.



	ЖЫЛҚЫШИЕВ Әбжаппар (5.11. 1918. Жамбыл обл. Луговой ауд. -1995) - жазушы. Қазақстан Компартиясы ОК-і жанындағы Жоғары партия мектебін (1955). КОКП ОК-і жанындағы Жоғары партия мектебін (1961) бітірген. Жамбыл обл. Луговой ауд. партия к-тінің нұсқаушысы, ұйымдастыру бөлімінің меңгерушісі. Келес ауд. партия к-тінің бірінші хатшысы, Ильичев ауд. партия к-тінің екінші хатшысы, Георгиевка ауд. партия к-тінің бірінші хатшысы, Қызылқұм аум.-өндірістік басқармасының партком секретары, Алғабас ауд. атқару к-тінің төрағасы, Шымкент обл. ат-кдру к-тінің баға жөніндегі бөлім меңгерушісі, 1976 жылдан Шым-кент обл. партия к-тінің жанындағы партия комиссиясының төрағасы қызметін атқарған. Екі Еңбек Қызыл Ту, "Құрмет белгісі" ордендерімен, медальдармен марапатталған.



	ЖЫЛҚЫШИЕВ Қойшығұл (24. 10.1948 ж.т., Атырау обл. Құлан ауд. Алғабас а) - ақын.

	Қазақстан Мәдениет мин-нде, Қазақ теледидарында қызмет істеген. Қазір "Өнерпаз" қоғамдық қайырымдылық қорының вице-президенті. 1995 жылдан Қазақстан Жазушылар одағының мүшесі. "Тұңғыш" (1978), "Мұң-кітап" (1998), "Асаукесер" (2001) жыр кітаптарының авторы. М.Өтемісұлы туралы публицистикалық мақалалары үшін Қазақстан Журналистер одағының А.Байтұрсынов атынд. сыйл. берілген (1996). Қазақстанның еңбек сіңірген қайраткері (2003).



	ЖЫЛНАМА - оқиғалардың болған жылы, күні бойынша баяндайтын аса маңызды жазба деректер. Ерте заманда абыздар, тарихшылар, дін қызметкерлері, патша хатшылары жыл ішінде болған елеулі тарихи оқиғалар мен тарихи құбылыстарды рет-ретімен тіркеп, кітапқа жазып отырған. Ж-лар жазу дәстүрі ежелгі Мысыр, Үндістан, Қытай, Иран, Арабия. т.б. елдерден басталған. Ертедегі жылнамашылар, көбінесе. патшалардың іс-әрекеттерін дәріптеп, солардың беделі мен үстемдігін нығайтуды көздеген. Казақстан тарихына байланысты Ж-лар. негізінен, парсы және түркі тілдерінде жазылған. Бұлардың көрнектілері "Шайбанинама", "Тарихи Әбілхайыр хани", "Тарих-и Рашиди", "Бабырнама", "Шежіре - и турк", т.б. Бізге жеткен Ж-ның бірі - "Өткен уақыт хикаясы" ("Повесть вре-менных лет"). Бұл хикая 10 ғ-дың 2-жартысындағы оқиғалардан баяндап, 1110 жылмен аяқталады. Ж-лар энциклопедиялық сипаттағы дерек көзі. Олардан ғылымның әр түрлі салалары үшін, медициналық, астрономия, т.б. бойынша көптеген ақпараттар алуға болады. Көне Русте II ғасырда Георгий Амортола, Малалдың Византия жылнамалары аударылды. Осы жылнамалар негізінде орыс авторлары "Еллин және Рим жылнамашысын" құрастырды. 15 ғ-да Иоанна Зонардың, Константин Манассидің 12 ғ. жылнамасы белгілі болды. Кейбір жылнамалар ерекше көркемделді. Осындай Ж-ның бірі - 15 ғ-дағы К.Манассидің "Үлкен француз жылнамасы". Орыс әдебиетінде жылнама летопись деген атпен белгілі болды. Орыс Ж-лары қазақ халқының тарихы үшін маңызды дерек көзі болып табылады. Оны О.Сүлейменовтың "АЗ и Я" кітабынан көруге болады. Қазақтар туралы деректер Сібір Ж-ларында, т.б. Ж-ларда көптеп кездеседі. Мыс., Ш.Уәлиханов Никон жылнамасынан Ер Көкше батыр туралы мағлұматтар тапқан. Орыс Ж-ларында жиі айтылатын "көшпелілер", "далалықтар", "түркілер", т.б. біздің ата-бабаларымыз болып табылады. Казақ тарихы үшін Қадырғали би Қосымұлының "Жылнамалар жинағының" маңызы ерекше. Бұл еңбек 1602 ж. жазылып, бізге толық емес екі тізім және бір үзінді түрінде жеткен. Көшірмесі 1854 ж. Қазан қ-нда жарияланған. Ол туралы Ш.Уәлиханов "Осы басылым қазақтардың өткені туралы ең құнды, ең алғашқы жазба ескерткіш деп жазды.



	ЖЫЛНАМАШЫ - жылдар шежіресін жазатын адам. Ж-лар, көбінесе, абыздар мен діни қызметшілер, патша, князь хатшылары мен тарихшылар арасынан шыққан. Олар патшаның, князьдің, архиепископтың, т.б. тапсыруымен ел ішінде болған оқиғаларды жыл жылға бөліп жазып отырған. Олардың жазбаларында құнды тарихи деректер көп кездеседі.



	ЖЫН - (араб. - рух, қазақ тілінде жын-пері, сайтан деп те айтылады) -мифологиялық бейне. Табиғат заңынан тыс көзге көрінбейтін құпия жаратылысқа, жаман рухқа байланысты түсінік адамзат қоғамында өте ерте замандарда қалыптасқан. Ассириялықтар, вавилондықтар, мысырлықтар Ж-ға сеніп, одан сақтанған. Ежелгі үнділер, қытайлар, гректер, парсылар сияқты көне түріктердің де "жаман рухтарға" сенгені мәлім. Дәстүрлі қазақ қоғамында қалыптасқан күл-қоқыс баспау, иесіз жұртқа түнемеу тәрізді, т.б. ырымдар ол орындарды "жындар жайлаған" деген сенімге байланысты туындаған. Есінен адасқан адамды "жын соқты", "сайтан шалды", "албасты басты" (Ж-ның бір түрі) деп есептеп, бақсы ойнатып, дұға оқытқан, ұшықтап емдеткен. Ақыл-есі дұрыс емес адамды "жынды" деп атаған. Ж. кейде адамдардың көзіне әр түрлі құбылыс (ешкі, ит, қыз, т.б) кейпінде көрінеді деп санаған. Рухы биік адамдарға Ж-ның шамасы келмейді делініп, әлсіз адамдар үшін өте қауіпті болып есептелген. Соған байланысты Ж-нан қорғану әдіс-тәсілдері мен ғұрыптар жиынтығы қалыптасқан. Бұл, әсіресе, қазақ ауыз әдебиетіндегі "қамшы" мен "қамшыгер" бейнесіне байланысты оқиғаларда көбірек көрініс тапқан. Сондай-ақ, қазақ ертегілері мен аңыздарында Ж-дарға қатысты көптеген сюжеттер кездеседі. Қазақ мифологиясы бойынша, Ж-дардың көптеген ерекшеліктері бар. Мыс., алыс жерге бір сәтте барып келе алады. Адам баласы оларды көрмесе де олар адамдарды көріп, қарап отыра алды. Адам үшін тылсым құпия саналатын кейбір жайттарды біледі. Ұзақ өмір сүргендіктен тәжірибелері мол. Алайда Ж-дар да ғайыпты біле алмайды. Ж. түтінсіз оттан жаралғандықтан әр түрлі бейнеге ауысуға бейім. Әйтсе де ақыл-ой тұрғысынан адамнан кейін тұрады. Ж-дар ерікті және саналы тіршілік иесі, үйленіп ұрпақ жаяды. Адам жаратылмай тұрып, жер бетінің билеушілері солар болған. Ж-дар туралы Құран Кәрімде Алла тағаланың Ж-дарды және адамзат баласын тек өзіне құлшылық ету үшін жаратқандығы айтылады. Сол үшін Ж-дарға пайғамбарлар жіберілген. Сүлеймен пайғамбар (ғ.с.) Ж-дарды бағындырып, олардың қабілетін пайдаланып, жұмысқа жекті, түрлі құрылыстар салғызды. Мұхаммед пайғамбар (с.ғ.с.) Ж-дардың да пайғамбары. Ж-дардың бір тобы Мұхаммед пайғамбарды тыңдап, оған иман етті. Мұсылман және кәпір болып екіге бөлінетін Ж-дардың гул, ифрит сияқгы бірнеше түрі бар. Ібіліс те Ж-дардың қатарына жатады. Сондай-ақ, Ж-дардың арасында олардың көптеген көмекшілері бар. Құран Кәрімде "жын-шайтандар" деп аталатын (әл-Әнғам сүресі, 112 аят) Ж-дар адамдарды қорқытады, бойына үрей туғызып, көңіліне күдік ұялатады. Адамдарды адастырып, аздырып, иманның жолынан тайдыруға әрекет жасайды. Тың тыңдап, аспан әлемінен "сыр" ұрлап, естіген сөздерін жалғанмен араластырып, сиқыршылардың, балшы-бақсылардың және көріпкел тәуіптердің құлағына сыбырлайды. Мұндай Ж-дар Құран оқылған жерден аулақ жүреді.



	ЖЫР (көне түркі тілінде - иыр) -1) кең мағынада, поэзиялық шығармалардың жалпы атауы. Көне түркі тіліндегі "иыр" сөзі де қазіргі "поэзия" терминінің мағынасында қолданылған. Бұл атау дәл осы мағынада қазіргі қарақалпақ, қырғыз, ноғай, қарашай, бал ар, башқұрт, татар, т.б. түркі тілдерінде әлі күнге дейін қолданылады; 2) тар мағынада - қазақ халық поэзиясындағы 7 -8 буынды өлең өлшемі, поэзиялық шығарма жанры. Қазақ ауыз әдебиетіндегі батырлар жыры, тарихи жырлар, лиро эпостық жырлар, жоқтаулар, жыраулар поэзиясы, толғаулар, термелер, т.б. түгел дерлік поэзияның осы өлшемдегі үлгісіне құрылған. Поэзиядағы бұл жанрды жазба әдебиет өкілдері де (Абай, С.Торайғыров, т.б.) орнымен пайдаланған. Буын санының бірқалыпқа түсіп тұрақтануы - Ж. жанры дамуының соңғы кезеңдерінде пайда болған құбылыс. Ежелгі замандардағы Ж. өлшеміне аралас буын тән болған. Мұндай өлшем қазақ халқының толғауларында, ноғай халқының йырларында, башқұрт халқының қобайырларында, қырғыз халқының санатында сақгалған. Тар-мақтарындағы буын саны 7-ден 15-ке дейін жетеді. Аралас буынды үлгі-лер батырлар жырында да кездеседі. Поэзияның басқа өлшемдеріндегі өлең жолдары тұтаса келіп, шумақ құраса, Ж. тармақтары тирада түрінде шоғырланады. Тарихи генетик. тұрғыдан тирада үлгісі шумақтан бұрын қалыптасқан. Демек Ж. өрнегі өзге өлшемдерге қарағанда әлдеқайда ерте туған. Ж-дағы тирада үлгісіндегі тармақ пен ұйқас мөлшері және олардың арақатынасы қатаң сақталмай, жиі өзгеріп, құбылып тұрады. Дәл осы қарапайым ерекшелікке көпке дейін ғыл. мән берілмегендіктен, Ж-да басқа өлшемдегідей егіз, кезектес, шалыс ұйқас түрлері болады деп есептелініп келді, олардың жалпы саны 10-ға дейін жеткізілді. Мұндағы басты қателік тирада ішіндегі ырғақтық үзілістерді шумаққа теңгеруден туған еді. Кейінгі арнайы зерттеулер Ж-дың тармағы мен ұйқасы тирада пішініне ғана тән заңдылықтарға негізделіп түзілетінін айқын дәлелдеп берді. Ж-дың ұйқасы дара ұйқас (монорифма) және аралас ұйқас (полирифма) болып бөлінеді. Аралас ұйқас негізгі ұйқас пен қосымша ұйқастардан тұрады.



	ЖЫРАУ - өз жанынан жыр шығарып айтатын және эпикалық дастандар мен толғауларды орындайтын халық поэзиясының өкілі. Ж. атауы "жыр" сөзінен туындайды. Махмұт Қашқари Ж. сөзін "йырағу" - өлең шығарушы, музыкант деп түсіндіреді. Дәстүрлі қазақ қоғамында Ж-лар халықтың рухани көсемі, қоғамдық пікір қалыптастыратын қайраткер рөлін атқарды. Ж-лар жаугершілік заманда жорықтарға қатысып, кейде, батыр, қолбасы бола жүріп, ел қорғау азаматтық тақырыптарға арналған өлең-жырлар туғызған. Ж-лар қолданған көркемдік тәсілдер оның поэзиясының ішкі мазмұнына орайлас. Сәуегейшілік, батагөйшілдік, түс көру, ырым айту, табиғат құбылыстарына, т.б. жайларға қарай болжамдар жасау (абыздың бір міндеттерін атқару) - көне дәуір Ж-ларына тән қасиет. Әйткенмен Ж. бағзы замандардың өзінде, ең алдымен, сөз зергері ретінде танылды. Туындылары адам көңілін дөп басар әсерлілігімен, мірдің оғындай өткірлігімен, аз сөзге көп мағына сыйғызған нақтылығымен, қиыннан қиыстырған көркемдігі және қуатты серпінділігімен ерекшеленеді. Ж-лық қызмет көшпелілер арасында ежелгі арий (абыздар), сақ, ғұн дәуірлерінен бастап жоғары бағаланған. Түркі қағанатының тарихын тасқа қашап жазған Иолық тегін, оғыздардың ұлы озаны Қорқыт Ата көшпелілер қоғамында үлкен рөл атқарған. Ал кейінгі қазақ әдебиеті тарихында Ж-лар шығарм-ғы үлкен бір кезеңді қамтиды.



	ЖЫРАУЛЫҚ ПОЭЗИЯ - 15-18 ғ-лардағы қазақтың халық поэзиясы. Біздің дәуірімізге, негізінен, ауызша жетті. 15 ғ-дың орта шенінен бастап қазақ халқының төл мәдениеті өркен жая бастады. Көне, ортақ арнадан бөлініп, қазақ халқының дербес әдебиеті қалыптасты. Ж. п. қазіргі Қазақстан жерін қоныстанған ежелгі тайпалар туғызған бай рухани қазынадан нәр алды, ежелгі дәстүрлерді дамыту, тың тақырыптар игеру, жаңа мазмұн қалыптастыру нәтижесінде кемелденді. Қоғам, дін, этика, адамгершілік, қарыз бен парыз, ерлік пен ездік, байлық пен кедейлік, о дүние мен бұ дүние жайлы сан-салалы ойлар тоғысқан философиялық туындылар Ж. п-ның терең дүниетанымдық сипатын аңғартады. Ж. п-ның алғашқы өкілдері, кезінде бүкіл Дешті Қыпшаққа даңқы жеткен Қодан Тайшы, Сыпыра жырау, Асан қайғы, Қазтуған жыраулар жаңа әдебиеттің ізашарлары ғана емес, көне мұраны жалғастырушылар деп те саналады. Асан қайғы туралы аңыздар ноғай, қырғыз, қарақалпақ халықтарында да сақталған. Асан Қайғы - көптеген нақыл сөздердің, филос. толғаулардың авторы. Ол өз өлең, толғауларында мемлекетті нығайту, елдің қорғаныс қабілетін арттыру қажетін насихаттайды. Сахара эпосын тудырушылардың бірі, ірі эпик ақын, ерлік жырларын шығарушы жорық жырауы әрі нәзік лирик болған Қазтуғанның (15 ғ.) біздің дәуірімізге жеткен жырлары табиғат аясындағы көшпендінің болмыс, тіршілік, өзін қоршаған орта туралы түсінігін бейнелейді. Қазтуғанның ұлттық бояуы қанық, афоризмдерге, көркем түстерге бай толғаулары туған әдебиетіміздің таңдаулы үлгілері қатарына жатады. Ж. п-ның дамып, өркендеуіне Доспамбет пен Шалкиіз шығармалары айрықша әсер етті. Жорық жыршысы болған Доспамбет жырау (1523 ж.ө.) шығармаларынан ортағасырлық жауынгер көшпендінің ер тұлғасы, ерлік кейпі көрінеді. Доспамбет толғаулары 19 ғ-дың 80-жылдарынан бастап баспа бетін көре бастады. Ж. п-ның ең көрнекті өкілі - Шалкиіз жырау Тіленшіұлы (1465-1560). Шалкиіздің толғаулары ең алғаш 1875ж. хатқа түсіп, баспа бетінде жарияланыпты. Жырау мұралары ерте жиналуына байланысты бүгінгі күндерге бірсыдырғы толық жетгі. Жиембет жырау (17 ғ.) мен Марғасқа жыраудың (17 ғ.) өмір жолы Есім хан тұсындағы тарихи оқиғаларға тікелей қатысты. Жорық жыршысы Марғасқа жырау Есім ханның бір орталыққа бағынған күшті мемлекет құру туралы идеяларының ұраншысы атанса, Жиембет жырау ханға қарсы араздығын бүкпесіз, бұлтармасыз жеткізді. Жиембет жыраудың толғаулары ең алғаш 1908 ж. "Жақсы үгіт" кітабында жарияланса, Марғасқа толғаулары кеңес заманында зерттеліп, баспа бетін көрді. 18ғ-да Ж. п. тақырыптық жағынан кеңейіп, идеялық-көркемдік тұрғыдан байи түседі. Жоңғар шапқыншылығы және "Ақтабан шұбырынды, Алқакөл сұлама" жылдары, қырғын соғыстар мен жеңісті жорықтар, саяси және қоғамдық өмірдегі өзгерістер - ел өміріндегі елеулі оқиғалардың барлығы да жыраулар шығарм-ғында өзінің көркемдік шешімін тапты. Жоңғар басқыншылығына қарсы күрес сарыны, әсіресе, Ақтамберді жырау (1675 - 1768) шығармаларынан айқын көрінеді. Оның шығарм-ғындағы отаншылдық, патриоттық сарындар 18 ғ-дағы қазақ поэзиясының бет-бейнесі, бағыт-бағдарын айқын танытады. Осы кезеңде өмір сүрген Үмбетей жырау(1706- 1778) мұрасындағы жетекші тақырып - сырт жауларға қарсы күресте көзге түскен, ел қорғаны болған батырларды мадақтау. 18 ғ-дағы Ж. п-ның көрнекті өкілдерінің бірі - Тәтіқара жырау. Ол көне заман батырлары, олардың ел қорғаудағы ерлік істері туралы, отаншылдық идеяны насихаттайтын жорық жырларын туғызған. Ақгамберді, Үмбетей, Тәтіқара шығармалары кейінгі жылдары ел аузынан жазып алынып, бірнеше жинақтарға енді. 18 ғ-дағы қазақ әдебиетінің ең көрнекті өкілі - Бұқар жырау (1668 - 1781). Ол жырау ғана емес, қабырғалы би де болған. Ол қоғам өміріне белсене араласып, ісімен де, жырымен де Абылай хан саясатын мейлінше қолдайды. Бұқар жырау шығармалары ғақлия толғаныстар, нақыл афоризмдер түрінде келеді. Оның туындыларының өлең өлшемі өте күрделі. Бұқар жырау шығармалары ең алғаш "Таң" журналында (1925) жарияланғанымен, ғыл. түрде жүйеленіп зерттелуі 20 ғ-дың 60-жылдарының үлесіне тиеді.

	18 ғ-дағы халық поэзиясының танымал өкілдері - Көтеш (1745 - 1819). Көтеш шығармаларындағы негізгі сарын - кедейлік тақсіретін жыр ету, тағдырдың әділетсіздігіне наразылық. Ал Шал ақынның біздің заманымызға жеткен мұрасы тақырып жағынан алғанда біршама бай. Бұлар - дін, этика, мораль мәселелері, байлық пен кедейлік жайлы филос.-дидактикалық үлгідегі туындылар, тұрмыстық өлендер мен арнау жырлар.Екі ақын шығарм-ғынан да әлеум. әуен айқын сезіледі. Ж. п. деген ортақ тақырыпқа біріктірілген 15 - 18ғ-лардағы қазақ поэзиясы көне дәстүрді қайта түлетіп, жаңа тақырып, соны мазмұнмен дамытты. Осы тұста өмір сүрген және әдеби мұралары бүгінгі күндерге там-тұмдап болса да жеткен жыраулар шығарм-ғы сол заманның тұтас бір шежіресін құрастырады. Олар да ел өміріндегі елеулі оқиғалар, қоғамның ащы шындығы, халықтың әдет-ғұрып, салт-санасы бейнелі тілмен келісті көрініс тапқан. Бұл кезеңде төл әдебиетіміздегі үлттық дәстүр дамып, халық поэзиясы сапалы жаңа биіктерге көтерілді.



	ЖЫРШЫ - жыр айтушы, таратушы. Ж-лар жырды домбыраның не қобыздың сүйемелдеуімен, мақаммен, әнмен айтады, сондай-ақ, эпик. шығармаларды да орындайды. Олар бұрыннан белгілі халық дастандарын, поэмаларды айтып таратады. Кейбір Ж-лар өз жанынан өлең-жыр да шығарады. Ж-ны халық ақынмен, әншімен, шешенмен қатар қойып қадірлеген. Қазақта Айса Байтабынов, Мұрын Сеңгірбаев, Нұрпейіс Байғанин - нағыз жүйрік, танымал Ж-лар. Ж. кейде белгілі бір әдеби шығарманы дастанға айналдырып жырлайды. Бұл - кейінгі кезде пайда болған дәстүр. Мыс., А.С. Пушкиннің "Евгений Онегин" романын қазақ ақындары, Ж-лары халық тіршілігіне бейімдеп жырлап, жаңа нұсқалар тудырған (Ә.Найманбаев, т.б.). Эпикалық туындыларды көп білгендіктен Ж-лардың кейбірі "жырау" деп те аталған (Марабай, Мергенбай, Базар, т.б.). Қазақ эпосының сақталып, өркендеуі үшін Ж-лар зор еңбек сіңірді. Ауыз әдебиетінің көптеген үлгілері солардың арқасында заманамыздың игі мұрасына айналды.



	ЗАДАҚАН Мыңбай (1939 ж.т., ҚХР, ШҰАР, Тарбағатай аймағы, Дөрбілжін ауд., Қаракемел а.) -ақын. Шыңжаң ин-тын бітірген (1960). 1960 - 1980 ж. солшыл саясат кесірінен айдауда болған. Ақталғаннан кейін 1980 - 1997 ж. ауд. сотта адвокат, 1997 жылдан шығарм. жұмыста. Өлеңдері "Махаббат құрбандары" (Ү„ 1982) жинағына енген. "Көкейтесті" (Ү„ 1982), "Бетпе-бет" (Ү.. 1989), "Дала заңы" (Ү.. 1990) өлеңдер жинақтары жарық көрген.



	ЗАКОНҰЛЫ Тұрсынхан (1962 ж т., ҚХР, Ш(АР, Алтай аймағы) - жазушы. Шыңжаң ун-тін (1986). Пекин ұлттар ин-тын (1989) бітірген. Қытай, ұйғыр, өзбек, түрік, парсы тілдерін меңгерген. Гүлбаршын" повесі "Шұғыла" журналында (№ 5. 6. 7.1990), "Балқан тауға барғандар" повесі "Алтай аясы" (№3.1991) журналында жарияланған.



	ЗАМАНХАТ - әдебиеттануға А.Байтұрсынұлы енгізген термин. "З." термині жеке адамның тарихи оқиғалар барысындағы қызметі сарапталынып, іс-тәжірибелері замандастары мен келер ұрпаққа аманатталынатын, негізінен, өмірбаяндық оқиғалар қамтылатын әдеби шығармалар жанрын білдіреді.



	"ЗАҢ ГАЗЕТІ" - қазақ тіліндегі республикалық апталық газет. Алғашқы саны 1994 ж. 3 қарашада жарық көрген. Тұңғыш редакторы (1994 - 97 ж.) - Марат Тоқашбаев. 1997- 2001 ж. Қасым Әзімхан. 2001 жылдан Шарафаддин Әмір бас редактор болып қызмет атқарып келеді. Құрылтайшылары - ҚР Жоғ. соты жанындағы Сот әкімш. жөніндегі к-т пен ҚР Әділет мин. Газетте Қазақстан Республикасы Президентінің Жарлықтары мен өкімдері, халыққа Жолдаулары, Қазақстан Парламенті қабылдаған заңдар, Үкімет қаулылары жарияланады. Негізгі бағыты - құқықтық, демократаялық мемлекет құру жолында жүргізіліп жатқан реформа қадамдары туралы толық, кәсіби дәрежеде ақпарат беру және жұртшылықтың заң саласындағы сауаттылығын арттыруға ықпал ету. Газетте Республиканың саяси, әлеум., экон. және мәдени өмірдегі жаңалықтар мен өзекті мәселелер туралы мақалалар жарияланып тұрады. "3. г." 2003 жылдың қарашасынан бастап аптасына екі рет шыға бастады. Көлемі - 4 б. т. Таралымы- 17068 дана(2005).



	"ЗАҢ ЖӘНЕ ЗАМАН" - казақ және орыс тілдерінде екі айда бір шығатын республикалық қоғамдық-саяси, ғылыми-құқықтық журнал. Алғашқы саны 1996ж. мамыр айында жарық көрген. Құрылтайшысы-Қазақстан Республикасының Бас прокуратурасы. Журналдың басты мақсаты - жұртшылықты еліміздегі қүқықтық реформаның нәтижелерімен таныстырып отыру. Прокуратура органдарының қадағалау қызметі, сот билігі және тергеу, салық, кеден, т.б. құқық қорғау салалары жұмысына да ерекше мән беріледі. Адам құқығын, азаматтардың конститутциялық құқықтарын қорғау мәселесі - журналдың басты тақырыбы. Көлемі -66. т„ таралымы -12000 дана.



	ЗАРАТУШТРА (шамамен бз.б. 630/18 - 541/33) - адамзат тарихындағы тұңғыш пайғамбарлардың бірі, адамзаттың алғашқы діни және философиялық танымының негізін қалаушы ғұлама, ақын. 3-ның туған жері, өскен елі, ілімінің мән-мазмұны мен таралған аймақтары, кіші "Авеста" кітабындағы жыр үлгілерінің 3-ның төл туындысы - гат қағидаларына қатысты мәселелер ғалымдар арасында қызу пікірталастар туғызды. Заратуштрашылдықтың киелі кітабы "Авестаның" көне бөлімдерінің бірі гаттарда мифол. образдың кездесуі 3-ның тарихи тұлға екендігін жоққа шығаруға себеп болса, соңғы кезеңдердегі лингвист., тарихи зерттеулер оның тарихта болған адам екендігін дәлелдеді. Неміс тарихшысы Э.Мейер (1855- 1930), т.б. Бат. Еуропа ғалымдары 3-ның тегін Еуропадан шығаруға тырысты. 3-ның өмір сүрген уақыты туралы нақгы мәліметтер жоқ. Соған қарамастан гаттарға сүйене отырып, 3-ны өзі өмір сүрген қауымдағы бұрынғы құндылықтардың дағдарысқа ұшырап, жаңа құндылықтар әлі қалыптаспаған аралық дәуірде өмір сүрген деп тұжырымдауға болады. Міне, осы кезеңде қоғамға жаңа дүниетанымдық парадигма қажет болды. Бұл парадигма 3-ның өсиет сөздері мен ілімдерінде көрініс тапты. Кейін бұл уақытты неміс философы К-Ясперс (1883-1969) "тарихтағы белдеулік уақыт" деп атады. 20 ғ-дың орта шенінде парсы ғалымы Капиада сондай-ақ, орыс шығыстанушысы В.В. Струве (1889 - 1965). т.б. ғалымдар 3-ның Орт. Азия кеңістігінде туып-өскенін дәлелдеді. Ал ағылшын ғалымы Мэри Бой с " Заратуштрашылдар" атты кітабында өзіне дейінгі зерттеушілердің дәйектерін қорыта келе, З-ның Еділ өз-нің шығыс беткейіндегі жазық дала төсінде өмір сүргендігі туралы кесімді пікір айтты. Соңғы ғыл. пікірлер бойынша, З. осыдан 3000 жылдай бұрын, Еділ өз-нің шығыс жағалауындағы Ұлы Тұран жазығында (қазіргі Бат. Қазақстан аумағы) киіз туырлықты сипаттама ұлысында, Поурушаспа деген малшының отбасында дүниеге келген. Кез келген көшпелі жұрттың өкілі тәрізді 3. да табиғат құбылыстарына табынып, бала күнінен адам мен ғаламның, болмыстың сырын ұғуға, абс. ақиқатқа (Жаратушы иеге) жетуге талпынады. 30 жасқа толған шағында, көктемгі теңесу сәті - Наурызды қарсы алған күннің ертесіне З. әлемді жаратушы құдірет иесі Ахура Мазда құдайға жолығады. Соның шарапатымен З. ақыл-білімге кенеліп, жаратушы Жалғыз Иенің ақиқат сөздерін жұртқа тарата бастайды. Бүл: Будданың жер бетіне келуінен - 1000 жыл, Иса пайғамбардың келуінен - 1500 жыл, ал Мұхаммед пайғамбардың (ғ.с.) Жаратушыдан Құран Кәрім аяттарын қабылдауынан 2000 жыл бұрын болған оқиға еді. 3. пәниден өкінішсіз өтіп, бақидың рақатына кенелу үшін адамзат баласына "ізгілікті ойға беріл", "ізгілікті сөз айт" және "ізгілікті іс тындыр" деп үш шарт қояды. Кесапаты көп, қиянаты мол пенделер болашақта дозақтың отына шарпылып, қиямет-қайым күй кешетінін ескертті, тайпаластарын әділеттілік пен қанағатшылдық жолына үндеді. З-ның уағыздарын ен даланы еркін жайлаған көшпелі жұрт қабылдай алмады, оның өзін қуғындап, өміріне қауіп төндірді. Еділ бойын тастап қашқан дала пайғамбары Бактрия елінің (қазіргі Түрікменстан, Ауғанстан аумағы) билеушісі Виштаспа патшаны барып паналайды. Патша оның уағыздарына ұйып, ақыл-парасатына тәнті болады. Осылайша З. ілімі Бактрия арқылы ежелгі Иранға тарайды. Арада бірнеше ғасыр өткен соң 3-ның діни-мистикалық уағыздары мен дұға-өлеңдері жинақталып, жүйеленді де, "Авеста" деген атпен көне парсы тілінде кітап болып шығады. Адамзаттың алғашқы ұстаздарының бірі жөнінде неміс философы Ф.Ницше "Заратуштра осылай деген" атты филос. толғау жазған.



	ЗАР ЗАМАН АҚЫНДАРЫ - қазақ әдебиеттану ғылымына алғаш рет (1927) М.Әуезов енгізген термин, зар заман кезеңінде ғұмыр кешіп, отарлық езгіге түскен қазақ халқының тағдырын мұң-зармен жырлаған ақындар шоғыры. 3. з. а. шоғырының белгілі өкілдері: Д.Бабатайұлы, Ш.Қанайұлы, М.Мөңкеүлы, Ә.Кердері, А.Асан, т.б. М.Әуезов 3. з. а. дәуірін Абылай хан тұсынан Абайға дейінгі жүз жылға ұластырып, Нарманбетпен аяқтайды. 3. з. а. тұсынан қазақ әдебиеті жазбаша сипат алатынын атап көрсетеді. 3. з. а. халқының жай-күйін ойлаған ұлт қайраткерлері ретінде танылды. Олардың шығармалары халықтық салт-дәстүрлерді қаймағы бұзылмаған қалпында сақтауға, ұлттық болмыс-бітімінен ажырамауға үндейді. Ресей империясы отарлаушыларының озбырлығы мен саясаты 3. з. а-ның өлең-жырларында жан-жақты суреттеледі. Қазақ халқының шұрайлы жерлерін тартып алып, ұрпағын аздырып, дінінен аулақтау сияқты империялық пиғылдың жүзеге асуына қарсыласу қозғалысы 3. з. а-ның қайраткерлік поэзиясын өмірге әкелді. Бұрынғы жыраулар поэзиясымен үндесіп жататын өршіл рух әсіресе Мұрат Мөңкеұлының жырларынан айқын байқалады. 3. з. а. шығармаларында сары уайымға са-лыну, қайғы-мүңға берілу сарыны да байқалады. Бұл кезең ақындары келер күннен үміт жоқгығына налиды, тығырықтан шығатын жол таппай қиналады. Халықты қан қақсатқан зобалаңның себебін 3. з. а-ның бірі адам қолымен жасалған зұлымдықтан, екіншілері діннің бұзылғандығынан деп топшылайды. 3. з. а-ның өлең-жырларында елмен қоштасу, туған жердің өткенін аңсау сарыны орын алған. Жалпы "ауа көшу", "қонысты тастау" ұғымы көптеген халықтардың фольклорлық шығармаларына тән. 3. з. а-ның көпшілігіне тән ерекшелік - келешекті көрегендікпен болжап, алдағы уақыттағы ел сипатының өзгерісін қолмен ұстап, көзбен көргендей бейнелеп айтуы. Мұндай болжам өлеңдер 3. з. а. шығарм-ғының бастапқы кезеңінде, яғни отарлаушылардың ойранынан бұрынырақ айтылғандығымен құнды. Бүгінгі көзқарас тұрғысынан қарасақ, олардың ойлаған қаупі расқа айналғанына куә боламыз. Бұл ақындардың ішінде өлең-жырдың бар қуатын пайдаланып, ата-баба дәстүрімен астарлай айтып, батыс пен шығыстан келетін кесапатты бірдей болжам бергені - Д.Бабатайұлы. 3. з. а. шоғырының белгілі өкілі - Дулат Бабатайұлы қазақ халқының дәстүрлі жыр үлгісін түр жағынан өзгертіп, өлеңді көркемдеп кестелеудің жаңа үлгісін жасады. Аталған ақындардың қай-қайсысы да ұлттық поэзиямызды мазмұн жағынан байытуға үлес қосты. Кеңестік идеология үстемдік еткен кезеңде 3. з. а-ның шығармаларын насихаттауға тыйым салынды. Қазақ әдебиетінің тарихын оқып-үйренуге арналған ғыл. жинақтарда 3. з. а-ның кейбір өлең-толғаулары арагідік жарық көрген тұстары да болды. Мыс., 1978 ж. Ленинградта басылып шыққан "Поэты Казахстана" жинағында (құрастырған М.Мағауин) 3. з. а-ның отаршылыққа қарсы жазған бірқатар өлеңдері орыс тілінде жарық көрді. 20 ғ-дың соңынан бастап зар заманның тарихи сипаты. 3. з. а. шоғырының белгілі өкілдері, әдеби ағым ретіндегі ерекшеліктері, көркемдік кестелері туралы бірқатар еңбектер жазылды. З.з.а шығарм-ғы - жаңалығы мол өзгеше дәстүрі бар күрделі құбылыс ретіндегі әдебиеттану ғылымының түрақты зертгеу нысанасы больш қала бермек.



	"ЗАРҚҰМ" - мұсылман әскерлерінің жеңісі мадақталатын, әлемнің көптеген елдеріне кеңінен таралған діни қисса. Қисса қазақ даласына ислам дінінің орнығуымен бірге әуелде ауызша таралған. Алғаш рет қазақ тілінде 1877 ж. Қазан қ-нан кітап болып шыққан. Құрастырушысы мен баспасы белгісіз. 1879, 1881, 1888 жылдары Ш.Хұсайыновтың құрастырумын Қазан университеті баспаханасында, 1883 ж. "Вячеслав" баспаханасында, 1902, 1904, 1907 жылдары Ш.Хұсайынов ұрпақтарының құрастыруымен "Университет" баспаханасында. 1909. 1910, 1914, 1916 жылдары Б.Л. Домбровский баспаханасында (Қазан), барлығы 12 рет жарық көрген. Қиссада Мұхаммед пайғамбар (с.ғ.с.) заманында ислам дінін қорғау мақсатында болған соғыс қимылдары суреттеледі. Шайқас эпик. ауқымда жырланған (қ.Діни қиссалар). "3." қиссасы - ислам дінін қорғау жолындағы мұсылмандар күресін көркем бейнелейтін діни тақырыптағы құнды ескерткіштердің бірі.



	"ЗАФАРНАМА" (парс. - "Жеңіс кітабы") - Низам әд-Дин Шамидің шығармасы. Әмір Темірдің өмір тарихы туралы қолжазбаның ресми сақталып қалған, екі түрде редакцияланған нұсқасының алғашқысы, 1402 - 04 ж. парсы тілінде жазылған. Низам әд-Дин Шами Бағдаттан 1393 ж. қоныс аударып, Әмір Темірдің сарайына қызметке ауысады. Сол себепті ол осының алдындағы жылдарда болған оқиғаларды тек ауызша және жазба деректемелерге сүйеніп жазуы ықтимал. "3." Әмір Темірдің тапсыруымен жазылып, шығарманың атын да өзі қойған. Автор деректеме ретінде Әмір Темірдің көзі тірісінде оның қолбасшылық өмір тарихын (бізге жетпеген) және жекелеген жорықтарының күнделіктерін (бұлардың ішінде бізге жеткені Гийас әд-Дин Әли Йездидің "Темірдің Үндістанға жасаған жорығының күнделігі" ғана) пайдаланған. Белгілі дәрежеде "3." авторы парсы және ұйғыр хатшылары құрастырған жазбаларына да (оны Әмір Темірдің өзі қарап жөндеген) сүйенген. "3-да" Әмір Темір өмірі мен қызметінің негізгі оқиғалары: 14 ғ-дың 2-жартысындағы оның Мауераннаһрда билікті қолға алу үшін күресі. Моғолстанға, Хорезмге, Хорасанға, Иранға, Грузияға, Дешті Қыпшаққа, Үндістанға. т.б. елдерге жасаған көптеген жорықтары қысқа әрі шежірелік сипатта берілген. "3-да" Темір серіктестерінің есімдері, олардың қай тайпа, руға жататындығы келтіріледі, оның дұшпандарының іс-әрекеті, аты-жөндері, туыстық байланыстары, т.б. көптеген мәліметтер бар. Оқиғаны баяндау желісі 1403 жылға дейін жеткізілген. Қазақстанның ортағасырлық тарихын зерттеуде шығармада Әмір Темірдің 14 ғ-дың 80-жылдарында Дешті Қыпшақ пен Моғолстанға жасаған тараулар айрықша бағалы. Ондағы материалдар Темірдің осы аймақтарды мекендеген көшпелі халыққа жүргізген жаулаушылық, тонаушылық саясатын, оның Ақ Орда, Көк Орда мен Моғолстанның дербес экон. және саяси дамуына бөгет жасауға ұмтылғанын сипаттайды. Қазақстан жеріндегі осы мемлекеттердің ішкі саяси жағдайы, шаруашылығы, т.б. туралы бірсыпыра мәліметтер бар. Дешті Қыпшақ пен Жетісудың тарихи географиясы жөнінде деректер келтірілген. Әмір Темір тарихын жазумен айналысқан кейінгі дәуірдің көптеген авторлары "3-ны" деректеме ретінде пайдаланды. Хафизи Абру оны өзінің "Маджуһа" (1417). "Зубдат ат-тауарих" атты еңбектерінде кеңінен пайдаланды. Мұхаммед ибн Фазлаллах Мусави Әмір Темір тарихына арналған "Тарих-и Хайрат" (1412-14) еңбегін "3-ға" сүйеніп жазды. Шараф әд-Дин Әли Йезди де Әмір Темірдің ресми тарихын жазғанда осы еңбекті пайдаланған. "3-ның" екі қолжазбасының бірі Лондонда. екіншісі Стамбұлда сақталған.



	ЗӘКӘРИЯ Сағындықұлы (1888. Маңғыстау - 1931. Қарақалпақстан, Қоңырат қ.) - ақын. "Жеке меншікті көксейтін қоғамға зиянды адам" деген жаламен 1928-ЗОж. Ойыл түрмесінде отырып, 1930 ж. он жылға концлагерге айдалады. Бірақ, түрмеден қашып, Қоңырат қ-нда дүние салады. "Адамзаттың баласы", "Құдіреті күшті Құдайым", "Адай деген ел едік", "Көлденең жатқан Маңғыстау", "Шатылу бүгін емес, бұрыннан бар", т.б. жырлары бар. З. толғаулары мерзімді баспасөз беттерінде және "Қапаста жазылған хаттар" (97. 1992), "Жырдария" (Ақтау. 1995) жинақтарында жарияланған.



	ЗӘКЕН Кеңесхан (20.8.1937, Шығ. Қазақстан обл. Зайсан ауд. Ақарал а - 28.7.1993. Алматы) - жазушы, журналист. КазҰУ-ды бітірген (1965). 1965 - 70 ж. "Лениншіл жас" (қазіргі "Жас Алаш") газетінде, 1970 - 1993 ж. "Социалистік Қазақстан" (қазіргі "Егемен Қазақстан") газетінің Шығ. Қазақстан обл-ндағы меншікті тілшісі, "Социалистік Қазақстан" (қазіргі "Егемен Қазақстан") газетінде бөлім редакторы қызметтерін атқарған. "Тау жолы", "Жанартау","Миллионер","Жұлдызды жол", "Сезім сәулелері" (2001) кітаптары жарық көрген. Құрмет грамотасымен марапатталған.



	ЗВЕРЕВ Максим Дмитриевич (29.11.1896. Ресей, Ажай өлкесі, Барнаул қ.- 22.1.1996. Алматы) - Қазақстан халық жазушысы (1987). Томск ун-тін бітірген (1923). 1923 - 37 ж. Сібір өсімдік қорғау ғыл.-зерт. ин-тында ғыл. қызметкер, Новосібір қ-лық хайуанаттар паркінің директоры, Томск ун-тінде доцент болған. 1937 ж. Казақстанға қоныс аударып, 1937- 52 ж. Алматы хайуанаттар паркінде ғыл. бөлімнің меңгерушісі, директоры, ҚазҰУ-да доцент қызметтерін атқарған. 30-дан астам ғыл. еңбек жариялап, 20-ға жуық ғыл.-көпшілік кітапшаларын шығарған. Алғашқы көркем шығармасы "Ақ марал" 1929 ж. жарық көрген. "Індерде және ұяларда" (1939), "Ормандағы кездесулер" (1938), " Алатаудың қорықтары" (1946), "Ертіс торғайлары мен далаларында" (1950), "Тандамалылар" (1956), "Көкпектің аңшысы" (1963), "Көзге көрінбестер ізімен" (1971), "Таулы шыңның қожалары" (1972), "Жаңа қоныста" (1972), т.б. кітаптары шыққан. "Ақдақтың ақыры" повесі. "Тасқында" (қазақ тілінде, 1960) жинағы үшін РСФР Оқу мин-нің (1959) сыйл. алған. Балаларға арналған "Қанатты тарту" атты түрлі-түсті көркем суретті және бірқатар ғыл.-көпшілік фильм сценарийлерінің авторы. Көптеген шығармалары шет ел халықгары тілдеріне аударылған. 2 рет "Құрмет белгісі", "Еңбек Қызыл Ту" (1986), "Халықтар достығы" ордендерімен және медальдармен марапатталған. Қазақстан Мемл. сыйл. лауреаты (1982).



	ЗЕЙНЕЛ-ҒАБИДЕН әл-Омскауи (1881. Ақмола обл. Көкшетау ауд. бұрынғы Саға а. - 1920. Ақмола обл. Көкшетау ауд. Сиыршы а.) - қазақ жазушысы, педагог. Қызылжарда (Петропавл) оқып, Уфадағы "Ғалия" медресесін бітірген (1916). 3.-Ғ-нің негізгі еңбегі "Насихат қазақия" (1909) Уфада жеке кітап болып шықты (1909). Бұл кітапқа автордың мәдени ағарту саласындағы тілек-талаптары мен ана тілін ардақтау, сөз өнерін дамыту ойлары енген.



	ЗЕЙНОЛЛА Сәнікұлы (1935 жт., ҚХР, ШҰАР. Тарбағатай аймағы. Шағантоғай ауд.) - жазушы, ғалым. аудармашы. Пекиндегі бұрынғы демократияшыл жастар ин-тын бітірген (1958). 1958 жылдан 40 жылдай Шыңжаң халық баспасымен Шыңжаң жас-өрендер баспасында редактор, редакция меңгерушісі қьвметгерін атқарған. Оншақты кітап, жүзге жуық зерттеу макалаларын жариялаған. Шет ел және қытай жазушыларының балаларға арналған кітаптарын қазақ тіліне аударған.



	ЗЕЙІПХАН Ермұрат (15.6.1966 ж.т., ҚХР, Шыңжаң өлкесі, Іле аймағы, Күнес ауд.) - ақын, жазушы. 1991 ж. Қазақстанға қоныс аударған. Қазақ ұлттық өнер академиясын бітірген (1994). 1994- 97 ж. Қазақ акад. опера және балет театрында (Алматы) әнші-актер. 1997 - 2000 ж. Қазақ акад. драма театрында актер болып қызмет істеген. 2000 жылдан Қорғаныс мин-нің орт. ансамблінде көркемдік жетекші. Алғашқы прозалық шығармасы "Сыбызғы сарыны" 1999 ж.. "Өзіңе арнадым" өлеңдер кітабы 2002ж. жарық көрген.



	ЗЕЛИНСКИЙ Корнелий Люцианович (18.1.1896. Ресей, Мәскеу -25.2.1970. сонда) - орыс ғалымы, филол. ғыл. докт. (1964). Мәскеу ун-тін бітірген (1918). Кеңес Одағы құрамындағы халықтар әдебиеті және шет ел әдебиеті туралы көптеген зерттеу еңбектер жазған. Қазақ халқының ұлы ақыны Жамбыл Жабаев туралы монография жазып, оның шығарм-ғын әлем халықтарына танытуға елеулі үлес қосқан. Еңбек Қызыл Ту орденімен, медальдармен марапатталған.



	"ЗЕРДЕ" - қазақ тіліндегі республикалық ғылыми танымдық журнал. Алғашқы саны "Білім және еңбек" деген атаумен 1960 ж. жарық көрген. Алғашқы редакторы - Камал Смайылов. 1989 жылдан "3" деген атаумен шығады. Журнал өз оқырмандарын, оның ішінде жастар мен жасөспірімдерді отандық және әлемдік ғылым мен білім саласындағы жаңалықтармен таныстырып келді.



	"ЗИЯДА-ШАҺМҰРАТ" араб аңыздарының сюжеті негізінде жазылған қисса-дастан. Авторы - Жақып Байжігітұлы 1912 ж. Қазанда басылған. Дастанда Мысыр патшасы Заданың Шаһмұрат атты жалғыз ұлы, Хорлы, Ғайын деген екі қызының бастан кешкен хикаясы баяндалады. Патша "қыздарым кімді сүйсе соған барсын" - деп құда түсуге келген хан мен бекзадаларды қайтарып отырған. Бірде Хорлы түсінде Бағдад патшасының баласы Зиядаға ғашық болып ауырады. Мұны сезген әкесі Зияданы іздеуге Шаһмұратты Бағдадқа жібереді. Бағдадқа келген Шаһмұрат Зияданың да түсінде Хорлыға ғашық болып, сүйгенін іздеп кеткенін біледі де, сапарын ары қарай жалғастырады. Ақыры көп михнат шегіп, перінің қызы Нұржамалдың көмегімен Зияданы тауып, қарындасы Хорлыға қосады, өзі Нұржамалға үйленеді. Сөйтіп бәрі де мұратына жетеді. "3. - Ш." дастаны авторының басқа да шығармасы болуы мүмкін. Ол Қазан баспасының иесіне жазған ескертпе өлеңінде 1884 ж. "Қожа қапан", "Таһир", "Нұрғұзарын" атты үш дастан жібергенін айтады. Олардың жарық көргені туралы нақты дерек жоқ.



	"ЗУБДАТ әл-АСАР" ("Жылнамалар қаймағы") - ортағасырлық тарихи шығарма. Толық атауы - "Тарих-и зубдат әл-асар" ("Жылнамалар қаймағы аталған тарих"). Авторы - Абдаллаһ бин Мұхаммед бин Әли Насралдаһи, қысқаша Абдаллаһ Балхи. Ол Балх қ-ның білімді адамдарының бірі болған. "3. әл-А." Мұхаммед сұлтанның жеке тапсырмасымен 1525 жылдан кейін шағатай тілінде жазылған. Қолжазба еңбектің 3 нұсқасы Санкт-Петербургте, Ташкентге (бұл екі қолжазба да тақырыпсыз), Лондонда сақталған. Шығармада дүниенің жаратылысынан бастап, Сүйінішқожа хан кайтыс болған 1925 жылға дейінгі автордың өзі білген Шайбани әулетінің тарихына қатысты оқиғалар баяндалады. "3. әл-А-ды" ғыл. айналымға енгізген В.В. Бартольдтың айтуынша, шыгарма "Тамам ат-тауарих" деп те аталады. "3. әл-А-да" Шамс әд-Дин Әбу Абдоллах Мұхаммед әл-Мұқаддаси, Әбу Жафар Мұхаммед ат-Табари, Ала әд-Дин Ата Мәлік Жуайни, Рашид әд-Дин, Абд әр-Раззақ Самарқанди, т.б-дың еңбектері пайдаланылған. Шығарманың Шайбани әулетіне арналған тарауында қазақ халқының тарихына қатысты деректер кездеседі. Автор өзі баяндаған оқиғалардың куәсі болған.



	ЗУЕВ-ОРДЫНЕЦ Михаил (1.6.1900. Мәскеу - 1967) - жазушы. 1924 ж. уездік "Наш край" газетінде жұмыс істеген. Мақалалары, очерктер мен әңгімелері "Известия", "Комсомольская правда", "Беднота", "Литературная газета", "Труд", "Ленинская правда", "Казахстанская правда", т.б. газеттерінде сондай-ақ, "Безбожник", "Прожектор", "Комсомолия", "Наши достижения" журналдарында жарияланған. "Жиырма бес" атты таңдамалы шығармаларының бір томдығы жарық көрген.



	ЗҰЛҚИЯ Оспанбайқызы (1881, Ақмола обл. Көкшетау қ-ның маңы -1919. сонда) -ақын. Жастайынан жоқшылық, кедейшілік көріп өскен. Ел билеуші шонжарлардың әділетсіз қылықтары мен жүгенсіздігі, қарапайым халықтың ауыр тұрмыс-тіршілігі З. өлеңдерінің басты тақырыбы болған. Бойжеткен кезінде қарт адамға өз ықтиярынсыз күшпен ұзатылған З-ның жас басына еркіндік алу үшін болысқа жазған арыз өлеңі халық арасына кең тарап кеткен. Ақынның нақгы өмірбаяны туралы деректер аз, шығармалары да толық сақталмаған.



	ЗУЛФИКАРОВ Масимжан Шәмиұлы (16.7.1925 ж.т„ Алматы обл. Шелек ауд.) - ақын, жазушы. ҚазҰПУ-ды бітірген (1961). Алматыдағы ұйғыр мектебінде директор. Қазақстан Жазушылар одағында кеңесші қызметтерін атқарған. Қазақстан Жоғ. Кеңесінің Құрмет грамотасымен, "Еңбек ардагері" медалімен марапатгалған.



	ЗІКІБАЕВ Есләм (5.6.1936. Солт. Қазақстан обл. Есіл ауд. Өрнек а. -12.4.2002) - ақын. ҚазҰУ-ды бітірген (1961). 1961 - 73 ж. "Қазақстан пионері" (қазіргі "Ұлан"), "Соцалистік Қазақстан" (қазіргі "Егемен Қазақстан"), "Жетісу" газеттерінде, "Қазақстан әйелдері" журналында әдеби қызметкер, бөлім меңгерушісі, 1973 - 76 ж. Қазақстан Баспа, полиграфия және кітап саудасы істері жөніндегі мемл. к-тінде бөлім бастығы, 1976 - 81 ж. "Жалын", "Жазушы" баспаларында редакция меңгерушісі, 1981 - 83 ж. "Кітап жаршысы" - "Друг читателя" газетінің бас редакторы, 1984 жылдан Қазақстан Жазушылар одағында әдеби кеңесші, көркем әдебиетті насихаттау бюросының директоры, "Ақиқат" журналының бөлім меңгерушісі болып қызмет істеген. Алғашқы өлеңі "Анама хат" 1958 ж. "Жұлдыз" журналында жарияланған. Замандастар өмірін, туған елді, табиғат көркін, достық пен махаббатты, адамгершілікті жырлаған "Ақ қайыңдар" (1975), "Аққу арман" (1977), "Мен космонавт боламын" (1978), "Ақ кайнар" (1979), "Ақ айдын" (1980), "Ақ сағым" (1985), "Адамға сенем" (1989. орыс тілінде), "Құс ғұмыр" (1991) жыр жинақтары жарық көрген. Серб жазушысы Змайдың шығармаларын, Түркімен ақыны Қ.Құрбаннесеповтің "Құм жыры" (1978. Д.Қанатбаевпен бірге), башқұрт ақыны Ш.Бикколдың "Аппағым" (1981), "Жүрегімнің жарығы", қырғыз ақыны Ж.Садықовтың "Тау жолы" (1986) жыр кітаптарын қазақ тіліне аударған. Бірнеше өлеңдеріне ән жазылған. Қазақстан Жоғ. Кеңесінің Құрмет грамотасымен марапатталған.



	ИБРАГИМОВ Әбіқұл (15.5.1937 ж. т., Жамбыл обл. Мойынқұм ауд. Ерназар а.) - жазушы. ҚазҰУ-ды бітірген (1954). 1958 ж. "Лениншіл жас" (қазіргі "Жас Алаш") газетінде тілші, 1958-67 ж. жастар газетінде тілші, әдеби қызметкер, бөлім меңгерушісі, 1967 - 71 ж. Шу ауд. "Шу өңірі", "Чуйская долина" газеттерінде редактор. 1971 - 73 ж. респ. "Социалистік Қазақстан" (қазіргі "Егемен Қазақстан"), 1973- 76 ж. Алматы обл. "Жетісу" газеттерінде жауапты қызметкер, Алматы обл. радиохабарлар тарату к-тінің бас редакторы, директор қызметтерін атқарған. 1985 - 89 ж. "Қайнар" баспасында редактор болған. И-тың "Нағыз қайнар", "Азамат ажары" атты очерк кітаптары, "Ел шырайы", "Академик Қалиев" көркем повесть-әңгімелері, "Ақпейіл", "Наз", "Жазым", т.б. кітаптары жарық көрген.



	ИБРАГИМОВ Кәдір (1908. Алматы обл. Қапал ауд. Арасана. - 1919) - ақын. Орта дәрежелі білім алып, ұзақ жылдар мектепте мұғалім болған. 2-дүниежүз. соғысқа қатысқан. Жастар әні", "Мектебім", "Бөбек", "Домбыра", "Ілиясқа", "Тың дала", "Шолпан", Қора", "Ақсуым", "Арасан", "Сауыншы қарындас" әндері, оларға лайықтап шығарған өлең мәтіндері ел арасына кең тараған.



	ИБРАГИМОВ Төкен (18.2.1939жт., Шығ. Қазақстан обл. Ақсуат ауд,) - жазушы, ғалым. Қазақстанның еңб. сің. қызметкері (1996). ҚазҰПУ-ды, аспирантурасын бітірген (1964). 1964 - 69 ж. Семей обл. Ақсуат ауд. сегіз жылдық мектепте мұғалім, тәрбиеші және оқу ісі жөніндегі мектеп директорының орынбасары, 1969 - 1976ж. Семей обл. теледидарында редактор және аға редакторы қызметтерін атқарған. 1976 жылдан Абайдың әдеби-мемориалдық мұражай үйінің дирекгоры. Алғашқы сын, зерттеу мақалалары обл., респ. газет-журналдарда 1961 жылдан жариялана бастаған. "Өлең өрісі" монографиясы 1979ж. жарық көр-ген. "Құрмет" орденімен марапатталған(1998).



	ИБРАГИМОВ Шаһмұрат Мирасұлы (1838. Көкшетау өңірі - 1881. Өзбекстан, Ташкент) - аудармашы, журналист. Омбы кадет корпусында оқыған. 1854 - 70 ж. Петропавл қ-лық полициясында, 1870 - 72 ж. Сырдария обл. басқармасында аудармашы. 1872 - 80 ж. Түркістан ген.-губернатор әкімш-нде аудармашы. 1880 ж. ген.-губернатордың аудармашысы болған. И. інісі Шаһмардан Ибрагимов дипломатиялық жұмыспен іссапарда болған кезінде " Түркістан уәлаятының газетінде" жұмыс істеп, аталған газеттің шығарушысы ретінде қол қойып жүрген. Екеуінің аты-жөні ұқсас болғандықтан, кейбір құжаттарда Шаһмарданның жасаған жұмыстары Шаһмұратқа телінген жағдайлар да жиі кездеседі.



	ИБРАГИМОВ Шаһмардан Мирасұлы (1840. Көкшетау өңірі - 1891. Сауд Арабиясы, Джидда қ.) - журналист, этнограф, дипломат. Омбы кадет корпусында оқыған. 1850 ж. Көкшетау окр. приказында ағасұлтан Шыңғыс Уәлихановтың хатшысы, 1863 - 67 ж. Омбыдағы қазақ мектебінде оқытушы, 1867 - 70 ж. Ташкентте ген.-губернатордың парсы және түркі тілдерінен аударма жасайтын тілмашы, 1870 - 1890 ж. қазақ, өзбек тілдерінде айына 4 реттен 14 жыл бойы шығып тұрған "Түркістан уәлаятының газетінің" редакторы болған. 1890 ж. Сауд Арабиясында Джидда қ-ндағы консулы больш тағайындалған, сол жерде 1891 ж. қайтыс болған. Ш.Уәлиханов Шаһмарданға қамқорлық көрсетіп отырған. И. 1861 ж. Ш.Уәлиханов Санкт-Петербургтен елге оралғанда қасында болған, оның кейіннен 1904 ж. жарық көрген шығармалар жинағының қол-жазбаларын қайта көшіріп шығып, баспаға дайындап кеткен. Алтын емелдегі Ш.Уәлиханов зиратының басына ескерткіш тақта қоюға ұйытқы болған. 1870 ж. И. Орыс география қоғамының Ташкенттегі "Жаратылыстану, антропология және этнография әуесқойларының түркістандық бөлімін" ұйымдастырады. Ол қазақ халқының өмірі мен тұрмысы, әдет-ғұрпы жайында ғыл. еңбектер жазған. Оның "Қазақтың мақал-мәтелдері мен жұмбақтары" (1868), "Қазақ халқының этнографиялық очеркі" (1872), "Қазақтіліндегі кейбір термин сөздердің түсіндірмесі" (1873), "Қазақ молдалары туралы" (1874), "Қазақ тұрмысының очеркі" (1876), "Қазақ соты туралы заметка" (1878), т.б. көптеген мақалалары Орыс гео-графия қоғамының жинақтары мен мерзімді баспасөзде жарияланған. Өзбек тілінде "Өзбек календарының" бірнеше санын шығарған.



	ИБРАГИМОВ Ғалымжан Ғирфанұлы (12.3.1887. Башқотостан, Ауырғазы ауд. - 21.1.1938) - татар жазушысы, ғалым, қоғам қайраткері, татар әдебиетінің негізін салушылардың бірі. Соц. Еңбек Ері (1928), Орынбор медресесін (1905), Уфадағы "Ғалия" медресесін (1909) бітірген. Ұлттар ісі халкомындағы мұсылмандар комиссариаты төрағасының орынбасары қызметін атқарған. Қазақ ауылдарында және Уфадағы "Ғалия" медресесінде ұстаздық еткен. "Тәнім - татар, тілім - башқұрт, ойым - қазақ", "тіліміз әр түрлі, ойымыз - біртұтас" деген ұстаныммен түркі жұртының бірлігін уағыздаған. И-тың тұңғыш шығармасы - "Зәки шәкірттің медреседен кетуі"(1907) әңгімесі, "Татар әйелдерінің тағдыры" (1911), "Табиғат перзенті" (1914), "Жас жүректер" (1912), " Біздің күн" (1920), "Қызыл гүл туралы аңыз" (1922), "Терең тамырлар" (1926-28), т.б. шығармалары бар. И. көркем шығармалардан басқа татар философиясынан "Татар орфографиясының принциптері" (1924), "Әдебиет теориясы" (1916), "Ана тілін оқытудың әдістемесі" (1938), тарихтан "Татар студенттерінің қозғалысы тарихынан" (1922), т.б. еңбектер жазған. 20 ғ-дың 30-жылдары жалған айыппен тұтқындалып, саяси қуғын-сүргіннің құрбаны болған. И-тың "Терең тамырлар" (1936), "Қазақ қызы" (1960), "Біздің күндер" (1971) романдары қазақ тілінде жарық көрген.



	ИГЕНСАРТОВ Ғабдіман (12.3.1902, Қарағанды обл. Қарқаралы ауд. -2.15.1976. Қарқаралы қ.) - Қазақстанның халық ақыны (1962). Өз бетінше сауатын ашқан. 1927 - 28 ж. Темірші болысы жалшылар к-тінің. 1928 - 30 ж. Қарқаралы окр. атқару к-тініңтөрағасы болған. 1930 - 56 ж. Қарағанды обл-ның кеңес органдарында, шаруашылық мекемелерінде қызмет атқарған. 2-дүниежүз. соғысы жылдары көмір кеніштерінде жұмыс істеген. Қарағанды обл. "Советтік Қарағанды" (қазіргі "Орталық Қазақстан"), Қарқаралы ауд. "Коммунизм таңы" газеттерінде меншікті тілші, бөлім меңгерушісі қызметтерін атқарған. И. өлеңдері 20 ғ-дың 20-жылдарынан бастап жариялана бастаған. "Ақ қошқардың жоқтауы" өлеңі (1930), "Ақ бидай" (1934) поэмасы Семей обл. "Екпінді" (қазіргі "Семей таңы") газетінде жарияланған. "Лавадағы өмір" (1949, 1985), "Шахтер сөзі" (1953), "Өлеңдер жинағы" (1959), "Шынар" (1961), "Арман" (1964), "Поэмалар" (1964), "Тың дала" (1968), "Айдау Әбек" (1970), т.б. өлеңдер мен поэмалар жинақтары жарық көрген. Қарқаралы қ-ның орт. көшелерінің бірі И. есімімен аталады.



	ИДЕЯ, көркем идея - әдебиет пен өнер шығармасының өзегінен алынған жинақтаушы, эмоционалды, образды ой. Көркем ойдың нысаны болып көбінесе белгілі бір дәуір шындығы неғұрлым айқын көрінетін өмірдің жекелеген құбылыстары алынады. И. жазушының осы өмір құбылысы туралы айтқысы келген ойы мен беретін бағасын білдіреді. И-сыз шығарма болмайды. Әрбір әдеби шығармада көркем шешімін тапқан И-ның терең тамыры сол шығарманы тудырған суреткердің дүниетанымына, әлеум. көзқарасына жатады. Бір тақырыпқа жазылған бірнеше туындының әрқайсысының өз И-сы болады. Мыс., С.Мұқановтың "Ботагөзі", Х.Есенжановтың "Ақ Жайығы", Ә.Нұрпейісовтың "Қан мен тері" - бір тақырыпқа - тарихи-революциялық тақырыпқа жазылғанымен, әр романның И-сы өзінше бөлек. Бұл өзгешелік жазушының тек өзіне тән шығарм. ерекшелігінен туады. Көлемді шығармада бірнеше тақырып және соған сәйкес И. да кездеседі. Мыс., М.Әуезовтің "Абай жолы" эпопеясындағы шәкірт Абайдың ауылына келе жатқан эпизодындағы тақырып - туған жер болса, ал оның әжесі Зере мен анасы Ұлжанға, ана-жеңгелеріне амандасу эпизодының тақырыбы - ана да, И-сы - сағыныш. Көркем шығарманың идеялық-тақырыптық күрделілігі, яки көп проблемалығы да осында. Көркем шығармада тақырыптар мен идеялар қанша көп болғанмен. олардың бәріне ортақ жері - бірлік болады. Мыс., Ғ.Мұстафиннің "Миллионеріндегі" өзекті И. - колхозды ауылдағы соц. еңбектің салтанаты. Шығарманың идеялық бағытының шындыққа негізделуі және өмір материалдарын эстетик. тұрғыдан қорыту оның көркемдік құндылығын арттырады.



	ИДИОМА (грексөзі) - өзге тілдерге аударуға келмейтін, тура аударылса ұтымды, әсерлі болмайтын, құрылысы жағынан тек ана тіліне тән сөз тіркесі. Мұндай сөйлемшелердің мағынасы қолданылған сөздердің, яғни құрастырушы элементтердің мәніне сәйкес келмей, мүлде өзгеріп шығады. Идиоматика - тіл ғылымының бір саласы. Мыс., Абайдың "Аузымен орақ орған өңкей қыртың" деген сөзін алсақ, мұнда "аузымен орақ орған" халықтың тілінде кең тараған идиома.



	ИЗИМОВ Изиз (9.1.1929, Алматы обл. Ұйғыр ауд. Авата. - 1995) - ақын. ҚазҰПУ-ды бітірген (1952). 1952 - 57 ж. "Йеңи һаят" редакциясының меңгерушісі, аға редакторы, кейін Шелек ауд. газетінің жауапты хатшысы қызметтерін атқарған. 1958 жылдан пед. жұмысқа ауысып, Алматы обл. Шелек ауд. Байсейіт а-ндағы орта мектепте мұғалім болған. Оның көптеген өлеңдері 1953ж. шығарылған ұйғыр ақындарының "Өлеңдер" жинағына енген. Өлеңдері орыс және қазақ тілдеріне аударылған. "Тау бөктерінде" (1963), "Ауыл әуендері" (1970), "Көмекшілер" (1974), т.б. жинақтары шықты. Ол орыс қаламгерлері А.С. Пушкиннің "Полтава", А.Н. Некрасовтың "Темір жол" поэмаларын, А.Гайдардың "Тимур және оның командасы" повесін (С.Мансуровпен бірге). қазақ жазушылары М.О. Әуезовтің "Абай жолы" роман-эпопеясын, С.Мұқановтың "Ботагөз" романын (Асамдиновпен бірге), татар ақыны М.Гафуридің таңдамалы өлеңдерін ұйғыр тіліне аударған.



	ИЛАХУН Хуршида (1940 ж.т., ҚХР, Құлжа қ.) - ақын. Үрімжі қ-ндағы Шыңжаң ұлттар ин-тын бітірген. 1963 ж. Қызылорда обл. "Бірлік" кеңшарына көшіп келіп, ол жерде агроном, 1970 жылдан Алматыдағы "Коммунизм туғи" ("Ұйғыр авази". "Йеңи һаят") газетінде тілші болып жұмыс істеген. 1953 ж. тұңғыш өлеңі Құлжа қ-ндағы "Или" газетінде жарияланған. "Мәдһийә" (топтама жинақ, 1970). "Анилар авази" (1978), "Бесік жыры" (1988) жинақтары, "Мейірбұлақ", "Намаз дөң", "Исъян" дастандары жарық көрген.



	ИЛЬЯШЕНКО Юрий Евгеньевич (28.7.1924, Ресей, Мәскеу қ.-1997) - жазушы, аудармашы. 1947 ж. Қазақстанға көшіп келген. Жамбыл және Шығ. Қазақстан обл. газеттерінде, респ. радиода, "Простор", "Партийная жизнь Казахстана" журналдарында қызмет атқарған. Қазақ жазушыларының бірқатар шығармаларын орыс тіліне аударған.



	ИМАНАСОВ Сәкен Құсайынұлы (2.5.1938 ж.т„ Алматы обл. Алакөл ауд, Талапкер а) - ақын.

	ҚазҰУ-ды (1965). КОКП ОК жанындағы Жоғ. партия мектебін (1973) бітірген. 19-58 - 60 ж. бұрынғы Талдықорған обл. Алакөл ауд-нда комсомолдық қызметте, "Лениншіл жас" (қазіргі "Жас Алаш") газетінде әдеби қызметкер, 1961 - 63 ж. Алакөл ауд-нда мұғалім, 1963 - 68 ж. ауд, "Жаңа өмір" газетінде бөлім меңгерушісі, "Жетісу" газетінде меншікті тілші, 1968 - 71 ж. Талдықорған обл. "Октябрь туы" газегінде, 1973 - 76 ж. Қазақстан Жазушылар одағьшда әдеби қызметкер, 1976 - 87 ж. "Жазушы" баспасында бөлім меңгерушісі, 1987 -1999 ж. респ. баспаларда 1999 - 2001 ж. Алматы обл. әкімш-інде әр түрлі қызметтер атқарған. Алғашқы өлеңі 1956 ж. жарық көрген. "Туған ауыл" (1966), "Ақ айдын" (1969), "Ақ дариға" (1973), "Жайдарман" (1975), "Ғашық дүние" (1976), "Жыр дәурен" (1978), "Алтын аймақ" (1983), "Ғашықпын саған" (1981), "Бел-белес" (1985, орыс тілінде), "Адырна", "Жебе", "Созвучение" (1984), "Тетива" кітаптары, 1993 ж. шығармаларының екі томдығы. 1998 ж. бір томдық таңдамалысы, 2001 ж. "Қаламдастарым мен замандастарым" эсселер, пайымдамалар, арнау өлеңдер кітабы жарық көрген. 2003 ж. "Елорда" баспасынан соңғы он шақты жыл ішінде жазылған өлеңдері "Өнердің жүзі" деген атпен, естеліктері "Жазушы" баспасынан "Қалам мен Заман" (2002) деген атпен жарық көрген. Көркем аударма саласында Шығыс шайыры Ж.Румидің, орыс ақындары В.В. Маяковскийдің, А.Блоктың, А.В. Кольцовтың, С.Жусуевтің, ангола ақыны А.Нетоның, якут ақындары М.Ефимов, Э.Огнецовтың, қырғыз ақындары А.Рысқұловтың, С.Жусуевтің жыр жинақтарын. С.Цвигуннің романын, Г.Содовниковтың повестерін қазақ тіліне аударған. Халықар "Алаш" әдеби сыйл. лауреаты(1992).



	ИМАНӘЛИЕВ Оспанәлі (21.12. 1927. Жамбыл обл. Талас ауд. Ойық а. - 4.7.1997. Тараз қ.) - ақын, сатирик, жазушы. ҚазҰУ-ды бітірген (1963). Жамбыл зоотех.-малдәрігерлік техникумын бітірген (1948). Зоотехник, Талас ауд. комсомол к-тінің бірінші хатшысы, ауд. а. ш. бөлімінің меңгерушісі, 1963- 91ж. "Социалистік Қазақстан" (қазіргі "Егемен Қазақстан") газеті мен "Ара" журналында бөлім меңгерушісі болып қызмет атқарған. И-тің "Тұңғыш кітап" (1963), "Отан ұлы" (1964), "Тайға міндім" (1965), "Қызыл жалау" 1967), "Сәуір" (1971), "Май - Мамыр" (1975), атты өлеңдер жинағы, "Бұйрықпен сыйлық" (1966), "Безбүйрек" (1968), "Соқырішек" (1973), "Сыңар кебіс" (1977), "Егіз бүйрек" (1977), "Жабық конверт" (1983) сатиралық жинақтары, "Байқадам" (1980) повесі, "Жаннат жер" (1981) таңдамалысы, "Ылғалсыз көктем" (1980), "Аққайың жарды бүршігін" (1995) кітаптары жарық көрген. Крьшовтың мысалдарын қазақ тіліне аударған.



	ИМАНӘЛИЕВ Бауыржан Оразкеұлы (4.2.1954 ж.т.. Алматы обл. Каскелең ауд. Жетісу а.) - баспагер, кітап безендіруші, баспа және полиграфия қайраткері (2004). Алматы энергетика ин-тын (1982), Прага қ-ндағы (Чехословакия) Баспа ісі курсын (1993) бітірген. 1982 - 88 ж. "Главриссовхозстрой" тресінде бөлім меңгерушісі, комсомол к-ті хатшыс,. 1988 - 90 ж. "Медеуқұрылыс" басқармасында бас механик-энергетик. кәсіподақ к-тінің төрағасы. 1990 - 92 ж. "Васинкрафт" бірлескен кеңес-швейцария кәсіпорнында аймақтық директор қызметтерін атқарған. 1993 жылдан "БАУР" баспасының директоры, 2000 жылдан "Аруна" баспасы директорының орынбасары. Халықар. және отандық кітап көрмелерінің жүлдегері.

	ИМАНБАЕВ Зейнел-Ғаби (2.1.19-24. Солт. Қазақстан обл. Сергеев ауд. Ортақкөл а. - 1987) - жазушы. Алғашқы өлеңі Солт. Қазақстан обл. "Ленин туы" газетінде (1940), тұңғыш әңгімесі - "Қанатты өмір" "Әдебиет және искусство" журналында (1953) жарияланған. "19-41 - 45 ж. 2-дүниежүз. соғысындағы ерлік еңбегі үшін" медалімен марапатталған.



	ИМАНБАЕВ Мұқатай (15.9.19-27жт„ Алматы обл. Сарқан ауд. Антоновка а.) - жазушы. ҚазҰПУ-ды бітірген (1956). 1948-78 ж. Талдықорған обл. мектебінде мұғалім, оқу ісінің меңгерушісі, директор, 1978- 88 ж. обл.. қалалық оқу бөлімінің нұсқаушысы болған. Алғашқы повесі "Сен енді оқушысың" 1964 ж. жарық көрген. "Жолдар" (1969), "Сұлулар", "Жас-өспірімдер", "Бұрылыс" (1974), "Құлағымда өксу" (1974), "Жеткіншектер" (1977), "Бетбұрыс" (1980), "Айтылмаған сөз", т.б. кітаптары жарық көрген.



	ИМАНБАЕВА Шолпан (9.5.1904. қазіргі Ақмола обл. Қорғалжын ауд. -18.9.1926, Астана) - ақын. 1923 ж. Ақмола қ-нда сауат ашу курсында оқыған. Орынбордағы өлкелік әйелдер курсын бітірген (1925). Қаладағы балалар коммунасында тәрбиеші болып қызмет істеген. "Жолаушы мен жұмыскер" алғашқы өлеңі "Еңбекші қазақ" (қазіргі "Егемен Қазақстан") газетінде 1923 ж. жарияланған. "Қызыл Қазақстан", "Әйел теңдігі" журналдары мен "Жас қайрат" газетінде өлеңдері жарияланған. "Таңдамалы өлеңдер" (1927). "Өлеңдер" (1950) жыр жинақтары жарық көрген. И. " Қоңыр қаз", "Қазақ әйеліне", "Жолдасыма", "Апайға", "Жетгік, міне", "Біздің Сәуле", "Жас ініме", "Жас кайратқа", "Жастарға", "Бұлбұл мен қарға", "Зейнепке", "Жәкең жаман сасады", т.б. өлеңдердің авторы.



	ИМАНБАЗАР Қазанғапұлы (1868. Шығ. Қазақстан обл. Жарма ауд. Белтерек а. - 1943. сонда) - ақын. Абай шәкіртгерінің бірі. Абай ауылымен көршілес Қызылмолда болысында туып өскен. Әкесі Қазанғап Қынашұлы мұсылманша, орысша сауатты, елге сыйлы адам болған. Туған ауылында медресе ашып, бала оқытқан. И.ауыл молдасынан хаттанып, Семей қалалық бес сыныптық уч-щесін бітірген. Осында Мағауия Абайұлымен танысып, жақын достасады. Ұзақ жылдар Абайдың ақын шәкірттерімен шығарм. байланыста болған. Ел басқаруға ерте араласып, Қызылмола болыстық халық соты болып қызмет істеген. Тұнғыш өлеңдері баспасөзде 1888ж. жарияланған. И. Абайға еліктеп лирикалық өлеңдер, эпиграммалар жазған. Ұстазының өтінішімен шығыс тақырыбына "Әнибал" (1909), "Алтын сақина" (1911) дастандарын жазған. "Әнибал" 1909 ж. Қазандағы ағайынды Каримовтар баспаханасынан "Қисса-и Әнибал" деген атаен жеке кітап болып шыққан.



	ИМАНБЕКОВ Тұтқабай (2.1.1937, Оңт. Қазақстан обл. Түлкібас ауд. -19.2.1995. Алматы) - ақын, жазушы. ҚазҰУ-ды бітірген (1960). "Лениншіл жас" (қазіргі "Жас Алаш") газетінде әдеби қызметкер, бөлім меңгерушісі (1960 - 67), "Жазушы" баспасында аға редактор (1967 - 77), ҚазҰУ-да аға оқытушы (1977 - 79), "Ара-Шмель" сатиралық журналында жауапты хатшы (1979 - 83), " Қазақ әдебиеті" газетінде бөлім меңгерушісі (1983 - 95). жауапты хатшы (1985 жылдан) қызметтерін атқарған. Алғашқы өлеңдері "Лениншіл жас" (қазіргі "Жас Алаш") газетінде, "Жырға сапар" (1958), "Жас дәурен" (1961) топтама жыр-жинақтарында, алғашқы әңгімелері " Пионер" журналында жарияланған. Орыс жазушылары С.С. Баруздиннің "Бірінші апрель - көктемнің бір күні". АТайдар "Тимур және оның командасы". Х.Меляевтің, т.б. повестерін, чех жазушысы М.Майерованың "Кішкентай Робинзон" шығармасын, адыгей халқының ертегілерін "Нарттар" деген атпен қазақ тіліне аударған. Француз ақыны П.Ж. Беранженің өлеңдерін, Бауыржан Момышұлының "Ұшқан ұя" кітабын қазақ тіліне аударған. И-тің өлеңдері башқұрт, "Жетім қыран" повесі украин тілінде жарық көрген. "Араша" поэмасы "Жалын" баспасы ұйымдастырған жабық бәйгесінің үшінші сыйл. иемденді. Жазушының "Соғыс деген ойыншық емес" атты хикаясы бойынша "Қазақфильм" студиясы қысқа метражды фильм түсірген..



	ИМАНҒАЛИЕВ Қибат Бәйішұлы (28.11.1930. Бат. Қазақстан обл. Қазталов ауд. Мешіткөл а. - 21.2. 2000. Алматы) - аудармашы, баспагер, ақын. Қазақстанның еңб. сің. мәдениет қызметкері (1984). Алматы эоотех.-мал дәрігерлік ин-тын бітірген. Қазақтың мемл. кітап баспасында редактор, 1960-68 ж. "Қайнар" а. ш. баспасында бөлім меңгерушісі, бас редактордың орынбасары, 1968 - 72 ж. "Қазақ энциклопедиясында" ғыл. редактор, "Қазақстан ауыл шаруашылығы ғылымының жаршысы" журналында бас редактор қызметін атқарған. Алғашқы өлеңдер жинағы "Ұстаз" 1962 ж. жарық көрген. Акад. Иванов пен Бальмонттың Қазақстанға қатысты 17 құнды еңбегін қазақ тіліне аударған. Сондай-ақ, "Жас жүрек", "Шабыттың қайнар бұлағы", "Жырға сапар" жинақтарына өлеңдері енген.



	ИМАНҒАЗИНА Бибігүл (24.12. 1942 ж.т., Ақтөбе обл. Шалқар қ.) - жазушы. Он жеті жасында кенетген мүгедек болып қалған. "Тауқымет" (1995) кітабының авторы. 1990 ж. бала тәрбиелеп отырған мүгедек аналардың респ. "Бибі Ана" қоғамын басқарады. "Құрмет" орденімен марапатталған.



	ИМАНЖАНОВ Мұқан (20.12.1916. Қарағанды обл. Жезді ауд. - 18.3. 1958. Алматы) - жазушы. Алматыдағы есеп-санақ техникумын бітірген (1938). 1938 - 41 ж."Респ. телерадио хабарларын тарату к-тінде. 1942 - 49 ж. "Социалистік Қазақстан" (қазіргі "Егемен Қазақстан") газетінде әдеби қызметкер, бөлім меңгерушісі, 1949 - 58 ж. "Пионер" (қазіргі "Ақ желкен") журналында бөлім меңгерушісі қызметтерін атқарған. Әңгімелері респ. газет-журналдарда "Тау ұлы" деген атпен шығып тұрған. Тұңғыш әңгімелер жинағы - "Жастық" 1948 ж. жарық көрген. "Қызыл Жұлдыз" орденімен (1945). медальдармен марапатталған.



	ИМАНЖҮСІП Құтпанұлы (1863, қазіргі Павлодар обл. Ермак ауд. -1931. Жамбыл обл. Мойынқұм ауд.) - ақын, әнші, халық композиторы. Атасы Тұрғанбай датқа (1804 -1850)Түркістан қ.маңындағы Шілік өңірінің биі болған. Әкесі Құтпан Кенесары Қасымов көтерілісіне қатысқан. Патшалық Ресей үкіметінің қысымына шыдамаған И. 19 ғ-дың аяқ шенінде Ақмолаға келеді.

	Әкімдерді сынаған өткір өлең шығарып, қуғынға ұшыраған. 1905 -12 ж. Өскеменге, 1914 ж. Жетісуға жер аударылған. Шұбарағаш, Ой-жайлау, Лепсі, Қапалда тұрып, бірнеше рет жауапқа тартылған. Кеңес дәуірінде тағы да қудалау көрген И. Сарысуға көшіп, 1930 ж. 20 желтоқсанда тұтқындалған. 1931 ж, 2 наурызда ОГПУ жанындағы үштіктің шешімімен атылып, 1990 ж. толық ақталған. "Сарымойын", "Бұғалы мен Тағалы", "Ішім өлген, дүние-ай, құр сыртым сау", "Әкем Құтпан болғанда ағам Шонай", "Қысырақтың үйірі жирен ала", т.б. әндері бар. Затаевич И-тің бір-неше әндерін жазып алып, "Қазақ халқының 1000 әні" атты жинағына енгізген. Соңғы жылдары И-тің жаңа әндері де табылған. "Сейфүл-Мәлік", "Сарыарқа" (4 нұсқасы), "Сарыбел", "Ерейментау" (2 нүсқасы), "Болған жастан" (2 нүсқасы), т.б. әндері әр жылдардағы фольюіорлық экспедициялар кезінде жазылып алынған. "Сарымойын" әні Е.Г. Брусиловскийдің "Қыз Жібек" операсында (Бекежан ариясы) пайдаланылды. 2001 ж. жарық көрген "Иманжүсіп" (авторы Р.Көшенова) кітабына И. әндері толық енген. И. өлеңдері Орт. ғыл. кітапхананың сирек қолжазбалар қорында сақтаулы.



	ИМАШЕВ Балғынбек Қалиұлы (25.4.1977 ж.т.. Алматы обл. Кербұлақ ауд. Жоламан а.) - айтыскер ақын. ҚазҰУ-ды (1998), аспирантурасын (2003) бітірген. 1998 - 2000 ж. Қазақ радиосында редактор болып қызмет атқарған. 2000 жылдан Еуразия ұлттық ун-тінде оқытушы, 1988 ж. ауд., обл., респ. айтыстарға қатысып келеді. Жезқазғанда өткен "Ауылым алтын бесігім" атты айтыстың, алғаш рет өткізілген респ. жекпе-жек, Мәскеуде өткен айтыстың бас жүлдегері. Астанада өткен "Шабыт" фестивалінің лауреаты (1998), Кербұлақ ауд-ның қүрметті азаматы (2004).



	ИМАШХАН Байбатырұлы (1938. Моңғолия, Баян Өлгий аймағы, Қызылтөбе а. - 12.4.2000) - ақын, драматург. ҚазҰПУ-ды бітірген (1964)." 1964 - 82 ж. Моңғолия Жазушылар одағы қазақ бөлімінің төрағасы, Баян Өлгий аймақтық "Шұғыла" журналының редакторы, 1982- 88 ж. МХР Мин. кеңесі жанындағы әдебиет бөлімінің Баян Өлгий аймағындағы өкілі, 1988 - 91 ж. "Аймақтық оқулықтар" редакциясының бас редакторы, 1991 - 92 ж. орта мектепте мұғалім болған. 1992 ж. Қазақстанға қоныс аударған. 1 1 кітабы қазақ тілінде, 3 кітабы моңғол тілінде жарық көрген, 3 пьесасы сахналанған. Шығармалары орыс, бурят, мажар, алтай, болгар, серб тілдеріне аударылған. Моңғолияның "Алтын жұлдыз" орденімен марапатталған ( 1989).



	ИМПРОВИЗАЦИЯ (лат. inprovisus - кенетген, тұтқиылдан), суырыпсалмалық - көркем туындыны орындау кезінде өнерпаздың аяқ астынан туындыға өз жанынан жаңалық қосып, оны орындауды жалғастырып әкетуі. И. поэзияда, музыкада, театрда, биде, т.б. кездеседі. Кәсіби өнердегі И-ның тууы, негізінен, халық шығарм-ғымен тығыз байланысты. Ежелден-ақ көптеген халықтарда И-ның айрықша белгілерін көрсететін суырыпсалмашылар болған. Қазақ халқының ақын-жыраулары, шешендері, күйшілері, әншілері И-ның озық үлгісін көрсеткен. И. қазақтарда жалпыұлпық сипат алған. Поэтикалық И. - ақын немесе жыршының алдын ала дайындықсыз берілген тақырыпқа кенеттен жыр шығаруы. Қазақауыз әдебиетінің өкілдері, негізінен, суырыпсалмашылық өнерге шебер болған. Ежелгі дәстүр бойынша жылдам әрі бөгетсіз өлең шығарып айта білмегенді халық ақын дап танымаған. И-ның үздік үлгісі - ақындар айтысы. Шынайы И. өнері саналатын айтыс - сөз сайысының ерекше түрі болып табылады. Ақындық дарын өзара айтыс пен өнер жарыстарында (ойын-той, жиын-мереке) сынға түскен.



	ИМШЕНЕЦКАЯ Нина Александровна (14.12.1911. Ресей, Пермь қ.-1995) - ақын, аудармашы. Пермь қ-нда үш жылдық бухгалтерлік курсын бітірген (1929). Түрлі мекемелерде есепші, аға және бас есепші болып жұмыс істеген. 1939 ж. Алматыға ауысып, үзақ жылдар есепші қызметін атқарған. Алғашқы өлеңі 1956 ж. "Дружные ребята" газетінде жарияланған. Балаларға арналған алғашқы өлең кітапшасы 1961 ж. жарық көрген. Бірнеше қазақ ақын-жазушыларының балаларға арналған өлеңдерін орыс тіліне аударған.



	ИПМАҒАМБЕТОВ Әнуар Нұрғалиұлы (15.1.1912, Бат. Қазақстан обл. Теректі ауд. - 1996) - жазушы, аудармашы. Қазақстанның еңб. сің. мәдениет қызметкері (1970). 2-дүниежүз. соғысқа қатысқан. М.Горький атынд. Әдебиет ин-тының жанындағы курсты бітірген (1956). 1934 -41 ж. "Лениншіл жас" (қазіргі "Жас Алаш") газетінде әдеби қызметкер, жауапты хатшы, Қазақ радиосында бас редактор. 1946 - 49 ж. "Қазақфильм" киностудиясында бөлім бастығы, 1950 -52, 1956 - 59 ж. Қазақ мемл. көркем әдебиет (қазіргі "Жазушы") баспасында бас редактор, 1962 - 65 ж. Целиноградта (қазіргі Астана) "Тың өлкесі" газетінде редактордың орынбасары, 1965 - 76 ж. "Коммунизм нұры" газетінде редактор болған. 1973 ж. "Жайықтың сол жақ бетінде" атты кітабы жарық көрген. Француз классигі П.Мерименің "Кармен" (1951), орыс жазушылары Н.В. Гогольдің "Ескілікті помещиктер" (1952), "Өліжандар" (1958) повестерін, "Тау қырандары" (1976), Э.Казакевичтің "Одердегі көктем" романдарын, Ш.Уәлихановтың "Таңдамалы" шығармаларын (I томдық, 1982). көптеген көркем фильмдер сценарийлерін қазақ тіліне аударған. Қызыл Жұлдыз, "Құрмет белгісі", 2-дәрежелі Отан соғысы (1985) ордендерімен және медальдармен марапатталған.



	ИРАН-ҒАЙЫП, Оразбаев Иранбек Әбітайұлы (7.6. 1947 ж. т., Қызылорда обл. Сырдария ауд. Абай а.) - ақын, драматург. Қазақ политех. (қазіргі ҚазҰТУ) ин-тын (1970). Мәскеудегі Әдебиет ин-ты жанындағы жоғары әдеби курсты (1980) бітірген. Қызылорда обл. "Білім" қоғамында референт, "Жазушы" баспасында редактор, " Қазақ әдебиеті" газетінде бөлім меңгерушісі, Мәдениет к-тінің редакциялық-репертуарлық коллегиясының бас редакторы қызметтерін атқарған. 1998 жылдан Ғ.Мүсірепов атынд. Қазақ жастар мен балалар театрының әдебиет бөлімін басқарған. Ақынның алғашқы жыр жинағы "Жүрек жырлайды" 1974 ж. жарық көрген. "Хан - Абылай - Сабалақ", "Жәбек-шаған", Гүл-Нәр", "Театр Романы", "Қорқыттың көрі", "Мауглидің оралуы", "Махамбет", "Кашғария", "Былыққа батқан қала", "Керкеткен" атгы драм. дастандары бар. Қазақстан Жазушылар одағы сыйл. (1986). ҚР Мемл. сыйл. (2002) лауреаты.



	"ИРАНҒАЙЫП ШАҺ ҒАББАС" - батырлық дастан. Арабтың "Мың бір түн" ертегісі сюжетіне құрылған дастанды Қарағанды обл. Қарқаралы қ-нда тұрған ақын М.Өндірбайұлы шығарған. Осы нұсқа 1907 ж. Қазан қ-нда университет баспасынан " Қисса-и шаһ Ғаббас ұғлы Иранғайып" деген атпен жеке кітап болып басылып шыққан. Дастанның қарқаралылық Мағзым Әбдірахманұлы 1932 ж. жинап тапсырған нұсқасы 1907ж. басылым мәтініне ұқсас, кейбір жеке сөздері мен сөйлем құрылыстарында ғана өзгешелік бар да, сюжетінде ерекшелік байқалмайды. Қоманов деген кісі 1930 ж. ел аузынан жинап алған "Иранғайып" деген жыр мазмұны осы Мағзым нұсқасына ұқсас, жекелеген сөз, сөйлем мәтінінде, кіріспе бөлімі мен соңында ғана өзгешеліктер бар. Екі қолжазба да Орт. ғыл. кітапхана қорында сақтаулы. Шығарманың сюжет желісі "Мың бір түн" ертегісі мен "Шаһнаме" дастанының таңғажайып оқиғаларына толы, бас кейіпкер шаһ Ғаббастың сиыршы қызынан аңсап көрген ұлы Иранғайыптың есейе келіп әкесін іздеген кезде бастан кешкен ғажайып оқиғалары негізінде өрбиді. М.Өндірбайұлы жырлаған дастан нұсұасы 1995 ж. жарық көрген "Батырлық дастандар" жинағында (құраст. Ү.Субханбердина) жарияланған.



	ИРОНИЯ (грек. eironeia- келемеж, кекесін) - адамға, затпен құбылысқа сырттай жақсы баға берсе де, ішкі мағынасы қарсы келіп, келекеге айналдыратын құбылту (троп) құралы, болмысты жоққа шығарудың бір түрі. И-ға астарлы сықақ, іштей мазақ жатады (мыс., қара кісіні "аппағым", пұшық адамды "қоңқағым" деу). И. 18 ғ-дың аяғында барынша дамыды. Еуропада - Вольтер, Г.Гейне, Ф.Франс, Б.Шоу, Ресейде Н.В. Гоголь, М.Е. Салтыков-Щедрин, В.В. Маяковский, А.Т. Твардовский, т.б. шығармаларында кеңінен қолданылды. И. қазақ әдебиетінде де көп кездеседі. Мыс., "Айман - Шолпан" жырында Айманның Әлібекті, "Біржан - Сара" айтысында Сараның Жиенқұлды "Мақтауы". Абай И-ны әлеум. өмірдегі кемшіліктерді мінеп, шенеуге арнады ("Болыс болдым мінеки", "Қайтсе жеңіл болады жұрт билемек". т.б.). С. Дөнентаев, С.Торайғыров, А.ТоқІмағамбетов, О.Әубәкіров, Ш.Смаханұлы, Ғ.Қабышев, С.Адамбеков.т.6. И-ға толы көптеген шығармалар жазды. М.Әуезовтің, Ғ.Мүсіреповтің, Ғ.Мұстафиннің прозалық туындыларында И. молынан кездеседі.



	ИСА Қазыбек (1962ж.т., Оңт. Қазақстан обл. Мақтаарал ауд. Бірінші май а.) - ақын. ҚазҰПУ-ды бітірген. 1984 - 90 ж. Қызылқұм орта мектебінде мұғалім, 1991 ж. "Қазақпарат" баспа корпорациясының вице-президенті, 2000 жылдан "Жас қазақ үні" газетінің бас редакторы, "Жас қазақ" ТГР ЖШС бас директоры. 1984 ж. "Аудитория" студент ақындар кітабында, 1988 ж. "Тоғыз перне" ұжымдық жинағында топтама өлеңдері жарияланды. 1996 ж. "Керімсал" атты тұңғыш жыр кітабы жарық көрген. 1998 ж. Қазақстан Республикасы Президенті стипендиясының иегері.



	ИСАБАЕВ Қалмұкан (25.8.1925 жт., Павлодар обл. Баянауыл а) - жазушы. ҚазҰУ-ды бітірген (1961). 2-дүниежүз. соғысқа қатысқан. 1954 жылға дейін КСРО Қарулы Күштерінің Германиядағы батыс тобында қала коменданты болып қызмет атқарған. 1955 - 85 ж. "Социалистік Қазақстан" (қазіргі "Егемен Қазақстан") газетінде әдеби қызметкер, "Жұлдыз" журналының бөлім меңгерушісі, Қазақстан Жазушылар одағы жанындағы әдебиетгі насихаттау бюросының директоры болған. И-тың әңгіме, очерктері баспасөзде 1954 жылдан жариялана бастады. Алғашқы әңгімелер жинағы "Баян" 1959 ж. жарық көрді. "Сапар сыры" (1981), "Десант" (1984), т.б. спектакльдері обл. драма театрларында қойылған. "Десант" комедиясы Қазақстан Мәдениет мин-нің 1984 ж. байқауында жүлдеге ие болды. Әр түрлі өзекті тақырыпқа арналған 300-дей көркем очерк ғыл. және проблемалық мақалалары жарияланған. Кітаптары орыс, неміс, т.б. бірнеше тілдерге аударылған. Қызыл Жұлдыз (1945), Еңбек Қызыл Ту (1975), "Құрмет" (2003), 1-дәрежелі Отан соғысы ордендерімен, ГДР-дің Герман-Совет достығы қоғамының алтын белгісімен (1983) және көптеген медальдармен марапатталған. Халықар. "Алаш" сыйл. лауреаты (2005).



	ИСАБАЕВ Нұртас. (13.11.1954ж.т.,. Қьвылорда обл. Жаңақорған ауд.) - ақын. Мәскеудегі Әдебиет ин-тын бітірген (1982). Ауд. газетте корректор болып жұмыс істеген. Бірыңғай шығарм. жұмыспен айналысады. Тұңғыш өлеңдер жинағы "Бастау" 1980 ж. жарық көрген. "Көкей-кескен" (1985). "Өмірді сүю" (1987), "Ұлылықпен сырласу" (1990), "Қимаймын сені", т.б. өлеңдер мен поэмалар жинақтары. "Аққу", "Менің тағдырым", "Елес" поэмалары басылып шыққан. Орыс тіліндегі "Разбег" ұжымдық жинаққа біртоп өлеңдері енген. Қазақстан Жазушылар одағы сыйл. иегері (1985).



	ИСАБЕКОВ Дулат(20.12.1942 жт.. Оңт. Қазақстан обл. Сайрам ауд.) -жазушы, драматург. ҚазҰУ-ды бітірген (1966). 1967- 68 ж. ҚР Телевизия және радио хабарларын тарату жөніндегі мемл. к-тте аға редактор, 1968 - 70 ж. Қазақ Совет энциклопедиясы бас редакциясында аға ғыл. редактор. 1971-76 ж. "Жұлдыз" журналында бөлім меңгерушісі, 1976 - 80 ж. "Жалын" баспасында редакция меңгерушісі, 1980- 88 ж. ҚР Мәдениет мин. репертуарлық-редакциялық коллегияның бас редакторы. 1988 - 92 ж. Қазақ теледидарының бас редакторы. "Жазушы" баспасының директоры. 1992 - 95 ж. Қазақстан Жазушылар одағының хатшысы қызметтерін атқарған. 1998 жылдан ҚР Мәдениеттану және өнертану ғыл.-зерт. ин-тының директоры.

	Алғашқы әңгімесі "Замандастар" жинағында жарияланған(1963). "Бекет" (1966), Ащы бал" (1969), "Мазасыз күндер" (1970), "Қара шаңырақ" (1973), "Тіршілік" (1975) повестер мен әңгімелер жинақтары, "Қарғын" (1980) романы, "Екі жиырма" таңдамалы повестері (1983), "Жеті желкен" пьесалар жинағы (1987) жарық көрген. Бірқатар шығармалары орыс тіліне аударылып, "Полынь" (1978), "Отчий дом" (1979), "Смятение" (1986), "Новоселье в старом доме" (1986) деген атпен басылып шықты. И-тің "Ректордың қабылдау күндері" (1975), "Әпке" (1977), "Ертеңгі күту" (1979), "Мұрагерлер" (1982), "Алыстан келген ананас" (1984), "Кішкентай ауыл" (1986), "Анасын аңсаған қыз", "Ескерткіш операциясы", "Ескі үйдегі екі кездесу", т.б. пьесалары респ., обл. театр сахналарында қойылған. Жекелеген туындылары венгр, неміс, поляк, чех тілдерінде жарық көрген. Гауһар тас" (реж. Ш.Бейсембаев, 1975), "Дермене" (реж. А.Әшімов, 1986), "Тауқымет" (реж. Ұ.Қолдауова) туындылары бойынша көркем фильмдер түсірілген. ҚР мемл. сыйл. (1992), Халықар. ПЕН клубы сыйл. (1996) лауреаты, "Құрмет" орденімен марапатталған.



	ИСАБЕКОВ Тоқбай (16.6.1932. ҚХР, Құлжа аймағы, Шипанзе ауд. -14.6.2003) - ақын. 1950 ж. мектепте мұғалім, 1952 ж. Құлжаға қ-нда обл. әкімш-те кадрлар бөлімін басқарған. 1955 ж. Қазақстанға қоныс аударған. Жаркент пед. уч-щесін бітірген (1957). Панфилов ауд-ндағы Кіші Шыған мектебінде мұғалім, 1960-75 ж, осы мектептің директоры, 1981 - 91 ж. сыныптан тыс тәрбие жұмыстарын ұйымдастырушы қызметін атқарған. Алғашқы өлеңдері "Іле", "Шыңжаң үнжариясы" жинақтарында жарияланған. 30-дан астам ән шығарған. Әндері "Жастық шақ әуендері", "Ән шырқайық" ұжымдық жинақтарына енген. "Тау гүлі" (1979), "Мөлдір бұлақ" (1977), "Жердегі жазулар" (1975), "Сырлы дүние" (1982) кітаптары жарық көрген.



	ИСАЕВ Базарбай (5.10.1941 жт., Қызылорда обл. Жаңақорған ауд. қазіргі Манап а) - ақын, аудармашы. Қызылорда пед. ин-тын (қазіргі Қорқыт ата атынд. гуманит. ун-т) бітірген. Шиелі ауд. "Өскен өңір", Қызылорда обл. "Ленин жолы" (қазіргі "Сыр бойы"). респ. "Ленишиіл жас" (қазіргі "Жас Алаш"). "Социалистік Қазақстан" (қазіргі " Егемен Қазақстан") газеттерінде қызмет істеген. И. 1977 -86ж. ҚР Ішкі істер мин-нің аппаратында жауапты қызмет атқарған. 1986 - 90 ж. "Жалын" баспасында аға редактор. 1990 - 95 ж. ҚР Ішкі істер мин-нің "Сақшы - На страже" газетінде тіл-ші. редактордың орынбасары, ре-дактор. 1996 жылдан бастап шекара әскерлері Әскери ин-тында бөлім бастығының орынбасары. 1997 жыл-дан "Ұлан" - "Гвардия" газетінің бас редакторы болған. Қазір "Қазақстан сарбазы - Воин Казахстана" газетінде жауапты редактордың орынбасары. Алғашқы өлеңдері "Жас керуен" жинағында (1969) жарияланған.



	ИСАЕВ Ибрагим (7.1.1949 ж.т.. Қызылорда обл. Сырдария ауд. Жетікөл а.) - ақын. ҚазҰУ-ды бітірген. Сырдария ауд. "Сырдария" газетінде әдеби қызметкер. Қызылорда обл. халық шығарм-ғы үйінде нұсқаушы-әдіскер. Қазақстан Жазушылар одағында тілші-әдіскер, "Ара" журналында фельетоншы, "Жалын" альманахында редактор, "Сахна-сцена" журналында бас редактор, "Сақшы - На страже" газетінде, "Арай" журналында бөлім меңгеруші қызметтерін атқарған. Өлеңдері венгр, божар тілдеріне аударылған. Коми ақыны И.Кургатов. орыс ақыны Н.Рубцов өлеңдерін қазақ тіліне аударған. Көптеген ән мәтіндерінің авторы. "Ән-аға" ән альбомы жарық көрген. "Еңбекте үздік шыққаны үшін" медалімен марапатталған.



	ИСАЕВА Гауһар (10.1.1951 ж.т.. Алматы обл. Шелек ауд. "Қазақстан" кеңшары) - жазушы, публицист. ҚазҰУ-ды бітірген. Қазақ радиосында жұмыс істеген. Қазір акционерлік-коммерциялық банк кеңесінің төрағасы және Дүние жүзі кәсіпкер қазақгары орт-ның бас директоры. "Бетбұрыс", "Теңізші" повестері мен әңгімелер жинағы жарық көрген.

	ИСАҚ Сарманбай (5.5.1952 жт.. Оңт. Қазақстан обл. Ордабасы ауд. Қайтпас а.) - ақын. Шымкент совхоз-техникумын (1977). Ал-маты а. ш. ин-тын (1988) бітірген. 1977 - 84 ж. Бөген ауд. "Коммунизм таңы" газетінде қызметкер. Төрткөл орта мектебінде мұғалім. "Көкарал" кеңшарында агроном, бөлімше меңгерушісі қызметтерін атқарған. 1988 - 1994 ж. Оңт. Қазақстан обл. Абай ауд. XXI партсъезд кеңшарында агроном. 1994-98 ж. Бозарық а-ның әкімі қызметтерін атқарған. Қазір қалалық әкімш-те қызметкер, "Қызыл сәуле" (1992), "Үрей жайлаған дала" (1994), "Құмар" (1997), "Сенсация века" кітаптары жарық көрген.



	"ИСАТАЙ - МАХАМБЕТ" - тарихи дастан. Алғаш 1924 ж. Ташкенттен шығатын "Сәуле" журналында басылған. Көлемі 30000 жол. Авторы - ақын Ығылман Шөкеров. Екі бөлімнен тұратын шығармада 1836 - 37 ж. Исатай Тайманұлы мен Махамбет Өтемісұлы бастаған халық көтерілісі суреттеледі. Көтеріске басшы болған Исатай, Махамбет, Үбі, Қалдыбай, Таңатар, т.б. батырлар бейнесі "ел үшін ереуіл атқа ер салған" азаматтар ретінде бейнеленеді. "И. - М." дастанында кездесетін жер-су, ру мен адам аттарының тарихи негізі бар. Дастанда Жәңгір хан, Баймағамбет, Қайболды, Шыман, т.б. кейіпкерлер оқиға үстінде өздерінің іс-әрекетгерімен даралана түседі. "И. - М." дастаны - 19 ғ-дағы қазақ халқының азаттық күресі тарихын шынайы бейнелеген көркем шығарма



	ИСАХМЕТОВ Нүсіпбек (13.11. 1935. Алматы обл. Ұйғыр ауд. Будеті а. - 16.10.1999. Алматы обл. Іле ауд.) - ақын. ҚазҰПУ-ды бітірген. Мектепте мұғалім, мектеп директоры, 1978 - 1999 ж. Алматы обл. Іле ауд. мәдениет бөлімінің меңгерушісі қызметтерін атқарған. Өлеңдері "Жырға сапар" ұжымдық жинағына енген (1961).



	ИСӘДІЛ Алмат (20.12.1976 ж,т., Алматы) - ақын. ҚазҰУ-ды бітірген (2000). 1994 - 96 ж. мектепте мұғалім. 1996 - 98 ж. Алматыдағы респ. оқушылар сарайында қызметкер. 1998 - 2001 ж. "Алматы ақшамы" газетінде журналист, жауапты хатшы. "Елорда" баспасында редактор, 2001-03 ж. респ. "Қазақ әдебиеті" газетінде бөлім меңгерушісі, 2003 - 04 ж. Қазақ Британ тех. ун-тінің (ҚБТУ) баспасында бас менеджер болып қызмет істеген. 2005 жылдан Қазақ радиосы қоғамдық танымдық бағдарламасы редакциясының шеф редакторы. "Жас қазақ ақындарының антологиясына" жыр топтамасы енген. Астанада өткен IV және V Халықар. "Шабыт" фестивалінің "Әдеби шығарма" номинациясы бойынша дипломанты (2000. 2001), "Жолдар, жолдар" атты өлеңдер жинағы жарық көрген (2001).



	ИСИН Нұрахмет (1928 ж. т.. Қарағанды обл. Нұра ауд.) - ақын. Қарағанды көмір бассейнінің шахтасында шахтер болып жұмыс істеген. Өлеңдері "Қарағанды жұмысшыларының әңгіме-жырлары" (1960), "Ленин деп халық жырлайды" (1969) жинақтарында жарияланған.



	ИСКӘНДЕРОВ Изим (1906. Алматы обл. Ұйғыр ауд. Ават а. -1970) - ақын, аудармашы. Мектепте мұғалім, баспасөз органдарында, Қазақстан Жазушылар одағында қызмет істеген. Ақынның жеті жинағы және "Ұйғыр қызы", "Хан тәңірі", Гудок" поэмалары жарық көрген. Татар ақыны Ғ.Тоқай, қазақ ақыны Т.Жароков, т.б. ақындар шығармаларын ұйғыр тіліне аударған. "Қазақ КСР-інің еңб. сің. мұғалімі" атағы берілген.



	"ИСЛАМНАМЕ" - өлең түрінде жазылған тарихи шежіре. Авторы - ұйғыр ақыны Молла Мұхаммед Абд әл-Әлім бен Ахун Арзу Мұхаммед. Шығарма 18 ғ-дың 2-жартысында шағатай тілінде жазылған. Автор шығарманы діни қауымдастық жетекшісі Аппақ Қожаның ұрпақтарын мадақтауға арнаған. Шығарма Шығыс Түркістан мен Жоңғар хандығының тарихын зерттеуде құнды дерек көзі болып табылады. Автор өзі баяндаған бірқатар оқиғалардың куәсі болған. "И-де" жоңғарлардың қазақгармен арадағы соғысы, қытай әскерлерімен шайқасы туралы мағлұматтар берілген. "И-нің" екі нұсқасы бар. Олар Ресей ҒА-ның Санкт-Петербургтегі Шығыстану ин-тында сақтаулы. "И-нің" жеке үзінділері "Материалы по истории казахских ханств XV - XVIII (А.-А.. 1969) атты жинақта жарияланған.



	ИСМАГИЛОВ Қазбек Хамитұлы (1.1.1934 ж.т., Башқортостан, Қарамалы с.) - жазушы. Свердловск қ-ндағы Таукен ин-тын бітірген (1957). Төрт жылдай Орал мен Донбаста шахтада жұмыс істеген. 1961 жылдан Тәжікстанда. Қазақстанның көптеген обл. орт-тарында СЭС салуға қатысқан. 1980 - 83 ж. Алматыдағы құрылыстарда. Үлкен Алматы каналында жұмыс істеген. Алғашқы туындылары "Ара-Шмель" журналында жарияланған.



	ИСМАИЛОВ Ораз (24.6.1940 ж.т.. Алматы обл. Ескелді ауд. Шұбар а.) - жазушы, драматург. КазҰУ-ды бітірген (1967). 1967 - 70 ж. Талдықорған телерадио басқармасында, 1970 - 2004 ж ауд. "Жетісу шұғыласы" газеті редакторының орынбасары, респ. Телерадио к-тінің бұрынғы Талдықорған обл-ндағы тілшісі, 2004 жылдан Қазақгуманит. Заң ун-тінде ректордың кеңесшісі және айрықша тапсырмалар жөнін-дегі көмекшісі қызметтерін атқарған. "Наркескен", "Жетісуым - жаннатым менің", "Тарланбоз", "Ел жүрегіндегі Ескелді би", "Бақтыбайдың балалық шағы" драмалық туындылардың авторы.



	ИСМАИЛОВ Рабик Изимұлы (2.9.1934 ж.т., Алматы обл. Шелек ауд.) - ғалым, жазушы. Ташкенттегі Орта Азия мемл. ун-тін бітірген (1960). 1960- 63 ж. "Мектеп" баспасында корректор, редактор болған. 1992- 97 ж. респ. ұйғыр мәдениет қоғамын басқарған. Казір ұйғыр мектептерінің мәселелері жөніндегі үйлестіру орт-ның төрағасы. "Ұйғыр әдебиетін үйренудің кейбір мәселелері" (1966), "Іздену жолында" (1976), "Ұйғыр пьесалары" (1985), "Заман және қаһарман" (1987), "Уйгурская драматургия от "Анархана" до..." монографиялардың, 2 жинақтың, 200-ден астам мақалалардың, очерктердің, 9 және 11-сыныпқа арналған "Ұйғыр әдебиетінің" авторы. Тарих. география, педагогика, философия, экономика саласындағы оқулықтарды ұйғыр тіліне аударған. Қазақстан Жоғ. Кеңесінің Құрмет грамотасымен марапатталған.



	ИСМАИЛ әл-ЖАУҺАРИ әл-ФАРАБИ Исмалил бин Хаммад әл Жауһари Әбу Наср әл-Фараби (940; Отырар - 1008. сонда) - ғалым, ақын. Нағашысы Исхақ әл-Фараби оны Бағдадқа алдырып, белгілі араб ғалымдары Әбу Әли әл-Фараси мен Әбу Саид ас-Сирафидің дәрістерін тыңдатады. И. әл-Ж. әл-Ф. Хижазға сапар шегіп, жергілікті бәдәуилердің тіл ерекшеліктерін меңгеріп, болашақ еңбектеріне қажетті білім жинаған. Одан Хорасанға қайтып, Нишапур мен Ресейдің арасындағы Дамиғанда тұрған. Дамиғанда Әбу-Әли әл-Хусайн Әлимен танысып, одан каллиграфия ілімін үйренеді. Белгілі ортағасырлық ғұлама ас-Саалиби И. әл-Ж. әл-Ф. жазуының ерекше әдемілігіне тоқтала келіп, "оның жазуын аббастық халифаның уәзірі әрі каллиграфы Әбу Аб-долла бин Мұқланың жазуынан айыру қиын" деп жазған. И. әл-Ж. әл-Ф. ғылымда "ас-Сихах" атты еңбегімен белгілі. Еңбектің толық атауы: "Тәж әл-луғат уа сахах әл-арабийа" ("Тіл тәжі және араб тілінің дұрыс сөздері"). Бұл еңбек -40 мың түбірді біріктірген араб тілінің классик. түсіндірме сөздігі. Сөздік араб тілі ғана емес, әдебиеті жөнінде де аса бай мағлұмат береді. Сөздіктің үлгілері Лондон, Берлин, Булан, Каир, Калькутта, Лейден, Махачкала, Париж, Санкт-Петербург, Ташкент, Тебриз, Эс-куриал, т.б. қалалар мұражайлары мен кітапханаларының қолжазба қорларында сақтаулы. Алғаш рет "ас-Сихах" Сауд Арабиясының королі Фахд бин Әбд әл-Азиз әл-Саудтың алғы сөзімен 1956 ж. Каирде жарық көрген. Кейін Бейрутте үш рет қайталанып (1979, 1984, 1990) басылды. И. әл-Ж. әл-Ф-дің бұл шығармасы бүгінде 6 томнан тұрады. И. әл-Ж. әл-Ф-ді бұдан басқа "Аруд әл-урқати", "Муқаддимат фи-н-на-ху" трактаттарының авторы. "Му-қаддимат фи-н-наху" атты еңбектері бар. "Аруд әл-урқатадың" ("Аруд") қолжазбасы 1991 ж. Түркияның Стамбұл қ-ндағы Атыф Ефенди кітапханасынан табылған. Қолжазбаны түрік ғалымы Нихад Четин тауып, "Ислам энциклопедиясында" "Аруд" атты мақала жариялады. Алайда қолжазбаны жариялауға үлгермеген. Шәкірті Мүхаммад Сади Чугенлі 1994 ж. Ерзурум қ-нда И. әл-Ж. әл-Ф. осы еңбегіне алғы сөз жазып, қолжазбаны жарыққа шығарды. Он ғасыр бойы тағдыры белгісіз болып келген бұл шығарма толық сақгалып жеткен өлең теориясы жөнінде жазылған трактаттардың ең көне нұсқасының бірі. И. әл-Ж. әл.-Ф. ғыл. еңбектерімен қатар поэзиялық шығармалар да жазған.



	ИСМАҚОВА Айгүл Серікқызы (24.3.1958 ж.т., Қарағанды обл. Жаңаарқа ауд. Атасу а.) - ғалым, филол. ғыл. докт. (1998). Қазақ мемл. қыздар пед. ин-тын бітірген (1980). 1980 ж. Әдебиет және өнер ин-тының аға лаборанты, Мәскеудегі Әдебиет ин-тында тәжірибеден өтеді. 1982 - 85 ж. осы бөлімнің аспиранты. 1985 - 2002 ж. Әдебиет және өнер ин-тының әдебиет теориясы бөлімінің ғыл. қызметкері, аға ғыл. қызметкері, 2002 жылдан ин-тта бөлім меңгерушісі.



	ИСРАИЛОВ Нұр (1.1.1910, Алматы обл. Еңбекшіқазақ ауд. Бірлік а. -1953) -ақын, прозаик. 1926ж.Ташкенттегі аз ұлттар үшін ашылған оқу орнын (1932). Өзбекстан ғыл.-зерт. ин-тының аспирантурасын (1935) бітірген. Тұңғыш өлеңдер жинағы "Таң жырлары" 1931 ж. жарық көрген. 1932 - 37 ж. "Иірім", "Жаңа жырлар", "Төменнен жоғарыға", "Жас лениншілдер", "Ризвангүл" өлең жинақтары. "Абақтыдан", "Күндер", "Қызыл ту" повестері басылып шыққан. И. - алғашқы ұйғыр оқулықтарының авторы.



	ИССА (Исабаев) Сая (9.8.1956 ж т.. Шығ. Қазақстан обл. Жарма ауд. Георгиевка с.) - жазушы. Семей пед. ин-тын бітірген. Мектепте мұғалім болған. Шығ. Қазақстан обл. " Иртыш" газетінде. "Советы Казахстана" газетінде, "Простор" журналы бас редакторының орынбасары қызметтерін атқарған. Алғашқы әңгімесі ауд. газетте 1984 ж. жарияланған. 1986 ж. "Жігер" жастар шығарм. фестиваліне қатысқан.



	ИТАЛМАС Тұнғатаров (1854. Оңт. Қазақстан обл. Алғабас ауд. "Шалдар"а. "Қызыл көпір" бөлімшесі -1919, сонда) - ақын. Шығармалары жинақталып жарияланбаған. "1916 жыл туралы", "Түйемен айтысқаны" (1918), "Қалбыр болысқа", "Елеусізге айтқаны" (1919), "Түйесін іздеп жар салғаны", т.б. шығармалары, өзі жырлап айтып жүрген "Шора батыр", "Қамбар батыр", "Шылым-Шеризат", т.б. қисса-дастандары Орт. ғыл. кітапхананың қолжазба қорында сақтаулы.



	ИТАЯҚОВ Омарқұл (1896. Алматы обл. Қаскелең ауд. - 1944) - ақын. 1930 - 35 ж. ұжымшарда өндіріс бригадирі. 1935 -41 ж. басқарма төрағасы қызметтерін атқарған. И-тың ақындығын паш еткен Тәбиямен айтысы (1916) жинақтарда ("Айтыс", 1942. 1965) жарияланған. Мұнда әлеум. теңсіздік. феодалдық қоғамның кесір-қырсықтары әшкереленеді. Ол Тәбияның ақындығын жоғары бағалайды. Бұл -Біржан мен Сараның айтысынан кейінгі әлеум. сарыны өткір. көркем айтыстардың бірі. И-тың өзге шығармалары белгісіз.



	ИТЕМБАЕВ Нұрғали (1888, Қарағанды обл. Ұлытау ауд. Керегетас а. - 1936. сонда) - ақын. Ауыл молдасынан оқып хат таныған. Жиырма бес жасында Арқаға аты мәлім Қонысбай ақынмен айтысқан. "Әйел теңдігі туралы", "Оқыңдар жасың, кәріңде", т.б. өлең-жырлары бар. 1920 - 30 ж. Т.Қалмағанбетовпен, Т.Ізтілеуовпен, Жеңсікбай ақынмен айтысқан. Н.төкпе ақындығымен қатар асқақ әнші, шебер күйші болған.



	ИТЕШ Кішкейұлы (1825. Шығ. Қазақстан обл. Аягөз ауд. - 1905. сонда) - шешен. Керей руының көсе тармағынан шыққан. И. бұрынғы Ақшәулі болысына қарасты тоғыз старшын ауылды басқарған би болған. Сөз-сайыс, билік-тартыста И. ешбір биге дес бермеген. И. Тайлақ Төремен жиі кездесіп, екеуі ұзақ айтысатын болған. Екеуінің шешендік сөз сайысын жұрт әдейі іздеп барып тыңдаған. И. ел арасындағы түрлі даулы мәселелердің әділ шешілуіне қатысып, төрелік айтқан. Ел аузында И-тің шешендік сөздері көп сақталған.





