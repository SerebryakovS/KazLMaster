	Оразбек Сәрсенбай

	Адамның құны қанша?



	Рисалалар



	Қазақстан Республикасы Мемлекеттік сыйлығының лауреаты, жазушы Оразбек Сәрсенбаевтың жаңа кітабына оның соңғы жылдарда өндірте жазып, күнделікті баспасөз беттерінде үзбей жариялап жүрген рисалалары енгізілген.

	Бірден көңіл аударарлық нәрсе — осы кезге шейін әр түрлі жанрларда талантты ШЫғармалар жазып, оқырман қауымға әбден танымал болған аға жазушымыздың бұл шығармалары әуелден—ақ талғампаз оқырманның назарына түсіп, жоғары бағаланған еді.

	Қазақтың жазба әдебиетінде ұлы Абайдың «Ғақлия сөздері» бар. Осы «Ғақлия сөздер», біздіңше, біздің жазба әдебиетімізде ежелгі Шығыс ойшылдарының өнеге—ізімен жазылған ең алғашқы рисала жанрының үлгілері еді.

	Аға жазушымыз О.Сәрсенбаев та Абай мұрасын әрі қарай жалғастыра отырып, жаңа мазмұндарды қамтитын, жаңа бітімді Шығармаларды дүниеге Әкелген. Әдеби—көркемдік тәсілдері мүлдем тосын, бірақ оқырманға ұҒЫМДЫ, ой—зердеге жұғымды кітап жазған. Бұл рисалаларда есте қаларлық аңызӘңгімелер (рауаяттар), адамзат ғылымынын әр саласында ашылып жатқан ықылымдар, адам тану іліміндегі, психологиядағы иірім—құбылыстар т.б. қамтылады. Әрі осының бәрі автор тандап алған тақырыптарды ашуға, болжауға қызмет етеді. Сонда осы рисалалар кітабында автор қандай тақырыптарды қозғайды? Оны байқау үшін рисалалардың атауына мән беріп, шолып шықсаңыз да жеткілікті көрінеді. Мысалы: «Адамның құны қанша?», «Бақыт деген немене?», «Шындықтың Шырайы қандай?», «Қанағат қағидалары», «Шайтанның Шәкірттері», «Тура жолды іздеумен келеміз», «Табыну мен тағуттың арасында», «Әл—Фараби формуласы», «Махаббат пен ғадауат» т.б.

	Осыншама ірі, күрделі тақырыптарды қамтитын кітапты композициялық жағынан шашыратпай, тұтас дүние ретінде тізгін ұстап тұрған Бас кейіпкер бар, ол — Тақуа әке бейнесі.

	Тұтастай қарағанда, жазушының бұл еңбегін әдеби—көркемдік қазынамызға қосылатын елеулі шығарма ретінде бағалауға болады.





АДАМНЫҢ ҚҰНЫ ҚАНША?


	Бұл әңгіме елеусіздеу бір оқиғадан басталып еді. Өткен ғасырдың алпыс бесінші жылы Шиелі ауданы орталығындағы М.В. Ломоносов атындағы орта мектепте мұғалімдік қызметте жүрген маған қазына есебінен екі бөлмелі пәтер бөлініп, астық қоймасына тиесілі осы үйге өзге таласушы талапкерлер көбейіп кеткендіктен, бастықтарым жаңа қонысқа шұғыл көшіп жайғасып алуға кеңес берді де, мен сабақтан қайтысымен кешқұрым қасымдағы көршілес отырған таныс жігітке барып жағдай айтпаймын ба:

	— Пәленше—еке, сенің астында зырлап тұрған көлігің бар ғой. Егер мүмкіндігің болса, менің аз—маз жүгімді артып, анау темір жолдың арғы бетіндегі Стахановшы көшесіне апарып тасташы! — деп.

	Бұл Пәленше—екең іргелес отырған көршім ғана емес, баяғы бала күнімізде мектепте үш—төрт жыл бірге оқыған сыныптас жолдасым болатын. Орта мектептегі оқуын түгел аяқтамай, ертерек нан табу үшін тұрмыс қамын күйттеп кеткен пысық жігіт еді. Астында үлкен «КамАЗ» машинасы бар. Ол заманда ондай үлкен көлікке қолы жеткендер біз секілділерге онайлықпен иіліп сәлем бере қоймайды.

	Есік алдында тұрған машинасының әйнек көздерін сүрткілеп жатқан менің сыныптасым сонда маған бұрылып та қарамай:

	— Немене, жүгің көп пе сондай—ақ? — деп сұрады.

	— Көп емес. Бір кітап салатын шкафым бар... тағы да екі—үш шамадан кітап. Басқа ауыр ештене жоқ, — деп қипақтап тұрдым.

	Мұны естіген еңгезердей көршім бойын жазып алып, әлденеге ренжіген сыңаймен қолындағы сулық шүберегін сілкіп—сілкіп жіберді.

	— Әй, өзіңнің есің дұрыс па? — дедi. — Сонда мен мынадай дәу машинамен сенің үш—төрт шамадан кітабынды тасуым керек пе?

	— Тасысаң қайтеді? Ақысын төлеймін! — деп мен де сол арада сәл шамданыңқырап жауап берсем керек.

	— Сонда қанша төлейсің? — деп шопыр жігіт қолындағы сулығын уқалап, кеңK—кеңK күліп қойды. Анық менсінбей, келемеждеген сыңайын жасырған жоқ.

	— Сұрағанынды берейін, — деп мен де намысқа қамшы баса түстім.

	— Қойшы—ей?! Сондай—ақ табысың көп пе? Иә, иә, қазір мұғалімдер байлыққа белшеден батып жүр—ау жүдә...

	— Сөзді ұзартпай, аларынды айтсаңшы, Пәленше!

	— Солай ма? Онда қолыма жиырма сом пұл ұстатсаң, Стаханов көшесіне ғана емес, анау ауылыңа да апарып тастауға дайынмын, — деп танысым ыржалақтап күліп тұрды.

	Бұдан әрі бұндай дүниепараспен салғыласудың қисыны қалмағанын түсіндім де, қолымды бір сілтеп, бұрылып кете бардым. Өйткені жиырма сом ақша ол кезде менің мектептен алатын айлық жалақымның төрттен бірі болса, ал Шиеліден жүз отыз шақырым жердегі облыс орталығына қатынайтын поездың билет бағасы бес сомнан аспайтын.

	Сөйтіп, ол күні Стаханов көшесінде бөлінген пәтеріме көшіп қонудың сәті түспеді. Ертесіне ауылдан қатынаған әкем менің бар «дүниемді» белі қайқаңдаған қара есекке артып, әлденеше «рейс» жасады да, жарты күннің ішінде жаңа қонысқа жайғасып үлгердім.

	Әкем ауылға қайтуға бет алғанда, оған кешегі болған оқиғаны ренжіген сыңаймен айтып бердім. Сонда менің тақуа шалым сақалын уыстап аз—кем ойланып отырды да:

	— Біраздан бері осы баланы сыртынан байқап жүруші едім. Бірге оқып, бірге өскен саған осындай қысастық жасамақ болғанына қарағанда, сірә, осы неменің құны бітіп қалды ма деп қорқамын, — деді.

	Бұл бұрын мен ести қоймаған, дұрысы — естісем де есіме сақтамаған тосындау гәп еді. Сол арада:

	— Көке, құны біткені қалай? — деп сұрадым. — Сонда, қалай, әр адамның өлшеулі құны... Әлде бағасы бар ма?

	— Әлбетте, — деп əкем басын изеді. — Ал, сіз айтқандай, адамның құны бітсе қайтеді екен?

	— Кайтуші еді? Жамандыққа ұшырайды да, балам.

	Көп ұзамай менің «сәуегей» әкемнің айтқаны айна қатасыз келе қалмасы бар ма? Әлгі кеудесі биіктеп кеткен бейшара жігіт жол апатына ұшырап, кездейсоқ ажал құшқанда, марқұмның жаназасына жиналған үлкен—кішінің бәрі өмірден Қыршын кеткен жанға жанашырлық көңілдерін білдіріп, дәстүрге лайықты жақсы тілектерін айтып:

	— Марқұм ақ көңіл жігіт еді, алдынан жарылқасын! — деген бата—тілектерін жеткізіп жатты.

	Ақ көңіл болса, болған—ақ шығар. Кімнің кім екені анық айырылып, бұлтақсыз жауап беретін жерге кеткендерді артынан ғайбаттау тiрiлерге жараспайтын ғадет. Әйткенмен ілгері—кейінді үлкен шындықтың, кішкентай шындықтың беті ашылмаса, риясыз үйғарымдар айтылмаса, жақсы мен жаманды ажырату, өнеге нұсқаларын түстеп көрсету тағы мүмкін емес? Үйрену мен жиренудің ар жағында қашанда ақиқатты білу үрдісі жатқаны хақ.

	Әркімнің өзі дұрыс санайтын шындығы бар екені рас. Ендеше Мынау ойлы—қырлы, бұлтарыс—бұланы көп тіршілікте жан иесінің іс—әрекетін, құлқы—пейілін киіз кітаптарда нұсқалған сара жолдармен салыстырып, бірден бір ізге түсіру де — қиынның қиыны екенін білеміз. Адам ұрпағына әуел бастағы жаратылыстан тандау, талғау еркі берілгендіктен, бәр—бәрінің үлгілінің соңынан еріп, туралықтың түзу бағытынан ауытқымай, қия баспай өтуі де екінің бірінің қолынан келмейтіні бесенеден белгілі. Асылы қия басу, қателесу — тәубаға келу арқылы түзелетін, кешірілетін күнәлар болса, ең жаманы, ең жексұрыны — өзгеге қиянат жасау арқылы ұшпаққа шығу, мүддеге жету болса керек.

	Жоғарыда мысалға келтірілген жігітті пәлендей зор қиянат иесі еді деп айту, әрине, артықтау. Алыс шалғайда жүк машинасын айдап күнелткен қарабайыр шаруақорға адами қағидаларды қопарып тастарлық қауқар қайдан келсін? Рас, оның күндіз—түні қазынаның көлігін онды—солды пайдаланып, аз уақыттың ішінде қоң жинап алғаны, зәҢКитіп үй салып, қорасын малға толтырғаны өзге қоңырқай тұрмыс кешкен көрші—қоландарына өте—мөте ұнамас еді. Оны сыртынан «мал ұрлайды», «Қырманнан таситын үш мәшине күрішінің бір мәшинесін Өзбекстан жағына сату үшін өткізіп жібереді екен» деп өсектейтін. Шынында сол кезде аудан орталығында ашылған ПМК—лардың біріне жұмысқа орналасқан қарабайыр жүргізушінің қарапайым айлық жалақыға бүйтіп болып, толып кетуі ол тұста мүмкін жағдай емес—ті. Оның үстіне, осы жігіттің дарияның арғы бетінде қалың өскен сексеуілді рұқсатсыз бұтарлап, машинасына тиеп әкеліп, көшекошені жағалап қымбатына сатып жүргенін де талай көргенбіз. Бірер мәрте қызыл жағалы ағайлардың мұның қора—қопсысын тіміскілеп тінтіп кеткенін, бірақ артынша тым—тырыс тыйылып қалғанын парақорлардың әрекетіне жатқызатындар да аз емес еді.

	Әйтеуір аудан орталығындағы бір көшенің тұрғындарын дүрліктірген қайғылы қаза сол тұста әкем екеуміздің арамыздағы әңгімеге әжептәуір тақырып болды.

	— Көке, сонда адамның құны қалай анықталады?

	Оны өлшеп, мөлшерлеп білудің жолы қайсы? — деп сұрамаймын ба?

	— Адамның құны оның бұл дүниеде істеген жақсы, жаман амалдарымен өлшенеді де, балам! — деп əкем сонда оң қолын тізесінің үстіне қойып, ауыр қозғалып, орнынан тұра берген. — Ал оның тура шын бағасын бір Алла ғана біледі.

	— Біз ше? Біз адамның құнын есептеп шығара алмаймыз ба?

	— Кімнің кім екенін шамалауда былайғы көпшілік жанылыса қоймайды. Бірақ әділ бұйрықты әркімнің амалына қарай Жаратқушы Иеміз ғана шығарады.

	Ол жолы тақуа әкемнің бұл жауабы маған үйреншікті адамгершілік қағидадай ғана көрінген.

	Арада жылжып жылдар өтті. Ел—жұрттың басынан өткізген әлеуметтік сан—сапалық өткелектерін айтпағанның өзінде, әрбір жұмыр басты пенденің ұзындықысқалы өмірінде кездесе беретін, былайша қарағанда кездейсоқтықтардың жиынтығына ұқсайтын небір одағай оқиғалардың куәгері болдық. Әдетте біз қуанышты, шадыман күндерді тез ұмытуға бейімбіз де, ал қайғылы, қапалы, ренішті кездерімізді көбірек есте сақтап қалуға құмбылмыз. Бұл әрі жеке адамның пенделік мінезінен туатын өткінші құбылысқа ұқсамайды. Күллі адамзат тарихының қағаз бетіне, шежіреге түскен тізбектеріне көз жүгіртіп қарасаңыз да дәп солай: жарқын түсті ақ бояуларды күңгірт түсті қара бояулар басып кете береді. Адам жадының жаратылыстағы генетикалық коды солай түзілген бе, әлде жан иесінің психологиялық ерекшелігі осындай ма — мұны да дөп басып айту қиын.

	— Адам қолымен жасалған жақсылықтың да, жамандықтың да құны бар, — деген сөзді біздің тақуа әкеміз жиі қайталар еді. «Бағасы» демейді — «құны» дейді. «Әрекеті» демейді — «амалы» дейді. Бірде:

	— Көке, сіз осы «амал» сөзін жиі айтасыз? Оның қандай сыры бар? — деп сұрадым.

	— Амал — ниет пен әрекеттің бірлігі емес пе, балам?

	— Онысын түсінбедім...

	— Адам не істесе де, әуелі ниет қылады, содан соң әрекетке барады емес пе?

	— Сонда, мысалы, жақсылық жасасаң да, жамандық жасасаң да, бәрін алдын ала сезіп, біліп, саналы түрде істеген боласың ба? Демек, біреуге қиянат көрсетіп, артынан ойымда арамдығым жоқ еді, білмей қалдым деп ақталу жөнсіздікке жата ма?

	— Әлбетте. Иеміз әуел баста адамға ақыл—парасат, көретін көз, еститін құлақ берген соң, оның қай—қайсысының да қарапайым пайда мен зиянды ажыратуға шамасы жетеді. Бірақ біреулер адамшылық жолын қаласа, екіншілерін пайдакүнемдік жеңіп кете береді.

	Менің тақуа әкемнің тағы бір жиі айтатын сөзі:

	— Ең зор күнә — кісі ақысын жеу, — деуші еді. — Өзіңнің біреуге ақың кетсе — кетсін, балам, бірақ әсте өзгенің ақысын жеуші болма!

	Осыған орай мынадай рауаят айтатын. Өткен замандарда Меккеге қажылыққа аттанған мұсылмандардың ішінде бір бай саудагер кісі бар екен. Бұлар үлкен кемеге отырып, Бәйтоллаға қарай жолға шыққанда, кеме үстіндегі өзге сапарлас ғайри дінді бейтаныс біреудің иығында отырған үйретінді маймылы жерге түсіп, әлгі ізгілік жолында келе жатқан саудагердің жан қалтасындағы әмиянын ала қашқан көрінеді. Маймыл сол бетімен секектеп барып, желкенді кеменің биік мұнарасының басына шығып кетеді. Содан қарап отырмай, қолындағы әмиянды ашып тастап, ішіндегі алтын, күміс теңгелерді төменде тулап жатқан көк теңіздің айдынына қарай бір—бірлеп лақтыра береді емес пе? Жан дауысы шығып артынан қуған, бірақ биік мұнара бойымен өрмелеуге жүрегі дауаламаған мал иесіне жоғарыдан қарап шықылықтаған маймыл анда—санда бес—он тіллә ақшаны бұған қарап зуылдатып тастап тұрыпты. Саудагер байғұс сонда аспаннан жауған аз олжаға ешкімді жолатпай, жылапсықтап жүріп бәрін жинай берген ғой. Бар шаруасын бітірген әлгі маймыл бір кезде мұнарадан түсіп, иесінің қасына бара берген тұста, қолына дәу келтек ұстаған мұсылман ойда жоқта тап болған ұрлықшы мақұлықты ұрып өлтірмек ниетпен тұра ұмтылады. Сонда үйретпелі маймыл иесі қолын көтеріп, ақшасынан айрылған ашулы кісіні сабырға шақырғанға ұқсайды.

	— Уа, мұсылманым, тоқтай тұр! Саған қоятын сауалым бар, — дейді.

	— Cұра, — деп бұл да аздап ентігін басады.

	— Сұрасам... ей, елінде жүргенде сен қандай кәсіппен айналысушы едің?

	— Саудагермін. — Сонда не сатып күн көруші едің?

	— Жайлауда сауын биелер байлап, соның сүті мен қымызын Шәһардың базарына апарып өткіземін де!

	— Ағарған сатудан түсетін табысың көп шығар?

	— Құдайға шүкір, бала—шағаны асырауға жетіп жаТыр.

	— Онда, мұсылманым, шынынды айтшы. Сол базарға апарып сатып жүрген сүтің мен қымызыңа су қосатын ба едің?

	Мұны естіген әмиян иесі бірден тілін тістеп ала қояды да, артынша:

	— Иә, аздап су қосатын әдетіміз бар, — деп мойындайды.

	— Неге? Су қоспасаң да, пайдаң аз емес қой? — Түсімімізді көбейте берсек дейміз де!

	— Ендеше, менің мына маймылымның теңізге лактырған алтын, күміс теңгелері сенің кісі ақысын жегеннен тапқан арам пайдаларың да, өзіне тастағандары адал еңбегіңмен тапқан табыстарың еді, — деп әлгі ғайри дін өкілі уәж айтса керек.

	Расында арамнан жиналған дүниенің, байлықтың бәрі — кісі ақысы. Өзге кіріптар момынның мандай тері, табан ақысымен, ауыр еңбегімен тапқан—таянған азғантай табысы әйтпесе солардың қоғамдық ортақ қазынадағы тиесілі үлес—сыбағасынан басқа түк емес. Пара алушылар, сондай—ақ біреудің адал еңбегінің өтемін кем төлеушілер — кісі ақысын жеушілердің ең ежелгі үлгілері. Парақорлық — азғындай бастаған қоғамның құбылнамасы.

	Кешегі Кеңестік дәуірде жоғарғы дәрежелі мектептерді бітіргендер теп—тегіс саяси экономия атты сабақты, соның ішінде қауға сақал Карл «көкеміздің» «Капитал» атанған жуан кітаптарын оқуға мәжбүр болдық емес пе? Сол кітапта капитал—байлықтың әуел баста тек қана қылмыстық жолдармен жиналатыны жайындағы «гәптер» есіңізде шығар? Ең бастысы — «қосымша құН» деген ұғымды ғылыми айналымға алғашқылардың бірі болып енгізген осы неміс білімпазы деп біздің профессорларымыз басымызды қатыратын. Сол «қосымша құн» деген қызыл көзді пәлені марксизммен қырғи қабақ небір білгірлер осы күнге шейін теріске шығарып, дәлелдей алмай жүріпті дегенді қазір де естиміз. Сөйтсек, сол «қосымша құныңЫЗ» — жекеменшік қожайынның тарапынан — қарауындағы жұмыскер қауымның еңбегі үшін төленбей қалған ақысы екен ғой. Осындай өтелмеген өтемдерден қожайынның капиталы, негізгі байлығы құралады дейді. Ал біздің тақуа әкеміздің пайымдауларына жақындата түссек, Маркс заманының капиталистері шетінен кісі ақысын жеуші обырлар болып шығады. Марксті оқыған, оқымағаны белгісіз Абай да: «Ұлықтар алып берем деп — даугерді жеп, құтқарам деп ұрыны жеп жүр... Мен сені бүйтіп сүйеймін деп — ананы жеп, мен бүйтіп сүйеймін деп — мынаны жеп жүр». («Он бірінші сөз»). Бәрінің жеп жүргендері — сол бәз баяғы кісі ақысы, еңбексіз табылған арам пайда, тегін табыс. «Білместікпен қылдым дегеннің көбіне нанбаймын, — деп жазады Абай. — Жаманшылыққа бір елігіп кеткен соң, бойын жиып алып кетерлік қайрат қазақта кем болады». («Он төртінші сөз»). Абай ниет пен әрекеттің бір—бірінен туындайтынын анық мегзеп отыр. «Жаманшылыққа бір елiгiп кеткен адамның» тоқтауы, түзелуі қиын. Ондайларды қазір де күнде көріп жүрген жоқпыз ба?

	Айрықша тағдырдың қалауымен, тарихи—әлеуметтік дамудың қисынымен социализмді аттап өтіп, капитализмге «гүмп етіп» қойып кеткен біздің елімізде соңғы он—он бес жылдар ішінде бұрын өнiмiз түгіл, түсімізге кіре қоймаған өзгерістер мен құбылыстарды бастан өткердік. «Өзгерістер мен құбылыстар» дегенде, біз адами тіршіліктің сыртқы қабатында, формацияда болып жатқан дүмпулерді айтамыз. Ал адами тіршіліктің ішкі қабатында — бәрі бәз—баяғыша: аспан астындағы ұлтарақтай жер үшін, жер астындағы, үстіндегі қазына—байлықтар үшін ұрыс, жанжал, қақтығыстар әлі де тыйылар емес. Жеке адамдардың құлқы—пейілдерінде де айтарлықтай өзгерістер байқалмайды. Бергенімнен — алғаным, асатқанымнан — асағаным көп болса екенге саятын баяғы күйбеңге толы күйкі өмір. Қайта мынау «еркін базар, еркін кәсіп» деген түсініксіздеу белеске келіп тап болған момын көпшіліктің біразы әлі күнге шейін тығырыққа тіреліп, тырбандап жатса, әуелден Пысық жаратылған, қай қоғамда да қисынын тауып, қиындықтан оңай құтылып кететін белсенді азшылық «еркін базар» заманында мүлдем еркінсіп, әңгір таяқ орнатып, әмірін жүргізуге айналды. Бұрындары екі шоқып, бір қарайтын жемқорлар енді «Әй» дейтін әже, «қой» дейтін қожайынның жоғалып кеткенін көрген соң, тапа—тал түсте қолы жеткенінің, ауызға iлiккенінің бәрін ту талапай талап жатыр. Тоқтайтын, тойынатын түрлері көрінбейді. Ең жаманы — сол маңдай терімен, еңбекпен жиналмаған ен байлықтың дені — кісі ақысы, өзгенің, өз еліңнің меншігі екенін ешқайсысының ескергісі келмейді.

	Қазір кісі ақысын жеудің жолдары қисапсыз көбейіп кетті. Әсіресе қолында үлкенді—кішілі билігі барлардың наны жүріп тұр. Қыл аяғы күні түскен біреуге анықтама қағаз берген кішігірім төресымаққа шейін пара алуға бейім тұрады. Ал әр түрлі тендерлер ұйымдастырып, миллиондарды үлестіретін, әйтпесе үй—жайдың кезегіне тұрғызып, жер бөлісіне ықпал жасайтын адамдардың әлдеқашан алпауыттар қатарына қосылып, бастарына қосарланған алтын мүйіздердің шығып кеткендері қашан!

	Біз бұл арада адал кәсіппен, адал еңбекпен айналысып, байып жатқандарды күстаналамаймыз. Өйткені әркімнің—ақ жақсы тұрмыс құрып, тоқшылықта, бар

	шылықта өмір сүруге хақысы бар. Бұл — айып емес, қайта қолдауға, қорғауға тұратын ниет. Мұндай ниет адамды әрекет етуге, еңбекке, талапқа бастайды. «Мен адалмын, әділмін» деп ұрандап, аяқ—қолынды қыбырлатпай, басынды ауыртпай үйде жата берсең, құның өсе бермек пе? Ондайда адам өміріндегі материалдық һәм рухани құндылықтарды кімдер жасамақ? Демек, «бұл дүние қызығынан безу» дегенге саятын ежелгі сарыуайымшылдық ұстанымның жеңіске жетуі екіталай.

	Бар шындық — бұл дүние қызықтарын мансұқтауда, арзандатуда емес, басқада: дүниеқоңыздық жолына түсіп кетіп, өзгелерден ассам, таңырқатсам дегенге саятын тоғышарлық танымда. Біржола пендешілік жетегіне ерген адам бірте—бірте ар—ұятты, имандылықты жылы жауып қойып, өткінші қызық—шыжықтың жылымына батып кете бермекші. Арам мен адалды ажыратудан қалып, қалтасын қампитудан басқа амалдың бәрі ұмыт қалмақшы. Психолог ғалымдардың пікірінше, Мәселен, шектен шыққан сарандық — жүйке ауруларының біріне, шизофренияға жататын көрінеді. Атақты жазушы Н.В. Гогольдің «Өлі жандар» романындағы Плюшкин осындай ауруға ұшыраған кейіпкердің классикалық мысалы деген пікірді мен бір кезде профессор Ж.Әлімхановтың өз аузынан естіген едім. Сонда:

	— Біздің Төленшені жұрт атып тастасаң да, бес сом ақшасын сұраусыз бермейтін тас сараң деп келекелейді. Осының жөні қалай? — деп сұрағаным бар.

	— Оған күлуге болмайды. Шынында да сондай ауру кісілер кездеседі, — деп профессор байсалды жауап берген.

	Егер, психиатр оқымысты айтқандай, шектен шыққан сарандық — патологиялық кеселге жатса, шектен шыққан дүниеқорлық, байлыққұмарлықтың да сондайлық түсініксіз құбылысқа қосылмайтынына кім кепіл? Мен бір жақсы жігітті білуші едім. Жақсы дейтінім — жайшылықта ақ көңіл, елгезек, ешкімнің көңілін жықпайтын кішіпейіл, тіпті жомарттығы, қайырымдылығы да бар—тұғын. Жалғыз міні — дүниепарастау болатын. Үлкен қалаларға барса, шетелдерге шықса, еркек басымен ең әуелі дүкендерді аралап кететін. Сонда қасында жүріп байқағаным: осы жақсы жігіт сөрелерде, яки әйнек астында жатқан қымбат бұйымдарды, асыл тастарды көрсе, бірден өңі бұзылып, өзгеріп сала берер еді. Көзі жасаурап, ақсары өңі қызғылт тарта бастайды. Бірдеңе айтсан, дұрыс естімей, саған аңтарыла қарайды. Әлгі өзі ұнатқан қымбат дүниені сатып алғаннан кейін де біразға шейін өзөзiне келе алмай, сөйлесуге, әңгімелесуге құлқы соқпай, «біртүрлі» болып жүретін.

	Ал қазірде... мынау тоқтауды, тоюды, толастауды білмейтін құлқын көмей иелерін — жаңа заманның байманаптарын көргенде, осылардың ішінде әлгіндей дәрігерлердің көмегіне зәру бірлі—жарым «сырқаулар»

	жүрген жоқ па екен деп ойлауға тура келеді. Әйтеуір қу дүниеге тоймау, қанағат, шүкіршілік дегеннің не екенін білмеу — ауруға айналған бірдеме екені рас. Әйтеуір көзсіз, шексіз дүниеқұмарлық, тойымсыздық — бойында, ойында саңлауы бар адамның, қарапайым көпшіліктің ақылына сыймайтын сорақылық болып көрінеді.

	Содан ба екен, әйтеуір кешегі теңгермешілік дәуірінде туып, тендік аңсаумен өскен біздің аңқаулау аға ұрпақ әуелден—ақ Абай ақынның: «Жас бала анадан екі түрлі мінезбен туады. Біреуі — ішсем, жесем, ұйқтасам деп тұрады. Бұлар — тәннің құмары. Бұлар болмаса, тән жанға қонақ үй бола алмайды. Біреуі — білсем екен демеклік... Мұның бәрі — жан құмары, білсем екен, көрсем екен, үйренсем екен деген. Тәннен жан артық еді, ТӘнді жанға бас ұрғызсақ керек еді. Жоқ, біз олай қылмадық... Ержеткен соң, күш енген соң, оған билетпедік. Жанды — тәнге бас ұрғыздық», — дегенін («Жетінші сөз») талай оқысақ та, одан әрі: «Жоқ, бірлік — ақылға бірлік, малға бiрлiк емес» («Алтыншы сөз»); «Байлар... өзінде жоқты малымен саТып алады. Көңілдері көкте, көздері аспанда, адалдық, адамдык, акыл, ғылым, білім — еш нәрсе малдан қымбат демейді. Мал болса, Құдай тағаланы да паралап алса болады дейді. Оның діні, құдайы, халқы, жұрты, білімі, ұяты, ары, жақыны — бәрі мал» («Сегізінші сөз») деген пікірлеріне: «Е, ұлы бабамыз дұрыс айтқан ғой» деп басымызды изесек те, кезінде терендеп қазып бойлап түсінбеген екенбіз. Көбімізге Абай баяғының байларын сынап—мінеп отырғандай көрінер еді.

	Сөйтсек, «соқтықпалы, соқпақсыз» заманда өмір сүрген кемеңгер ақынның айтқандарының біздің тұстастарымызға да тікелей қатысы болып шықты. «Тәннен жан артық еді, тәнді жанға бас ұрғызсақ керек еді. Жоқ, біз олай қылмадық... Жанды — тәнге бас ұрғыздық» дейді. Неткен бейнелі, мағыналы сөз! Бүгіндері кісі ақысын жеп, момын миллиондардың есебінен мыңғырып байып кеткен «жаңа қазақтардың» ішінде Абайдың осы сөзін оқып, соған ой жүгіртіп көрген бірлі—жарымдары бар ма екен? Жанның азығын аяқасты етіп, тәннің қорегін бірінші кезекке шығарған қоғам қайда бармақшы? Мұндай қоғамның құндылықтарын қандай үлгілермен өлшесек керек? Қоғамыңның ежелгі құндылықтары арзандап, Абай айтқандай, тағы да «Жанды тәнге бас ұрғыза» берсек, баяғы ата—баба дәстүрлері арқылы, діни танымдар жолымен қалыптасқан рухани игіліктерден тағы да көз жазып қалмаспыз ба?

	Адамның құны адам қолымен жасалған жақсылықтармен қымбаттай береді екен. Ал жаманшылықтарың өзіңмен бірге кетсе, артында — тек жақсы істерің қалушы еді. Әлімсақтан бермен қарай осылай болып келеді. Сіздің, сірә да, дүниеден өткен кісінің артынан:

	— Ерекше залым еді! — Асқан айлакер, өтірікші, суайт еді!

	— Халықты қан қақсатқан нағыз қанаушы еді! — деп жалаулатқан марапат сөздерді естігеніңіз бар ма? Естіген жоқсыз. Оның есесіне жапа—тармағай жамырап:

	— Жақсы адам еді! — Алыс, жақынға қайырымды, мейірімді еді.

	— Кара қылды қақ жарған әділетшіл азаматым еді, — деп жоқтаймыз, өзгелерге үлгі—өнеге етеміз.

	Өлі түгіл, қасымызда жүрген тірілердің көзін бақырайтып қойып: «Сен жұрттан озған парақорсың!» демейміз; «Өте пысық, табыскер жігіт екенсің!» деп мақтаймыз. «Сен бетінде қызылы жоқ, ұятсыз жансың!» демейміз. «Әр істің жөнiн тапқыш, илaшыл, икемді жігіт екенсің» деп көтермелейміз. Неге? Өйткені ешкімнің жария түрде жаманатты болғысы келмейді. Әркім—ақ өз ортасында жағымды, сүйкімді көрінуден үміткер. Бұл сонда адам жаратылысының осалдығы ма? Әлде артықшылығы ма? Әйтпесе әуелден жақсылыққа бейім туған ақыл—сана иесін біртебірте құлқын қамы жеңіп, Абай айтқандай, «Тәннен жанның артықтығын» ұмыта бастайды ма екен? Бірақ сол ТӘннің қорегін жанды саудаға салмай—ақ, әділ, тура жолмен де табуға болмас па еді? Бірақ бұл тым ұзақ, шырғалаңы көп, ерекше қажыр—қайратты, сабырлы мінез, салқын қандылықты қажет ететін сапар.

	Міне, осы сапар үстінде адам бойындағы құндылықтар мен құрдым қылықтар ажырасып шыға келеді.

	Әрине, адам қолымен жасалған жақсылықтар мен жамандықтардың жеке—жеке өлшем салмақтары бар екені түсінікті. Сол өлшем—салмақтардан адамның ақиқи құны, бағасы, қасиеті танылады. Жамандықтың таразысы басып кете берсе, адамның қасиеті кеміп, құны, бағасы арзандап, бірте—бірте, уақыт өткен сайын мүлдем жойылуға әкеліп соғуы кәдік. Содан әуел бастан сана иесінің бойына табиғат—ана дарытқан жағымды, адами қуат көздері (жасыл, көк түсті) өшіп, жағымсыз қуат көздері (қызыл, сары түсті) асқына келе, біз біле бермейтін жаратылыстың биологиялық, психологиялық тепе—тендігі бұзылуы себепті индивидтің өзі, немесе ет жақын ортасы өртеніп, жанып кетпесіне кім кепіл? Қазақ мұндайда: «Көп асқанға — бір тосқан» деп мақалдап жатады.

	— Көке, сонда қалай болды өзі? Шама—шарқына лайық арамнан мал тауып артық пайда жинаған қайдағы бір қарапайым шопырдың құны бітіп өле қалады да, ал миллиондарды ұрлап, мыңғырып кеткендердің қамсыз—мұңсыз мырқы болып аман жүретіндері несі? — деп сұрамаспын ба сонда мен тақуа әкемнен.

	Мен үшін күрмеуі көп қиын мәселедей көрінетін сауалға әкемнің пәлендей қиналмай жауап бергеніне аздап таңырғаным бар.

	— Әркімнің әуелгі туыстан дарыған қарым—қауқары әрқалай емес пе, балам? Біреу білікті, білімді, қабілетті болып дүние есігін ашады. Екіншісі ондай бітімнен құралақан қалады. Бірінің тура жолмен жүріп түзелуге, күнәсін азайтуға әбден мүмкіндігі бар. Бұл турасында пайғамбарымыз айтты емес пе? — деп одан әрі әкем әдетінше Хадис—шәріптерге жүгінер еді. — «Бұл дүниеде төрт түрлі адам бар. Біріншісіне Алла тағала байлық пен білімді қоса қабат берген. Бұл қасындағыларға әрдайым қайырымдылық жасап, парызын өтеп жүреді, өйткені ол Алланың әділетті жақтаушы екенін біледі. Екіншісіне байлық емес, білім берілген, бірақ мұның ниеті таза... Бұл екеуі де бірдей сауапқа кенеледі. Үшіншісіне білім емес, байлық берілген. Содан бұл дәулетіне мастанып, Құдайын ұмытады, Құдайдан қорқудан қалады, әділеттің тура жолынан шығып, жақынына қайырым жасау парызын өтемейді. Үшеудің ішіндегі ең жаманы — осы! Төртіншісінде бiлім де, байлық та жоқ. Бұл болса, шіркін—ай, байысам, сонда әлдекімдерден асып—тасып кетсем деп армандайды. Бұлар түптің түбінде жазаға тартылады» (Абу Кабши аль—Анмариден).

	— Демек, білімді, білікті адамдардың райынан қайтып, тура жолға түсуіне мүмкіншіліктері молырақ болғаны ма?

	— Әлбетте, солай. Хадисте айтылады: «Қиямет күні әркімге бес түрлі сұрақ қойылады. Қалай өмір сүрдің? Жасында қандай болдың, қалай қартайдың? Байлықты қандай жолмен жинап, қайда жұмсадың? Білімінді қандай ізгілікті істерге арнадың?» (Ибн Масудман). Әлгіндей арам байлықтан тау тұрғызып жатқандардың ішінде білімділер мен біліктілері аз емес. Қайратжігері тасыған қарымдылары да кездеседі.

	— Оне дегеніңіз, көке! Парақорлар мен жемқорлардың арасында момындар мен аңқаулар жоқ. Шетінен пысық, әрекетшіл, ақылды—ақ!

	— Сол пысықтарыңның ішінде алды—артын болжап, ара—тұра қайырымдылық көрсетіп, қайыр—садақа берушілері де бар шығар? Міне, осылардың сынағы ұзаққа созылады, балам.

	Біздің көкеміздің кейде тұспалдап, бұлдыратып әкететін әдеті болушы еді. Ондайда ежіктеңкіреп сұрамасаң, жіптің ұшығын ұстай алмай қаласың.

	— Сынақтың ұзаққа созылатыны қалай? — деп сұрадым.

	— Адамның күллі өмірі сынақ емес пе, балам? Әркімге—ақ түзелуге, адамшылық жолына қайтып түсуге тұрсат беріледі. Біреулер сол пұрсатты орнымен пайдаланады, біреулер теріс бағытынан таймайды. Таймағандар тайғанақтап барып—барып, күндердің бір күнінде омақаса құлап тынады. Құны бітті дейтініміз сол. Біреу ерте, біреу кеш, әйтеуір өз амалдарына орай екі дүниеде есеп береді. Күллі аспан астында есепсіз һәм сұраусыз ештеңе жаратылмаған. Амалыңа қарай — сұрауы, есебіне қарай — жауабы! — деп əкем тағы да сөзінің соңғы жағын мақамдап қайырды.

	Үлкен кісінің осындай қисынды әңгімелеріне жүгінгеніммен, бірақ бәрібір көңілімді күпті қылған қыныратқыл ойларым азайған жоқ еді... Оның үстіне, ол кісі баяғы Мекәлай — ақ патша заманында туып, ең ұзағанда ежелгі Ислам, Шығыс бұлақтарынан сусындап, көшпенді қазақтың ата дәстүрлерін бойына сіңіріп өскен ескілікті тағлым—өнегелердің мирасқоры емес пе? Рас, ескіліктің бәрі бірдей ескірген ұғымға жатпайтын нын кешегі Кеңес дәуіріндегі солақай тәрбиеден өткен өзге оқыған замандастарым қатарында мен де бір кісідей білетінмін. Дегенмен мектеп табалдырығын аттаған күннен бастап басымызды, көкірегімізді матапшандып тастаған материалдық, заттық, атеистік философия сабақтары қашанда алдымыздан кесе—көлденеңдеп шыға беретін. Ес біліп, етек жапқалы бері екеуара ұзақ жылдарға созылған сансыз диалог—әңгімелерімізде әрдайым ақиқат әкем жағында екеніне талай мойынсұнсам да, баяғыда Сәбит Мұқанов айтқандай, менің де кейде «Қызыл күрең мінезім» қылаң беріп қалар еді.

	Осындай себептермен бе екен, әйтеуір осы жолы әкеме қарап:

	— Көке, осы адамдарды құнды, құнсыз деп бөлектеп жатудың өзі туралыққа жата ма? — деп қарсылық көрсеткен болдым.

	Әкем бөгелген жоқ. Мейірімді қой көздерін қысыңқырап:

	— Мұның несі сөкет екен? Мына сендер тұтас халықты тапқа, топқа ажыратып, бір—біріне ажырайтып қойған жоқ па едіндер? — деп миығынан күліп отырды.

	— Көке, сонда өзге қарапайым көпшілікті қайтеміз? Кәдімгі, кәдуілгі пенделерді айтам. Жақсылық жасау да, жамандық жасау да қолдарынан келмейтін, санда бар да, санатта жоқ, күнкөрістің қамымен күндерін өткізетін күйбең тіршілік иелерін қай топқа кіргіземіз? Олардың біразының біреуге жақсылық жасауға мүмкіндігі жоқ: не байлығы, не билікбеделі, не сөзінің өтімділігі жетіспейді; оны тіпті ешкім ескеріп, елеп, құлақ аспайды. Жамандық жасауға тағы шамасы келмейді — бұл бейшара қит етсе, әлділер бірден тыйып тастайды. Сондай сорлылар да ғаламдық тендік таразысына түсіп, екі дүниеде бірдей есеп бермек пе? Мұндайлардың не жазығы бар?

	Осы арада әкем еңсесін төмен салып, үн—түнсіз ойланып қалды. Содан кейін дастарқан шетінде тұрған ақ құманды қолына ұстап, көк ала түсті кішкене кесенің түбіне сыздықтатып шәй құйды. Бұл кісі «Жүрегімнің қағуын жиілетіп жібереді» деген сылтаумен көбінесе Самарқанның көк ШӘйін демдеп ішетін. Шәй үстінде пешеней, кәмпит секілді кейінгі заманның тәттілерін аузына салмай, анда—санда қатқан мұздай қытырлақ науаттың шетінен тістелеп, Дәм алып, тамсанып отырар еді.

	— Құдай жаратқан пенденің үлкен, кішісі жоқ, ол тек амалына қарай бөлінеді, — деді көкем недәуір үнсіздіктен соң. — Тау қопарып жүрген болымдының да, бәтіңкесінің бауын байлай алмай жүрген болымсыздың да баратын жері, сұралатын жері біреу. Әркімнің амалына қарай екі дүниеде бірдей жауап беретіні хақ. Болымды мен болымсыздың бұл өмірде істеген әрбір жақсылығы мен жаманшылығының таразыға тартылып, бағасы берілетін күні болады. Жалғанда жазықсыз адам жоқ. Қу құлқынның қамы үшін әлі жеткеннін, қолы тигеннің бәрін талғамай талапайға салушы тойымсыздардан басқа тамағынан ас өтпей, тарыққанға тарыдай болса да мейірім—шапағатын бөліп берушілер де табылады. Әр пенденің әрбір басқан қадамы он, яки теріс жолға бастайды. Сол оң мен теріс иманды мен имансыздың арасын ажыратады. Бұл жерде күнкөріс үшін күйбең тіршілік еткен қарапайым көпшілік пен араны ашылған азшылықтың барып түсетін иман таразысы біреу. Ал әйтеуір мейманасы тасып, шектеп шығып кеткен менменнің екі дүниеде жауапқа тартылып, жазаға ұшырайтыны адамдық заңына да, Алланың қалауына да қайшы келмес болар, — деп әкем сонда осымен Әңгімесінің тәмамдалғанын білдіріп, қолындағы кесесін алдына төңкеріп қойған еді.

	Сол жолы көкемнің кесімді пікірін тыңдағанда, неге екені белгісіз, менің есіме кәдімгі физика ілімінде кезігетін, елдің бәрі білетін екінші термодинамика заңы есіме түсті. Тек физикада емес, биологияда, химияда қолданылатын энтропия аталатын ұғым, құбылыс бар. Түсініктірек тілмен тұжырымдасақ, ол былай болып шығады: әрбір жүйенің (соның ішінде тірі организмдердің) энергетикалық қуатындағы (Т) өзгерістер мөлшері (ds) белгілі бір дәрежеде сақталмаса, онда оның энтропиясы (Э) ең жоғарғы шегіне жетеді де, атом ядросындағы күрделі құбылыстар өзгеріп, мұның аяғы құруға, жойылуға әкеліп соғады. Энтропияның шексіз ұлғайып кетуі — қуат көздерін пайдалануға тікелей тәуелді. Ал әрбір тірі организм мезгілінен бұрын жоғалып кетпес үшін қуат көздерін өзі реттеп (энтропиясын азайтып), өмірін жалғастырып отырады екен.

	Әрине, мұндай жаратылыс заңдарын жеке адамның өміріне әкеліп телу қиын. Өйткені физикалық зандар мен әлеуметтік зандардың табиғаттары басқа—басқа. Дегенмен әдеби бейнелеу тәсілімен кейбір салыстырулар жасауға болады. Мәселен, желкілдеп өсіп тұрған жасыл желектің мезгілінен бұрын қурап, құрып кетпес үшін күн көзінен алатын, қажетінен тыс артық қуатын энтропия әдісімен өзі реттеп отыруы — таңқаларлық ҚЫЗЫҚ құбылыс екені анық. Ал сонда дейміз—ау: қажеттен тыс «Энтропиясы» — көпшілік есебінен, қоғамға Қиянат жасау жолымен шектен тыс көбейіп кеткен арам құлқынды адамдардың болашағы кандай болмақ?

	Біздің заманымызда зорлық—зомбылықпен, парақорлықпен, ұрлық—қарлықпен, алдап—арбаумен байып, толып, сонысымен қоймай, кең дүниеде кердең басып, мейманасы тасып жүрген тасырлардың түптің түбінде құқы бітетіні, құрдымға кететіні — біз ойлап тапқан құбылыс емес, жаратылыс заңы. Қазақта «Бұл жалғандікі ол жалғанға кетпейді» деген аталы сөз бар. Ендеше, құны біткендер екі дүниеде де опа таппайды.





ТАБЫНУ МЕН ТАҒУТТЫҢ АРАСЫНДА


	Өткен ғасырдың жетпісінші жылдарының бас жағында болуы керек, сол тұстағы ең атақты қазақ кинорежиссерлерінің бірі С.Қожықовтың «Қыз Жібек» атты көркем фильмі экранға ШЫҒЫП, елге көрсетіліп, недәуір жоғары бағаланып, жан—жақты мақталып жатты. Осы мактаулы фильмді мен ауылға жазғы демалысқа барғанымда, Шиелінің орталығындағы аудандық мәдениет үйінің қабырғасына жалғастыра салынған төбесі ашық Кинозалда кешқұрым уақытта тамашалаған едім. Әрине, жалғыз өзім емес, қасымда жергілікті «Өскен өңір» газетінің бірлі—жарым қызметкерлері бар—тұғын. Кинодан соң сол күні Шиеліге қонып ШЫҒЫП, ертесіне шайланып алып, аудан орталығының іргесінде жатқан біздің ауылға қарай жаяулап тартып кетпейміз бе? Жол бойына маған ілесе шыққан, өз айтуынша, «жергілікті маңызы бар ақын» Жұрынбаймен бірге кеше ғана қызықтап көрген кинофильміміз жөнінде қызу пікірлесумен болдық. Менің кейбір сыни ескертпелеріммен мүлдем келіскісі келмеген құрдасым Аққұмшықтың шетінде оқшаулау тұрған біздің әке—шешеміздің шағындау үйінің шарбағына кірген соң да, екі қолын ербендетіп, өзі дұрыс көрген пікірін қорғаудан тыйылмады. Сонда есік алдындағы жапырақтары тұтасып кеткен екі дүмдi қарағаштың көлеңкесіндегі сәкіге ұзын жолақ көрпешені қабаттап салдырып, қисайып демалып жатқан менің әкем біздің сәлемімізді қабыл алмаққа басын көтеріп отырды да, Миығынан күліп қойып:

	— Немене, балдарым, әлі дауларыңды бітіре алмағансыңдар ма? — деп сұрады.

	Жұрынбай сонда өзі құралпы замандастарынан гөрі ақыл—ойы сергек, екі дүние амалдарына аландай қарап, өзінше салалап, салмақтап отыратын біздің ақсақалдың иманды, ибалы жүзіне үңіліп тұрып:

	— Ой, көке... мына Оразбек балаңыз екеуміз бір нәрсеге таласып келеміз. Төрелігін өзініз айтыңызшы! — демесі бар ма?

	— Иә, балалар, құлағым сендерде, — деп біздің əкей бұл жолы салалы саусақтарының арасын ашып, жалпақ алақандарын екі тізесінің үстіне қойып, сөз тыңдауға ықыласты екенін білдірді.

	Əкейдің бұл бейілін алдын ала өзінің пайдасына ыңғайламақ болған Жұрынбай бірден жұлқына жөнелді.

	— Ой, көке... мына Оразбек фильмнің соңында Қыз Жібектің суға кетіп өлуін арзан саясатқа бейімдеу, қисынсыз шешім деп, менің сөзіме жеңсік бермейді! Мұның мұнысы дұрыс емес қой, көке!

	— Неге дұрыс емес?

	— Ой, махаббат үшін шын сүйген жүрек не істемеуші еді? Махаббат жолында жанын пида еткендер аз ба? Оған бұрынғы, қазіргі тірі тарих куә емес пе?

	Әкем Жұрынбайдың бұл сөзін естігенде, көзіндегі күлкі табын өшіріп:

	— Ал қиссаның қазақы нұсқасында Төлеген өлген соң Қыз Жібек қайнысы Сансызбайдың етегінен ұстамаушы ма еді? — деп сұрады.

	— Ой, көке... ол ескілікті әмеңгерлік заңы ғой. Феодализм қалдығы. Қазіргі көзі ашық режиссер баяғы замандағы жастардың қасіретті тағдырын көрсетуді ниет етіп, нағыз махаббат трагедиясын жасаған. Осындай қарапайым нәрсені мына сіздің оқымысты балаңыз түсінбейді.

	Сол жерде әкемнің қабағы түсіп, екі қасының арасы қосыла бастағанын көрген мен бұл әңгіменің маған ұқсаған «оқымыстыға» ғана емес, қауға сақал кәріге де ұнамайтынын аңғардым. Тек бұл кісі қаттырақ кетіп (кей—кейде ондай да мінезі болатын), ауылға барғанда үнемі менің қасымда жүретін ақ көңіл, жаксы жігіттің бетін қайтарып тастамаса екен деп іштей ҚЫПЫНдап отырдым.

	Менің осы қаупім расқа айнала бастағандай еді. Әкем бойын тіктеп, даусын аздап қырнап алды да:

	— Махаббат, махаббат деп тандайларынды тақылдатасындар—ау, — деді. Әйтеуір Жұрынбайға тікелей тигізбей, көпше мағынада сөйлеп отырды. — Сендер ең әуелі сол ізгі сөздің терең мағынасын ұғып, білдіндер ме? Беті жалтыраған біреуге көздерің түссе — махаббат! Бұраландаған бұраң белді көрсеңдер — махаббат! Жақсы ас ішіп, тәтті түс көрсендер де — махаббат! Оу, бұл неғылған оңай айтылып, ойландырмайтын арзан гәп?!

	«Жергілікті маңызы бар ақын» атағы бар Жұрынбай осы арада оншалықты иіліп—бүгіле қойғысы келмей, қарсылық білдіруді жөнге санап:

	— Ой, көке... Абай да: «Махаббатсыз дүние бос, айуанға оны қосындар» дейді. Бұл жерде махаббаттың не жазығы бар? — деп қалды. Біздің әкей бұл жергілікті ақын әрі журналистің мұндай қыстырма Дәлеліне тосыла қойған жоқ.

	— Сендер Абайдың әр сөзіне ой жүгіртіп, тереңірек бойлап оқыңдар, — дейді. — Абайдың махаббаты ең әуелі Аллаға, жаратушы иеге қарап айтылмаушы ма еді? Қала берді жақсылыққа, ғаделетке, хақиқатқа бағышталған кепиетті ғақлият болатын.

	Мұндай қиыр—Шиыры көп әңгімеге еті үйрене қоймаған Жұрынбайдың ерні жыбырлап, бадырақ көздері жыпылықтап кетті.

	— Ой, көке—ау... біз Қыз Жібектей сұлудың махаббат жолында шыбындай жанын құрбан еткен оқиғасын айтып отырмыз ғой. Мен мұны кинодағы дұрыс шешім деп есептеймін. Ал мына сіздің балаңыз олай есептемейді.

	— Біздің баланiкi жөн—ақ, — деп әкем осы жерде басын изеп қойып, «жергілікті маңызы бар ақынның» жүзіне сығырая, жылыұшырай қарады. — Сен, бірақ, Жұрынбай, бұл әкенді баласының ығына қарай ЖЫҒЫлып отыр екен деп ойлама. Сендердің кинә, синәларында менің шаруам жоқ... Менің айтпағым: ер мен әйел заты арасындағы ең ізгі, үлкен сезімдердің ешқайсысы, сүйіспеншілік пе, ашық—мұшықтық па, бәрібір табыну жоралғысына айналып, мұның ақыры өзді—өздерін әдейі өлтіруге әкеліп соқса, біз мұны зор күнәкарлыққа, тағдырға мойынсұнбаған қарсылыққа қосамыз. Бұл, бәлкім, әлдекімге, әлденеге табынудың тағутқа айналған жері шығар—ақ. Құдайым адам баласын ондай адасудан сақтасын!

	Әкем осыны айтып, бетін сипады да, бұл жолғы әңгіменің тәмам болғанын аңғартып, орнынан көтерілді.

	Ол жолы «Қыз Жібек» фильмінің соңғы көрінісі туралы екі көрерменнің әдеттегідей дау—таласында әкемнің мені жақтап шыққаны әжептәуір ұнаса да, бірақ оның бас кейіпкердің өз—өзіне қол жұмсауы — біздің миымызға оншалық сіңе қоймаған әлдеқандай табыну ұғымына апарып жатқызған төрелігі қасымдағы Жұрынбай түгіл, менің өзіме де түсініксіздеу, күмәнділеу көрінген еді. Әуелгіде ежелгі қисса, дастандарды бір кісідей жетік білетін әкемнің қазіргі заманның «көзбояушылары» өзінше тезге салып, сансаққа жүгірткенін, өзгерткенін қаламағаны шығар деп шамаладым.

	Бірақ араға жылдар түсіп, осы әңгімеге, осындай әңгімелерге қайта айналып соққан кездерде аңғарғаным: табыну мен тағут жайы біздің тақуа, діндар әкеміздің өзінің мүршид ұстаздары арқылы әрі жеке басының түйсігі мен түйіндеулері қосылып, ұзақ уақыт бойы бекіген берік дүниетанымы екеніне көзім жете бастаған еді. «Көзім жете бастағаны» дейтінім — жай сөз емес. Шексіз сахараның бір түкпірінде, алыстағы елеусіз қазақ ауылында, ежелгі шаһар жұртынан аулақта өмір сүріп жатқан қарапайым шаруаның кәдуілгі қарапайым кісі еместігіне есейе келе көзім жеткен сайын бала, балаң кезімдегі ерке, еркін әдетдағдыларымнан арылып, әкеммен тілдескенде тікелей қарсы келуден біржола тыйылып, іштей мақұлдамаған, келіспеген жағдайларым бола қалған тұстың өзінде өз пікірімді жұқалап, майдалап, оспақтап жеткізуге тырысар едім.

	Шынымды айтсам, ер мен әйелдің арасындағы сүйіспендік (әкем оны ешқашан «махаббат» атамай, «сүйіспендік», «сүйіспеншілік» деп бейнелейтін) қана емес, өзге де жақсылық атаулының ешқайсысына табынуға, құлдық ұруға болмайтынын ескерткенде (әкеміздің ескертуі — бізге, балаларына бұйрықтай естілетін), кей—кейде ішімде қарсылық та іңгәлап дыбыс беріп жататын. Ау, неге ізгілікке, жақсылыққа табынуға, құлдық ұрып құрметтеуге болмайды? Жақсылыққа табынуымыз — жақсы жолда жүруіміздің кепілі емес пе? Өзгелерге өнеге, үлгі, мысал емес пе деп те ойлайтынмын. Шын өмірде Қыз Жібек өлмейақ қойсын, тірі қалсын, қайнысына ерге шықсын, бірақ оның сүйіспендік жолында өзін құрбандыққа шалуы — менің Жұрынбай құрдасымның бағалауынша, ерлікке барабар секілді. Мұндай әрекетті дәріптемей—ақ қояйық, дегенмен осының өзі рухани ерлікке ұқсамас па? Өзіне—өзі қол жұмсау — әрине, күнәкарлық, бәлкім, әлсіздік, осалдық шығар. Бірақ кинодағы Қыз Жібек жазықсыз жапа шегуші кейіпкер ретінде сипатталады. Жазықсыз жапа шегушіге жанымыз ашитыны белгілі. Бірақ оған әсте табынуға болмайды дейді. Әкеміздің пайымдауынша, жалпы табыну дегеніміз — тым жоғарғы ғаламдық мәртебедегі түсінік. Табыну — шын мәнісінде ғаламдық жаратылыс заңдарын көргісі келмеу, қарсылық көрсету, қайшы келу. Демек, осынау шексіз—шетсіз ғаламат тіршілікте әуелден—ақ, жер бетіне шыққалы бері өзінөзі зорсынып, бұған қызмет ету үшін жаратылған өзге жанды, жансыз жаратылыстың бәрін қорсынып, тәкаппарлану, менменсуден өсіп—өнген осы табыну, табындыру сезімдері — адам бойындағы ең болымсыз болмыстардың бірі көрінеді.

	Біздің тақуа әкеміздің пікірінше, табынудың түпкі тереңінде әлсіз, әйтпесе табынған нәрсесін зор тұту ниеті ғана емес, сол зорды мүлдем еселеп зорайтып, қарапайым пенденің қолы жетпес заңғар биікке, құдіретке, Киеге айналдыру талабы жатады. Мұндайда қарапайым пендені ең оңай жолмен адастыратыны — сырттай жақсы көрінетін құбылыстарға құлдық ұрғызып кою. Өзін—өзі өлтірген бақытсыз ғашықтарға табындыру — соның бір көрінісі. Атақты әулиелердің аруақтарына табыну да — соның ең қарапайым мысалына жатпақшы екен.

	— Бұл дүниеде жақсыға да, жаманға да әсте табынуға болмайды, балаларым, — деп қорытар еді менің тақуа әкем.

	— Неге? — деп сұрасаң, әдеттегідей «Құранға» сүйеніп жауап беретін.

	Қасиетті кітаптың әр түрлі аудармасын салыстыра оқыған кезде біздің бүгінгі ұғымымызға ең түсініктісі оның орыс тіліндегі (парадокс!) нұсқасы болды: «Кто не верует в тагута, а верует в Аллаха, тот ухватился за самую надежную рукоять, которая никогда не сломается... А покровителями и помощниками неверующих являются тагуты, которые выводят их из света кмракам». («Бақара» сүресі, 256, 257—аяттар. Э.Р.Құлиев аудармасы. М., 2004 ж.).

	Мұны қазақша нобайға түсірсек, былай болып шығар еді: «Кімде—кім тағутқа емес, бір Аллаға сенсе, оның ешқашан иіліп сынбайтын сенімді тұтқадан ұстағаны... Ал құдайға сенбейтіндердің қамқоршылары мен көмекшілері — оларды жарықтан шығарып, түнекке бастап апаратын тағуттар». («Бақара» сүресі, 256, 257—аяттар).

	Біздің әкейдің пайымдауынша, кәдуілгі табыну сезімі тоқтау, тоспа көрмесе, бірте—бірте асқына келе тағутқа айналып кетуі мүмкін. Бұндай қауіптің барлығын күллі адамзат тарихнамасы растап беретін көрінеді. Өйткені табынудың өзі — тағутқа кіретін есік, әйтпесе баспалдаққа ұқсайды.

	Ал сонда сол табыну дегеніміздің өзі қандай «құбыжық»? Оның айқын анықтамасы, түрі, түсі бола ма? Бұл өзі қайдан, қалай шыққан? Бұндай сауалдардың жауабы да адамның өз ішінде, жаратылысында жатқан секілді. Әдетте кәдуілгі гомо сапиенс иесі біреуге, бір нәрсеге арқа сүйемей, табан тіремей, соңына ілеспей, үміттенбей өмір сүре алмайды. Әркімді ілгері бастайтын мұраты, қиялы, идеясы, мүддесі болады десек, бұларды ешкім ешқашан жападан—жалғыз өмір сүріп жүріп, жүзеге асыра алмайтыны тағы түсінікті. Әрбір ұйысып тірлік етуші қауымның жетекші мүдделері мен үлкенді—кішілі көшбасшылары да бар емес пе? Бәлкім, біреуге бағыну, мойынсұну, табыну атаулы әуелгіде жақсы ниеттен, қажетті амалдардан да туған болар—ақ. Бірақ бірте—бірте қауымдар өсіп—өніп, толысып, толыққан кездерде мүдделер мен ниеттер бөлініп, бөліске түсе бастағанда табыну объектілері де оқшауланып, бұрынғы ортақ құндылықтардың өзі «жеке меншікке» айналып, әр ұлыс пен жұрттың басын қосып, бағындырған ұстындары, иланым—сенімдері бой түзей бастаған шығар—ақ.

	Енді біздің дәуірімізде сол мың—мыңдаған жылдарға созылған бөлектену, бөлшектену бәсеңсігендей көрініп, жаһандану, бірлесу, бірігіп өмір сүру салттарына ептеп бой үйрете бастағанымызда ежелден бері бойға сіңген ескі әдеттерден, ескі дүниетанымдардан, ескі амал—әрекеттерден ажырап кете алмағанымыз тағы аян. Өзге үлкен тақырыптардың басын ауыртпасақ та, сол баяғы табыну, құлшылық ету, күштінің аяғына жығылу, құлдық ұру, бас ию секілді пендешілік жаратылысымыз кемімек түгіл, кемерінен асып көбейіп кеткен тұстары да бар. Ең ғажабы қазіргі табыну дәстүрлеріміз жоғарыда біздің діндар әкелеріміз сипаттайтын моральдық, абстрактілі ұғымдардай емес, белгілі мекен—жайы, түр—түсі бар, материалданған, заттанған, қолмен ұстап, көзбен көруге болатын, күнделікті үйреншікті құбылыстарға айналып барады. Қазіргі жедел дамыған ақпарат мұны жан—жаққа жариялап, ашық таратып жатыр емес пе? Біздің заманымызда табынудың түрі тіпті көп. Қазіргі ұғымдар мен тілге бейімдеп айтсақ, бүгінгі табынудың жалпылама атауы — культ. Фетишизм дегеніміз де осыған кіреді. Идеялар культі. Жеке адамдар культі. Билік культі. Байлық культі. Техника культі т.б. тізіліп кете береді.

	Тағуттың не екені азды—көпті сауаты бар адамдарға түсінікті. Тағут — ғаламның иесі бір Құдайдың барлығын мойындамай, бұттарға, идолдарға, табиғат күштеріне табынушылар. Көпқұдайшылар, шамандар, сиқыршылар да осылардың қатарында. Тіпті өздерін «атеистпіз», «материалистпіз» деп кеуде соғатын «Мыктылар» да осы «тағут командасының» мүшелері. Өйткені дүниеде ештеңеге сенбейтін есі дұрыс адам баласы болмайды. Еуропаның бір ғұламасы (атын ұмыттым) айтқан екен: «Теңізде апатқа ұшыраған адамдардың ішінде бірде—бір атеист кездеспейді», — деп.

	Адамзат өмірінде ежелден етек алып, кең тараған ны — жеке адамдарға, билік иелеріне табыну культі. Мұндай культтің негізінде әдетте идеялар (саяси, әлеуметтік, тарихи, ұлттық күресі жататыны да бар. Әр түрлі идеяларды (озық па, тозық па — бәрібір, әйтеуір белгілі бір кезеңде қалың бұқараны соңына ерту үшін туындаған) жалаулата ұстап, ілгері бастаған пассионар тұлғалардың қолына шектеусіз билік тиген бойда—ақ көп ұзамай сол қайраткерлердің бірте—бірте кәдуілгі қарапайым диктаторларға, айналасын дөң айбатымен қорқытқан табыну, табан жалау объектілеріне айналып кететінін сонау ежелгі дүние Жылнамашысы Плутархтан бастап (оның көп томдық «Тарихнамасындағы» Александр, Цезарь, Помпей туралы тарауларын тағы бір рет шолып шықсаңыз болады), сонау В.Шекспир, Ә.Фердоуси секілді ғаламдық сипаттағы көркемсөз шеберлерінің кітаптарынан оқып білуші едік. Кітаптардан ғана оқып білмей, кешегі Сталин культінің шет жағасын көріп өскен мына біздердің — жасы ұлғайған жасамыс ұрпақтың жадында да біраз суреттердің сақталып қалғаны хақ. Жеке басқа, айрықша билік иесіне жаппай табынудың ешқашан жақсылықпен аяқталмайтыны екіні екіге қосқанда төрт боладыға саятын үрдіс екені әлдеқашан дәлелденсе де, дүниеде ең қиын нәрсе — адамның өзін—өзі жеңе білуі болса керек. Асқан сұңғыла сұлтанның да, жеңілуді білмейтін жеке—дара қолбасшының да, тіпті қолында бишіктен басқа билігі жоқ қарапайым қойшының да (ақын, жазушы, суретші т.б. бола ма — бәрібір) — бұлардың әмбесінің бір осал жері бар, оның жалпыға мәлім атауы — пендешілік. Ал осы пендешілікті бүркеп, жасырып, тежеп ұстау — әркімнің қолынан келе бермейтіні белгілі. Әсіресе билік иесінің жағдайы ауыр, өйткені оған айналасында қадалған сыншыл, міншіл көздер аз емес. Сен тау қопарып жатсаң, төмен қарай домалаған тастардың бірі біреудің төбесіне тиіп кетуі мүмкін. Үнемі биікке қарай өрмелей берсең, қасына ергендердің біразы шаршап—болдыра бастайды, ал етекте қалғандар арасында наразы, күңкіл сөздер естілсе, ол саған тағы ұнамайды. Осындайда өзгелерге ұқсап тас арқалап, мандайы тершіп көрмеген пысақайлардың ішінен әлдекімдер жұлқынып ілгері шығып, айқай салып, сені ал кеп мадақтауға кіріседі... Әуелгіде әлгі пысакайдың бұл мінезін ерсілеу көрсең де, бірте—бірте осындай мақтау—марапатқа етің үйреніп, сол айқайшыны шын жанашыр, шын тілеулес көре бастайсың. Одан арғысы белгілі: бәзбаяғыдан бар ескі сүрлеуге түсіп алып, жантықтар мен жағымпаздардың қолтығында кете барасың. Бұл өзің тандаған жолдың басы, әуелгі психологиялық баспалдақ. Осы ақуал жылжи—жылжи, өсіп, ұлғая келе жаппай табыну, құлдық ұру, құрдай жорғалау сияқты жағымсыз, жат құбылысқа айналып кетпесіне ешкім кепілдік бере алмайды.

	Әлемдік әдебиетте жоғары билікке табыну, оның тағутқа айналып кетуі жөнінде әңгіме қозғаған ең озық шығармалар қатарында Әбілқасым Фердоусидің атақты «Шаһнамасын» атасақ, соның ішінде шаһ Жәмшиттің өмір тарихын қамтитын қиссаның орны ерекше көрінеді. Парсы жұртында сексен жыл патшалық құрған әйгілі Жәмшит заманында мемлекет орасан зор күш—қуатқа, бақ—дәулетке кенеліп, атақ—даңқы аспандап кеткенге ұқсайды. Шаһ Жәмшиттің осылай биік мәртебеге, мақтаулы дәрежеге жетуіне оның ұстазы әрі ақылманы Күрәң деген кісінің зор ықпалы болса керек—ті. Осы атақты әміршіні Ахриман атты әзәзіл ұзақ жылдардан бері андып, соңынан қалмай жүреді екен. Сондай бір күндерде патшаның жұмсауымен ұзақ сапарға жол жүріп кеткен Күрәң қарттың жоқтығын пайдаланған әлгі әзәзіл Жәмшитке келіп, әр түрлі айла—тәсіл арқылы зор билеушіні өзін әншейіндегі Әмірші ғана емес, тура Құдайдың өзі деп жариялауға көндіреді екен. Онсыз да мейманасы тасып, жер үстіне зорға сыйып жүрген менмен көкірек бұдан соң өзін дүние—ғалам иесімін деп жар салмас па? Қарауындағы қарашасының әмбесіне мұның алдына келіп сәждеге жығылуға, құлдық ұруға, құлшылық жасауға пәрмен береді. Шыбын жандары Шырқырап қатты қорыққан халық бейшарада басқа лаж қалмай, атақты патшаға енді Құдай ретінде табынып, жалбарынып, жәрдем сұрауға көшеді. Сол заманда ойда—жоқта Жәмшит шаһтың бұрынғы айдай сұлу, нұрлы жүзі көлеңке басып, тез арада өзгеріп, қарая бастайды да, артынша кәдімгі қап—қара көмірге айналып жүре береді екен. Мұндай сұмдықты көргендер бет—бетімен қаша жөнелгенде, ақылман Күрәңнің орнын басқан әзәзіл Ахриман дереу шаһтың бетіне перде жапқыздырып: «Құдайдың құдіретті жүзін жәй күнәкар адамдар көруге болмайды», — деп үкім шығартып, өзі шаһ—құдайдың атынан бұдан былай парсы жұртын емін—еркін билептөстеуге кіріспей ме? Біраз уақыттар өткен соң алыс сапардан Жәмшиттің ұстазы Күрәң қайтып оралып, ордаға бармай ма? Сөйтсе, қарауылдар: «Алдымен сәжде қылмай, Құдайдың алдына кірмейсің!» — деп кесе—көлденең тұрып алады. Есік алдындағы талас—тартыс дауысты естіген Жәмшит: «Менің ұстазымның маған сәжде жасамай—ақ кіруіне рұқсат!» — деп бұйрық берген соң ғана тақ бөлмесіне кірген Күрәң бет—жүзі қап—қара көмiрдей күйіп кеткен Жәмшиттің ұсқынын көріп, әрине, қатты күйзеледі ғой. Мұның аяғы ұстаз бен шәкірт арасындағы ұзын—сонар сұқбатқа жалғасып, өзін Құдаймен теңестірмек болған пенде райынан қайтып, тәубаға келеді. Алла бұл жолы оның тәубасын қабыл алып, өң—түсін бұрынғы қалпына қайта түсіреді. Жәмшит бұдан соң өз еркімен алтын тақтан түсіп, туған жиені Зуһах дегенді орнына отырғызады. Бірақ аз уақыт өзін Құдай санап, тағут жолына түсіп адасқан ЖəМШИттің бұдан былайғы өмірі қайғы—қапаста өтеді. Өлшеусіз билік қолына тиген мұрагер Зуһах қанішерлік жағынан бәрінен асып түсіп, нағашысының түп—тұқиянынан түк қалдырмай қырып тастайды. Ал Жәмшиттің өзі де, ұстазы да қашып жүріп, далада қаңғып өледі.

	Көне Шығыс әдебиетінде табынудың тағутқа айналуын тасқа қашағандай таңбалап кеткен нұсқаның, өнеге—мысалдың бір парасы осындай.

	Өте алысқа бармай—ақ, өзіміздің қазақ жазушысы Қажығұмар Шабданұлының «Қылмыс» аталған көп томдық романын парақтап шықсаңыз да, белгілі бір идеяға, адам қолымен жасалған идеологиялық фетишизмге сүйеніп, билік басына келген жеке тұлғаларда табынудың асқына келе саяси шизофренияға айналатынын анық көресіз. Ойдан шығарылған олақ оқиғаларға емес, автордың өзі бастан өткерген деректерге, бүкпесіз шыншыл көріністерге құрылған осы бір ерекше бітімді, кейінгі оқырмандарға, бәлкім, бөтендеу көрінетін тақырыптарды қозғаған көп қабатты, мол қыртысты осы шығармада билік атаулының (үлкен бе, кіші ме — бәрібір) әу бастан иманы әлсіз, пендешілігі басым біреулердің қолына тигенде, бірте—бірте бишікке айнала бастайтыны шебер суреттеледі. Бас кейіпкер Биғабылмен күні кеше ғана қызметтес, әріптес, мәслихаттас, тіпті пікірлес болып жүрген замандастарының замана желі өзгеріп соққан сайын қалай құбылып, қалай жығылатынын, ал кейіпкерлерінің қайтіп жағымпаз, жантық, жалақор шекпендерін кигенін, ал енді біреулерінің жалынып—жалбарынып жүріп сұрап алған азғантай амалын өзгелерді бұқтыруға, қорлауға, азаптауға жұмсайтынын, ал кейбіреулерінің өзінен мәртебесі жоғарылар алдына Құрақ ұшып, өз ықтиярларымен сатқындық, жансыздық, құлдық қамытын кигендерін оқып—білу өте—мөте қызық көрінеді. Жазушы жалпы билікке табынудың — Иманы әлсіз адамдарды кіріптар халге түсіріп, құлдық пен бейшаралыққа бастап, өзгедей әрекетсіз тобырдың көбеюіне әкеліп соғатынын ешбір ұрандама, үндеулерсіз—ақ, ұзыннан—ұзақ мылжың шолулар әйтпесе қайдағы қияли қисындарды тізбектемей—ақ, нақты өмір, тұрмыс, амал—әрекет суреттері арқылы бейнелеп, дәлелдеп береді деуге болады...

	Көп томдық күрделі шығармада жеке басқа, әмір иелеріне зорлап, күштеп табындырудың әрқилы амалТәсілдері жан—жақты, қоспасыз, бояусыз, бопсасыз баяндалады. Жоқ, суреттеледі — ақпарат берумен шектелмейді, сіндірілмейді, бас кейіпкердің бастан өткергендері, көзімен көргендері, естігендері, түйгендері, түйсінгендері арқылы ақ қағаз бетіне айқындап түсіріледі. Ең жоғарғы биікте, мемлекеттің орталығында отырған әміршінің одағай әрекеттері мен ақылға сыйымсыз пәрмендерін жүзеге асырушы жергілікті жетесіздердің өздерінше айбат шегіп, доғал культ, пұт жасап, жазықсыз жандарға жаппай жапа шектіргендерін осы «Қылмыстағы» Шың Сысай деген жексұрынның Шыңжандағы (Шығыс Түркістандағы) билік басына келгендегі мезгілін сипаттаған беттердің нағыз хас шеберлікпен, байқампаздықпен, психологиялық терендікпен бейнеленгеніне қол қоясыз.

	Жергілікті ұлт өкілдерін үлкен жиынға шақырып, кездесуге келген, одан соң көпшілік алдында данышпансып, дандайсып сөз сөйлеген, өзінше пан, ешкімді менсінбейтін, барынша мейірімсіз, рақымсыз әміршiнiң физикалық әрі психологиялық бейнесін жазушы өшпестей өрнектей білген. Бірер мысал келтірсек те болады. «Сол зор тақтаның ішкі бетіне бізді осы бақытқа жетектеп әкелген тегіс қара мұртты данышпан көсемнің суреті сызылыпты. Ұшқандай зымырап шауып келе жатқан ақ боз тұлпардың үстінде шірене шақшиып, керемет айбынмен қылыш үйіріп келеді. Шыңжан халқының басына төнген қара бұлтты тілгілеп, барлық жау біткенді жалғыз жайпап, қырып келе жатқандай». Зор империяның ірі билік иесін сол империяның қарауында қапаста отырған қаламгер бұдан артық қайтіп әжуалап, кекетсін! Ал осы көсемсымақтың кездесуіне келген елдің еңсесі төмендегідей: «Көсемнің батырлығын көріп, баспалдақпен жуаси өрлейін деп орнатқан ғой — осы суретке қарай—қарай өрлеп, өрлеген сайын қарап, қараған сайын өрмелеп, екінші қабаттағы үлкен залға кірдік», — дейді. Бір қызық деталь: осы көсемсымақ баяндама жасап тұрып, қолында оқып тұрған қағазынан қапелімде айырылып қалады емес пе? «Ішік емес, қалпақ емес, жұқа қағазы құрғыр тура ұшпай, бұра ұшты», — дейді. Осы кезде әлгінің аудармашысы Махмұтжан деген байғұс жанұшырып қағаздың артынан қуа жөнелмей ме? Сол жердегі күлкілі халден автор трагикомедиялық сурет жасап шығады («Қылмыс», 1—кітап, 404 408—беттер). Билікке табынушылықтың түбінде саяси шизофренияға апарып соғатынына осы «Қылмыс» романын түгелдей оқып шыққан әркімнің көзі жетеді ғой деп ойлаймыз. Өйткені бұл кітаптан коммунизм идеясын бүркеншік еткен белгілі топтың орталық билік басына келген күнінен бастап қарауындағы момын халықты (әуелгі кезде солардың соңына ерген, сенген, қолдаған) әрқилы саяси науқандардан көз аштырмай, қайтақайта талқыға салып, тексеріп, тергеп, қорқытып, үркітіп, езіп, жаншып сілікпесін шығара беруінде қандай қисын, логика, жүйе, жосық, жоба барын ақыл—есі бүтін, ешкімге қарсы емес, барына қанағат еткіш, ештемені артық—кем талап етпейтін, күндегісіне әбден еті үйреніп кеткен қарапайым тіршілік иесі түгіл, оқығаны, тоқығаны, естігені аз емес зейінділердің өзі оңайлықпен түсіне алмас еді. «Әр түрлі гүлдер шешек атсын», «Тарих тапсыру», «Стиль түзеу», «Мәдени төңкеріс» секілді Қ.Шабданұлы романында суреттелген саяси науқандар, ақыры жаманшылыққа, асыпатуға, айдауға ұласқан қым—қуат оқиғалар Қытайда әйтпесе Совет Одағында ғана емес, төрткүл дүниенің қай тұсында кездессе де, билік үшін, тақ үшін арпалыстың адам ұрпағын апатқа ұшырататынын айғақтап тұрғаны анық.

	Дүниелік тарихта — Алланың елшісі пайғамбарлардан, Абсолютке адал, біржола қалтқысыз қызмет ететін Шын әулие—әмбиелерден басқасы, Әй, қайдам, бірденбір «табынуға», бас июге лайықты, төрт құбыласы түгенделген, бүкіл болмыс—бітімі саңлаусыз бүтін адам Нәсілдестер: патшалар, қолбасылар, ғұламалар, саясаткерлер бар еді, болды ғой дегенге сену қиын. Шыңғыс хан, Наполеон, Эйнштейн, І Пётр, Ататүрік... Тарихшылар осылардың қай—қайсысының да тұла бойларынан, дүние—танымдарынан, амал—әрекеттерінен қыруар мінмүлтіктер, ойсыраған олқылықтарды іздеп тауып жатқан жоқ па? Өзінен басқа жаратындыға тамсанғанмен, табынуға мүмкіндік бермейтін Жаратушының бұл да біз білмейтін Хикметтерінің бірі емес пе екен?

	Оның үстіне, қазіргі тарихшылар мен әлеуметтанушы ғұламалардың зерттеуінше, жер бетінде өркениет қанат жайғалы, адам баласы жазу—сызуды ойлап тапқан Шын мәнісіндегі руханият төңкерісінен бергі мыңдаған жылдар ішінде бәріміз жаппай жабылып, құрақ ұшып «табына қоятын» (соңғы тіркесті тырнақшаның ішіне алатын себебіміз — жоғарыда айтылғандай) керемет кемеңгерлер саны соншалықты көп емес көрінеді. Осы тақырыпта ұзақ жылдар бойы мұқият зерттеулер жүргізіп, бір жарым миллиондай библиографиялық көрсеткіштер мен деректер жинаған орыс ғалымы А.С. Данилов «Люди голубой планеты» атты үлкен кітап бастырып, оған әлемдегі осы уақытқа шейін аттары мәшһүр болған ең атақты 189203 (жүз сексен тоғыз мың екі жүз үш) адамның өмірдерегін кіргізеді екен. Сол зерттеу кітапты орыстың тағы бір үлкен ғұламасы, академик Д.Лихачевке апарып көрсеткенде, ол кісі:

	— Мұның жарамаған екен, — деп басын шайқапты. — Сенің картотекаңа басқа да миллиондардың аты кіруі керек еді. Бірақ оның бәрін қамту мүмкін емес қой!

	Сонда А.С. Данилов тұрып:

	— Қайдағы миллиондарды айтасыз, Дмитрий Сергеевич—ау! — деп таң қалыпты. — Мен қырық бес жыл әлемнің қолым жеткен бар мұрағатын қопарып жүріп, осы уақытқа шейін адамзат арасында үш мың жылдан бері өмір сүрген данышпандар санын төрт мыңға жеткізе алмай, әуреге түскенім жоқ па? Көрнекті таланттар саны жиырма мыңға жуық, ал қалған жүз алпыс бес мыңы былайша қырым—қабілеті мол тұлғаларға жатады екен.

	— Бірақ сен әлі бәрін қамтып үлгерген жоқсың ғой, Александр Сергеевич?

	— Оныңыз рас. Бірақ өмірімнің соңына шейін бұл тізімді үш жүз мыңға жеткізетін шығармын деп ойлаймын. Қалай тартсақ та, одан аса қоймас.

	Мұны естігенде, қарт ғұлама ойланып отырып: — Өкінішті екен, — депті.

	Ал американдық әлеумет танушылар Ф.Хоровити пен М.Брайеннің жазуынша, әрбір елдегі халықтың 35 пайызы ғана ой еңбегімен жұмыс істеуге қабілеті бар дарындылар тобын құрайтын көрінеді.

	Әрине, бұндай пікірлерді бірден—бір түбегейлі Шындық ретінде қабылдай қоюға болмас. Рас, адамзат тарихында әуелі өз жұрт—жұрағатының, қала берді жаһандық қауым—қоғамның қозғалыс—қимылына айтарлықтай ықпал еткен, өмір тіршілікті өзгерткен, өрге бастырған, рухани болмысты байытып, тереңдердің көзін ашқан кемеңгер, кемел тұлғаларды ұрпақтанұрпаққа, нәсілден—нәсілге өнеге, үлгі етіп, ардақтайтын, дәріптейтін дәстүріміз бар. Бұл — дұрыс. Қазақ: «Жақсының жақсылығын айт — нұры тасысын» дейді. Адам баласына өнеге, үлгісіз өмір сүру де оңай емес. Өнеге, үлгі — бір жағынан тәрбие құралы, тәжірибе жиынтығы, мұрат, идеал. Прогреске, жасампаздыққа бастайтын құбылыс.

	Бірақ бәрібір адамның адамға табынуы — тура жол емес әрі жөн емес. Діни тұрғыдан бұл — күнәкарлық, күпірлік. Ал адами тұрғыдан бұл теңсіздікке, тәумендікке бастайтын, бәлкім, психологиялық кіріптарлықты, осалдықты туғызатын ақуалға ұқсайды. Адам Нәсілі әуелден терезесі тең жаратылған демеуші ме едік? Әуелден осылай жаратылғанымызды мойындамасақ, бір—бірімізге әрқилы деңгейдегі талаптар қойып, бас ауыртып не жынымыз бар? Адам бір—бірінен амал—әрекеті, қарым—қабілеті, құлқы—пейілі арқылы айырылатын болғанмен, ешкімді тура көзіне шұқып «сен артықсың», «сен кемсің» деп бөлектеп, бөтенсiп жатпайтын әдептілік қисынымен қарағанда да оны біреуге (тіпті өте зор таудай тұлға болса да) табындырып, құлдық ұрындыру, «Шоқындыру» — адамшылық салтына да, жаратылыс заңына да қайшы келеді. Мәселен, осыдан 20 жыл бұрын автомобиль апатынан қайтыс болған эстрада әншісі В.Цойдың мың—мыңдаған табынушылары арасындағы 45 жасөспірім өздеріне өздері қол жұмсаған делінеді. Көзсіз табынушылықтың әлі буына қатпаған өскіндерді қалай адастырып, жуадай солдыратынының бір айқын дәлелі осы емес пе? Ақыл—есі бүтін адамды арбап, зомбиға айналдыру — қазіргі табынудың ең шетін жағдайларының бірі болса керек.

	Коммунизм, социализм идеяларына, күн көсемдерге бас июден, табынудан, қорсынудан, қорқудан әзер құтылып, тәуелсіздікке қол жеткіздік пе деп жүрген бүгінгі қазақ қауымы біраз ес жиып, етек бастылықтан құтылып келе жатқанымызға шүкіршілік етсек те, өткен—кеткен тарихымызды түгендеп, бүгінгі құндылықтарды бағалау үстінде кей—кейде асыра сілтеп, әсіреқызылдыққа ұрынатын кездеріміз де аз емес. Бас жақтың басын ауыртпай—ақ, өзімізге етене жақын қазіргі мәдениет, руханият кеңістігіне ат басын бұрып, айнала шолып қарасақ, кілең бір дабыра, даңғаза сөздерді жиі еститін болдық. Қазір қазақ ішінде (әрине, бізде ғана емес) кілкіген «ұлылар» қаптап көбейіп барады. «Ұлы ақын», «ұлы артист», «ұлы композитор» — бәрі бізде. Осы «ұлы» деген өлшеуі зор сөздің қайдан шығып, қайдан келгенін анық ажырату қиын. Абайда, Бұқар жырауда, өткен заманымыздың атақты би, шешендерінің толғауларында мұндай баламалар — «ұлы хан», «ұлы батыр», «ұлы би» ұғымдары кездеспейді. Қазақта «ұлыстың ұлы күні», «Ұлытау», «ұлы әкеміз», «ұлы анамыз» деген атаулар қашаннан бар — «үлкен», «көне», «ежелгі» деген мағынада айтылар еді.

	Кешегі Кеңес дәуірінде баспасөз, кітап беттері, радио қалпақтары «ұлы көсем», «ұлы партия», «ұлы кеңес» деген тіркестерге толып кеткені есімізде. Одан кейін бықпырт пәлек жайған «ұлыларға» — «ұлы механизатор», «ұлы конструктор», «ұлы боксшы», «ұлы тренер» секілді анықтауыштарға етіміз үйреніп алды.

	Басқаларды білмеймін, өз басым осы уақытқа шейін «ұлы боксшы», «ұлы футболшы» секілді сөздердің терең мағынасын түсінбей—ақ қойдым. Осы «ұлы» деген сөз, сірә, орысшасындағы «великийден» біздің қонақжай қазақшамызға оп—оңай көшіп келген болса керек.

	өйтетіндей қисыны бар. Өйткені біздің төл ана тілімізде бұрыннан «ұлық» деген түпсіз терең мағыналы атау сөз өмір сүріп келген. Мысалы: «Алла ұлық!» дейміз. Арабшасы: «Аллаһу әкбар!» Біздің шамалауымызша, бұл Қазақияға Ислам діні тарамай тұрып та ата—бабаларымыздың аузында бар сөз. Егер бар болмаса, арабша «әкбарды» қалайша тоЛЫҚ, ДӘл мағынасында қазақшаға қотарып үлгерер едік? Содан Кеңес замаHына келгенде, қаптаған «великийлерге» қазақша балама табу үшін «ұлықтың» бірнеше хәрпін алып тастап, «ұлыларды» қолдан жасай қоймадық па? Енді, міне, көрнекті, талантты, дарынды секілді анықтауыштарды қанағат етпей, «ұлыларды» мүлдем көбейтіп жібердік.

	Біздіңше, басқа кеңістіктерді айтпағанда, қазақ қоғамында соңғы жүз жылдықтар ішінде өмір сүрген бірнеше ғана ұлық сөз зергерлері, нағыз кемеңгерлер болды. Солардың ішінде үшеуін ерекше атар едік, олар: Қожа Ахмет Йасауи, Абай және Мұхтар Әуезов. Міне, бұлар анық ұлық тұлғалар (қазіргі тілмен бейнелесек, ұлылардың өзі). Неге олай дейміз? Өйткені: біріншіден, бұларда жаратылыстан дарыған өлшеусіз суреткерлік мол қабілет болды; екіншіден, бұлардың ерекше терең тұңғиық дүниетанымы, қазіргі тілмен айтсақ, идеологиясы болды; үшіншіден, бұлардың артында қалған мектеп (қалай атасаңыз — өз еркіңізде) болды. Міне, осы үшеуі ұлттық топырағымызда өніпөскен рухани ұлықтарымыз еді. Қалғандарымыз — айрықша озып кеткенде, өнерімізді дамытып, өркениетімізді өсірген үлкен, үздік, талантты тұлғаларымыз, классиктеріміз. Шынында өнер адамына «классик» дегеннен артық қандай атақ, баға керек?

	Әрине, ұлықтардың, ұлылардың ешқайсысына табынбаймыз. Басымызды иіп, зиярат етпейміз. Ардактаймыз. Мақтаныш етеміз. Мақтаймыз. Шын ыстық ықыласымызға, махаббатымызға бөлейміз. Бірақ оны культ дәрежесіне көтеріп тағутқа, тас құдайға айналдырмаймыз. Өйткені табыну, тағу дәрежесіне көтерілген (көтеретін — өзіміз) «ұлықтар» мен «ұлылар» ерте ме, кеш пе, бәрібір тұғырынан түседі. Тұғырынан түскені ештеңе емес—ау... олардың арасында тарихтың тезіне түсіп, майысып, сынып кететіндері де, уақыттың сүзгісінен өте алмай қиыршыққа айналып, жоғалып кететіндері де табылады.

	Жуықта осы жазбамыздың бас жағында, әуелде оқшаулау көрінген тақырыпты қозғауға себепші болған «жергілікті маңызы бар ақын», менің ескі досым, кәрі құрдасым Жұрынбайға жолығып: «Осылай да осылай, сол баяғыда екеуіміз таласып қалған әңгімеге қайта айналып соғып, бірдеңе жазғым бар еді», — деген сөзімнен ауанымды аңғарған ол ішкі жан қалтасына қолын салып, төрт бұрышты шағын қойын дәптерін шығарып алды да, соның беттерін парақтап тұрып:

	— Осы уақытқа шейін жеке кітап бастырудың сәті келмегенмен, мен әлі өлең жазудан тайылғаным жоқ, — деп, даусын сәл қырнап қойды. — Пенсияға кеткелі ермек етіп жүрмін... Ал тындай бер.

	Қартайсам да, сезім тыным таппайды,

	Махаббатсыз таңым тағы атпайды.

	Бір өзіне сыйынамын, Тәңірім,

	Сүю бірақ табынуға жатпайды.

	15.08.2010 ж.





ТУРА ЖОЛДЫ ІЗДЕУМЕН КЕЛЕМІЗ


	Әкем айтқан тағы бір әңгіме (аңыз емес, болған оқиға) есіме түсіп отыр.

	Ертеректе, өткен ғасырдың жиырмасыншы жылдарының басында болуы керек, біздің елден шыққан төрт—бес жас жігіт сонау алыстағы Бұқарай—Шәріп шаһарына сапар шеккен көрінеді. Мақсаттары — сондағы ең танымал Баһауаддин Нағышпанди ілімін үйрететін мектепте оқуға түспекші екен. Бұлардың баршасы Қарнақтағы мұсылмандық медреседе дәріс алған, әжептеуір білімді, талапты тәліптердің санатында жүрсе керек—ті. Іштерінде Шиелі аталатын шағын қыстақтың тумасы қыпшақ Үмбетәлі бар. Содан бәрі әлденеше күн жол жүріп, сол тұстағы ең әйгілі діни орталыққа әйтеуір аман—есен жетеді емес пе? Барған соң көп ұзамай бұларды сондағы мектептің ең үлкен басшысы — мүршиді алдына шақыртып алып, сынақ ретінде әлденеше сұрақтар қояды екен. Сырдан барған талапкерлер ұстазға бірден ұнау үшін көп ойланыптолғанып жатпай, әуелде жөнелдете жылдам жауаптар беріп тастауға асықса керек.

	Сонда Бұқарай—Шәріптегі ғұлама ұстаз жырақтағы қазақ елінен келген жас талапкерлерге алма—кезек қарап отырып, мынадай қиын сауалдар қояды:

	— Ал, балаларым, әгәрки алда—жалда Алла тағаламыз сендерге шексіз билік тізгінін ұстататын болса, сонда жер бетіндегі, адам тіршілігіндегі жамандықтармен қалай күресер едіңдер? Жақсылықты молайтып, зұлымдықты азайтудың қандай тура жолдарымен жүрер едіңдер? — дейді.

	Мұны естіген талапкерлердің ішінде пысықтау біреуі:

	— Тақсыр, біз оншалық түсініңкіремей қалдық. Шариғат үкіміне сүйенсек, мәселеңки... — деп аузын аша бергені сол—ақ екен, әлгі ғұлама ұстаз оның сөзін бөліп:

	— Балам, сен маған кітаптан оқығаныңды емес, оқығаннан тоқығаныңды айта бергейсің, — депті.

	— Мақұл, — деп беделді ұстазбен бірінші тілдескен талапкер сол жерде қолын қусырып, басын изей береді.

	— Онда, балам, айта қойшы, адамзат арасындағы әр түрлі зұлымдардан, қиянатшылдардан қайтіп құтылмақ керек деп ойлайсың?

	— Әгәрки менің қолыма әлгіндей шексіз билік тие қойса, онда зұлымдар мен қиянатшылдарды түгел қылтасынан қиып тастар едім, — деп үлкен ұстаздың қалауымен ойына еркіндік тиген пысық жігіт бул жолы бұлтармай жауап бергендей көрінеді.

	Ұстаз енді екінші талапкерге қарай назарын аударып:

	— Ал, балам, сен адамзат арасындағы ұры—қарыларды қайтіп жазалар едің? — деп сұрайды.

	Бірінші жігіттің жауабынан соң әжептеуір «жігерленген» екінші талапкер де осындай ыңғайда:

	— Әгәрки менің қолыма шексіз билік тисе, онда ұрыларды түп—түгел ұраларға көмдірер едім, — дейді.

	Ұстаз үшінші талапкерден:

	— Ал, балам, сен жалған сөйлеушілерді, ғайбат айтушыларды қайтер едің? — деп сұрайды.

	— Олардың шетінен тілдерін шегелетіп тастар едім.

	— Ал, балам, сен жалақорлар мен парақорларды қандай жазаға бұйырмақсың?

	— Ондайларды ат құйрығына байлатып, пәрепәрелері шыққанша сүйретуге бұйырар едім, тақсыр.

	Осы жерге келгенде манадан бері басын изеп, әжептеуір ықылас танытқандай болып көрінген ұстаздың жүзіне көлеңке түсіп, жабырқап отырады да, артынша осы құрапатқа араласпай, шеттенкіреп қалған Үмбетәліге қарап:

	— Ал, балам, сен неге үндемейсің? — деп сұрамай ма?

	— Тақсыр, сіз қойған сауалдарға менің беретін жөндем жауаптарым жоқ, — деп бұл сонда Шынын айтады.

	— Неге олай? Оның себебі бар ма?

	— Өйткені менің қолыма шексіз билік тие қалса, жер бетіндегі жамандық атаулыны оп—оңай жойып жіберетініме күмәнданамын. Екіншіден, өйтер болсам, құдіретті иеміз жаратқан тіршіліктің әділдігіне шәк келтіргендей көрінемін бе деп қорқамын, — дейді Үмбетәлі қатты қобалжып.

	— Әп, бәрекелді, балам! Жөн айтасың! — деп мұны естіген бұқаралық ғұлама сонда біздің елден барған бұл талапкерге бек риза болып қалады екен. — Ал, бірақ, балам, осы пікірінді қуаттайтын қандай дәлелің бар? — деп сұрайды тағы да.

	— Пайғамбарымыз (с.ғ.с.) айтқан бір хадистен басқа Дәлелім жоқ, тақсыр.

	— Иә, ол қандай хадис еді.

	— «Төбелесіп жатқан екі адамды көрсендер, зорлық жасаушыға да, жапа шеккенге де жәрдемдесіндер», — дейді Расулламыз. Сонда қасындағы серіктері: «Жапа шеккенге жәрдемдесетіміз түсінікті. Ал зорлықшыға қалай жәрдемдеспекпіз?» — деп сауал қояды. «Зорлықшыға кедергі болғандарың — соған жәрдемдескендерің», — деп жауап береді Расулла (Бухари, Муслим).

	Былайша сырттай қарағанда қарапайым, бейбітшіл, Мәмілешіл қағидадай көрінетін, ал шын мәнісінде Исламдағы тасавуф іліміндегі ең күрделі, түбірлі ұғымдардан саналатын осындай қысқа жауабы арқылы сол кезде шәкiрттiкке қабылданып, пәленбай жыл Бұқарай—Шәріпте дәріс алған Үмбетәлі дамулланы мен кейініректе, бала кезімде талай мәрте көрдім, бірақ кеңірек сұхбаттасқан емеспін. Совет өкіметінің қуғынынан көп зәрезап болған, сауысқаннан сақ кісі ме, әлде әкесімен мәслихаттас жүргенімен, оның мойHына қызыл галстук таққан пионер баласын пәлендей елеп—ескермеді ме екен, әйтеуір оның алыстан—жақыннан қозағаған ой—пікірлерін естудің сәті түспепті. Есімде жатталып қалғаны — Үмбетәлі дамулла Құранды ғажайып қоңыр сұлу даусымен ерекше әсерлі, бөлекше мақаммен оқушы еді. Даусын көтермей, айғайламай, ішкі жүрек үнімен, мұңлы, күйлі ырғақпен толғар еді. Оның қырағатын тындаған әркімнің тұла бойы балқып, төбе құйқасы шымырлай бастайтын, кейбір көңілі босаң қариялардың көздерінен жас парлап отыратын. Мен күні бүгінге шейін — мынау ақпарат кеңістігі жан—жақты кеңейіп, алыс—жақындағы азаншылардың, хафиздердің небір үздік, әсем үндерін ел қатарлы естіп жүрсем де, баяғы қазақтың ескі ауылында елеусіз өмір кешкен Үмбетәлінің мұңлы, сырлы мақамын іздеп таппаймын. «Әлде оның даусында бір Аллаға құлшылық етіп, ақиқат жолына түскендердің кеудесін басқан сол бір зілмауыр заманның зары жатты ма екен?» деп те ойлаймын.

	Шынында да адам адам болғалы, әуелі ұлыс, тайпа, кейін ұйысқан қоғам, мемлекетке айналғалы бері жер үстіндегі жамандықты асқындырмай, жақсылықты бас ұрғызбай әділетті өмір сүрудің алуан түрлі тәсілдерін іздеп, бастан өткізіп келеді. Халықты соңына ерте білген талай қаһармандар мен оңаша ой кемірген ақылмандардың істемегендері жоқ, айтпағандары жоқ. Сұрапыл соғыстар мен төбелес—төңкерістердің жеңімпаздары, саяси көсемдер мен тіл безеген шешендерінің бәрі де жер үстінде әділеттік, адамгершілік тұғырында тұрған қауымдастық орнатпақшы болғанын жариялаудан жалыққан емес. Зындан, дар ағашы, гильотина секілді жазалау құралдарын ойлап тапты. Бірақ жер бетіндегі, дұрысы — адамдар арасындағы жамандықтар жоғалып кете қоймады. Небір данышпандар мен ақылмандар адам баласын Жерұйық мекенге жеткізетін, ең құрмаса — жақындата түсетін тура жолды іздеп, бастарын қатырады. Анау Аристотель мен біздің әл—Фараби секілді жарықтықтар ақыр соңында мемлекеттерді, қауымдарды Әншейіндегі патшалар емес, білімпаз философтар басқаруы керек деген пәтуаға да келеді. Тарихта бірен—саран философтардың бірен—саран мемлекеттердің әміршісі болғанын білеміз. Олардың ішінде бірен—саран табыстарға жеткендері бар. Бірақ солардың көбісі қолдарына билік тізгіні тигеннен кейін көп ұзамай—ақ «Әншейіндегі патшалардан» озып кетпегені де — тарихи шындық.

	Тіпті бүйтіп ұзақ сонарға салмай—ақ, мына біздің әке—шешеміз, өзіміз — тұтас бір ұрпақтың бастан кешірген оқиғаларына назар аударсақ та, әл—Фараби заманынан бері адамзат жаратылысында пәлендей зор өзгерістердің болмағанына қол қояр едіңіз. Осы уақытқа шейінгі қоғамдық формациялардың олқылықтарын өте орынды сынаған пассионар тұлғалар бастап шығып, сәті түскен кезде алып Ресей жерінде аламантасыр төңкерісті жасап кеп жіберді емес пе? Онымен тоқтамай, «біздер жер шарының алтыдан бір бөлігінде ең әділетті қоғам орнатамыз» деп жаһанға жар салдық.

	Жар салумен тоқтамай, білектің күшімен, найзаның ұшымен, шынында да қалың бұқараға ежелден сүйкімді көрінетін «әлеуметтік теңдік» мұраттарын жүзеге асырмақ ниетімен социализм, коммунизм шаТырларын жер—жерге әкеліп тіге бастадық. Қай заманда да қалың бұқара көпшілік ұғымында үстемдік құрған жексұрын «қанаушыларды» — ешбір өзгерістерді қаламайтын ескі билік иелерінің, бай, шонжарлардың тұқымын тұздай құртып, бәрін талапайға салып, талап алдық. Ал бұндай әрекет қашанда, көбінесе стихиялы түрде, әлеуметтік теңдікті аңсаумен жүретін қарапайым жұртшылыққа әбден ұнайды.

	Сөйтіп, баяғы Париж коммуналары секілді, Ресей большевиктері де аз уақыт салтанат құрды. Бірақ ақыры баянсыз болды: Шын коммунарларды қынадай қырған мұнафықтар Лениннің көзі тірісінде—ақ бұрынғыша езуге, қанауға негізделген тағы бір «формацияның» ірге тасын қалауға кірісті. Ақыры «анау болып» шықты ғой... Ешкім жамандықтың көшін тоқтата алмады. Сондай—ақ ешкім де жақсылықтың ұрығын жоғалта алмады.

	Енді ше? Әрине, мемлекеттік тәуелсіздікке қол жеткізуіміз — ең зор тарихи жеңіс, тағдырдың сыйы екені рас. Бірақ біздің бұл жерде саяси талдау ниетіміз

	жоқ, біздің мақсатымыз басқа — адам табиғатының Ықылымдарына үңіліп, кейбір тұжырымдар жасау (өзгеге болмаса да, өзіміз үшін). Материалдық өзгерістер мен жетістіктердің әрдайым рухани

	жетістіктерге айнала бермейтінін қазір де байқау қиын емес. Қайта керісінше: осы екі түрлі «жетістіктер» бірбіріне қарсы жүретін қарама—қайшылықтарға ұласып кетуде. Әлемдегі бай, қуатты мемлекеттердің кедей, әлсіз мемлекеттерді сөз жүзінде тендес, әріптес санағанымен, іс жүзінде олармен оншалық санаспайтыны, өз мүдделерін бәрінен жоғары қоятыны, тiптi жәрдем, көмекке келгенде де есіркеп, мүсіркеп қарайтыны секілді, жеке адамдар өмірінде де дәл осындай жағдайлар жиі кездесетіні түсінікті. Жалпы, жеке адамдар ғана емес, мемлекеттер байыған сайын руханияттан сырт орай тартып, материалдық құндылықтардың соңына ілесіп кете барады екен. Мәселен, бүгінгі Еуропаның бай елдерінің бәрінде—ақ формалды түрде христиандық шіркеулер жұмыс істейтінін білеміз. Бірақ ол тоққарындардың бойында христиандық тәрбиеден не қалғанын білмейміз.

	Атам заманғы ақылмандардан бастап бүгінгі білімпаздарымызға шейін адам табиғатындағы қарамақайшылықтарды зерттеуге, түсінуге тырысса, небір заңғар жазушылар мен даңғайыр ақындар бұлардың бәрінен асып түсіп, ғалам көлеміндегі ең күрделі, ең ғажайып жаратындыға жататын осы құбылыстың нелер қыртыстары мен терендерін ашып—ақтарып, өшпес, көнермес бейнелерін жасады. Бірақ бәрібір осы уақытқа шейін адам өзін—өзі толық танып үлгірген жоқ. Оның себебі түсінікті де: қанша мадақтағанмен, адам — бәрібір жаратынды, демек, өзге де жаратынды ғаламның бір бөлшегі, бәлкім, бірден—бір тірі жаны бар, тірі санасы да бар тіршілік иесі. Жаратынды болғандықтан, біздің ұлық Жаратушымыз бар екені хақ. Ендеше, біздің сыр—сипатымызды толық білетін Сол ғана.

	Әйткенмен, адам баласы жер бетінде жаратылғаннан бері адасумен келеді деуден аулақпыз. Ол жоғарыдан, Абсолюттен (Гегель) түсірілген «жоспармен», өз тағдырының жолымен, пәлен мың (әлде миллион) жылдар бойы біржола жойылып құрып кетпей, жұмыр жермен бірге ақырындап жылжып келеді. Ол өзінің кім екенін, қайдан келіп, қайда баратынын іздеуден жалыққан емес. Ол ненің жақсы, ненің жаман екенін, ненің пайдалы, ненің зиян екенін түсінуден де қағыс емес. Адам қолымен жасалатын амал—әрекеттерді, оның түпкі құлқы—пейілін, ойы мен сезімдерін таразыға салып талдау арқылы бұл жалғанда тура жолмен жүрудің бағыт—бағдарын жасаумен, іздеумен өмірін өткізіп келеді.

	Талай қауымдық құрылымдарды (формацияларды) бастан өткеріп, талай «измдердің» ықпалына түскенмен, адамның адамшылықтың тура жолымен жүруі керектігі туралы арманы, үміті, тілеуі ешқашан бәсеңсіген емес. Өйткені әрдайым жамандық жетегінде кете бермей, жақсылыққа ұмтылу да — әу баста Абсолютте «жоспарланған» сипаттардың бірі екені күмәнсіз.

	Бағзы заманда өмір сүрген әл—Ғазали «Амал өлшемдері» деген бір кітап жазып, «кәміл адам» деген ұғымды дүниеге келтіреді екен. Әрине, оған дейін де, кейін де нағыз адам қандай болуы керектігі жөнінде пікір айтқан ақылмандар аз емес еді. Ал әл—Ғазалидің ерекшелігі — адамдық сипаттарды оның бір мезгілде, бір кеңістікте өмір сүруінің әр түрлі амал—әрекеттерін талдау арқылы анықтауында жатса керек. Мұндай ұғымды ол «Құранның» «Нұр» сүресіндегі бір ғана аятты (24,35) талдауға арналған «Нұрдың орны», сондайақ «Ақыл—парасаттың артықшылығы, мәнісі және олардың түрлері», «Бақытқа қол жеткізудің кілттері» атты еңбектерінде тереңдете түседі. Бұл ғұламаның кәміл адамды тануда оның амал—әрекеттерімен қатар, ақыл—парасат пен білімділігіне айрықша назар аударғанын аңғару қиын емес. Шынында амал мен ниет бірлігі, білім мен парасат қоңсы қонбаған жерден нағыз адамды іздеу — құр әурешілікке ұқсар еді. Сонымен қатар әл—Ғазали діл, жүрек, рух тазалығын айрықша бағалап, солардың әрқайсысына жеке—жеке талдаулар жасайды, тазарудың жолдарын көрсетеді. Бізге оның: «Діл — рух ақиқаты», «Ақыл—парасат — ділдің қызметкері», «Хайуандарда рух жоқ, рух адамға ғана тән», «Ділінді білу — өзінді тану», «Діл — Пәк тазалық көрінісі» секілді пікірлері айрықша мағыналы естіледі. Бұл ғұлама «Кәміл адам мынандай болады» деп, әйтпесе «тура жол мынандай болады» деп тікелей нұсқау бермегенмен (олай ету мүмкін емес те шығар), оның әзірше біз оқыған рисаларынан адам ұрпағы үшін әуел бастан идеалға, арманға айналған мұраттардың қандай болуы керек екендігін біршама түсінгендей хал кешеміз.

	Адам ұрпағының қандай болуы керек екенін түсіну — оның бұл дүниедегі жүрер жолын анықтау деген сөз.

	Ақыл мен уахи. Қазіргі мұсылман ғұламалары осы екі ұғымға айрықша мән береді. Қарапайым тілмен айтсақ: ақыл (адамның әрбір саналы әрекеттері) уахидың (Кұдайға құлшылық ету жолдары) қарамағында, басшылығында, тәрбиесінде болуы керек. Уахидың тәрбиесі кеміген жағдайда ақыл құрықтан босанған асау секілді еркіндеп, бет алды лағып кетпекші, өзі де жарға жығылып, өзгелерді де таптап өтуі әбден мүмкін. Ақыл — ерекше қуатты күш, оның жасампаздық пен қиратушылыққа бейімділігі тепе—тең түсіп жатады. Мәселен, термоядролық реакцияларды ашып, меңгеріп, жыл сайын жер үсті мен жер астындағы отын түрлері азая бастаған тұста жаңа энергия қазандарын (АТС) салып жатқандар — әрине, ақыл иелері, сондай—ақ ядролық сұрапыл соғыс қаруларын жасаушылар да — сондай «содырлар».

	Неге бұлай деген сұраққа ежелден—ақ Шығыс пен батысты жайлаған ойшылдар мен сәуегейлердің (бұлар да, әрине, ақыл иелері) беретін жауаптары өте ұқсас. Олардың айтуынша, адам баласының болмысы әуел бастан—ақ қарама—қайшылықта, кереғарлықта өмір сүріп келеді. Әуел бастан—ақ адам болмысына тағылық (хайуани) пен адами (саналылық) қасиеттер тән. Мұны мұсылман білімпаздары адамның тән, жан, рух болмыстары мен байланыстарды, содан «хайуани рух», «періштелік рух», «сұлтани рух» дегендерді шығарады. Оның үстіне, «жүрек», «діл», «нәпсі» аталатын аса күрделі философиялық, психологиялық, моральдық ұғымдар туындап жатады.

	Адам танудағы батыстық—шығыстық ұғымдардың туыстығын дәлелдеу үшін бірер мысал—үзінділер келтірейік:

	«Адам табиғаты қашанда екіұдай: биік әрі аласа, еркіндік ансаушы әрі құлдық ұрушы, құдайға ұмтылушы әрі тұрмыс батпағына батушы. Адам табиғаты өте кереғар. Осының бәрі оның жан дүниесін түгел билеп алған» (Н.А. Бердяев).

	«Адам хайуан да, періште де емес — ол хайуаннан туған періште, хайуаннан туған рухани жаратылыс, демек, біздің бұл дүниеде өмір сүруіміздің мағынасы осындай толғақты көру ғана, басқа түк емес» (Л.Н.Толстой).

	«Бүгінгі кейбіреулер ойлағандай, адам баласы бұрынғыдан жақсырақ, мәртебелі, қуатты бағытта дамып келе жатқан жоқ. Бүгінгі еуропалықтар құндылығы жағынан Ренессанс дәуіріндегіден әлдеқайда төмен» (Ф.Ницше).

	Сөйтіп, адам жаратылысын жік—жікке бөліп тастаған бұрынғы—соңғы ақылмандар солардың ішіндегі ең жоғарғы дәрежелілері кайсы деген сұраққа да әркалай, әр тараптан жауап береді. Жинақтап айтсақ, ең жоғарғы дәреже иелері үш топқа бөлінеді екен, олар мыналар: кәміл адам (әл—Ғазали), пассионарлар (Л.Н. Гумилев), үстем адам («сверхчеловек» — Ф.Ницше). «Кәміл адам» турасында шет жағалап айтқан болдық. Біздің түсінігімізше, ондай адам қай заманда, қай ортада өмір сүрсе де, рух, жан тазалығынан өткізіп отырады, көзімен көргеннің бәрін ақиқат санамай, таза жүрек, таза діл, таза көңіл нұрымен сәулелендіреді, ал ғаламдағы нұр атаулыны жаққан иесі біреу ғана — Алла тағала. Кəміл адамдар кімдер? Пайғамбарлар, әулиелер, тақуалар болса керек—ті. Олар ғана емес, ақиқат нұрына шомылған әрбір пенденің солардың қатарына барып қосылудан үміті бар.

	Пассионарлар кімдер? Жер биосферасындағы тірі энергиядан қуат алатын, ерекше бітім—болмысы бар, айнала қауымды қозғалысқа түсіретін, бастаушы,

	жетекші тұлғалар. Олардың тарих алаңына шығуы әрбір этностар жүйесіндегі пассионарлық кернеудің белсенділігіне тікелей қатысты көрінеді. Әлем тарихындағы Шыңғыс, Наполеон, Зұлқарнайын, Жанна д'Арк, Ян Гус, Ганнибал осындай адамдар. Бұл ретте қазақ қоғамын, мемлекеттілігін құрушылар, кенейтушілер, қорғаушылар болған Жәнібек, Керей, Тәуке, Тәуекел, Абылай, Кенесары хандар да осы қатардан табылатыны хақ.

	Ал үстем адамдар (сверхчеловек) дегеніміз кім? Неміс ақыны әрі философы Ф.Ницшенің (1844—1900) түсіндіруінше, үстем адам өз мақсатына жету үшін ештенеден тайынбайтын, ешқандай моральдық, адамгершілік мұраттарды ұстанбайтын, әу бастағы жаратылыста берілген тағылық тізгінін толық еркіндікке жіберетін үздіктер. Оның бар мұраты — өзгелерге үстемдік құру, билікке жету әрі осының бәрін ол зорлық—зомбылық тәсілімен іске асырады. Ал сенім мен таным мәселесінде маңыздысы — олардың шындыққа сәйкес тіршілігінде емес, олардың қоғамға қызмет ететіндігінде, тигізетін пайда—зиянында ғана болса керек. Өзіне ұқсас өзгелерді таптау — бұл күші басым адамдардың құқығы ғана емес, міндеті. Ол «Құлдар моралін» біржола теріске шығарады. Күштілердің әрекеті «өмір энергиясын» молайтатындықтан, соларды қорғау керек екен. Тобыр, қарапайым халық әлгіндей үстем адамдарды туу үшін ғана өмір сүреді деп есептейді. Үстем адамға ақылға сыйымды, әдепке лайық шектеу жоқ, ол — қашанда еркін, өз қалауымен ғана тірлік ететін ерекше біреулер.

	Ницшенің осындай көзқарастарының «көрнекті құралдары» ретінде бірнеше мысал—үзінділер келтірейік:

	«Құдайдың өзін қорлауға әйтпесе елді талан—таражға салып, алдауға, қанауға жол беруге бейімділігі — бәлкім, оның адамдар алдындағы ұялшақтығынан болар».

	«Біреуді ғана сүю жабайылыққа жатады, өйткені ол өзгелерге немқұрайлықпен қарау арқылы жүзеге асаДЫ. Құдайды сүюде — Дәл соған ұқсайды».

	«Жұрттың бәріне бірдей аяушылық білдіру — сен үшін қаталдық әрі жәбірлеу болар еді».

	«Екіжүзділік — жақсы адамның бұзылуы емес, керісінше... әрбір ырыс—берекенің алғышарты».

	«Адамзат — тек тәжірибеге керек материал, сәтсіз шыққан жарамсыз көп қиратындының үйіндісі».

	«Арып—ашыған адамдар тыныштық пен бейбітшілікті көксейді, ал бұл — керітартпа діндер мен философтардың бағыты. Байлар мен еті тірілер — жеңісті, жеңілгендер — қарсыластарын қайта жеңуді, билік иелері — жаңа әлемдерді жаулап алуды ойлайды. Осындай мұқтаждық организмнің барлық тұтас өміршең қасиеттеріне сәйкес келеді».

	Осылайша ақыл—санаға ерікті қарсы қойып, дәстүрлі христиандық моральды, рационалды философияны, этикалық үрдістерді жоққа шығарғанда, XIX ғасырдың соңындағы «жаңа философиялық» бағыттың негізін қалаушыларының бірінің көздеген максаты қайсы деген сұраққа жауап табу оңай емес. Шектен шыккан индивидуализмнің көрінісі ме, әлде «көтерілісі» ме? Өмірде жолы бола қоймаған ақынның ашуы, сезім бұрқағы ма? Әрине, бұлайша жеңіл—желпі түсіндіруге болмас. Ф.Ницше өмір сүрген дәуірдегі, ортадағы әлеуметтік құбылыстардың әсері тимей тұрмағаны да хақ. Бірақ, әрине, бұрынырақта жазылғандай: «Ницшенің көзқарастары капитализмнің империализмге өту сатысында қалыптасып, буржуазиялық идеологияның таптар күресінің шиеленісу кезіндегі ақуалын білдіреді. Оның дүниетанымы революция рухына және қалың бұқараға қарсы өшпенділікке толы. Оның ойы сөзсіз болмай қоймайтын реВолюциялық тасқынға тосқау қою еді», — деген секілді арзанқол айыптаулар (Философиялық сөздік. М., 1963) жеткіліксіз. Онда біз неміс философы жазған еңбектердің («Заратуштраның айтқандары», «Жамандық пен жақсылықтың арғы жағында», «Билікқұмарлық» т.б.) осы кезге шейін қайта басылып, оқылып жатқанын қалай түсінер едік? Бұның сыры, сірә, оның қолынан шыққан туындылардың біразында таптар тартысының шиеленісу тұсындағы ғана емес, соңғы бірер ғасыр көлемінде тым асқынып кеткен «өзгелерге үстемдік жасау» идеяларының шындықтары бар екендігінен де болар.

	Расында ғылым мен техниканың орасан дамуы материалдық құндылықтардың молаюына қол жеткізіп, сондай құндылықтар иесінің астамшылық сезімдерін қоздырып, олардың көмейлерін кеңейтіп, көбейте беруге, ала беруге деген құштарлығын, фәлсафа тілімен айтсақ — Нәпсісін шексіз арттыра бергені айдан анык емес пе? Сөйтіп, өзін «үстем адам», ерекше жаратылыс ретінде көре бастағандар бірте—бірте айналасын, аймағын ғана емес, бәрін билеуге, бәрін бағындыруға ұмтыла бастайды. Ол енді өзінен әлсіздерді жұтып қоюды қанағат етпейді, ол бәр—бәрін — күллі ғаламды билептөстегісі келеді, басқасын былай қойғанда, күнделікті табар табысы мен пайдасы үшін өзі өмір сүріп отырған ортаның — табиғат—ананың да шаңырағын ортасынан түсіріп құлатудан тайынар емес. Ең жаманы — осы «үстем адамның» бір қарағанда жеке—дарадай көрінетін психологиясы қазірде дамыған, өркендеген қоғамдардың санасын (егер «қоғамдық сана» деген ұғымның бар екені рас болса) жайлап алғанға ұқсайды. Әйтпесе қазіргідей дамыған, өркендеген заманда жер астындағы, жер үстіндегі, жер айналасындағы тепе—тендікті бұзып, экологиялық апаттарға жол беріп жатқан әулеттің әрекетін қалай түсіндіруге болады. Әрине, бұл арада

	Ф.Ницше «байғұстың» түк жазығы жоқ. Бар пәле — адам жаратылысындағы қайшылықты, «үстем» пиғылдардың бел алып, бой бермей жатқанында.

	Осы арада бір мысал келтіре кетейік. Қазіргі кейбір ғалымдар арасында Д.Лаврок) «Гайя теориясы» деген қағида пайда болған көрінеді. Олардың айтуынша: егер бұдан кейінгі 50 жылдың көлемінде жер айналасындағы жылулық мөлшерінің тағы да 3—5 градусқа көтерілуіне жол берсек (қазірдің өзінде 2 градус шамасында жоғарылағанға ұқсайды), онда біздің мәңгілік мекеніміз — Жер, тірі организм, биосфераның бір бөлшегі ретінде, қатты қарсылық көрсетіп, өзінің қас дұшпанына айналған Адамнан құтылуға тырысады екен. Қасиетті «Құранда» да бұрынғы мыңжылдықтар Дәуірінде Құдайдың, жаратылыстың заңдарына мойынсұнбаған қауымдардың жойылып кеткендері туралы жазылады. Ал жаны жоқ жердің «тірі организмге» жату — жатпайтындығы туралы пікірге келсек, бүгінгі ғалымдар В.И. Вернадскийдің, Леруаның, Шарденнің т.б. биосфера, ноосфера саласындағы еңбектеріне сүйене отырып, жер бетіндегі әрбір жаратындының энергия—қуат көзі бар «тірі» құрылым екенін тәжірибе жүзінде дәлелдеп қойғанына сенеміз. Ертеректегі мұсылман ғұламалары, Мәселен, мутакалимдер рухты — жанның заттық көрінісі деп, сондай—ақ жан—жануарларда да, әр түрлі өсімдіктерде де жан бар деп есептеген.

	Бұрынғы—соңғы батыс, шығыс ақылмандарының адамның жаратылысы, оның ғалами тіршіліктегі орны, өмір сүруінің мәні мен мағынасы туралы айтқандары мен жазғандары аз емес. Егер қысқаша қайырсақ, солардың басты—басты бағыттары былай болып шығар еді: Адам — күллі әлемнің, космостың кішкене бір, бәлкім, ең маңызды бөлшегі, микрокосмос. Космос — идея (Құдай) мен материяның қосындысы (Платон), немесе — түр (Аристотель). Адам — үш сатылы болмыс иесі, олардың аты — дене, жан, рух. Оның рухани бейнесі — ар—ұятына орналасқан. Адам — парасатты, ойлай білуші, пайда—зиянды ажырата білуші (Декарт), сондай—ақ ол — талдап—талғай білуші, парасатты таным иесі (Кант). Адам — қоғамның «атомдық» бөлшегі, негізінен «Гомо сапиенс» (саналы адам) ғана емес, «Гомо фабер» (әрекетшіл адам) болғаны керек (К.Маркс). Адам — парасат тәжірибесін жинақтаушы, Эйдос құралы арқылы әлемді, өмірді зерттеуші, түсінуші, тіршілік етуші (Гуссерль). Адам — бірқалыпты, көңілсіз, ұжымдасқан, тоталитарлық қоғамға қарсы әрдайым наразы, өзгерістерге, қайта құрылуға ұмтылушы (постмодернизм). Адам — санасыз, тек психологиялық ықылымдардан тұратын жаратылыс (З.Фрейд).

	Ал осыншама қайшылықты қатарлардан құралған адам баласы ғаламның бір бөлшегі, бәлкім, ең жоғары дәрежедегі тумасы ретінде өзін—өзі сақтап қалуы үшін, оның тағдыр белгілеген межелі мерзімге шейін аманесен жетуі үшін, ең бастысы — әуел бастан ақыл, сана, ой—сезім дарыған дара құбылыс ретіндегі қызметінен айнымай, екі дүниедегі бағыт—бағдарынан адасып қалмауы үшін қандай жолмен жүруі керек? Біздің бәрімізді адастырмайтын тура жолымыз қайсы? Былайша қарасақ, ондай жолдың көп емес екенін көреміз. Оның себебі де адамның жаратылысына, болмысына, табиғатына барып тіреледі екен.

	Ендеше, жұмыр басты пендеге бұл жалғанда жүріп өтетін екі—ақ жол қалған сыңайлы: тәннің қалауын істеп, бұл тіршіліктің қызығына белшесінен бата беру немесе жан қалауына еріп, ізгіліктің санын молайта беру. Бұрынғы—соңғы білімпаздардың айтуынша, бірінші — өткінші де, екінші — мәңгілікке барар бағыт көрінеді. Тән азығы, жан азығы деп те бөле—жарып атап жатамыз. Біз де білгенімізге қарай осы төңіректегі түйгенімізге тоқталайық. Сірә, жоғарыда мысалға келтірілгеніндей, адам рухы жөніндегі ұғымның бірізділігі болмауы себепті, оның кейде тірі «жанның» баламасы ретінде, кейде жаратушы Иемізбен байланыстықтан, ең жоғарғы дәрежедегі космологиялық субстанция ретінде түсіндірілетіндіктен, бұл орайда терендеп бармай—ақ, өзімізге жақын жағын төңіректесек те болады. Базбір мұсылман ғұламалардың талдауын

	ша, адам бойындағы тағылық рух басым түссе, ол сөзсіз жамандықтарға қарай бастайды, ал таза періштелік рух басым түссе, екі дүниеде жақсылық көбейе бермекші. Осының бәрі адам бойындағы нәпсі аталатын керемет сүзгіден өтеді екен. Сонда нәпсі дегеніміз не? Нәпсі — сірә, адамның ішкі еркі, қалауы, құштарлығы болуы керек. Оның да екі беті бар: ол соңына ерген пендені ұшар биікке шығарып, немесе терең шыңырауға тастап жіберуі мүмкін. Атақты әлҒазали: «Нәпсі — рухтың көлігі. Егер әркім оның тізгінін босатып, еркіне жіберсе, құрып кеткені. Ал үнділіктер немесе кейбір мистиктер секілді нәпсіні өлтіруге тырысса, онда ақиқатқа барар көліктен айырылады», — деп жазған. Тауып айтылған сөз! Өйткені ауылда өскен, ескі қариялардың әңгімесін көбірек тыңдаған мына біздер бала жасымыздан «Нәпсінді тый!» дегенге саятын насихатты аз естігеніміз жоқ. Сонда осы «Нәпсі» дегенің адамды азғырушы бірден бір құбыжық екен—ау деп ойлаушы едік. Шынында оның «азғырушы» екені рас. Бірақ сол нәпсінің адамды тәуекелге, іс—әрекеттерге бастайтын «түзік» қасиеттері де бар екенін енді аңғара бастаппыз. Мәселен, әрбір пенденің дәмді ас ішіп, сәнді киінуге ұмтылуы, тіпті атын шығарып, жақсы атақ алуға, абыройлы болуға құмарлығы, өнер—білімнің соңына түсіп, сұлулықты, көркемдікті қызықтауы да — нәпсінің қалауы емес пе? Әрине, тәкаппарлық, мансапқұмарлық, дүниеқоңыздық, сарандық, кекшілдік, кесапаттық — бұлардың бәрі де сол нәпсінің қалауы, жаман, жағымсыз сипаттары. Сондай—ақ мейірімділік, қайырымдылық, тақуалық, жомарттық — бұлар да нәпсінің қалауы, Нәпсінің жақсы, жағымды сипаттары. Демек, жағымды, жағымсыз сипаттарына қарамастан, адамның жаHын, жүрегін, ой—сезімін түгел жайлап алған екі түрлі Нәпсі — өзара бірлікте қатар өмір сүретін рухани құрылым. Бұларды бір—біріне антоганист деп те, демей де атауға болады. Өйткені бұлардың бітісетін де, бітіспейтін де тұстары жиі кездеседі. Бәрі де түптеп келгенде адамның ниетіне, жүрегіне, діліне қатысты, біздің қазақ оны «құлқы—пейілі» деп те айтады. Құлқыпейілі (ділі) түзу адамның нәпсісін де тізгіндеп ұстауға шамасы келеді. Сондай—ақ құлқы—пейілі түзу адамның өз нәпсісін тазалап, тазартуға да шамасы келеді емес пе? Ұлық пайғамбарымыз Мұхаммед (с.ғ.с) бір хадисінде: «Шын жауынгер — өз нәпсісіне қарсы соғысқан адам», — демеп пе еді? (ат—Тирмизи, Ханбал).

	Қалай қайырсақ та, адам жаратылысын өзгерту, қалыбын бұзу, оны қайта жасау мүмкін емес. Өйткені: «Адам — ғаламның кішірейтілген бір жиынтығы. Сол себепті ғаламдағы барлық нәрсенің үлгісі оның бойынан табылады» (Раббани). Ал ғалам жаратылысы зандары да — абсолюттік ұғым. Біздің қолымыздан келетіні — сол абсолюттік заңдардың шеңберінде, әуелден түзу сызылған сара жолдың үстінде бұлталақтамай, қиқалақтамай, сүрінсек те құлап кетпей, құлап қалсақ та біржола құрдымға түсіп кетпей, аман—есен мәреге жету.

	Анау көне заман данагөйлері Конфуцийден бастап әл—Ғазалиге, Ибн—Арабиге шейінгілерге, кейінгілер түгел армандап, іздеп өткен «нағыз адамдар», «кәміл адамдар» уақыт өткен сайын азайып бара ма, көбейіп бара ма — оны шотқа салып санамалап жатудың мүмкін еместігі тағы аян. Оның үстіне, адам нәсілінің бәрінен жаппай идеалдағы «кәміл адамның» түп—түзу жолымен тарта беруді талап ету де, олардың бәрібір азшылық екенін, ал тетелеп жүруді қалайтындардың қарасы қай заманда да көпшілік болатынын ескермеу де әділдіке жеткізбес еді. Елдің бәрі тақта, сопы, дәруіш емес. Ал сонда сондай «еместер» қайтіп күн көруі керек? Өзге қарпайым көпшілікке арналған тура жол бар ма? Кәдімгідей ішкісі, жегісі келетін, қуанғысы, күлкісі келетін — былайша айтқанда, мынау жарық дүниенің қызығына шаттанып, сонымен қатар ақырет қамынан да құр қалмай, жаратқан Иеміздің алдына жарқын жүзбен бару үшін не істеу керек?

	Алдымнан осындай қиын сұрақтар шыққанда әкеме жүгінетін әдетім бар екенін бұрын да жазғанмын. Дүниетаным, өміртаным мәселесінің бәрін өзі бекем ұстанған Ислам қағидаларымен ұштастыра қарайтын тақуа әкем бұл жолы недәуір мәмілегер мінез көрсетіп:

	— Адам көкірегінде әуелден ынсап, ынсапшылық болса, жүрер бағытынан жаңыла қоймайды ғой, балам, — деп жауап береді.

	Көке, сонда ынсап дегеніміз не нәрсе? — Әрбір ниетте, амалда шектен шықпаушылық, шекарадан өтіп кетпеушілікті айтады.

	— Ал көкірегінде ондай ынсабы жоқ адамдарды қайтіп тәрбиелеуге болады?

	Әкем мұны естігенде, ұзын сақалының ұшын екі саусағының арасына салып шиырлап отырды да, сәл жөткірініп қойды. Бірақ жауап бермеді...

	27.12.2009 ж.





МАХАББАТ ПЕН ҒАЛАУАТ


	Біздің ұлық Абайымыз айтпаған сөз қалған ба? Жасың ұлғайып, дүние сырына бұрынғыдан тереңірек үңілген сайын Абайға барып жүгінуің жиілей береді. Жанынды қинаған сұрақтарға жауап іздейсің.

	Өлсем орным — қара жер сыз болмай ма?

	Өткір тіл — бір ұялшақ Қыз болмай ма?

	Махаббат ғадауатпен майдандасқан,

	Қайран менің жүрегім мұз болмай ма? —

	деп жазады ақын.

	Мұндағы Махаббат — ғаламдық көлемдегі сүйіспеншілікті бейнелесе, Ғадауат сол махаббатқа қарама—қарсы — жек көру, мейірімсіздік, қаскүнемдік, дұшпандық деген ұғымдарды бейнелейді. Бұдан басқа Абайдың талқысына түсетін Нәпсі деген сөз бар. Оның мағынасы тіпті жан—жақты: адамның ішкі жан дүниесі, құштарлығы, құлқы—пейілі болып таралып кетеді. Махаббат. Ғадауат. Нәпсі. Асылы гомо сапиенс аталатын саналы адамның өмірі осындай үш тағанға тіреліп тұратын болса керек.

	Абайдың айтуынша, Алла тағала әуелде адам баласын махаббатпен жаратқан. Ендеше: «Кім өзіңе махаббат қылса, сен де оған махаббат қылмағың парыз емес пе?» «Махаббаттың төлеуі — махаббат». «Алла тағаланың пендесін махаббат уә мархаматтан жаратқанын біліп, махаббатына махаббат пенен ғана елжіремeкті Құдайға ғашық болды дейміз». («Отыз сегізінші сөзден »). Жалғыз Абайда емес, Шығыстың атақты ақындары Руми, Хәйәм, Хафиз, Жәми, Сағди жырларында аспандатып дәріптелетін махаббаттың төркіні — күллі ғаламды, жан иелерін жаратушы құдіретке құлшылық етуден бастау алады. Бұл ретте жаратушы мен жаралушының арасындағы махаббат сипаттарын ақындық, философиялық тілмен жеріне жеткізіп жырлаушының бірі — біздің ұлық бабамыз Ахмет Йасауи екенін әркім білуге тиіс.

	Махаббат — адам өмірінің тұғыры мен тіреуіші. Махаббат — өзіңді ғана емес, ең алдымен өзгені сүю, қарапайым тілмен айтсақ, жақсы көру, ұнату. Жаны ашу, мейірбандық, жақсылық істеу, қамқорлық көрсету осыдан шығады. Көкірегін махаббат жайлаған адам қашанда қайырымдылықпен, әділдікпен, адалдықпен ауылдас отыруға тырысады. Ондай адамның кейде сырты байсал суықтау көрінуі мүмкін, бірақ іші — нәзік, сезімтал, сергек келеді. Ойынан бұрын сезімі бас көтеретін де кездері бар. «Мұның арты қалай болар екен» деп ойы тартпақтай бастаса, сезімі ілгері қарай сүйрелейді. Сөйтіп, бұлдыр ойды мөлдір сезім тазалап жуып тұрады.

	Дүниедегі бар жақсылық махаббатпен жасалады, махаббатпен нұрланады. Ең арғысы сәулетті үй салып, бітік егін өсірсеңіз, жер қойнауын қопарып кеніш көзін ашсаңыз, кітап жазып, ою—өрнек токысаныз да қаншама ой қуатын, жан мейірімін жұмсайсыз. Өйткені шын сүйіспендіктен туған дүние ғана құнды, сұлу болмақ.

	Ғаламдық биіктен қарасақ та, махаббаттың орны орасан екені көрінеді.

	Адамды сүй, Алланың хикметін сез,

	Не қызық бар өмірде бұдан басқа? —

	деп Абай тегін жазбаған.

	Түпсіз тұңғиық ғарышта шыркөбелек айналған жұлдыздар, планеталар әлемі, ай мен күннің жарығына жылынып, біздің тұрақты мекеніміз секундына отыз мың шақырым шапшандықпен зырлап бара жатса, бұл абсолюттік шындық — Құдіреттің іс—әрекетінен хабар береді. Жер бетіндегі күллі құбылыс, әлі түгесіліп—таусылып бітпеген тіршілік иірімдері, адам баласының қазандай қайнаған, арпалыс пен алысқа, жеңіс пен жеңіліске толы өмірі, Абай айтқандай, сол құдіреттің хикметіне тұнып тұр. «Құдай тағала ешбір нәрсені хикметсіз жаратпады... Бәрінің хикметі бар, бәрінің себебі бар». («Отыз сегізінші сөзден»). Хикмет сырына үңіліп, танып—білу үшін де ақыл—парасат, білім—білікпен қатар ықылас—пейіл, құлшыныс, сүйіспендiк керек.

	Махаббатпен жараткан адамзатты,

	Сен де сүй ол Алланы жаннан тәтті.

	Адамзаттың бәрін сүй бауырым деп,

	Және хақ жолы осы деп — Əділетті.

	Адамзатты сүю, әділетті сүю — бұдан асқан асыл мұрат болушы ма еді? Өйткені Абайша: «Ғадəләт — барша ізгіліктің анасы дүр. Ынсап, ұят — бұл ғадӘЛӘттан шығады». («Отыз сегізінші сөзден»). «Адамшылықтың алды махаббат, ғаләләт, сезім. Бұлардың керек емес жері, кіріспейтұғын да жері жоқ. Бұл ғадәләт, махаббат сезімі кімде көбірек болса, ол кісі — ғалым, сол ғақил». («Қырық бесінші сөзден »). Демек, күллі адамгершілік қасиеттер, ізгілік, ар—ұят, қанағат—ынсап — махаббат — анадан туады екен

	Бұл ғана емес. Кемеңгер Абай саналы адамзат өмірінде жиі ұшырасатын жамандықтарды махаббатпен емдеуге болады деп сенген. Оқиық: «Күллі адам баласын қор қылатын үш нәрсе бар. Әуелі — надандық, екінші — еріншектік, үшінші — залымдық. Надандық — білім, ғылымның жоқтығы. Дүниеде ешбір нәрсені оларсыз біліп болмайды. Еріншектік — күллі дүниедегі өнердің дұшпаны. Талапсыздық, жігерсіздік, ұятсыздық, кедейлік — бәрі осыдан шығады. Залымдық — адам баласының дұшпаны. Бұлардың емі — халлақына махаббат». («Отыз сегізінші сөзден»).

	Әрине, жөнге көшіп, түзелуге келетіндерді махаббатпен емдегенге не жетсін!

	Бұл өмірдің қызығы — махаббатпен,

	Көрге кірсең үлгілі жақсы атақпен, —

	деп Абай тағы дұрыс жол сілтейді.

	Әдетте махаббатты түр—түрге бөліп жатады. Соның ішіндегі ең зорларының бірі — Отанға, туған жұртына деген сүйіспеншілік сезімі. Пайғамбарымыз Мұхаммедтің (с.ғ.с.) хадисінде бар: «Мен егер адам өз жақынын жақсы көрсе, халқын да сүйген болып шыға ма деп сұрағанымда, Алланың елшісі: «Жоқ, олай емес. Жамандықтарына қарамай, халқына көмектескендер ғана соған лайық» деп жауап берді». (Убада Ибн Катир).

	Атақты араб ғұламасы Ибн Қайум (ХІV ғ.) жазған «Дерт пен дауа» атты көлемді кітаптың үштен бірі адамзат өмірінде кездесетін махаббат ықылымдарын жан—жақты талдауға арналған. Негізінен теологиялықпсихологиялық тұрғыда түзілген бұл күрделі еңбекте Шығыс ойшылы ақыл—ой иесін билеп алатын сүйіспеншілік сезімдерін біздерше біржақты марапат үлгісінде қарамай, қарама—қайшылықта, туу, өсу, даму, пайда—зиян сипаттар турасында зерделеп, зерттейді. Адам жанының пернелерін дөп басып, махаббат психологиясын ашуда әлі күнге шейін ескірмеген, бәлкім, жаңалықтай көрінетін пікірлерге ден қоюға лайық. Ибн Қайум махаббатты саты—сатыға бөліп қарастырады. Бірінші саты — «Ғаляка», бұл бір—бірін ұнатқан жүректердің жалғасуы, жолығуы, екінші саты — «Ғишық», бұл бір—біріне ерекше ынтық, ынтызар халге түсу; үшінші саты — «Шаук», бұл бір—біріне жетуге асығу, сағыныштан сарғаю; төртінші саты — «татайум», бұл бір—біріне құлдық ұру, бағыну; бесінші саты — «әл—хулля», бұл мұратына жету, махаббаттың шегішеті т.б. Бұдан басқа ғұлама о бастағы жаратылыстан туындайтын «табиғи махаббат» түрлерін де атап өтеді. Олар: әйелге, балаға деген махаббат, шөлдеген адамның — суға, аш адамның — ас—ауқатқа, шаршаған адамның ұйқыға ұмтылу себептерін де осы төңіректен іздейді.

	Әйткенмен, Ибн Қайумның: «Махаббат адал әрі жан—жаратылысы таза, тілі жұмсақ, кең пейілді, тәрбиелі, асыл текті адамдарға лайық». Немесе: «Махаббат қорқақты батыр, ақымақты есті, саранды жомарт Қылса, менмен патшаларды қорлап, қатал мінезділерді тәубаға келтіреді». «Досы жоққа — дос, жалғыздарға серік тауып береді». Немесе: «Махаббат ауртпалықтан құтқарып, жан тыныштығына жеткізеді, сансыраған сананды ашып, жақсы іс—әрекеттеріне қанағат еткізеді» деген пайымдаулары қай заманға да, қай қоғамға да керекті өнегелі сөздер екені хақ.

	Махаббаттың пайда—зияны деген ұғымға қатысты кішкентай мысал. Бірде пайғамбарымыз Мұхаммед (с.ғ.с.) үй алдында жуынып—шайынып отырады екен. Сонда оның айналасына шашыраған су тамшыларын кейбір серіктері жинап алып, беті—қолдарына жаға бастаса керек. «Бұларың қалай?» — сұрайды сонда Paсулалла. «Біз Алланы риза етіп, берекеге қолымызды жеткізу үшін осылай істейміз,» — деп жауап береді серіктері. Қасындағылардың шексіз махаббатынан туған құрметтеріне ризашылығын білдірудің орнына, пайғамбарымыз сонда ренжіген сыңай танытып: «Сендер Алла мен оның елшісін қуантпақ болсандар, мынадай үш түрлі амалды орындаңдар: әрқашан шындықты айтып, уәденің үдесінен шығындар, адал көршінің қатарынан табылыңдар. Тек осындай жолмен ғана Аллаға, оның елшісіне деген махаббаттарыңды Дәлелдейсіндер», — деген екен.

	Махаббат иесінің әрдайым жолы бола бермейтіні түсінікті. Бұл жайында Ахмет Йасауи жақсы айтқан:

	Жапа шекпес ғашық болмас, Тында ғапыл,

	Жапа шеккін, сабыр еткін, болмай Жәһіл.

	(Ә. Жәмішев аудармасы)

	Махаббат — сүю болса, Ғадауат — жек көру. Бұл екеуі тіршілікте қатарласып өмір сүреді. Тіпті жұмыр басты тірі адамның тұла бойында осы екеуінің айқасы тынбай жүріп, әрқашан ит жығысқа түсіп жататыны да белгілі. Абай жазғандай, түптің түбінде әлсіз жүректерді мұзға айналдыратын — сол майдандасу. Өйткені біз, ет—жүректен жаралған пенде болғасын, нені жек көру керек екенін үнемі анык ажырата білмейміз. Жек көру сезімінің де ар жағында әділеттілік жату керектігін ескермейміз. Әдетте жек көрген адам бәрін ұмытып кетеді. Осыдан барып асқына бастаған жек көрушілік мейірімсіздікке, қаталдыққа, қаскүнемдікке ұласады. Мұндай жағдайда Махаббат жеңіліп, Ғадауат жеңіске жетеді.

	Адамзат ұрпағы саналы нәсіл—жұрт ретінде қауымдасқалы бергі уақытта қыруар діни дүниетану ағымдары мен ең—ең ұлық ойшылдары құдіреттің әзірге шейін бізге мәлімсіз ықтиярымен пайда болған тіршіліктің оты өшіп, біржола құрдымға кетпеуі үшін Киелі Махаббаттың жалынан мықтап ұстау қажет екенін айтып, жазып келеді—ақ.

	«Дүниені ұстап тұрған ұстын — махаббат.

	Махаббат бар жерде ғана — өмір бар».

	М. Ганди.

	«Махаббат демімен үрленбесе,

	Тіршіліктің шырағы жанбас болар».

	Махтымқұлы.

	Осыған қарамастан, махаббат пен ғадауаттың майданы тоқтар емес. Сірә, ақырдың уақтысына шейін тоқтамайтын шығар.

	Ең өкініштісі — қайсыбір замандарда, қайсыбір қауымдарда махаббаттың үні әлсіреп, өшуге айналады да, жаппай жаманшылық басқа шығады. Мейірім—шапағат азайып, қатыгездік, қаскүнемдік, дұшпандық үстемдік құрады. Әділет іздеушілер Құрыққа түсіп, қиянат жасаушылардың желкенін жел көтеріп, жетістікке жетеді. Өйтетін себебі: адам баласын бақытты, тыныш өмірге бастайтын тура жол — ынсап, қанағат сезімдері ұмытылып, қазiргiше айтсақ, «модадан шығып», Нәпсі деген бір қарақұлақ қасқырдың жабайы инстинктісіне сүйенген сайранына қосылып кететіндер саны әбден—ақ көбейеді. Әрине, осылайша тепе—тендіктің бұзылып, теріс құбылыстардың текірек атуына қайсыбір замандарда, қайсыбір қауымдарда қалыптасқан әлеуметтік ақуалдың зардабы тиетіні белгілі.

	Нәпсі мұсылман елдері арасында ежелден адамның ішкі құлқы—пейілі мағынасында айтылып келеді. Діни насихаттарда, кітаби ақындар творчествосында ең жиі қайталанатын сөздің бірі де — «Нәпсінді тый!», әйтпесе «Нәпсісі бұзылған» тақілеттес болған. Ал кең мағынасында — адамның ішкі жан дүниесінің көрінісі, содан туатын құштарлықтар (орысша соблазнь, страсти) аумағына сыйып жатады. Абай бұл ұғымды әрі қарай терендетіп, алыстан орағытады. Ол бұл дүниедегі адам бойындағы жақсы—жаманды ісәрекеттер төркінін жан қуатынан іздейді. Егер зерделеп қарасақ, қазақ ақынының даналық пайымдауларын оп—оңай тануға болады. Үзінділер оқып көрейік:

	«Жан қуаты дейтұғын қуат — бек көп нәрсе, бәрін мұнда жазарға уақыт сыйғызбайды.

	Бұл қуаттың ішінде үш артық қуат бар, зинһар, соны жоғалтып алу жарамас. Ол жоғалса, адам ұғымы хайуан болды, адамшылықтан шықты.

	Біреуі — ... не көрдің, не естідің, әрнешiк бiлдiң, соны тездікпен ұғып, ұққандықпен тұрмай, арты қайдан шығады, алды қайда барады — сол екі жағына да ақылды жіберіп қарамақ. Біреуі — не нәрсені естіп, көріп білдің, Хош келді, казір соған ұққандарды тексересің. Үшіншісі — жүректі мақтаншақтық, пайдакүнемдік, женілдік, салғырттық — бұл төрт нәрсе бірлән сақтаса, сонда сырттан ішке барған әр нәрсенің суреті жүректің айнасына анық раушан болып түседі.

	Және әрбір жақсы нәрсенің өлшеуі бар, өлшеуінен асса, жарамайды... ішпек, жемек, Кимек, күлмек, көңіл көтермек, құшпақ, сүймек, мал жимақ, мансап іздемек, айлалы болмақ, алданбастық — бұл нәрселердің бәрінің де өлшеуі бар. Өлшеуінен асырса, боғы шығады». («Қырық үшінші сөзден»).

	Біздіңше, адамның жан қуаты, содан туындайтын нәпсі құбылымдарына берілген ең дұрыс бағаның бірі осы.

	«Бүткіл дүние үздіксіз қозғалыс үстінде. Бірақ соHың бәрі әрқилы болады. Ал адам жанының жүрістері соның ешқайсына ұқсамайды».

	Ж. Руми.

	«Ібіліс әрдайым Құдаймен алысып келеді, сондағы ұрыс алаңы — адамның жүрегі».

	Ф. Достоевский.

	Иә, иә, бұрынғы білімдарлар біліп айтқан: бәрбәрі, махаббат та, ғадауат та, нәпсі құмарлық та, солардан балалап өнетін «Пәлелердің» қай—қайсысы да — адамның ішінде, жүрегінде, жанында жатыр. Құдай солай жаратқан дейміз. Құдай адамға ерік—жігер, еркіндікті де аямай берген. Тандау — өзіміздікі. Ал сол тандау оңай шаруа емес. Қиынның қиыны, түйіннің түйіні — сол тандауда. Өйткені адамды қоршаған айнала өмір «Қызықтарға» тұнып тұр. Байлық, дәулет, мансап, атақ, билік — оның ең бастылары ғана. Бұлар әрі оңайлықпен қолға түспейді. Соларды қолға түсіру үшін жұмыр басты пенде қай жолды тандайды? Әрине, мұратына тезірек жеткізетін төте жолды іздей бастайды. Әділет жолы тым ұзақ. Абай жазғандай: «Бәлкім, ғадəләт барша ізгіліктің анасы дүр». Бірақ ізгілікті басшылыққа алып, бақ—дәулеттің жолына жармасу үшін сабыр, тағат, берік Шыдам, ұзақ өмір керек болады. Қазақ: «Сабыр түбі — сары алтын, сарғайған жетер мұратқа» дейді. Өйтіп сарғайып күтуге — екінің бірінің Шыдамы жетпейді. Содан жұмыр басты пенде Махаббат пен Ғауадаттың шекарасынан аттап өтіп, Нәпсі деген құйрығы бұландаған қызыл түлкінің соңына еріп кете барады. Бәрі емес, көбі сөйтеді.

	Осы жерде әкемнен естіген бір рауаят есіме түсіп отыр. Баяғы заманда уәлаятына атағы жайылған бай саудагер базардан қайтып келе жатады. Сонда ойда жоқ онашада оның алдынан бейсеубет үш жігіт ШЫғып, жолын кес—кестеп тұрып алады емес пе? Сырттай торуылдап жүрген қара ниетті қарақшылар екен деп зәресі ұшқан бай сол жерде қалтасындағы бар ақшасын беріп, тезірек Құтылып кетпекті ойлайды. Бірақ бұны жан—жағынан қамаған әлгі жігіттер жол тосқан ұры—қарыларға ұқсамаса керек. Бәрі бетәлпеттерін көлегейлеп, ұзын ақ жамылғыға оранып алған екен деседі. Содан орталарынан сырықтай серейген біреуі ілгері қарай жүріп, бірден байдың сақалынан уыстап, кеңірдегін жоғары қарай соза түседі де:

	— Мен Әзірейіл періштемін. Сенің жаныңды алуға келдім! — деп айбат шегеді. Содан соң қасындағы серіктерін таныстыра бастайды. — Ана жігіттер... Мүңкір, Нәңкір атты періштелер. Естуің бар шығар?

	Жапырақтай қалтыраған байдың аузы аузына жұғыспай:

	— Ойбай, білемін ғой, білемін... — дегенде, көзінен жасы сорғалай жөнелсе керек.

	— Білсең, сол. Сенің ақуалың өте жаман, отағасы! — деп Әзірейіл сөзін шегелей түседі. — Сенің екі иығыңа көрінбей отырып алып, бұл жалғанда істеген обал, сауап жұмыстарыңды қалт жібермей қағазға түсірген мынау мүңкір, НәHкір періштелер өте жаман қорытынды жасауға мәжбүр болған...

	— Сондай—ақ менің не жазығым бар екен? — деп байекеңнің сұрақ қоюға батылы жеткенге ұқсайды.

	— Жазығың көп. Ең сорақысы: сенің бұл өмірінде жасаған бар жақсылығың дастарқанға шашып жіберген бір уыс тарыдан аз да, ал жаманшылығың анау үйінде жасырулы жатқан алтын, күміске толы Қанар—канар каптардай ауыр тартыпты, түсіндің бе? Енді бәрі бітті. Қолқанды суырып алғандай, шыбын жаныңды шырқыратып, тозаққа тастайтын мезгіл туды. Ал енді кәлимаға тілінді келтіре бер!

	— О, періштелер! Менің бұл жалғанда жасаған күнәларымды жууға мүмкіндігім жоқ па? — деп бай байғұс тізерлеп отыра қалып, зар енірейді. — Маған азғантай пұрсат берсендерші?!

	Мұны естігенде, қасындағы серіктеріне жағалай қарап қойған жанaлғыш:

	— Қайтеміз? Мынаның Шыбын жанын қиямыз ба? — деп сұрамас па?

	— Егер күнәлі істерінің өтеуін қайтарып жатса, ойлануға болатын шығар, — деп жауап береді Мүнкір.

	— Бұдан былай сауапты тура жолға түсуге уәде берсе, несі бар? — деп Нәңкір сол арада Мәмілегершілік бейілін танытады.

	Періштелердің солқылдақтық ыңғайын таныған бай сәл есін жиып, екі қолын кеудесіне қусырып тұрады да:

	— Олла, біллә! Бұдан былай бар өмірімді сауапты істерге бағыштаймын, — деп ант ішеді. Әзірейіл сонда:

	— Жарайды. Бұл жолы сенің сөзіңді сынап көрейік, — деп әуелгі қатал райынан қайтады. — Бірақ, байеке, саған қоятын бірнеше шартымыз бар.

	— Иә, ләпбай, құлағым сізде, ұлық періштем?!

	— Біріншіден, әркімнің қорасынан арзанға сатып алған малынды базарға апарып, үш есе артық бағаға өткізуді тоқтатасың. Шариғатта көрсетілгендей, ширек баға үстемесін қосудан асырмайсың.

	— Олла, біллә! Сөйтейін...

	— Екіншіден, арам пайда табу үшін бұдан былай ешкімге қиянат жасамайсың.

	— Құп!

	— Мәселенки, сен биыл өзіңмен іргелес отырған көршіңнің үстінен қазыға арыз беріп, жалған айып тақтың. Сондағы айтатының: қоңсыласыңның балашағасы жайқалып пісіп тұрған бау—бақшанды жусатып, миуа—жемістеріңді қырып кетіпті—міс. Ал ақиқатында сенің бау—бақшаңа ешбір жау тиген жоқ еді. Өзің бір түнде бәрін арбаға тиеп, қыр асырып жібергенсің. Қазір сенің сол өз бақшаңнан өзің ұрлаған жемістерінді анау қыр астындағы керуен сарайдағылар асап жеп жатыр. Солай ма?

	— Иә, мені құдай адастырды, тақсыр...

	— Қоңсыласына жала жапқандағы сенің арам ойың: мүкәмбараға ұшыраған бау—бақшаңның өтеуіне сағасы суға жақын орналасқан шұрайлы жердің бір пұшпағын иемденіп қалу еді. Қазыға жазған арызыңда сондай талап қойғансың. Әрі сол ниетінді тезірек жүзеге асыру үшін қазыға пәлен тіллә пара апарып бердің. Рас па?

	— Қазір пара бермесең, бірде—бір жұмысың бітпейді ғой, тақсыр...

	— Ал Хадисте «пара берген де, пара алған да отқа жанады» деп айтылғанын білуші ме едің?

	— Ауылдағы молдекеңнің аузынан сондай бірдеңені естігенім бар, тақсыр...

	— Естісең, бұдан былай ешкімді параламайсың, ешкімнен пара алмайсың. Қазыға берген жалған арызынды қайтарып аласың. Түсінікті ме?

	— Құп, тақсыр!

	— Әйтпесе, сен доңызды отқа тастап, жағып жіберемін!

	— Олла, біллә... түсіндім. Енді менің басым бос па, тақсыр? — деп уәдені топырлатып беріп, үміт отын тұтата бастаған байға Әзірейіл тағы жекіріп тастайды.

	— Менен оңайлықпен құтыла алмайсың. Сенің бұл өмірде жасаған күнәң басындағы шашыңнан көп! — дегенде, бұл байғұстың еңсесі түсіп кетеді. — Мәселенки, мына сен осыдан үш жыл бұрын еккен егіндеріне, бау—бақшасына су жетпей қиындық көріп жүрген ауылдастарынды жинап, кеңеске шақырдың. Сонда тау беткейден бермен қарай арық қаздырып, ауыл шетіне жеткізсек, суға қарық болатынымызды айттың ба? Айттың. Содан орталарыңнан еті тірі үш жігітті шығарып, елден жылу жинауға ұйғарым жасалды. Аз уақыттың ішінде жиналған қыруар қаражатты саған әкеліп тапсырдық. Сен күн жылынып, көктем шығысымен жұрттың бәрін жұмылдырып, арық қаздыруға кірісіп кетпек болдың. Содан бері, мінеки, әлденеше көктем, әлденеше жаз өтті. Сенің уәдеңе сенген аңқау ел әлі арық түгіл, қарықтың ізін көрген жоқ. Жиналған қаражат ұшты—күйлі жоғалды. Жоғалған жоқ, сен оған шәһардан зәулім үй сатып алды деп естідік. Рас па?

	— Өліп қалмасам, биыл осы арықты қаздыртып беремін! Тек аман босатындаршы!

	— Әй, осы байлардың жаны осыншама тәтті болатыны несі? — деп сұрайды Мүңкір осы арада әңгімеге араласып,

	— Өйткені бұлар артында қалатын дүниесін ешкімге қимайды, — деп жауап беріпті Нәңкір сонда.

	— Онда былай болсын, — деп Әзірейіл қорытынды жасайды. — Бұл жолы мына байдың жанын алмаймыз. Күнәларын жууға, қателіктерін түзеуге тұрсат береміз. Ал бірақ бұдан былай тура жолдан аяғын сәл қия басса, өз обалы өзіне, аяушылық жасамаймыз.

	Осылай қиянатшыл байды тәубасына келтіргендей болған үш жігіт былайырақ ұзап шыққан соң, үстеріндегі шұбатылған ақ жамылғыштарын шешіп тастап, өздерінің оқыстан ойлап тапқан бүгінгі оқшау әрекеттеріне ерекше масаттанып, біразға шейін күлкілерін тыя алмаса керек.

	Бір кезде Мүңкір ме, Нәңкір ме, солардың біреуі есін жиып, артына қарайды да:

	— Әй, осы кім кімді алдап кетті? — деп күдік білдіреді.

	— Дұрыс айтасың, — деп әлгінде Әзірейіл періштенің жамылғышына оранған ұзын тұра жігіт Шұғыл байлау жасайды. — Жүріндер, қайтып барып, байдан тілхат жаздырып алайық. Әйтпесе ол неме бізді тағы да тақырға отырғызып кетуі мүмкін.

	Содан үшеуі қиянатшыл байды қапыда тосқан кезенді жерге қайтып барса, бай түгіл, байпағы да жоқ, жым—жылас жоғалыпты. Тек биік бұтаның басында алақанат біз тұмсық сауысқан отыр екен деседі. Кенет соған тіл бітіп:

	— Ал мені ұстап ала қойындар! — деп шықылықтап күледі де, қанатын бір сермеп, әуелеп ұша жөнеледі.

	Расында бұл өмірде жалғаншы оңайлықпен торға түспейді, құйрығынан ұстатпай, сусып шығып кететін кездері жиі ұшырасады. Бұл дүниеде Махаббаттан гөрі Ғадауатқа бастайтын иір—шиыр соқпақтар көп. Ғадауаттың тағы бір жексұрын баламасы — дұшпандық болса, қай заманда да адамзаттың көсегесін көгертпей, алды—артына көр қаздырып келе жатқан бадырақ көз бәленің басы сол. Күншілдік пен қызғаныштан — дұшпандық қашық отырмайды. Күншілдік пен қызғаныш асылы әлсіздіктен, осалдықтан, кемдіктен ғана тумайды, өйткені мұндай сезімдер талантты тұлғаларға да жат емес. Сірә, махаббаты, мейірімі, ізгілігі кемшін жандардың соқтығысынан төңіректі жек көрушілік жайлап, жұтқан ауанды иісқоқыс дендеп кетсе керек.

	Абай: «Себебі Алла тағаланың өзі — хақиқат, растықтың жолы. Қиянат — хақиқат пен растықтың дұшпаны» деп жазды. «Талап, ұғым — махаббаттан шығады» деген де Абай. Ендеше, қиянат — білместіктен емес, дұшпандықтан туындайды. Қиянат — ғадауаттың шектен асқан тұсы, Абайша бейнелесек, хайуандық. Киянатты еш уақытта еш нәрсемен ақтауға болмайды. Киянатты ақтау — біреуге қиянат жасаумен барабар.

	Қазақ «жалған дүние» дейді. Бұл өмірде жалғандықтың, өтіріктің, өткіншіліктің басым екенін мегзеп айтқаны. Тағы да «өтірік өрге бастырмайды» дейді. Бұл, әрине, арман, тілек, ниеттен туған аталы жаксы сөз. Әйтпесе, өтірік өрге басқанда қандай... Биік таудың басына өрмелеп шыға береді. Естіп, көріп жүр емеспіз бе? Ең жаманы: қарашасы өтірік айтса, зорлағанда қасындағысы зардап шегеді, ал ханы өтірікке құмар болса, халқы зардап шегеді.

	Сонда қалай, бұл өмірде жақсылық көп пе, жаманшылык көп пе? Бір қарағанда, жаманшылық көптеу көрінеді. Онда неге тіршіліктің таразысы асты—үстіне түсіп, төңкеріліп кетпейді? Біздіңше, бұл қиын сұрақтың жалғыз жауабы бар. Жақсылық қанша аз болғанмен, оның салмағы ауыр — таразы басын теңестіріп тұратын себебі де содан. Ауырдың — бағасы қымбат, жеңілдің — көлемі үлкен. Өмірдегі құндылықтың, қымбат пен арзанның шекарасы осы арадан ажырамақ.

	Бірақ қалайда дүниеде әділеттілік бар. Әдiлеттiң біржола үні өшіп, жоғалып кетпеуін жоғарыдан қадағалап отырған ғаламдық абсолюттік ақиқат бар. Орыстың данышпан жазушысы Ф. Достоевский: «Егер құдай болмаса, әділет те болмас еді», — деп жазбап па еді? Осыған қосарлап біздің айтарымыз: егер ғаламдық абсолюттік шындықтың алдында түбінде есеп бермесе, адамды жаратып, осыншама өсіп—өндіріп не қажеті бар? Әрине, жанды, жансыз тіршілікте есепсіз, себепсіз, салдарсыз ештеңе жоқ. Бүгіндері жазықсыз зәбір—жапа шеккендердің түбінде бір қуанатыны анық. Асқанға — тосқан қойылатынына сенеміз. Данышпан Абайды Тындайықшы:

	Кеселді түйін шешілсе,

	Кердең мойын кесілсе,

	Келмей кетпес кезіне.

	О да құдай пендесі —

	Түспей кетер деймісің

	Тәңірінің құрған тезіне?

	Адам баласы жақсы үмітпен өмір сүріп келеді. Ал сол жақсы үміттің иесі де — Махаббат. Ғадауат емес.

	12.05.2006 ж.





БАҚЫТ ДЕГЕН НЕМЕНЕ?


	Аса ұлық Құдірет иесінің қалауымен жаратылған жанды жаратылыс атаулының бәрі дерлік қуаныш пен қайғы—азаптың не екенін тумысынан ажырата білетіні хақ. Енесін көріп шаттанып, құлдырап ойнаған құлынның қуанышты күйін жазбай тануға болады. Әйтпесе ботасынан айрылып боздаған боз інгеннің қасіретін талай ақын жырға қосып, талай әуенпаз күйге қосып шерледі емес пе? Бірақ сол қуанып, қасірет шеге білетін жер үстіндегі мың—миллион жан иесінің қайсысы туралы «бакытты» иә «бақытсыз» деген сөз айтылмайтыны аян. Ислам дүниетанымы бойынша ақирет заманында тірлік иесінің баршасы Жаратушының алдына есеп беруге барғанда адамнан өзге жан—жаратындының ешқайсысының тірідегі іс—амалдары таразыға түспей, түгел жойылып кетеді деседі. Бұл дүниеде де, ол дүниеде де өзінің іс—амалдарына жауап беретін — ерікті, еркін өмір сүретін адамзат нәсілі ғана болса керек. Егер түптің түбінде өзінің іс—амалдарына осылай мықтап бір есеп яки жауап бермейтін болса, ұлық Кұдірет иесінің әуел баста саналы адам баласын жаратуынан ешбір мағына, мақсат іздеп таппас едік.

	Осылайша өзінің іс—амалдарына екі дүниеде бірдей жауап беретін (олай етпеске оның шарасы жоқ) адам нәсілін, дұрысында — жеке—дара бас билігі бар гомо сапиенс өкілдеріне біз әдетте, «Мынау бақытты екен», «Мынау бақытсыз екен» деп өзімізше сырттай тон пішіп, баға беріп жататынымыз бар. Бақытсыз пенделердің хал—ақуалы қандайлық екенін былайша бәріміз білетіндей көреміз.

	Ал бақытты адамдар қандай болады? Шынында, сол бақыт дегеніміздің өзі қандай ұғым? Не нәрсе? Оның түрі, түсі бар ма? Ұстап көрмесек те, нұсқап көрсете алар ма едік?

	Осы сұрақтарға жауап іздеп, алдымен біраз арғыбергі ақылмандардың кітаптарын қотаруға тура келді. Ең әуелі, әлбетте, Абайға жүгінеміз ғой. Кешегі мен бүгіннің сансыраған сан алуан сұрақтарына жауап беріп үлгірген асқан ойшыл ақынымыз бұл төңірекке тіпті манайлап та бармағанға ұқсайды. «Мудрость трех Тысячелетий» (Москва, 1999) аталатын, Сүлейменнен бастап Стендальға шейінгі ғаламдық ойшылдар еңбегін қамтитын зiлмауыр кітаптан да, өзге қыруар трактаттардан да дәл анықтап, түстеп айтқан толық пікірлерді кездестіре алмадық. Әр заманда өмір кешкен ең үздік ойшылдар, ерен жүйрік ақындар мен зерделі жазушылардың баршасы дерлік адам тіршілігіндегі куаныштан гөрі қайғыны, тоқмейілдіктен гөрі тоңтерiстiктi көбірек қазбалап, қазымырлана жазған екен. Арғы—бергі классик жазушылардың кітаптарында шын бақытты кейіпкерлер сирек ұшырасады. Өйткені адамзат тарихының өзі бақытты қаһармандарға ерекше сараң болса керек—ті.

	Рас, кешегі қызыл империя тұсында жарияланған базбір ұраншыл шығармалардың қайсыбір кейіпкерлері шетінен мұрат—мақсаттарына жетіп, бақытқа «кенеліп» жататын. Бірақ солардың көпшілігі армани, қияли кейіпкерлер еді. Сол себепті де олар, ресми билік тарапынан қаншама марапатталып жатса да, өткен ғасырымыздағы руханиятымыздың құбылысы қатарына қосыла алмады. Ондай көркемдік ойдың құбылысы болып Әуезовтің, Жансүгіровтің, Ахтановтың, Мақатаевтың кітаптары қала берді. Адамзат тарихында жетпіс жылдай қысқа мерзімде өмір сүрген социалистік қауымдастық та жоғарыдағы аталмыш сұраққа толымды, иланымды жауап бере алмапты. Өйткені социалшылдар негізінен жалпыға бірдей ортақ əділдік, әлеуметтік тендік орнатпақ болған еді. Ортақшылдар осы жолда зорлық—зомбылықтың нешеме түрлерін қару ретінде жұмсағандықтан, ақыры баянсыздыққа ұрынды. «Бақыт дегеніміз — күрес!» ұраны қаншама тартымды көрінгенмен, бәрібір жеңіліске ұшырады.

	Әрине, бәріміз жалпыға ортақ әлеуметтік әділеттіліктің қажет екенін мойындаймыз. Бірақ жалпыға ортақ тұтас бақытты өмір, бақытты тұрмыс орнатамыз деген ұраншылдарға бұдан былай күдікпен қараймыз. Сонда сол ағайындар бакытты тұрмысты қайтіп орнатпақшы екен? Қандай амал—әдістермен жүзеге асырмақшы екен? Айталық, мәжілістің бір депутаты сайлаушыларға берген уәдесін орындап, сонау Шиелінің тұсынан дарияның арғы бетіне өтіп қатынауды жеңілдететін тас көпірдің салынуына қолқабыс тигізді дейік. Мұның өте игілікті жұмыс екеніне ешкімнің күмәні жоқ. Бірақ дарияға көпір салынғаннан анау Көшербай мен Өсербайлардың жеке бастарына бірден бақыт құсы қонып, бақтары жанып жүре берер ме? Өйткені мемлекетің бай саналып, өзің кедейшіліктің тақсіретін тартып отырсаң, одан түсер не опа бар? Сондай—ақ азшылығың дүниенің барша қызығына кенеліп, көпшілігің тауқыметтің астында көміліп жатса, одан түсер не опа бар? Отбасында бақыт ұяласа, ОтаHынды да ерекше сүйерсің. Сірә, жеке қара бастың бақыты дегенді жоққа шығаруға болмайды. Сол бақыт құсы әуелі әркімнің «от басы, ошақ қасын» төңіректеп ұшып жүріп, қордалы қораңыздың бір жылы бұрышына барып ұя сала бастаса, тұтас еліннің ырысы да молая түспек емес пе? Осы тақырыпқа азды—көпті қалам тартқан байырғы кемеңгерлер арасында Әбунасыр әл

	Фарабидің айтқандары көңіл аударуға тұрарлықтай көрінеді. Бабамыз бақыт деген ұғымды адам бойындағы ақыл, парасат пен оның жан дүниесінің ерекше жетілуіне әкеліп тeлиді екен. Әрі мұның өзі еркін, тәуелсіз іс—әрекет, амалдар арқылы жүзеге аспақ. «Бақыт — ең алдымен өзің үшін жасалатын жақсылық», — деп жазыпты Фараби. Бақытқа жету жолында жасаған еркін әрекетін, амалың — ерекше жаксы қадам. Ал сол жолға кедергі келтіру үшін жасалған әрекеттер — әрдайым жамандыққа бастайды. Бабамыз бақытты — ақыл, сана, парасат қуаты арқылы танып білуге болды деп тұжырымдайды.

	Ежелгі грек философтарының пікірінше, бақыт дегеніміз (олардың тілінде эвдапмония) адамның өсіпөркендеп, өмірдің қызығынан ләззат алуы көрінеді. Демокрит деген ақылман грек: «Бақытты сырттағы Қызық—шыжықтардан іздеудің қажеті жоқ, өйткені біздің тағдырымыздың тұрағы — біздің ішкі жан сарайымызда», — деп түйіпті. Ал Сократ жарықтық баҚытты сыртекі тәндік өлшемдерден (бүгінгіше айтсақ, материалдық игіліктерден) емес, адам жанынан туындайтын құбылыс ретінде таниды. «Меніңше, — депті Сократ, — тек қана рақымшыл, қайырымды адамдар ғана, еркек пе, әйел ме, бәрібір, бақытты бола алады. Ал Ниеті бұзық адамдар — әрқашан бақытсыз». Сократша: рақымды, қайырымды адамдарға жамандық кесапаты жұқпайды, ол бұл дүниеде де бақытты, өйткені өз бақытының сәулетшісі — адамның өзі. Ал неміс ақылманы Гегель бақыт туралы ұғымды оңайлатыңқырап жіберіпті. «Өзінің мінез—құлық ерекшелігіне сәйкес өмір сүре білген адам бақытты», — деп пайымдапты бұл кісі. Жапон жұртында: «Бақыт — бақытты күтпегендерге ғана қонады» дейтін мақал бар екен. Үнді жұртында: «Өзі бақытты адамға өзгенің бәрі бақытты болып көрінеді» деген мақал бар екен. Түрік жұртында: «Бесікте жатқан бала ғана бақытты» деген мақал бар екен.

	Ал шын бақытты адам қандай болады? Әкемнен естіген бір рауаятта осы сұраққа біршама қисынды жауап беріледі.

	Ескі заманда елінің қамын жеген, зорлықшының біразын тәубасына келтірген, әлсіздерге қамқор болған әділетті падишаһ өмір кешіпті. Күндердің күнінде осындай халқына қалаулы әмірші айықпас дертке ұшырап, былайға тілеулес қараша жұртын қалың қапада қалдырады. Алыс—жақын жерлердегі әмбе білгіш балгерлерді, тәуіп, құшнаштарды түгел жинап, қаншама қаратқанмен, әр алуан ем—домдар жасатқанмен, падишаһтың беті бермен қарап, түзеліп кете қоймаса керек. Аяқ астынан емес, әсте—әсте мысқалдап кірген түсініксіз кесел ақыр соңында он екі мүшесін батпандап жайлап алған соң, ауыр тартқан ауру денесімен алтын таққа барып отыруға да шамасы келмей, мүсәпір халге түскен әмірші ертелі—кеш салулы төсекке сартап болып жата бермес пе? Не қызуы, не қысымы, не ісігі көрінбеген бұл дерттің дауасын іздеп таба алмай дал болған тәуіптер сонда сол маңдағы аласа таудың қараңғы үңгірін жалғыз жайлап жүрген кәрі диуанаға арнайы кісі жіберіп, әбден жалынып—жалбарынып, жағдайларын айтып, әрең дегенде төсек тартып жатқан мәртебелінің сарайына ертіп әкеледі екен. Содан ауру кісінің қасында үш күн, үш түн бірге болып, оңаша ұзақ кеңескен тақуа ақыр соңында әл үстінде жатқан әміршінің ең сүйікті кенже ұлын қасына шақыртып алдыртыпты да:

	— Балам, сенің әкең тән ауруына емес, жан ауруына шалдыққан екен. Бұған ешбір дәрі, дәрмектің пайдасы тие қоймас, — деп зәресін ұшырғанға ұқсайды.

	— Енді қайттік? Мұның қандай дауасы бар? — деп бұны естіген кенже ұлдың көзінен жасы парлап қоя берсе керек.

	Сонда көріпкел диуана кенже ұлдың ебіл—дебілі шыққан жүзіне сығырая сынай қарап отырып:

	— Балам, әкене жаның ашитыныңды байқадым. Жарылқаушы періштелер кей—кейде жаны ашитындардың жанына келіп, бірге қосылып тілек тілеуші еді... Иншалла, бұйрық болса, әкеңнің ауыр дертінің бір шипасы табылып та қалар, — деп жұбата бастайды.

	Сірә, өзін әулие тақуалар қатарына қосатын қарттардың өстіп бірден сыр ашпай, әуелі біраз бопсалап отыратын әдеттері бар болса керек.

	— Иә, иә, тақсыр! Ол қандай шипа—дүр? — деп жас жігіттің мұндайда тағатының таусыла бастайтыны түсінікті.

	Қарт диуана сонда екі көзін тарс жұмып алып, омырауына түскен бурыл сақалын салалап тарай бастайды да, «ehe—ehелеп» біраз ыңыранып отырады...

	— Балам, мен айтпаймын, құлағымның түбіндегі саққұлақ періштелер сыбырлайды... — деп диуана бұдан соң бәтуасын шығарады. — «Әкесіне шын жаны ашыған оғлан болса, осы уәлаяттағы ең бақытты адамДы іздеп тапсын» дейді. «Сол бақытты ПӘНДӘні осында ертіп әкеліп, ауру әкесін екі—үш мәрте үшкіртсе, иншалла, дертінен айығып кетер» дейді. Ұқтың ба, балам, періштелер сөзін?

	— Ұқтым, ата! — деп әзірше ештемеге түсіне қоймаған кенже ұл осы әңгімені естіген соң көп кідірмей қасына нөкерлерін ертіп алып, ел аралауға шығады емес пе?

	Алдымен уәлаятқа аты жайылған ең атақты байға барып жолығады. Жас шаһизаданың бұл суық жүрісінің жөнiн сұрап білген бай сонда көп қысылып, ҚИпақтап отырып:

	— Тақсыр, мені төрт құбыласы түгелденген бақытты пенделер қатарына қосатын алыс—жақындарым жүдә қателеседі! — дейді. — Рас, маған азын—аулақ дүние жиналды, бес—алты қора мал бітті. Бірақ өйткен байлықтан барқадар тауып жатқаным шамалы. Тілеулес досымнан гөрі бүгінде көре алмайтын қасым көп. Көз алартқан ұры—қары, үзіп—жұлқып жеп жатқан қорқаулар қаншама! Соның салдарынан, тақсыр, сізге өтірік, маған шын, мен өзі күндіз — күлкіден, түнде ұйқыдан айрылған бір бейбақпын. Қорамның аузына иттен күзет қойсам, есігімнің алдында мылтық асынған қарауыл тұрады. Мен бақытты бай емеспін, тақсыр, осылай өз еркім өзімде жоқ тұтқында жүрген біреу—міреуге ұқсаймын.

	Осылайша зар илеген байдан әзер қашып құтылғандай болған шаһизада бұдан соң осы уәлаятқа аты мәлім ғұлама кісінің алдына барып жағдайын айтады екен.

	— Ойбу, қарағым—ай, менен жәрдем сұрай келгенің әбден сасқаның ғой... Мен деген дүние сырын аша алмай, ой түбіне жете алмай, шынымен—ақ ештеме білместен өмірім зая өтер ме екен деп уайым шеккен бір мұңлық емеспін бе? — деп бұл да қара аспанды суға алдыра жөнеледі.

	Бұдан кейін кенже ұл осы уәлаятқа аты мәлiм зор ақынды іздеп барып, ізетпен сәлем бермес пе? Сонда әлгі зор ақын мұның сәлемін әзер алып, бірден өзіне дүрсе қоя береді.

	— Қай заманда бақытты болған шын ақынды естіп едіндер? Сендер қай кезде шындықты шырылдатып тура бетке айтатын ақынды аялап, әлпештеп көріп едіндер, ә? Анау сарай маңЫН төңіректеп жүретін мадақшылар мен жәркелештерден басқа, мына біз секілді сүлейлерді таныған, жарытқан жерлерің бар ма? Сендер қашанда хас ақынның қадірін өлгеннен соң білетін надан тобыр емеспiсiндер, ә?! — деп жержебіріне жетеді.

	Бұдан да ауыр айып сөздер естімей тұрғанда ертерек кетуге асыққан шаһизада нөкерін соңына ертіп тағы да осы уәлаятқа белгілі үлкен шаһардың билеуші хакімінің тұрақ жайына қарай атының басын арнайы бұрып келмес пе? Хакім, әрине, шаһизаданы жүрегі жарылардай қуана қарсы алып, жақсы жайға орналастырады, барлық жағдайын жасайды. Нөкерімен бірге мейман етіп, небір дәмді ас—ауқатқа бөктіреді, сыйсыяпатқа кенелтеді. Екі—үш күн демалып, есін жиған шаһизада тағы да жолға шығар алдында қаланың хакіміне дағдылы сауалын қойған екен дейді. Сонда хакім түк ойланбастан:

	— Әлбетте, тақсыр, мен бұл жалғандағы ең бақытты құлыңыздың бірімін. Сіздің данышпан һәм ғаделетті падишаһ әкеңіздің қол астында және мына өзіңіздің ғажайып қамқорлығыңыздың арқасында күн көріп жүрген біз секілді пақырлардың бақытты болмасқа жүдә хақысы бар ма? Уа, мәртебелі әміршім! Сіздің күндей жарық жүзіңізді көріп, бұл жолы да бек қатты қуанып, жүдә жақсы, құрсан болып қалдым! — деп лекiте жөнеледі.

	Сонда шаһизада хакімнің бір тамыры бүлк етпеген бетіне бедірейіп қарап тұрады да:

	— Ей, бəдбақ! Айтқаныңның бәрі шіп—шикі өтірік! Жалған! Ал өзің елден асқан мүнәфық екенсің! — деп теріс бұрылып жүре беріпті.

	Осылайша бір патшалыққа қарайтын уәлаяттың о шетi мен бұ шетін әлденеше күн аралап, өзін «Шын бақыттымын» деген адамды іздеп таба алмай, әбден шаршап—шалдЫҒЫП, күдер үзуге айналған шаһизада сонда қайтар жолдың қапталындағы биік қырдың үстінде, қу медиен далада жалғыздан—жалғыз әуелетіп ән шырқап отырған бейсеубет бір адамға көзі түседі. Атының басын бұрып алып, қырдың үстіне шоқырақтап шыға келген шаһизадаға көз ҚИЫҒЫН салып, үнсіз басын изегенмен, айтып отырған әнін жөнелдемеде аяқтап бітіре қоймаған әлгі бейсеубет біреу кәдімгі қолына таяқ ұстаған шоқпыт киімді жұпыны қойшы екен деседі. Қойшының белінде байлаулы тұрған қара торсықтағы ашыған шалаптан бірер мәрте ұрттап алған кішіпейіл шаһизада өзара жөн сұрасып, тілге келген соң, әрі қарай көп сөзбұйдаға салмай:

	— Жігітім, мына отырысына қарағанда, сен өзі көзі шалғайда, көңілі жайлауда жатқан бір бақытты жанға ұқсайсың—ау, — демес пе?

	— Аллаға шүкір, тағдырға өкпем жоқ, — деп жауап береді қойшы сонда. — Иә, тақсыр, мұны неге сұрадыңыз? — Сұраған себебім... Бірнеше аптадан бері мен біздің патшалыққа қарасты елді түгел аралап, өзін толық бақытты сезінген бірде—бір пендені көре алмай, қапаға түсіп қайтып келе жатыр едім. Осы жолда өзіңе жолықпағанда, анау алтын ордада сартап болып ауырып жатқан әкемнің бұдан былайғы көрер жарығы да неғайбылға айналып, қараңғы тартар ма екен деп уайым жегенім рас еді, — дейді көңілі қатты қобалжулы шаһизада. — Сені көріп үміт отым тұтанды. Енді өз ризашылығыңмен мына бізбен бірге ордаға жүресің, Жігітім, — деп өтінеді.

	Қайтар жол үстінде шаһизаданың:

	— Адам қайтсе бақытты болады? — деген сауалына әлгі көңілді қойшы:

	— Адам барға қанағат еткенде ғана бақытты болады, — деп мүдірмей жауап бергенге ұқсайды.

	— Сонда, мәселен, қанағат ете қоярлықтай мына сенің өзіңнің қандай олжаң бар? — деп шаһизада әуелі бұл жауапқа қанағаттанбаса керек.

	— О, менде не жоқ? Менде бәрі бар емес пе, тақсыр. Кіретін үйім, киетін киімім бар. Жақсы қатыным, тәрбиелі ұл—қыздарым бар. Ет пен сүт беріп отырған адалдан жинаған малым бар. Басым бүтін, денім сау.

	Жайлауым кен, қыстауым жылы. Елім аман, жұртым Тыныш. О, ендеше бес күндік жалғанда пендеге бұдан артық не керек?

	— Апырмай, мынауың бұрын біз естімеген тосындау гәп екен, — деп шаһизада сонда кәдімгідей таңданып қалады. — Бәлкім, сен менің әкемнің не себептен ауырып, төсек тартып жатқанын да айтарсың?

	— Тураламасақ та, қиялай салуымызға болады, — деп сонда қойшы бір миығынан күліпті. — Ешбір дәрідәрмектің дәруі тимегеніне қарағанда, әкеңіздің сырқаты сары уайымның салдары болмаса неғылсын, тақсыр?

	— Иә, әкеміз уайымшыл кісі, — деп растайды ұлы. — Уайымшылдық кінәрат емес, жақсылықтың нышаны. Уайымшылда — ұят бар. Арлының — жаны жарым. Сенің әкең әуел бастан әділ патша болуға барлық күш—қайратын жұмсап баққан еді. Жасында елі мен жерінің азаттығын қорғау үшін талай тас қорғандар салдырды, томағасын түсіріп көз ілмей, толарсактан қан кешті. Сыртқы жауларын жеңіп, көңілін бір демдеген кезде ол ішімізді кеулеп кеткен қаскүнемдіктерге қарсы қасқайып тұрып күреске шықты. Осы жолда қатыгездік те көрсетті, қайырымдылық жағын да ұмытқан жоқ. Өстіп, арпалысып, алысып жүріп өмірдің өрiнен асты, ылдиына түскенін бір—ақ білген шығар. Сақал, шашты ақ басып, алдынан қыстың ызғары біліне бастаған қысталаң шақта ұлық падишаh ағзам артына бұрылып қарап, жан—жағын түгендеп бақпас па? Өзі билік құрған заманда талай көздің жасы тыйылғанмен, бірақ бәрібір қайғыкапа азайды ма екен? Талай зорман зорлықшылардың сазайын бергенмен, бірақ бәрібір зомбылық жасаушылардың тұқымын тұздай құрта алды ма екен? Ұрықарылар мен пақырларды дарияға салған аудай аулап, үнемі ауа жұтқызбай, аяусыз тұншықтырғанмен, аудан, сүзгіден сытылып түсіп қалған майда шабақтар көп ұзамай өсіп—өркендеп, қайтадан азулы шортандарға айналып кетпеді ме екен? Осының бәрін көріп, біліп, жазбай танып отырған сенің әкен, ғаделетшіл, ақиқатшыл ұлық падишамыз ақыр соңында сары уаЙымға түсіп, сыры терең сырқатты жастык етіп жатып алмағанда қайтеді?! — деп ұзақ толғап кеткен бейсеубет қойшы мұның сөзін тыңдаған сайын біртебірте еңсесі төмендей бастаған естияр мирасқордың ақуалын көріп, жаны ашыды ма екен, әлде шыны сол ма, әйтеуір ғақлиясының аяғын көтеріңкі әуенмен аяқтаса керек. — Бірақ ұлы падишамыздың бүйтіп біржола таусылып, бүгіліп, үгітілуі жөн емес. Оның ғаделетті құзырының астында ғұмыр кешкен көп жамағаттың ішінде мына мен секілді бақыт құсының құйрығынан ұстағандар да, құдайға шүкір, табылып қалады. Өзіңнің бір сапарында, ей, мәртебелі шаһизадам, алдыңнан мен секілді өміріне ризашылығы мол бір—бір қойшы кездесе берсе, бұны азыркануға болар ма? — деген екен.

	Осылай зәуімен жолыққан бақытты қойшыны ертіп әкеліп, ұзақ уақыттан бері төсек тартып жатқан ауру әкені жеті күн қатарынан күн батар алдында сыртқа көтеріп шығарып, одан соң етпеттеп жаткызып қойып жер құшақтатқан, әр жолы: «Бар ауыртпалығын ала кет! Тіфә, тіфә», — деп аурудың бетіне су бүркіп, өзінше ұшықтаған, үшкірген, дем салған ескілікті емдом септігін тигізді ме екен, әйтеуір, бұдан кейін көп ұзамай төңірегіне жақсы атағы тараған әділетті падишаһ бірте—бірте сауығып кеткен екен деседі.

	Көне аңыз осылай көңілді аяқталады. Әлгіндей ақылман қойшыны өзіне бас уәзірлікке сайлап алған сарабдал әмірші бұдан кейін уайым—қайғыдан арылып, мұрат—мақсатына жеткен екен деп әспеттейді.

	Әрине, барға қанағат ету, шүкіршілікті ұмытпау — үлгілі жақсы қасиет екені сөзсіз. Бәлкім, осындай қасиетті қанына сіңіргендер арасында шын бақытты адамдар кездесетін болар.

	Әйткенмен, мына біздің әрекетшіл, белсенділігі артқан бейберекет заманымызда барға қанағат ету философиясын — ұрымтал ұранға, ұстын ұстанымға айналдырып тыныш отыра алармыз ба? Бакыттылықтың кілті — қанағатшылардың қолында десек, қарттарымыз бас изегенмен, жастарымыз мақұлдай қояр ма? Өйткені қанағатшылдықтың да өлшемі, шегі, шеті бар. Біреулер шынында да жоғарыдағы аңыз әңгіменің ұнамды кейіпкері — ақылман қойшыға ұқсап, барды қанағат етуі әбден мүмкін. Ал бүгінгі базбір жігіттер Алматы мен Астанадағы тұтас бір банк, қаржы—қаражат жүйесін жеке иелігіне көшіргеннің өзін қанағат етпеуі зайыр... Сонда солардың бәрі бірдей шетінен дүниеқоңыз, тойымсыз, томырық біреулер дейміз бе? Солардың ішінде кедей—кембағалдарға қайырымдылық көрсетіп, әйтпесе мешіт салдырып, мәдениет, білім ошақтарына көмек қаржы бөліп жатқандары да бар. Демек, ізгілік атаулыны кедейшіліктен іздеудің қисыHы келмейді.

	Бай да бақытсыз болуы мүмкін, кедей де бақытсыз болуы мүмкін. Айырмасы: байдың бақытсыздығы — бірден көзге ұрынып көрініп тұрмайды, кедейдің баҚытсыздығын бәріміз күнде кезіктіріп жүреміз. БаҚыттылық та, бақытсыздық та байды, кедейді, зорды, кемді, үлкенді, кішіні тандап жатпайды. Бақыттылар көп пе, бақытсыздар көп пе? Мұны да ешкім анық білмейді. Тіпті бүгінгі зерттеулер әдісімен сауалнамалар таратып та пәлендей нәтиже шықпасы белгілі. Өйткені бақыттылық та, бақытсыздық та — өте өткінші, өзгергіш құбылыс (әлде сезім бе?). Бүгін бақытсыз саналған адам күні ертең бақыттылар қатарына қосылып кетуі мүмкін. Әйтпесе керісінше. Ең бастысы жұмыр басты ешбір пенде дәл қазіргі заманда өзінің шын мәнісінде иә бақытты, иә бақытсыз екенін тұп—тура ашып айта алмас. Дастарқан басындағы: «Мен Пәленше екеңнің мерей тойына қатысқаным үшін өте бақыттымын», әйтпесе «немересін Америкадағы колледжге оқуға жіберген пәленше екеңнен асқан бақытты кісі бар ма?!» деген көтермеші кезекші сөздердің салмағын ешкім өлшеп, бұлдап жатпайтыны тағы түсінікті. Қуанған сәттің бәрін баҚыттылыққа тели берсек, әйтпесе ренжіген сәттің бәрін бақытсыздыққа тели берсек, есептен жаңылысып қалатынымыз сөзсіз.

	Маған кейде мынадай ой түседі: жер бетіндегі баҚытты пенделер біз шамалағаннан әлдеқайда көп емес пе екен? Біздер, жазушылар, атам заманнан бермен қарай бақыттылар туралы жазуды Пәлендей Кәсіпке айналдырған халық емеспіз. Ақындарымыз туа бітті сарыуайымшыл, пессимист болып келеді. Рас, кешегі социалистік реализм тұсында: «Жүз биеден жүз құлын аламын деп, Отанға берген сертім бар!» — деп өте қатты қуанып, әйтпесе әкесін өлтірген Павлик Морозовты жас ұрпаққа өнеге еткен кездер болды. Бірақ ондай әрекетіміздің ешқайсысы уақыттың уақытша саяси қажетін өтегенмен, шын өнердің қажетіне аспады. Әйтпесе, өткен ғасырдың жетпіс жылы ішінде өздерінің адал, қалтқысыз еңбектерінің арқасында абыройға кенеліп, жеке өмірі, жеке тұрмысы әбден оңтайына келген бақытты жандар аз болған жоқ. Олардың ішінде атақтылары да бар еді (мысалы, Ыбырай Жақайұлы). Бірақ солар жөнінде нағыз классикаға қосылатын күрделі Шығармалар көп жазыла қоймады, жиырмасыншы ғасырдағы ең үздік, елеулі шығармалардың басты кейіпкерлері негізінен трагедиялық тұлға—бейнелер болды. Мұнда да бір зандылық, өнер заңдылығы бар еді.

	Ал күнделікті өмірде бақытты адамдар, әлбетте, кездеседі. Бірақ олардың дені өздерінің бақытты екенін біле бермеуі де мүмкін. «Бақыттымыз» деп жариялаудан бойын аулақ салып жүреді. Мен өзім көпшілік алдында «бақытты адаммын» деп жариялаған бір—ақ кісіні көрдім. Ол кезде, алпысыншы жылдардың ортасында, жастар газеті «Лениншіл жастың» тілшісі едім. Журналистермен өткен бір кездесуде сол тұстағы қазақтың ең атақты режисерi әрi актері Шәкен Айманов ағамыз өз сөзін: «Мен бақытты адаммын» деп бастағаны есімде қалыпты. Әрине, ағамыз мұны құр мақтан, тойымдылық сарынында айтқан жоқ: творчестволык ой—мұраттарының жемісін көріп келе жатқан өнерпаздың сол тұстағы қанағат, ризалық сезімі ретінде толғады. Мен бiрақ, жасыратын несі бар, ағамыздың осы сөзін кезінде дұрыс түсінбеген едім, дұрыс түсінуге — жастық мақсимализмім кедергі келтіргенін кейінірек аңғардым.

	Өзім көрген екінші бір бақытты кісімнің аты—жөнін айтсам, ол — Досмақан Сұлтанұлы деген ағамыз. Менің мектепте оқып жүрген балалық шағымдағы ұстазым. Қазірде көзі тірі, Шиеліде тұрады, жасы сексенді алқымдап қалған. Ұзақ жылдар мектепте педагогикалық қызмет атқарған өнегелі азамат, ел ағасы, абырой, атақтары да бір басына жеткілікті. Бірақ менің айтпағым — Досекеңнің омырауына таққан марапат, дәреже белгілері емес (әрине, ол да керек). Менің бозөкпе бозбала күнімнен бастап осы кезге шейін таң қалдыратын, сүйініп, сүйсінтетiн ұстазымның ерекше бір қасиеті — қашан көрсем де менің алдымнан асқан сабырлы, кең пейілді, жібектей жұмсақ мінезді, жанашыр, тілеулес адам шығады. Бұл кісі әсте даурықпайды, қолпаштап, қошеметтемейді. Не кем пішпейді. Ал Досекеңнің айтары аз емес. Бастан білімпаз, өмірлік ізденімпаз. Кезінде ардақты ақынымыз Әбділда Тәжібаевтың осы кісімен бір күн сұбқат құрғаннан кейін: «Апырмай, мына Досмақанның қасында Алматының кейбір академиктері жіп иіре алмайды екенау!» — деп қызулау пікір айтқанын естігенбіз. Бұл — бұл кісінің білімдарлық жағы.

	Мен өзім баяғыда, алпысыншы жылдарда, КазГУді бітірер шағымда, Алматыдағы саяси қырағы сыншылар тарапынан біраз қуғын көргендіктен, туған аулыма «жер аударылып» кетуге мәжбүр болғанмын. Менің Алматыдағы «саяси сенімсіз» қылықтарымнан хабардар аудан орталығындағы төрелер сонда мені ешбір қызмет маңына жуытқысы келмей, екі—үш ай босқа сандалып жүріп қалғаным бар. Сол тұста аудандық оқу бөліміндегі аға инспектор ағамыз Досекең бастығына қайта—қайта айтқыштаумен мені әзер дегенде Шиелінің бір шетіндегі М.Ломоносов атындағы мектепке, декретке кеткен мұғалім әйелдің орHына уақытша сабақ беруге орналастырады емес пе? Артынша көп ұзамай өзі де осы мектепке қызметке келді. Жұрттың айтуынша, бастығының қырына iлiккен соң, бұрынғы үйреншікті кәсібіне қайтып оралғанға ұқсайды... Сөйтіп, мен бұрынғы ұстазыммен бірнеше жыл қатарынан бір мектепте әріптес қызметте болдым. Астанадан «қуылған» жас жазғыштың көңіл күйінің ол кезде қандайлық екені айтпаса да түсінікті. Сонда ел ішінде жападан—жалғыз жабырқап жүрген маған сүйеу, тіреу болған аз ағаларымның бірі — осы Досекең де, екіншісі — аудандық партком хатшысы Дүйсенді Смайылұлы деген аяулы азамат еді. Дүйсекең туралы, оның қиын, күрделі тағдыры жайында бұрынырақта жазғанмын. Ал Досекеңнің бүгінгі әңгімеміздің кейіпкеріне айналу себебі — менің түсінігімде ол өмір—тіршілігін мағыналы өткізіп келе жатқан өнегелі ағаларымыздың (әкенің, атаның) бірі деп білемін.

	Ұзақ жылдардан бері қоныс аудармаған ағамыз қашан көрсем Шиелінің қысқа, тұйықтау көшелерінің біріндегі қалың өскен бау—бақшаның астындағы «кең сарайдай боз үйінің» ішінде жайбарақат кітап оқып отырады, не қасына газет, журналдарды үйіп тастап, өзі жамбастап жастықта жатады. Жаздың ыстық күндерінде есігінің алдындағы көлеңкеге, ағаш сəкінің үстіне төсек салдыртып, қасына бірен—саран көңілдес, сырластары келе қалса, солармен бірге кенес, құрапат құрып отырады. Басқа уақыттарда қалай екенін қайдам, әйтеуір жаныма жақсы досым Жағыпарды ертіп, зәуімен бұрынғы ұстазыма сәлем беруге бара қалсам, Досекеңнің қонақжай үйінің қазанында семіз қозының еті былқылдап қайнап жатады... Содан үшеуіміз — бір ұстаз, екі шәкірт — пәленбай сағат мәслихат құрамыз. Шіркін, Досекеңнің мәслихатына жетер не бар дейсіз! Әрине, ұстазымыздың бізден гөрі көргені, түйгені көп. Әрі, жасыратыны жоқ, ол кісі кешегі Сталин заманының түлегі. Кейде пікірлеріміздің қайшы келіп қалатын тұстары болады. Ондайда: «Досеке, мен сіздің айтқандарыңыздың тура сексен процентіне қосыламын», — деймін. «Бәрекелді! Сексен процент аз көрсеткіш емес», — деп күледі ағайымыз. Ондайда «неткен ақылман» деп іштей сүйсініп қоямын. Адамдарды екі топқа бөліп, «кітап оқитындар және кітап оқымайтындар» деп жіктеп отыратын да осы кісі. Кітап оқитындардың жыл өткен сайын азайып бара жатқанын әрдайым өкініп айтады. Осы өмірінде талай оқиға, талай танысы көңілін күпті қылса да, біреуді сыртынан ғайбаттаған, ашумен сөккен жерін тағы естімеппіз. Біреудің іс—әрекетіне, құлқы—пейіліне көңілі толмаса, Досекең әдетте «қанағаттанбадым» деумен шектеледі. Ағайдың аузынан шығатын ең зор мақтау сөз — осы «қанағаттандым» дегені екенін баяғыдан білеміз. Былайша сырт көзге елеусіздей, оқшау, оңаша өмір кешіп келе жатқан осы ағамызды өз басым бақыт құсының құйрығынан ұстаған аздың біріне қосамын. Отының басы — береке, бала—шағаның бәрі оқыған, тоқыған жақсы азаматтар қатарында, әулеті аман—сау өсіп, өркендеп келе жатыр. Өз басы өмірінде жоғары лауазымға, атақ, дақпыртқа «өліп—өшіп» ұмтылған емес. Бірақ білетіндер арасында абыройы бар, әйтеуір теріс атағы шыққан жері жоқ. Ең бастысы — көңілі күйлі, жаны тыныш. Олай болатын себебі — біреудің байлығына, барлығына әсте қызықпапты, озып кеткендерді күндемепті, қалып қойғандарды — табаламапты. Біреуден ілгері, біреуден кейін күн оздырыпты. Айрықша асып—тасып кетпегенмен, тұрмыс тапшылығының зардабын тартпаған жан. Үйіне жақсы көретін інілері келе қалса, қай уақытта да бір қозыны аунатып сойып тастауға шамасы жетеді. Қолынан келгенінше жақсылықтың, адамгершіліктің, өнер, білімнің ұрығын екті. Мұғалім атанды.

	Әрине, бұл тақырыпта мен Досекеңмен кеңескен емеспін. Бұл айтып отырғандарымның бәрі — өз сөзім, өз түйсігім. Жалпы, Досекеңнің өзі туралы айтқан Әңгімелері есімде қалмапты. Әлі де қуаты бар, қаламы жүйрік, қиялы сергек ағамыз әлдеқандай жазба естеліктерін жариялап жіберсе, бәлкім, осы біз айтқан пікірлермен үндестік табылып қалар деп ойлаймын.

	Тағы да ерекше атап айтпағым — бұл өмірдегі орHын, азаматтық амал—әрекетін, миссиясын (әрбір саналынын, үлкен, кішілігіне қарамай, тірлікте жеке—дара миссиясы болатынына сенімдіміз) іздеп тапқан осындай жақсы ағаларымыздың бойында өзгенің табысына қуану, бәйгеге түсіп жүрген жақынының әрдайым озып келуіне тілеулестік секілді қазір өте сирек кездесетін мінездің молдығы дер едім. Адамның адымын ілгері бастырмайтын, жанын жегідей жейтін ең жаман құлық — күншілдік. Күншілдік жайлаған кеудеде ешкашан тыныштық болмасы хақ.

	Ал бақыт дегеніміз, сірә, адамның жан дүниесінің тыныштығы, ішкі келісім, ой мен сезімнін, мақсат пен әрекеттің, құлық—пейіл мен мінездің үндестігі, үйлестігі емес пе екен? Көтеріңкіреп айтсақ — гармония. Осындай ішкі үндестікті бұзбай, сары майдай сақтай білген адам — бақытты.

	Әрине, ет пен сүйектен жаралған әрбіреудің көңіл ауаны домбыраның шегіндей тартылып, үнін өзгертіп тұрмағы бар. Бақытты адам — қайғы—қапасыз адам деген сөз емес. Бұлардың басқаларымыздан айырмасы — сезім құбылымдарын ақыл, парасатқа жендіріп отырмақ. Бұл оңай оспақ нәрсе емес, екінің бірінің қолынан келе бермейді. Осылайша сана мен жанның тұрақты үндестігін сақтай білетін адамдар — ерекше рухы күшті, тіні берік, жаратылысы дара тұлғалар. Бұлардың негізгі тірегі — сенім, қазіргі тілмен айтқанда, иман. Сенімі барлар, имандылар ғана — бақытты. Сенімі барлар — өмірдің күнделікті кәкір—шүкір келеңсіздіктерінің соңына еріп кетпейді, аз күнгі пайданы қызықтамайды, түптің түбінде өткіншіден өмірліктің үстемдікке шығатынын білетіндер, арзанға алданбайтындар.

	Сенімі мықты кейбір тұлғалардың өзге бәле, жала түгілі, ажалдан да қорықпайтынын көргеніміз бар. Мәселен, 1993 жылы жетпіске келген шағында бейдaya кеселге ұшыраған, ХХ ғасырдағы қазақ әдебиетінің шын классик жазушысы Тахауи Ахтанов ағамыздың аузынан: «Шырақтарым, мен өлімнен қорықпаймын.

	Өйткені құдайға сенемін», — деген қысқа тұжырымын естігенбіз. Артынша осы ойын ол «Лениншіл жасқа» берген сұхбатында өрбітті... Ал сол жылдарда ақталып, аттары атала бастаған Алаштың арыстары Ахметтің, Мағжанның, Міржақыптың, Шәкәрімнің рухына арналған жиын өткізіліп, ас беріліп, артынша Алматының орталық мешітіне құран оқыту шарасынан шеткері қалған, «біз коммуниспіз, құдайға сенбейміз» деп құран—дұғаға қатыспаған базбір көне көз қарияларымыз қазір пәни дүниеден өтіп кетті...

	Жалпы, әркім бақытты болуды әрқалай түсініп, бағалауы мүмкін. Әсіресе қандай әдіспен болсын баю, дүние жинау өңмендеп бірінші кезекке шыққан біздің ерiктi заманымызда «сенім», «Иланым», «үйлесім», «рухани кемелдену» секілді сіздің фәлсәфалық болжамдарыңызға бұрылып қарамайтын кейбір іскер, белсенді қауымның наным—тұғырын қайсымыз біліп жатырмыз? Бірақ бәрібір... заман өзгерер, технология өзгерер, космосқа ұшармыз, өзге әлемдерді игерерміз, өсерміз, өркендерміз — оған дау бар ма? Тек адамның жаратылысы өзгермейді.

	Адам баласы бұрынғыша бақытты болуды армандайды.

	19.09.2003ж.





ШАЙТАННЫҢ ШӘКІРТТЕРІ


	Шайтандардың ең үлкен бастығы Ібіліс деген антұрған бар еді. Сол неме айналасына жын, перілерді жинап алып, ара—тұра жиналыс өткізеді екен. Сонда шайтандар қауымына келіп қосылған әріптестерінің есебін тындап, әр түрлі тапсырмалар беретінге ұқсайды, ұзақ—ұзақ әңгіме дүкен құрып, кәдімгідей сабакдәрістер оқитын көрінеді. Адамзат баласын тура жолдан тайдырып, аздыру—азғыру жолында бел шешіп белсенді қызмет атқарып жүрген талантты шәкірттерін марапаттап, әр түрлі дипломдар мен сыйлықтар тапсырса, анау әлгі түк бітірмей босқа салпақтап, қара көбейтіп жүрген көк жалқауларды кәдімгідей сын тезіне салып, шайтандар қауымынан қуып жіберуге дейінгі қатал шаралар қолданады деседі.

	Осындай кезекті жиындардың бірінде соңғы жылдарда әжептәуір әрекеттерімен көзге түсіп жүрген шәкірттердің әлденешеуі алға шығып, бастықтарының алдында құрақ ұшып, бастарын иіп тұра қалаДЫ.

	— Уа, біздің бəдбақ бастығымыз! Рұқсат болса, біздің бірер ұсынысымыз бар еді... — деп, мүләйімсиді екен.

	Бәдбақ бастық қолын көтеріп: — Иә, айта беріңдер, — дейді екен.

	— Мен айтсам... — деп сонда теке сақал, тесік көз біреуі мойнына асып алған қара дорбасының ішіне қолын салып, бір уыс алтын теңгені айналасына шашып жібереді. — Мен мыналарды әрбір дүниеқоңыз байдың жүрер жолына бір—бірлеп тастап, соңыма ертіп аламын да, ақыр аяғында құрдымға апарып құлатамын! — деп масайрап тұрады.

	Мұны тыңдаған Ібіліс: — Дұрыс, — деп басын изейді.

	Бұдан кейін құйрығы Жыланша ирелеңдеген екінші біреуі қара дорбаға толтырып салған әлдеқандай шөнге—тікендерді уыстап шашып жіберіп:

	— Ал мен мыналарды күнде мешітке барып намаз оқығыш мұсылмандардың жүрер жолына төсеп тастаймын. Табандарына шөңге кіріп, зар жылаған намазхандарды көруден артық ҚЫЗЫҚ бар ма?! — деп сақ—сак күледі екен.

	Мұны Тындаған Ібіліс: — Дұрыс—ақ, — деп тағы басын изейді.

	Бұдан кейін түлкі тұмсық, түбiт иек жастау біреуі ілгері қарай итініп шығып, бұл да қара дорбаға толтырып салған қап—қара күл мен күйені уыстап шашып тұрады.

	— Ал мен бұларды адал жүріп, адал тұрған адамдардың үстіне төгіп, әбден айғыздаймын. Осыдан кейін олар өтірік жаладан, жалған айыптан онайлықпен құтылып көрсін!

	Мұны тыңдаған Ібіліс недәуір көңілденіп: — Жарайсың! — деп басын изейді.

	Бұдан соң қасы, көзін сүрмелеген, шашы басына емес, желкесіне шыққан желөкпе біреуі қара дорбаға толтырып алған домалақтарды көрсетіп, оларды ұзын шұбак тілімен жалап—жалап жібереді де:

	— Мынау араның бал жинаған омартасы. Мен осыны өсек айткыш, ғайбатшыл адамдардың аузы—басына жағып, тәттіге үйретемін. Тәттіге бір үйреніп алған соң олар, сірә, ғайбатшыл әдеттерін тастай қоймас! — деп мұнысы да мәз—мейрам болып жетісе қалса керек.

	Көмекшілерінің бұл жолғы ұсыныстарын құп алған бастық сонда оларды басынан сипап тұрып, бүлдіргіш әрекеттеріне көп—көп сәттілік тілеп, шығарып салған еді деседі.

	***

	Бейнелеп айтсақ, бүкіл әлем, тіршілік, болмыс, табиғат (қалай атасаңыз да еркіңіз) кәдімгі қарапайым өлшеуіш—таразыға ұқсайды. Ал таразының екі—ақ басы, екі табағы бар. Үш басты немесе төрт басты таразы жоқ. Неге? Өйткені басқаша болуы мүмкін емес. Осы таразы кейде бүкіл ғаламдағы қарама—қайшы екі ұғымның, субстанцияның, жаратылыстың мөлшерін есептеуші, артық—кемін шығарушы құралдың бір түріне жататындай көрінеді. Шынында жанды—жансыз жаратынды атаулының бір—біріне кереғар, қарама—қайшы екі жағы, екі беті бар екенін аңғару онша қиын емес. Жаратылыс тану ілімінде, Мәселен, молекулалық физикада ұсақ бөлшектерге қарама—қарсы тағы бір ұсақ бөлшектер (частицы — античастицы) бар екенін қазір мектеп оқушылары да біледі. Астро—физикада дүние — қарсы дүние (мир — антимир) деген ұғым кездеседі. Егер космос кеңістігінде осы екеуінің жолы түйісе қалса, сұрапыл жарылыс болар еді деседі. Ал адам тіршілігіндегі осындай екі жақты кереғар құбылысты Л.Н.Гумилев антисистема (қарсы жүйе) атапты.

	Сонда адам баласының əлімсақтан бермен қарай жалғасып келе жатқан, қарапайым тілмен айтқанда, таразының екі басында тұрған ізгілік пен зұлымдылыққа бөлінген өміріндегі барлық құбылыстар тағдыры түптің түбінде әуел бастан әлемнің мандайына жазылып қойған қарама—қарсы күрестің қалай аяқталатынына қатысты болғаны ма? Бірақ бәрібір гомо сапиенстің еркі бар, пейіл—құлқы бар, ақыл—санасы бар ерекше жаратылыс иесі екені рас десек, оның тіршілік таразысының екі басын тең ұстауға, сөйтіп өзінің жер үстіндегі өмірін ұзарта түсуге мүдделі екені де шындық болса керек—ті. Сондай—ақ адамзат өміріндегі қалыптасқан қарама—қайшылықтарға, жүйелілік пен жүйесіздіктің қалыптасуына ең алдымен өзіміз жауапТы емес пе екенбіз?

	Абай ақын:

	Ел бұзылса, Құрады шайтан өрмек,

	Періште төменшіктеп, қайғы жемек.

	Өзімнің иттігімнен болды демей,

	«Женді ғой» деп шайтанға болар көмек, —

	деп тегін жазбаған шығар—ау.

	Діни философияға сүйенсек, адам өміріндегі антисистеманың аты — шайтанизм. Адамизм мен шайтанизм. Бір—біріне қарама—қарсы тұрған екі ұғым, кереғар субстанциялар. Бұлардың арасындағы күрес, сірә, ақыр заманға шейін бітпек емес. Кейде бұл екеуі бітісуі, бытысуы, бықпырт араласып кетуі мүмкін. Бірақ жаратындылары әуел бастан басқа—басқа болғандықтан, шектеулі шеңберден шыға алмай, заңдылық өрісінде өмір сүреді. От пен су сияқты. Су құйсаң, от өшіп қалады емес пе? Сондай—ақ алаулап жанған от өрши берсе, суды буға айналдырып, ұшырып жібереді. Бұлардың қарама—қарсы жаулығы осыған ұқсайды. Жаратылыстың қатал заны осындай.

	Қасиетті Құранда айтылмап па еді: ...Сендерді біз әуелі рух етіп жараттық та, содан соң қалыпқа (адам түріне) салдық. Содан соң періштелерге: «Сендер адамға бас иіндер», — дедік. Ібілістен басқаның бәрі бас иді. Тек Ібіліс қана қасарысты. «Бас июге бұйырған шағымда сен неге қасарыстың?» — деп сұрады Алла Ібілістен. «Мен олардан артықпын, мені оттан, ал адамды топырақтан жараттың», — деді Ібіліс. «Сен бұл жерден (жұмақтан) шығып кет, — деді Алла Ібіліске. — Бұл жерде сен өзіңді астам ұстауына болмайды. Жоғал. Сен қор боласың». «Маған адамдар қайта тірілетін кезге дейін (қияметке дейін) мәулет бер», — деді Ібіліс. «Саған Мәулет берілді», — деді. «Мені тура жолдан аздырғаның үшін мен сенің тура жолына көлденең тұрамын. Сонан соң сөзсіз олардың алдынан, соңынан, оңынан, солынан (жан—жағынан) шабуыл жасаймын. Олардың басым көбі шүкіршілік ететіндер емес екенін көзіңмен көресің» (Құран Кәрім. «Әссаф» сүресі, 11—17. Аударған У.Қыдырхан).

	Барлық монотеистік діндерде осы сарындас рауаят айтылады. Демек, дүниеге адам келгенде оның антиподы да бірге жаратылған болып шығады. Күллі ғаламдық тізбектегі жоқтан бардың жаратылып, бардың жоққа айналатыны секілді зандылықпен сабақтас, саналы болмыс иесін әлдеқандай сынаққа салып, сүзгіден өткізу үшін Арсы—Күрсіде құрылған жобажоспар секілді.

	Менің тақуа әкем айтар еді:

	— Алла тағала жаратқан күллі жанды, жансызда ертеңгі күні өзінің әрбір амал—әрекетіне жауап беретін жалғыз адам ғана екен! — деп.

	— Мұны қалай түсінсек болады, көке? Бұл сонда әділеттілікке жата? — деп сұраймын ғой.

	— Ақирет күні жанды мақұлықаттың бәрі ешбір сұраусыз, жазасыз жойылып кетеді дегенді ғалымдар аузынан естіген едім. Сондай—ақ шайтан, шайтан жолына түскен өзге Жын, перілер де бірден сұраусыз, тексерусіз тамұқ отына лақтырылады деседі.

	— Ал сонда адамның не жазығы бар? Онсыз да рақымы мол Иеміз бір жолға кешірім жасап, бұл дүниеде бас еркінен айрылып қалған күнәкар құлдарын тамұқ отынан құтқарып алса қайтер еді?

	— Егер адам өзінің бұл жалғандағы амаләрекеттеріне ұлық ақиқи хақтың алдында жауап бермейтін болса, онда, балам—ау, сол адамды жаратып, бұл дүниеге келтірудің, оған ақыл—ес, ой—сана, ерік, жігер дарытудың не қажеті бар? Онда, сірә, адам өмірінде, күллі тіршілікте түк мағына, титімдей тәртіп қалмас еді, — деп біздің әкей алыстан орағытып кетер еді.

	— Сонда көзге көрінбейтін, өзі оттан жаралған шайтан адам баласын қалай аздырып, теріс жолға түсірмек?

	— Ол лағнет адамның қаны арқылы оның ішіне кіріп алып, күні—түні күбірлеп, сыбырлап, үгітін жүргізе бермес пе? Тек осы дүние пайдасын күйттеп жүретін күйбең тіршілік иелерін, діні жоқ, ділі осал, ар—ұяты олқыларды іздеп тауып алып, о баста жаратқушы Иеміз белгілеп берген тура жолдан адастырып кетпес пе?

	— Неге өйтеді? Қандай мақсатпен?

	— Ол лағнет әуелде жаратқушы Иемізбен айтысқа түсіп, бұйрықты орындаудан бас тартқанда, өзінің адам жаратылысынан артық екенін дәлелдегісі келген жоқ па? Бұдан былай қиямет күніне шейін осы сөзінің шындық екенін, адамның ардақтауға тұрарлық қасиеті кем екенін, оның бәрібір шайтан жолына түсіп кететініне иеміздің көзін жеткізу үшін тыраштана бермек қой. Бәлкім, осындай әдіс—айламен өзі тозаққа кететін ақыр заманды алыстата түспек пе, кім біледі...

	— Сонда, немене, Ібіліс біржола жеңілген күні жер бетінде ақыр заман орнамақшы ма, көке? Жоқ әлде Ібіліс біржола жеңген кезде ақыр заман тумақшы ма? Жалпы түптің түбінде Адам жене ме, әлде Шайтан жене ме?

	— Cұрамасты сұрайды екенсің, балам, — деп əкем басын шайқап, сәл жымиып күліп қойды.

	— Бүйтіп сұрайтын себебім, көке... қай күні осы біздің ауылдың ана бір молдасы, Пәленше—екең айналасына қаусаған кемпір—шалдарды жинап алып, «Кырық сауал» деген бір кітапты ежіктеп оқып, қазақшаға тәржімалап отыр екен, — деп мен сөзімді жалғадым. — Сол кітапта, Пәленше—екеңнің түсіндіруінше, ақыр заман жер бетінде иман—шапағат, ғаделет түбегейлі жоғалған кезде туатын көрінеді. Қателеспеу үшiн дамулланың тәржімасына сүйеніп әлгі «Қырық сауал» деген кітаптан мынадай қысқа үзіндіні қағазға түсіріп алып едім, көке, тыңдап көріңіз... «Исрафил керней шалып, қиямет күнін жария еткен кезде жер бетінде ар—ұят, мейірбандық, қайырым—садақа қалмас еді. Құран белгілеп берген жақсылық пен кемеңгерлік те келмеске кетеді. Ғұламалардың тура жолы ұмытылып, құлқы—пейілдері бұзылған адамдар өзгелердің есебінен күн көреді, қазылар жалған үкім шығаруды әдетке айналдырады, өтірік—шындыққа айналады, заңдар мен тәлім—тәрбие жоғалады» дейді екен әлгі кітапты жазған Фурати атты ғұламаңыз. Бұл, немене, сонда шайтанның жеңіске жетуінің дәлелі ме?

	Мұны естігенде, менің тақуа әкем езуіндегі азғантай жұмсақ күлкісін тез жиып ала қойып, көзін жұмып, бір ауық терең ойға шым батып кеткен еді. Содан недәуір үнсіз отырды да, тамағын қайта кенеп, аздап жөткірінген соң:

	— Мен қайдан білейін, балам. Тоқуым бар болғанмен, оқуым аз адаммын... — деп бір қайырды. Содан әрі сөзін былай сабақтады. — Бірақ менің пенделік ойым айтады: түптің түбінде бәрібір шайтан лағнет жеңіліске ұшырайды, күйрейді, құриды... Тамұққа түсетіні құритынын аңғартпай ма? Жер бетінен имандылық біржола жоғалып кете қоймас. Бұған Алланың сөзі Құран куәлік береді. «Құранды шынында біз түсірдік және оны қорғайтынымыз да рас» демеп пе еді Иеміз? («Хижір» сүресі, 9—аят. Аударған У.Қыдыр хан). Ендеше, ғаламдық ғаделет кітабын Алланың өзі қорғайтын болса, сол кітапта көрсетілген тура жолдың жоғалып кетуі мүмкін бе? Алланың заңын өзгертуге Алладан баска ешкімнің шамасы келмейді.

	Енді азғырушы шайтан адамның ішіне қан тамыры аркылы кіреді деген қисынға келейік. Адам бойындағы генефондтың әйтпесе сыртқы ортадан жетіп жататын күллі ақпараттың, тіпті «жан» аталатын субстанцияның қан клеткаларына орналасқаны жөніндегі ғылыми—философиялық болжамдар жайында біз «Қандастар» атты рисаламызда шет пұшпақтап жазғанбыз. Ал адамның антипод жаратылысы туралы айтқанда, егер шайтан деген шартты ұҒЫМДЫ сырттан келетін әсер, әйтпесе адамның өз ішіндегі ақпарат көзі ретінде қарастырсак, мұның да қан арқылы тарайтынына сенуге болады.

	Адам ағзасын зерттейтін ғалымдардың (мысалы, М.Гейманс, С.В.Аничков т.б.) дәлелдеуінше, адам ағзасындағы каротид түйіндері аталатын, көлемі арпа дәніндей кішкене «детальдың» қызметі айрықша көрінеді. Мұндай түйіндер саны — екеу ғана, бұлар мойындағы ұйқы тамырларының айрығына орналаскан. Ұйқы тамырының ғылыми—биологиялық атауы — каротис екен де, каротид түйіндері осыдан шыққан көрінеді. Ал осы каротид түйіндерінің кан құрамындағы оттегінің өзгерістеріне аса сезімталдық танытатынын бірден байқаған ғалымдар бұдан кейін фармакологиялық лабораторияда арнайы тәжірибелер жасай бастапты. Олар сонда оттегі жетімсіздігін (гипоксия аталатын) тудыру үшін әр түрлі улы заттарды қолдана бастамай ма? Мұндай жағдайда әдетте адам ағзалары ауа «аштығынан» азап шегіп, қызметі бәсеңсіп, күрт нашарлап кетсе керек еді. Ал бірақ бұл жолы күре тамырдағы каротид түйіндерінің қызметі нашарлаудың орнына, қайта керісінше — жанданып жүре берген. Содан зерттеушілер бұл түйіндерді күкіртті сутегімен, калий цианидімен улап, тұншықтырып тастамақ болады — бірақ бұл әрекеттерінен түк шықпайды: екі түйін бұрынғыдан гөрі жандана түсіп, қызметтерін күшейтуден танбайды. Адам ағзасына өзге дүниеден келіп қосылған антиподтар секілді, былқ етпей тұра бергенге ұқсайды. Бұған қатты таңырқаған зерттеушілер мойындағы күре тамырлардың айырығына жабысқан осы екі каротид түйіндерінің адам қанын тұрақты түрде «оқып» отыратынын, оның химиялық өзгерістерін жете бақылап, адамның ішкі, психологиялық сезімдеріндегі әрбір құбылыстарды қабылдап отыратын қасиеттері бар екенін анықтайды.

	Әлі сыры, түбірі толық ашылмаған ғылыми ғажайыптың бірі осындай болса керек.

	Ал Алланың Құраны бұл жөнінде не айтушы еді? Оқып көрейік: «Мы сотворили уже человека и знаем, что нашептывает ему душа; и мы ближе к нему, чем шейная артерия. Вот принимают два приемщика, справа и слева, сидя. Не произнесет он и единого слова, иначе как у него — готовый надсмотрщик». («Каф» сүресі, 16—18—аяттар. Аударған И.Ю.Крачковский).

	Атақты арабтанушы ғалымның орысша аудармасын өзгеріссіз келтіріп отырған себебіміз түсінікті — мұнда жаратушы Иеміздің өзі жаратқан адам жанындағы әрбір құбылымды жете білетіндігі, оған мойнындағы екі күре тамырдан да жақын екендігі, адамның екі жағында бәрін қабылдайтын екі қарауылдың отырғаны, адам бір сөзін айтып үлгіргенше қарауылдың әзір тұратыны анық айтылған. Ал өзге аудармалардың көп шілігінде надсмотрщик—қарауыл «екі періштеге» ауыстырылған. Бәлкім, «екі періштесі» де — дұрыс шығар. Дегенмен бұл жерде мойындағы күре тамырға жабысқан екі каротид түйініне — адам миына бар ақпаратты жеткізіп тұратын ғажайыпқа ең жақын тұрған осы надсмотрщик—қарауыл деген ұғым екені рас. Бұдан баяғыда Құранда айтылған шындықты арада мың жарым жыл өткен соң адамның өзінің өмірлік тәжірибесі — ғылым дәлелдеп шықты деп қорытсақ болмас па?

	Сөйтіп, шайтан лағнеттің адамның ақпарат көзі — қан арқылы ішіне, миына, жүрегіне (тағы несіне?) кіріп кетуі әбден қисынды әңгіме болып шығады. «Канына сінген қасиет» деп жатпай ма? Миына, бауырына, жүрегіне сіңген қасиет деп ешкім айтпайды. Мұндай ұғым жалғыз қазақта емес, өзге халықтарда да бар.

	Әрине, шайтанға еру, ермеу — адамның өз ықтиярында. Асылы осы шайтан туралы ұғым да адамның жаксы—жаман әрекеттеріне баға беруден, таразыға салып өлшеуден, ажыратып—айырудан туған болуы керек. Өйткені кез келген пенденің әзәзілдің соңына еріп кете бермейтіні түсінікті. Әзәзіл де өзіне ұқсас, көңілі жақын адамдарға сүйкеніп, сүйсініп жүретін шығар—ау.

	Мұсылман ғұламасы Уахид Абду Саламның пікірінше, шайтан лағнеттің адамның жан дүниесіне кіріп кететін әлденеше есіктері бар көрінеді. Олардың атауы: надандық, ашушаңдық, фәни жалғанның қызықтарын қуып кетушілік, байлыққұмарлық, сарандық, астамшылық (менмендік), билікқұмарлық, нәпсіқұмарлық т.б. тізіліп кете береді. Осы автордың Шайтанға беретін сыртқы сипаттамасы да назар айдарарлықтай. Аты—жөні: Ібіліс. Тұрағы: надандардың кеудесі. Елі: Құдайға құлшылық етпейтіндерден. Дәулеті: алдау—арбаумен жинаған дүние—мүлік. Мәжіліс құратын жері: базар. Түр—түсі: хамельон кесірткеге ұқсас. Әйелі: жалаңаш жүретін қатын, қыз. Досы: Құдай (ғаделет) жолымен жүрмейтіндер. Кімнен қорқады: тәубаға келушіден. Үйі: моншалар мен әжетханалар. Одақтасы: екіжүзді мүнәфықтар. Асы: парадан түскен азық—түлік. Сусыны: арақ—шарап. Діні: куфр (еш нәрсеге сенбеу). Кәсібі: пәле—жала, өсек—аяң. Сөзінің басы: «Мен!» т.б. тізіліп кете береді.

	Осындай теріс жолға түскендердің бәрін шайтанның шәкірттері, көмекшілері деп атасақ болады.

	Айрықша бүгінгі заманда, басқадай әлеуметтікқоғамдық кеңістікте өсіп—өніп, өзгеше тәрбие алған мына біздер, аға ұрпақ үшін бірден жат, түсініксіздеу көрінген «нарықтық қатынастар» деген кезеңге қадам басқан тұста бұрынырақта жабулы тұрған талай «есіктердің» (Уахид Абду Саламның бейнелеуіндегі) айқара ашылып кеткені ақиқат. Біздің арамызға капитализммен бірге капитал, байлыккұмарлык ендеп кіре бастады. Әуелден мал тауып, жан бағуды жек көрмейтін адам қауымы әлгіндей «есіктердің» мүлде ашық қалғанын көрісімен әрі сол «есіктердің» алдында тұратын тексеруші күзетшілердің лездің арасында ізім—қайым жоғалып кеткенін пайдаланып, бірден лап қойды емес пе? Қалайда баю керек болды. Ұрла, жырла, тона, тала — байы! Басқа Онды ұғымның бәрі жайына қалды. Сөйтіп, бірте—бірте бай—бағландар бүгінгі заманның қаһармандарына айналды. Баяғыда түтіні қою шыққан жерлерді андып, кішігірім той—томалақтарда тамада болуға таласып жүретін майрампаздар енді телеэкран жұлдыздары, атақты миллионерлер. Баяғыда барабан соғып, бак—шақ етіп босқа шулап жүретін, не дауысы жоқ, не талғамнан жұрдай тарбақалар енді эстрада жұлдыздары, атақты миллионерлер. Мектепте он жыл оқып не көбейту таблицасын жаттап үлгермеген, не Толстойдың, не Абайдың бір кітабының бетін ашып оқымаған орданбайлар енді атақты бизнесмендер қатарында тұрып алып, қалт—құлт етіп әзер күнелтіп жүрген өзге моМындарға осқырына, оқырая қарайды. Осындай құбылыстар біздегі бар бәленің есігін ашып жібергенге ұқсайды. Жоғарыда айтылған «шайтани» мінез, сипаттар бұрыннан да аз емес еді — соңғы он бес—жиырма жыл көлемінде бұлар қара құрттай қаптап көбейіп кетті. Дүниеқоңыздық надандықты, тойымсыздықты, парақорлықты, жалақорлықты, мансапқорлықты, нәпсіқұмарлықты, астамшылдықты туғызады екен. Осындай жолға түскендер шетінен шайтанның шәкірттерінің қатарына барып қосылады. Бейнелеп айтсақ та, туралап айтсақ та — осы қисын. Әрі осындай теріс жолға түскендер адами, адамгершілік жүйеге емес, оған қарама—қарсы полюсте, антисистемаға қызмет етпекші. Ең қауіптісі — мұндайлар жеке бастарының азғындауымен ғана тынбай, қоғамда субпассионарлардың (Л.Н. Гумилев) санын көбейтіп жібереді, сөйтіп түптің түбінде руханият өркендерінің өсуін тоқтатып, өркениет тамырларына балта шабады.

	Байлық атаулы жаманшылыққа бастай ма? Мұндай сұраққа жауап табылады екен.

	Бірде біздің ұлық пайғамбарымыз Мұхамед (с. ғ. с.): «Осы дүниенің жарқылдаған қызықтары мен сұлулықтары менің үмметтерімді адастырып жібере ме деп қорқамын», — деп уайым айтса керек. Сонда бір кісі орнынан тұрып: «О, Расулла! Сіз айтқан нәрселер жақсылықтар емес пе? Ал жақсылық жаманшылық әкелуші ме еді?» — деп сұрайды. Пайғамбар азкем үнсіз отырып, артынан: «Әлбетте, жақсылық жаманшылық әкелмейді, — дейді. — Бірақ көктемде өсіп шыққан жемістерді талғап—таңдамай жей беретін қомағай адамның денсаулығы бұзылып немесе уланып өліп қалуы мүмкін ғой. Осы секілді бұл дүниенің байлығы да қызық әрі тәтті көрінеді. Мұсылманның ең жақсысы сол байлығынан кедейлерге, жетімжесірлерге, үйсіз—күйсіз жүргендерге бөліп беретіндері әрі адал жолмен тауып, жөнiмен жұмсайтындары — қайырымдылық дегеніміз де осы. Ал адал жолмен таппай, қомағайлықпен жей берсе, қанағатты білмес, қиямет күні мұның бәрі оның алдынан шығады» (Әбу Саид әл—Худри). Бұдан ізгілікті істерге жұмсалатын байлықты ешкімнің күстаналамауы керек екені көрініп тұр.

	Байлар ғана емес, ізгілік жолында жүрмеген кедейлер де шайтан шәкірттерінің қарасын көбейте бермекші екен.

	Бір ғана мысал. Қай жылы ел жақта демалыста жүрген кезімде, қасымда аудандық әкімшіліктің бөлім бастығы бар, Шиелінің әжептәуір түзу, кең көшесі бойымен жайбарақат келе жатТЫҚ. Кенет карсы алдымыздан көнелеу бір жеңіл машина шыға келді де, тұп—тура біз отырған көлікке қарай ызғыта жөнелсін. Біз отырған көліктің жетегін ұстаған жас шофер сонда қапелімде сасып қалып, туралап келе жатқан машинамен соқтығысып қалмас үшін астындағы «атынын» — «Тойота» болуы керек, — басын кілт бұрып алып қаша жөнелгенде, көшенің жиегіндегі шалшық суға гүмп етіп қойып кетті. Бірақ бүйтіп жалтарғанмен, қарсы беттегі каркынын тежемеген қуғыншыдан құтылып үлгірмеді. Әлгі ызғытпа салдырап келіп, біз отырған машинаны тұмсықтан беріп жіберді де, Тырк—тырқ еткен әлсіз дыбыс шығарып, арТынша үні өшті. Мұның біз отырған көлікті әдейі, қасақана келіп соққаны айдан анық еді. Одан әрі не болды дейсіз ғой? Бәріміз абыржып сыртқа шығып, үсті—басы сауыс—сауыс, сақалы өсіп кеткен, көзі кiртиген тәпелтек жігітке — ұсқыны мұның өзінен де жаман, қаусаған кәрі «Жигулидің» иесінің қасына барып:

	— Әй, шырағым, мұның қалай? Тұп—тура түзу жолда келе жатқан бізге соқтыққанына жөн болсын? — деп сұрамаймыз ба?

	Сонда әлгі неме жылт—жылт еткен тышқан көзін жасырмастан, басын қисаңдатып:

	— Өздерің ғой... — деп міңгірлей берді.

	Қасымдағы әкімшілік қызметкері бойшаң, аяққолы балғадай жас жігіт еді, сол мынаның бетсіздігіне ашуланып, қасына жетіп барды да:

	— Әй, сен не оттап тұрсың? Әдейі келіп соқтығып, енді бізге жала жаппакшы ма едің? — деп жағасынан ұстап, сілкіп—сілкіп жіберді. — Қане, бар документтерінді әкел... Правоң мен техпаспортынды маған бер! — деп дігерледі.

	Анау «бермеймін» деп қарсылық көрсеткендей сыңай танытқанмен, қарулы бойшаң жігіттің мысы басты ма екен, әйтеуір күңкілдеп жүріп, қаусаған кәрі «Жигулидің» құжаттарын әкімшілік қызметкерінің қолына ұстатқан.

	— Енді кете бер. Сенімен кейін сөйлесерміз, — деген қызметкер бұдан кейін сабасына түсе бастап, жол шетіндегі шалшықта батып тұрған жасыл түсті, су жана шетелдік машинаның қасына барып:

	— Кап, атана нәлет—ай... Қиратып кетіпті ғой! — дегенде, даусы ерекше жайсыз шықты.

	Шынында, су жана шетелдік машинасының сол жақ шекесі опырылып түскен екен, айналасына жарык түсіретін шамдарының күл—талқаны шығып шашылып жатты.

	— Енді мұны Қызылордаға иə Шымкентке апарып жөндетпесем... бұл маңайда керекті жабдықтар жоқ, — деп машина иесі — момын, нәзік бітімді жігіт — сол жерде өкінішін білдіріп, уайымдап тұрды.

	— Саспа, жөндеуге кететін бар шығынды айыптыдан өндіріп аласың, — деп әкімшілік қызметкері оны жұбатқан болады.

	Кейін естідім: арада екі—үш күн өтіп, оқыс оқиғаның ізі суи бастаған кезде, әлгі қаусаған кәрі маШинаның иесі аудандық МИЛИЦИЯ бастығына (әлде ГАИ—ге ме) салақұлаш арыз жазып, мұны Пәлен күні Пәленбай көшеде аудандық әкімшіліктің бөлім бастығы Пәленшеев отырған көлік әдейі апатқа ұшыраТып, орасан шығынға кенелтіпті әрі мұнымен де қоймай, әлгі Пәленшеев күш қолданып, күллі құжаттарын тартып алыпты, көлік апаты болған жерге ГАИ сақШыларын шақыртуға мұршасын келтірмей, өзін боктап—бұралап қуып жіберіпті деп бар пәле—жаланы төндірсе керек—ті. Содан милиция бастығы Пәленшеевке звондап: «Исеке, ондай арызқойлармен шатасып, атынызды былғап қайтесіз? Одан да ол неменің бар документтерін қайтарып беріп, әкелеп—үкелеп құтылсаңызшы!» — демей ме? Жалақормен жағаласатын басқа лажы қалмағанын байқаған Пәленшеев ақылман ағанын айтканын істеп, әлгі біз көзімізбен көрген апатты әдейі жасаған жігітті артынан кеңсесіне шақыртып алып, құжаттарын қайтарып береді. Ал түк жазығы жоқ су жаңа шетелдік машина иесінің бұдан соң әжептәуір шығынға батқаны түсінікті.

	Каусаған кәрі машина иесі — кедейдің, су жаңа шетелдік машина иесі — байдан кек алған сиқы осындай.

	Шағын ауылдағы шағын оқиға. Кішігірім «тап тартысының» көрінісі. Осындағы кедейдің (бәлкім, өзін «кедей» санайтын) субъектінің психологиясы әбден түсінікті: бұл неге жаман, ескі машина мініп жүреді? Ал анау неге жақсы, қымбат машина мініп жүреді? Өй, мен саған көрсетейін... Бар болғаны осы. Міне, осындайлар — шайтанның азығы. Ібіліс күншілдерді, қызғаншақтарды өте жақсы көреді. Күншілдер мен қызғаншақтар — Ібілістің ең жақын достары деседі.

	— Көке, шайтан жолына түскендерді жамандаймыз кеп, жамандаймыз кеп... Бірақ сол шайтани жолмен жүргендердің шетінен жолы болғыш болатыны қалай? — деп мен тақуа әкеме өзім үшін ең маңызды көрінетін сұрақты қоймаймын ба? — Әне, байып жатқан да солар, өсіп жатқан да солар, төрде, төбеде отырғанның көпшілігі де сондайлар. Сіз бен біз жиі айтатын әділет, тендік дегендер сонда қайда қаңғып кетпекші?

	— Соның бәрін біле берсем, мен әлдеқашан Апылатынмен табақтас отырмас па едім? — деп біздің əкей мұндайда миығынан күліп қояр еді. — Әлімсақта Алланың өзімен айтысқа түскен бұл кәззапты оңай—оспақ көріп пе едің? Бір рауаятта бұл кәззәп жетпіс мың періштені қарауында ұстаған, асқан ғұлама, білгір еді деп те айтылады. Ендеше мұның соңына ергендердің қай—қайсысына да қолғабысын тигізуге, демеп жіберуге әбден шамасы келеді, айла—амалы да жеткілікті. Бірақ, балам, шайтанмен шартқа отырғандар біле бермейтін тағы бір кілтипан бар. «Ол не нәрсе?» — деп сұрамайсың ба?

	— Ал сұрайық, көке.

	— Шайтан ешқашан ешкімге опа бермейді. Оның қызметі сондай. Ол біреулерді көтеріп барып—барып, ақыр соңында құрдымға тастап кеп жібереді. Ол лағнеттің бар мақсаты ежелден адам баласын көркейту, мұратына жеткізу емес, аздыру—тоздыру емес пе еді?

	16.08.2009 ж.





ҚАНДАСТАР НЕМЕСЕ БҮГІНГІ ҮШ АНЫҚ


	Менің елде тұратын Хұддыси деген чечен жолдасым бар еді. Соның өз аузынан естіген бір әңгіме есіме түсіп отыр.

	Бірде осы Хұддыси кеш əлетінде өзі қызмет істейтін кеңсесінен үйіне қарай келе жатып, орталық базарды қоршап тұрған биік кесек дуалдың жанынан өте бергенде, анадай жерден:

	— Әй, әй, қайда бара жатырсың? Мына бұзықтардан мені құтқара кетпеймісің?! — деген ашулы дауысты естиді. Сонда бұл бұның ана тілінде — чеченше дауыс шыққан жаққа бұрылып жалт қараса, биік дуалдың бір бұрышында еңгезердей екі сары орыстың ортасында екі қолы ербеңдеп, кіріптар халге түсіп тұрған осындағы тұтынушылар одағының экспедиторын — өзінің ескі танысын көреді.

	Хұддыси сол арада сәл бөгеліңкіреп, ойда жоқта екі зорлықшының қыспағына түсіп қалған жерлесіне бірден болыса кетудің қисынын таппай, екіұдай халді басынан кешірсе керек. Бұның бірден ілгері ұмтылмай, кібіртіктей беруінің себептері де жоқ емес екен. Өйткені әлгі экспедитордың ұлты чечен болғанымен, алған қатыны мұсылман емес көрінеді. Содан да шығар, ол неме осындағы азғантай қандастарының бас қосуларынан, құрапаттарынан бойын аулақ салып, бөлектеніп жүретінге ұқсайды. Ал мұның өзі чечендер арасында сирек ұшырасатын, жат мінезге жатады. Жалпы алғанда кайда жүрсе де тұтастығынан, ынтымақ—бірлігінен айрылмайтын іргесі берік халықтың ішінде әлгі экспедитор секілді бірлі—жарым шіріген жұмыртқаны өзге нәсілдестері секілді ерекше ұнатпайтын Хұддысидің бәрібір ұзаққа шыдамы жетпей, биік дуалдың тасасында қолдарына түскен сорлының жағасына жармасып, тал түсте тонауға кіріскен кісәпірлердің қасына аяңдап барып, араға түсуге Мәжбүр болады.

	— Әй, жігіттер, бұларың қалай? Екеуің тұрып біреуге жабылғандарың ұят емес пе?— деп Xұддыси әуелі екі зорлықшыны мәмілеге келтіргісі келеді емес пе?

	Сөйтсе, экспедитордың қалтасындағы азғантай ақшаны қағып алған бұзықтар енді оның аяғына киген су жаңа жылтырақ туфлиін шешіндіріп алудың әрекетіне кіріскен екен. Бұзықтар қастарына барған бұған пысқырып та қарамай, орысша боратып боқтап жібереді.

	— Жаның барда, қайқай! Әйтпесе таяқ жейсің! — деп доқ көрсетеді.

	Хұддыси болса, әрине, капуста мен картошканы қорек етіп жүрген ішегі жіңішке әлсіздердің қатарынан емес, қазақ арасында өсіп қазы мен қартаға тойып үйренген толық, жуан жігіт, аяғы келсаптай, жұдырығы тоқпақтай томырықтар әулетінен шыққан.

	— Сонда қаным қайнап басыма шықты, — дейді Хұддыси. — Әрі қарай үгітімді тез доғардым да, астамсыған ақымақтарды екі бұттарының арасынан бірбірлеп теуіп, шалқаларынан түсірдім. Содан соң бет, мұрындарын біраз тегістеп, шошқадай шыңғыртып сабадым да, ақырында арттарына қарауға шамаларын келтірмей, қуып жібердім.

	— Әб, бәрекелді! — деп сонда біз зорлықшылардың әділ жазасын берген жолдасымызды қошеметтей бастағанбыз. Бірақ Хұддыси біздің көтерме сөзімізге Пәлендей елп ете қойған жоқ. Қайта қабағын шытып, ренжіген сыңай танытты.

	— Әлгі экспедиторды айтамын—ау,— деді.Кәпірлердің қыспағынан босатып жіберген маған Алла разы болсын айтудың орнына, қайта мені ала көзімен атып тұр.

	— Онысы қалай? — деп біз сонда кәдімгідей таңырқап қалғанбыз.

	— «Менің ақшам ана бұзықтардың қалтасында кетті. Сенің қайтарып беруге шамаң жетпеді», — деп мені сөге бастады...

	— Апырмай, ә?!

	— «Ей, жаңа дер кезінде айтпадың ба? Енді ол немелерді қайдан іздеп табамын? Қарасын батырып, қашып кетті ғой...», — деп мен енді экспедитордың алдында ақтала бастадым.

	— Адамшылығы кем сорлы екен ғой, — деп сонда біз Хұддысиге жанашырлық білдірген болдық.— Ондай жақсылықты білмейтінге жақтасып нең бар еді? Экспедитордың арамнан тапқан артық ақшасын ұрылар олжалап кетсе қайтушы еді? Өзіне де сол керек!

	— Басқаша бұлтаруға менің хақым жоқ қой! — деп Хұддыси басын төмен салып, ойланыңқырап отырды.

	— Неге? — деп сұраймыз.

	— Ол неме қаншама дүниеқоңыз, майдапашақ болса да, бәрібір менің қандасым емес пе?

	— Онда тұрған не бар екен?

	— Қандастың аты — қандас. Мен оны жақсы көрейін, жек көрейін, бәрібір. Егер менің бір қандасымның басына күн туса, оның өзге түсі бөтеннен зәбір көріп тұрғанына көзім жетсе, мен қалайда оған көмекке келіп, болысуым керек емес пе? Біздің халқымыздың қатал заңы осындай. Оны бұзсам, мен қарғысқа ұшырар едім, — деді сонда біздің бала жастан тай—құлындай тебісіп бірге өскен чечен жолдасымыз.

	Қандастар дейді... Сонда олар кімдер? Әдетте бір ұлттың, бір халықтың адамдарын қандастар деп атаймыз. Қазақта: «Қаны бірдiң — жаны, бір» деген сөз бар. Бұның жалпылама жәй сөз емес, терең мағыналы, философиялық өзегі бар ұғым екеніне әсте—әсте көзіміз жетіп келеді. Қандастардың таза биологиялық, физиологиялық жақындықтары бар екені қазір ғылымда күмән тудырмайтын жағдаят. Мәскеуде немесе Аляскада, Кытайда немесе Түркияда жүрген қазақтардың, егер қандары араласып кеткен будандар, әйтпесе өзінің ұлттық жаратылысын ұмытқан маргиналдар болмаса, анадай жерден бір—бірін жазбай тануын қалай түсіндірер едік? Біз ғана емес, өзгелер де сөйтеді деседі.

	Қандастардың дүниетанымы, психологиясы, мінезкұлқы дара—дара, өзгеше сипаттарды құрайтыны күнделікті тұрмыстың өзінде де белгілі. Әсіресе өзара жиі араласып, көрші отырған елдердің ұлттық ерекшеліктері көмескілене бастағандай көрінгенмен, бәрібір біржола жоғалып кетпейтініне кәрі тарих куәлік етеді. Бір ғана мысал келтіре кетейік. Бірде біз, Алматыдан барған екі казак, Париж шаһарына орналасқан ЮНЕСКО кеңсесінің маңындағы ресторанда кешкі ас ішіп отырған едік. Сәлден кейін сол ресторанның есігін айқара ашып тастап, улыған—шулыған болып дауыстап сөйлескен бес—алты адам бірден төрге қарай оза берді. Оңашалау орынға орналасып, өзара күңкілдесіп әңгіме айтып отырған біздің әлгi улығаншулыған топқа таңырқай қарағанымызды байқаған қасымыздағы тілмаш француз:

	— Е, бұлар жұмыстан қайтқан итальяндар ғой, — деп түсіндірді. — Бұлар әдетте осылай еркінсіп, қатты дабырласып сөйлеп жүреді. Қайтерсің, темпераменті көтеріңкі халық қой!

	Шынында тамақ ішуге кіріскен әлгі итальяндардың ауыздарына бұдан кейін де тыным болған жоқ. Өздері әрі пулеметше бытырлатып тез сөйлейді екен...

	Ал біздің қазақ арасында ас ішіп отырғанда ананымынаны айтып дабырлап сөйлеу — қашанда ерсілікке жатады. Сондай—ақ далада туып—өскен біздің әке—шешелеріміз дастарқан басына жиналған меймандарына қазіргідей «іш, же!», «алып қояйық!», «көтеріп жіберейік!» дегендей көтермеші сөздерді көп айтпаушы еді. «Алдыңа ас қойдық, екі қолыңды бос қойдық» деген қағиданы басшылыққа алушы еді.

	Сонда осылайша ұлт пен ұлыстың, біздің тақырыбымыз бойынша — қандастардың бір—біріне ұқсай бермейтін мінез—құлықтары, психологиясы, сірә, қалай қалыптасқан деген сұрақ туады. Әрине, бұл жерде өскен ортаның, табиғаттың, тарихи, әлеуметтік тамырлардың тікелей әсері болмай қоймайтыны аян. Қазіргі этногенез ілімінің негізін қалаушы Л. Н. Гумилевтің пікірінше, этностардың (ұлттардың) тарихи дамуына географиялық аймақтың, ландшафтардың ықпалы тіпті зор көрінеді.

	Бірақ біздің мақсатымыз — қандастар ұғымының тарихи, әлеуметтік сырларына үңілу емес, сол қандас, Нәсілдес әрбір индивидтің, жеке пенденің басындағы таным, психология, моральдық—адамгершілік қасиеттеріндегі өзгешеліктер мен айырмалардың түп төркіндері қайда жатқанына ой жүгірту, жауаптар іздеу. Мен үшін, жазушы ретінде, жоғарыда айтқан чечен жолдасым Хұддысидің өзі онша қаламайтын, тіпті суқаны сүймейтін қайыбана біреуге зорлық жасаушы қайдағы бір бұзықтарды көргенде қанының бірден басына шапшып шыға келгені, содан көп ойланбастан арашаға ұмтылған әрекеті қызығырақ. Әлсізге араша түсу керек екенін, әлбетте, бәріміз білеміз, «сөйту керек» деп насихат айтуға бәріміз шебер—ақпыз. Бірақ дәл әлгіндегідей төтенше жағдайда Хұддысидің орHында мына сіз бен біз болсақ, қайдағы бір арамтамақ алқаш үшін жуан жұдырықтармен төбелесе кетпейтінімізге кепілдік берер едім. Біріншіден, қайыбана біреуге ара түсемін деп жүріп, өзің таяқ жеп қалуың әбден мүмкін. Сіз бен біз мұндайда өте ұстамдымыз, бәрін ақылға жеңдіруге тырысамыз, ақымақпен бірге ақымақ болғымыз келмейді. Солай ма? Ал чечен жігіті Хұддыси сіз бен бізше безбендеп тұрмайды. Хұддыси де, әрине, көшеде жүрген жаланаяқтың бірі емес: жоғары білімі бар, бізге ұқсап мойнына галстук таққан зиялы жігіт. Ақыл—парасаты, білімі, білігі сіз бен бізден кем емес. Ауданға аты Мәлім азамат, фотожурналист. Көрінген көн етікті бұзықтармен төбелеске түсуге мұның да құлқы жоқ. Біз Хұддысиді қазақ арасында өскендіктен, қазақ болып кеткен деп ойлаушы едік. Сөйтсек, досымыз бәрібір чечен (нохчий) болып қалыпты. Ол өзге бір чеченді бөтен түсті біреулер ортаға алып қиянат көрсетіп жатқанда бейтарап қала алмаған... Бірден қаны басына шапқан көрінеді.

	Біздіңше, мәселенің бар түйіні осы жерде. Қан... Кан мен жан әу бастан ажырамас егіздей бірге жаратылған болуы керек. Ол ғана емес: қан мен жанның қасиеттері мен сипаттары әу бастан ортақ, ұқсас, байланыс, бірлікте болуы керек. Қасиетті Құранда жазылған жоқ па еді: «Адамды Біз топырақтың ең асылынан жараттық. Одан соң оны ұрықтың тамшысына айналдырып, өте сенімді орынға — (жатырға) орналастырдық. Одан әлгі ұрықты ұйыған қанға айналдырдық. Ұйыған қанды бір жапырақ етке айналдырдық. Бір жапырақ етке сүйек бітірдік, одан соң сүйекке ет қондырдық, оған (жан кіргізіп) тірі жаратылысқа айналдырдық» («Мулмин» сүресі, 12—14). Адам миы жете бермейтін мынандай ғажайыпқа назар аударыңыз: осыдан мың жарым жыл бұрын хат танымайтын арабТың (Мұхамедтің с.ғ.с.) аузынан бізге жеткен жаратқан Иеміздің сөзін бүгінгі тәжірибеге сүйенетін ілім—білім толық растап отыр. Соның ішінде жатырда пайда болаТын ұйыған қанның уақыт өткен соң етке айналатыны да тап—таза шындық екен. Байқайсыз ба: ұрық түскеннен кейінгі бірінші кезекте — қан тұрады. Демек, әуелгі кезектегі (биологиялық жағынан қарасаңыз) жаратынды — кәдімгі қызыл сұйық қан. Қан! Мұнда осы күнге шейін сыры толық ашылмаған тылсым құпиялар бар секілді көрінеді.

	Құран, Ислам діні қан ішуге қатаң тыйым салады. Каннан жасалған тағам — харамның ең үлкеніне жатады. Неге? Кейбір халықтардың (мысалы, Сібірдегі ұсақ ұлыстардың) дастарқанына қоятын қадірлі асының бірі — жаңа сойылған жас малдың отқа қақтап пісірген қаны көрінеді. Бірақ әлгі ұсақ ұлыстардың жын, шайтанға, от пен суға табынатын шамандық политеизм нанымындағы ұрпақтар екенін ескеру керек. Ал бір Құдайға құлшылық етуші монотеизм (ислам, иудаизм, христиан) нанымындағы нәсілдестер арасында мұндай жабайы әдеттердің кездесетіні жөнінде естіп, білген емеспіз. Қайта монотеизм нанымындағылар қан атаулыны қасиеттеп, киелі нәрседей көретіні мәлім. Мәселен, ел ішіндегі мал соятын естияр қазақтың әрқайсысы бауыздау қанды шұңқырға ағызып, аяққа бастырмай көміп тастайды. Қан көрсе, қатты коркып, жүректері лобли бастайтындар да — көпшілік. Тіпті маман дәрігерлердің бәрі бірдей хирург болып шықпайтыны олардың қабілеттерінің жетімсіздігінен емес, психологиялық тосқауылдан өте алмағандығынан екені даусыз.

	Бір мысалға жүгінейік. Ресей ғалымдары Ю. Бут пен В. Нестеров терминалдық лабораторияларда жүргізген зерттеулер нәтижелерін жария етіпті. Бұлардың пайымдауынша, әрбір қолдан өлтірілген хайуанаттар денесінде «ажал сәулелері» (гаввах — жанның қиналуынан туатын ерекше энергия) аталған ұшқындар пайда болатын көрінеді. Егер осындай ұшқындарды арнайы құралдар арқылы жинақтап, күшейтсе әрі соны әр түрлі тірі организмдерге бағыттап жіберсе, аса зиянды, қауіпті өзгерістерге ұшырайды екен. Ал қан ішетін, қаннан қуырып котлет жейтін байғұстардың ахуалы кейін қандай болатынын өзіңіз болжап көре беріңіз: азғындау мен азудың, азаюдың, ақыр соңында жер бетінен жоғалып құрып кетудің көп себептерінің бірі осындай жабайы әдеттерде жатпасына кім кепіл?

	Қан — биологиялық жаратылысы жағынан да, философиялық тұғырлар тұрғысынан қарағанда да қасиетті, киелі ұғым, күрделі субстанция екенін бұрынғы, бүгінгі ғылыми зерттеулер дәлелдеп отыр.

	В.И. Ленин бастаған большевиктер Ресей империясындағы билік басына келген соң көп ұзамай көрнекті большевик, ғалым, философ А. Богдановтың басқаруымен қан зерттеу институтын құрғаны тегіннен тегін емес екен. Күні бүгінге шейін өмір сүріп келе жатқан осы ғылыми орталықта кешегі совет өкіметі жылдарында өте құпия зерттеулер жүргізілгенге ұқсайды. Өзге де еуропалық ғалымдар М. Гендель, С. Гроф, Р. Шнайдер, П. Ниханс, Гиршфельд т. б. өткен ғасырдың басында, әсіресе 30—40—жылдарда адам қанын зерттеуші лабораториялар ашып, әрқилы Тәжірибелер жасайды әрі олардың біразын кейін расизм теориясын жасаушы бүлдіргіш бұзақылар пайдалануға тырысады...

	Біздің ұққанымыз: адамның қанында ерекше қасиеттер бар көрінеді. Мәселен, жеке индивидтің қанының қызуына, ағысына зер сала отырып, оның мінезқұлқындағы, моральдық болмысындағы талай құбылыстарды анық айыруға болады екен. Бұл ғана емес, қан әрбір адамның нәсілдік, жеке бастық сипаттарын сақтап қалушы бірден—бір субстанция ретінде анықталыпты. Бұл ғана емес, Ресей ғылым академиясының ми зерттеу орталығын ұзақ жылдар басқарған И. П. Бехтереваның пікірінше, адамның миына шоғырланатын ақпараттың бәрі сырттан, әлдебір белгісіз толқындар ағыны арқылы жетіп жатады. Ал П. Гаряев, А. БереЗин, Г. Комиссаров т. б. ғұламалар сол шоғырланатын ақпараттың бәрі ДНК жүйесіндегі геналарда сақталады деген бұрынғы тұжырымдарды теріске шығарып, ақпараттар әрбір тірі организмдер жаратылмас бұрын әлдеқайда, алыс космостағы толқындық гoлoгрaммаларда жинақталады деген дәлелге жүгінеді. Қысқаша айтсақ, адам миына негізгі жаратынды ақпарат қан ағымдары арқылы жетіп жатса керек. Ал қанның өзі — космостық толқынды голограммада жинақталған «бұйрықтарды» қабылдаушы бірден—бір қайнар көз, қамба секілді. Қарапайым түсінікті тілге аударсақ, сенің өмірің, тағдырың, мінез—құлқың — бәрі—бәрі қан түйіршіктеріне алдын ала, атам заманда «жазылып» қояды деседі. Ми дегеніміз кәдуілгі дешифратор, қандағы «жазуды» оқып—танушы, оқып—таныған соң тірі организмге шешуші ықпал жасайтын, жүйке желілеріне жеткізіп отыратын көшiр секілді екен. Әрине, бұл айтылғандардың біразы әлі де ғылыми гипотеза болар.

	Дегенмен, «қаны бірдiң — жаны бір» деп мақалдайтын атам қазақтың көрегендігіне қол қоюға болады.

	Тағы бір тамашасы бар екен. Қанға келіп жинақталатын әлгі тіршілік ақпараттары алыстағы космостық кеңістіктен жерге жарық толқындары — фотондар арқылы жетіп жататыны анықталыпты. Қасиетті Құранды ашып оқып көрейік. «Алла аспанның да, жердің де нұры. Ол бейнебір бүркеудегі (қуыстағы) сәулеге ұқсайды, айталық, бүркеу бар жерде шыны—шиша тұр, шишаның ішінде шырақ бар... Алла қалаған пендесін, міне, осы нұрына бөлейді...» («Нұр» сүресі, 35). Космостан келіп жататын фотон ағындары дегеніміз — осы, Алланың нұры емес пе екен?

	Бүкіл ғаламның негізі, қозғаушы күші — Квант (жарықтың ұсақ бөлшектері), ал сол квантты ғаламға таратушы «курьер» тасымалшы — космостық сәулелер болып шықты емес пе? Сол ғаламдық сәулелерді, хабаршыларды бойына жинаушы, сіңіруші «хатшының» бірі адамның қан түйіршіктері деседі. Бұл — бүгінгі ғылымның жеткен жетістіктігі. В. И. Вернадскийдің биосфералық теориясы да түптің түбінде осыны растайды.

	Мұндай философияны мұсылмандардың қасиетті Кұраны да бекіте түседі. «Нұр шашыратып күнді, жарығын жайғызып айды жаратты Алла» («Жүніс» сүресі, 5).

	Біз сонда космостан шашыраған нұрларды қанымызға сіңірген сана иесі, әуел бастан, әлімсақтан тағдыр—талайымыз, жан—жаратылысымыз бөлекше, оқшау жаратылған тіршілік көздері екенбіз. Бәріміздің қанымыздың түсі қызыл болғанмен, тіліміз бен ділімізде айырым—айшықтарымыз толып жатқан, әзелден жаратылыстың қалауымен жарық дүниеге келген ұлттар мен ұлыстармыз.

	Біз — қандастармыз. Біз — қазақпыз. Біздің тағдырымыз, тарихымыз, тіліміз, дініміз, дүниетанымымыз, мінез—құлқымыз ортақ. Өйткені біздің алпыс екі тамырымызды қуалап ағып жатқан қанымыз ортақ. Біз әр түрлiмiз, бірақ тегіміз, түбіріміз, бітім—болмысымыз төркіндес. Бұл әрі өзіміздің қалауымызбен болған құбылыс емес — жаратылыстың зандылығы. Жаратылыстың тек қазақ қандастарға ықыласы ауып, осылай оқшау жаратпағаны да түсінікті. Жер бетіндегі әрбір этностың: «Мен Қытаймын, мен орыспын, мен неміспін, мен түрікпін, мен арабпын, мен чеченмін» деп мақтануға хақысы бар. Өйткені жаратылыс әу бастан ешкімнің ала қойын бөле қырку ниетінде болмаған.

	Қандастар, бейнелеп айтқанда, тұтас дене секілді: он екі мүшеңнің бір жері ауырса, тұла бойыңнан маза кетеді емес пе? Күнделікті тіршілікте сенің қандастық қасиетің қуаныш, шаттық үстінде емес, қайғы—қасірет кезінде көбірек көрінетіні бар. «Ағайын — бір өліде, бір тіріде» деп мақалдайтын қазақ, Мәселен, қалың елдің басына қауіп бұлты төнген шақта әншейіндегі салғырттығын, бойкүйездігін тез жинап қойып, шамасы жететіндері «аттандаған» азаматтар қатарына барып қосылған. Біздің қандастарымыз бұрындары да, кейіндері де ар—намысын әсте астамсыған бөтеннің табанына салып таптатып көрмеген. Әлі жетпесе де, әлуеттінің табанын жалап төменшіктеген жері жоқ. Кенесарыдан, Аманкелдіден бермен қарай жалғасып, Қайрат Рысқұлбекұлына шейін ұласқан ұлттық мінезіміздің бір қыры осындай болса керек.

	Бірақ біз бұл арада ұлттық ерекшеліктеріміздің сипаттарын анықтап, зерттемек емеспіз. Сол ұлттық ерекшеліктердің түп қазығы — қанда, қандастықта жатқанына назар аудармақ ниеттеміз. Әлемдік тарихи құбылыстарға, этностардың өсіп—өркендеуі мен жер бетінен жоғалып кету себептеріне жаңа көзқарастар қалыптастырған Л.Н. Гумилев: «Қан араластыру түптің түбінде кез келген ұлтты, кез келген мемлекетті аз уақыттың ішінде құрдымға кетіретіні ақиқат»,— деп жазыпты.

	Этносфераның асқан білгірі осылай десе, коммунистік дүниетанымның білгірі В. И. Ленин: «Бір мемлекет аймағында өмір сүріп отырған ұлттарды бөлшектеу зиянды, біздер, марксистер, оларды жақындастыруға, қосуға тырысамыз... Марксизм кез келген ұлтшылдықтың орнына — интернационализмді, ең жоғарғы бірліктегі барлық ұлттардың қосылуын қояды», — деп ашық айтқан. «Қосылудың» орысшасы — «слияние нации» айқынырак, күштірек естіледі.

	Қазір бәрімізге белгілі болып отырғандай, кешегі Кызыл империя сол империя қарауындағы аз халықтарды интернационализм насихатына сүйене отырып, біржола қосып жіберу үшін барлық амал—әрекеттерді қолданып—ақ бақты. Біздің бәріміз «совет халқы» деген тегін, тілін, ділін, дінін ұмытқан жаңа бір супер—этносқа айналуымыз керек еді. Егер тағы да бір жетпіс жыл осындай алакүлік саясаттың жетегінде жүре бергенімізде, отаршылдардың ежелгі арманы жүзеге асуы әбден мүмкін болатын. Өйткені жоғарыдағы Л.Н. Гумилев негізін қалаған этногенез ғылымы адамзаттың соңғы төрт—бес мың жылдық тарихында мұндай құбылыстардың жиі кездескенін тайға таңба басқандай етіп дәлелдеп берді.

	Сонда аз ұлттарды қосып (дұрысы — жойып) жіберудің ең төте жолдары қандай еді? Біріншісі — біз үшін әлі де жұмбақ жақтары көп әр түрлі құпия лабораторияларда жүргізіліп келген, адам қанын жан—жақТы зерттеген ғылыми тәжірибелер болса керек. Кейбір деректерде КСРО—да баяғыда А. Богданов негізін қалаған институт ұзақ жылдар бойы әр текті адамдардың қандарын құю, алмастыру, араластыру арқылы бір—біріне әсерін, ықпалын хаттап қағазға түсіріп, «күшті» қандардың «әлсіз» қандарды өзгертіп, жұтып қоятын жағдайларын дәлелдеген, мұны әлгіндей саяси мақсаттарға пайдаланған дегендей пікірлер келтірілген. Егер бұл рaсқа шықса, нағыз расистік зымиян Әдісіңіз сол болар еді. Екіншісі — біз үшін айдан анық аралас некелердің жыл өткен сайын көбейе түсуі. Жоғарыда Л. Н. Гумилев жазған қан араластыру науқаны дегеніңіз тұп—тура осы емес пе?

	Бұдан шығатын қорытынды: жаппай қан араластыру — айрықша аз санды ұлттарды жойып, белгілі бір мемлекеттік құрылымда үстемдік етуші супер—этноска сіңіріп жіберу саясаты еді. Адамзат тарихында талай мәрте қайталанған осы құбылыстан тағдырдың қалауымен аман өткен мына сіз бен бізге бүгіндері «тәуба, тәуба!» деп, тілімізді кәлимаға келтіруге болады.

	Бірақ қазірге шейін біздің Отанымызда аралас некелер санының қаптап өсіп бара жатқанын зор жетістік санап, мұны интернационалдық тамаша идеялардың әсіресе Қазақстанда өркен жайғанын елден ерек құбылыс ретінде айтып жүрміз. Әсіресе біздің еліміздегі ең ықпалды телеарнамыз «Хабар» ай сайын, апта сайын Қазақстандағы аралас некелерді ерекше насихаттап, дәріптеуден жаңылмай келеді. Жуықта Қостанай облысындағы тұрғындардың 35 пайызы аралас некеде тату—тәтті өмір сүріп жатқанын зор мақтаныш, әлеуметтік жетістік ретінде жариялап жіберді... Әрине, әрбір есі дұрыс кісі халықтар арасындағы түсіністікке, бейбіт қарым—қатынасқа қарсы тұрмайды. Бұл жағынан біздің қазаққа ешкімнің өкпесі жоқ. Бірақ «туыс болайық», «Интернационалшы болайық» деп кыздарымызды қалыңсыз алып, жігіттерімізді ұрынсыз ноқталаған көлгір, екіжүзді саясаттың ар жағында — ұлтсыздандыру ниеті жатканын ұғыну соншалықты қиын нәрсе ме?

	Каны араласқан некеден туған ұл, қыздарымыздың жүріс—тұрысына бір мезгіл үңіліп қараңызшы. Әрине, олардың арасында қабілетті, әрекетшіл, белсенді тұлғалар аз емес. Патриоттар да жеткілікті. Бірақ солардың кейбіреулері нағыз қазақы, ұлттық ортаға түскенде психологиялық жағынан ыңғайсыз, беймаза халге түсетіні ып—рас. Өйткені олар нағыз қазақ қауымына тән төл мінездерді, әдетті, әсіресе әдепті біле бермейді. Бұл жерде дүбәра менталитет пен тума менталитет сыйыспайды, бірін—бірі қанша сыйлағысы келсе де, сәйкес келмейді. Әрі мұнда жеке адамдардың ешбір кінәсі жоқ. Бәрі — қан араласудың әсерінен. Өйткені біздің қанымыз бойымыздағы барша ақпараттың, оның ішінде психологияға, мінез—құлыққа қатысТы генетикалық ұрықтардың көзі көрінеді. Бұл ғылым — адамтану ғылымы Дәлелдеген ақиқат.

	Уақыт озған сайын жер үстіндегі гомо сапиенс нәсілдерінің талай құпия сырларының ашыла беретініне күмән жоқ. Соның бірі — сонау Hyh пайғамбар заманында бір тілде сөйлеген (мұны қазіргі лингвистика тарихы да жоққа шығармайды) адамзат ұрпағының келе—келе әр түрлі ұлттарға, ұлыстарға бөлініп кетуі, сол әр түрлі ұлттар мен ұлыстардың болмыс—бітімдері қалыптасуындағы әлеуметтік факторлармен қатар жер аймағындағы биосфераның, космостық энергияның қызметіне қатысты ықылымдар. Біздің пайымдауымызша, қандастықтың өзі де — сондай құпия, аса күрделі ықылымдарға жатады.

	Кандас болу — қандастардың мойнына біраз міндеттер жүктейді. Бұл турасында ұлық пайғамбарымыз Мұхаммедтің (с.ғ.с.) хадистерінде өте жақсы айтылған.

	«Қандастарына менсінбей қарағандарға Алланың ракымы түспейді».

	«Осы дүниеде зауалға ұшыратып, одүниеде шапағатсыз қалдыратын күнәлардың бірі — қандастарымен қатынасын үзіп, оларға қарсы болу».

	«Кұдіретті Алладан молшылық күтіп, өмірін ұзартуды сұраған әркім туысқандары алдындағы борышын өтесін».

	Осы хадистердің мағынасын жете түсінген адамға өзгеше өсиет, нақылдап насихат айтудың қажеті бар ма?

	Қазақ жұрты тәуелсіз, түпкілікті азат мемлекет болып қалуы үшін, біздіңше, үш анық бар. Олар: жер бірлігі, тіл бірлігі және дін бірлігі.

	Осы аталған үш бірлікке жету үшін, сөйтіп айдарымыздан жел есіп жетісіп жүру үшін ең бірінші қажетіміз — өзіміздің туған тұрағымызда, Қазақстан аталатын ұлан—байтақ даламызда қазақ халқы қалайда қалың көпшілік болып біржола орнығуы керек. Ал туған жерде осы көпшілік қандастарымыздың шамасы 80 пайыздан кеміп кетпейтін көрсеткішке қолымызды жеткізсек, қазаққа келетін жау жоқ деп біліңіз.

	Әлденеше жүздік жылдарға созылған ақ, сары, қызыл империялар тұсында азаттық жолындағы айқастарда азая—азая келіп, одан соң қасақана жасалған аштық, қырғын, жер—суларды тартып алып, тақыр шөлдерге қарай ығыстыру секілді әрқилы үрrінсүргіннің арқасында Еуразия аймағындағы ежелгі далалық өркениетті жасаушы ұйытқы ұлыстардың бірі — мына біздер, қазақ қандастар, өз жерімізде отырып кешегі Кеңестік империя кезінде ең қауіпті, қатерлі шетінге дейін, 30—40 пайыздық азшылык деңгейіне жеткен екенбіз. Әрі сол ат төбеліндей азғантайға айналған ұлттың 40 пайызы өзінің ана тілін білмейтін болыпты. Енді біраз 50 жылдай уақыт отаршылдық қамытын киіп жүре бергенімізде, жоғарыда айтқан үш анықтың сау тамтығы қалмайды екен.

	Әйткенмен, көктегі ұлық Иеміз әуел баста біздің қазаққа осыншама ұлан—байтақ жерді бостан—босқа бөле—жарып бермесе керек—ті. Тағдыр—жазмыштың да өзінше бір есебі болған шығар деп ойлаймыз. Ежелден Қазақстан аталған, ащы ішектей созылған ирек—ирек шекара сызығының ішіне ең кемінде бес Франция сыйып кететін байтақтың асты—үсті әл әзірде таусылып бітпес қазына байлық екеніне бүгіндері шүкіршілік етеміз. Отаршылдықтан құтылған жылдар ішінде (бұл тарих үшін қас қағым сәт емес пе?) 40 пайыз деген қорқынышты шетіннен шығып, 57—59 пайыз деген қанағаттай тұрарлық межеге жетін қалыппыз. Демек, жыл өткен сайын көбейіп келеді екенбіз. Ешбір соғысжанжалсыз, тағдырдың талайымен, тарихтың қалауымен келген тәуелсіздігіміз жылдарындағы ең зор табысымыз, көңілімізге медет қылып ұстар бір ұстанымымыз осы қандастарымыздың қарқынды қадаммен көбейе бастауы болар—ақ.

	Осы күнге шейін аздықтан көрген қорлығымыз аз емес. Қазақ қандастардың еш уақытта ержүректіктен, мәрттіктен, қайсарлықтан кемдiкте болған кезі жоқ. Бұрынырақтағы дүниені айбатымен тітіреткен тарих қойқаптарын қозғамай—ақ, кейінгі қазақ хандығын құрған дәуірден бергі оқиғаларды қиялмен шолып қарасақ та, әуелде шығыс жақтағы басқыншылармен 200 жыл, одан соң тағы сондай мезгілге жуық батыс жақтағы басқыншылармен ұрыс салып, азаттығын қорғап баққан ата—бабаларымыздың ұрпақтары бәрібір отаршылықтың табанына барып түссе, мұның түптеп келгенде жалғыз ғана себебі бар еді. Біз аз едік, ал жау жағы қашанда қарақұрым көп еді.

	Осы күнге шейін біздің арамыздан шыққан білімпаздардың бәрі дерлік (оның ішінде атақты ағартушыларымыз, ақын, жазушыларымыз бар) қазақтың соры қашанда алауыздық пен рушылдық, ұлыс—тайпаларға бөлінушілік болды дегенді жиі қайталап келді. Ал осының негізінде қате қағида екеніне — баскаларды қайдам, мына менің жыл өткен сайын көзім жете бастағанға ұқсайды. Рас, қазақ атам қашаннан ру, тайпаларға бөлінген, бірақ ешқашан іргесін аулақтап, бөтенге, жатқа айналмаған. Егер қазақ қандастар ежелден өзара бөлектеніп, жеке—дара өмір кешуді көксеген болса, осыншама байтақ пен байлықты иеленіп, қалай қорғап қалар еді? Біздің ата—бабаларымыз туған жерді жаудан қорғау кезеңдерінде ғана Мәртөбе мен Күлтөбенің басында бас қосып, бірігіп кетуші еді дегенмен шектелсек, бәлкім, тарихқа қиянат болар еді. Біздің ата—бабаларымыз қазақ қауымындағы күллі әлеуметтік мәселелерді, соның ішінде әртүрлі дау—дамайлы, қақтығысты оқиғалардың бәрін дерлік сол ежелгі тайпалық мүдделерді (демек, көпшілік халықтың қалауын) ескере отырып, әділдік пен адамшылық жолымен шешуді мұрат еткені хақ. Әрі сол шешімдердің бәрі көпшіліктің көз алдында, нағыз далалық демократия әдісімен жүзеге асқан. Әлбетте, билік тізгіні ру, тайпалар арасынан табиғи сұрыптау, бәсеке жолымен суырылып шыққан (тағайындалған емес!) билердің қолында болған. Ал сонда бүгінгідей әкімшілік шекараларға бөлінбеген ұшы—қиыры жоқ ұлы даланы жайлап жүрген ұлыстарды басқарудың басқаша қандай қисынды болуы мүмкін еді? Сірә, қазақ қауымындағы бұрынғы ру, тайпалық басқару жүйесі — бөлінудің емес, ел болып, жұрт болып бірігудің, жай таластың бәрін тайталасқа айналдырмай, көппен бірге кеңесіп, ортақтасып, ортақ мәмілеге келісіп шешудің көрінісі десек — шындыққа келеді. Мұндайда көптің де, аздың да мүддесі ескерілмек, өйткені мұның бәрі елдің көз алдында жариялық жағдайында өтіп жатса керек—ті. Әрине, қазақ қауымының өз ішіндегі ұйтқымалы оқиғалардың бәрінде аз бен көптің таразысы әрдайым тең түсіп отырды деп ешкім айта алмас. Аталасы көптің үлесі де мол болғаны анық. Сондықтан да сол кездің батагөйлері: «Ұлың отыз, Қызық қырық болсын!» — деп тілек тілейді екен. «Көп қорқытады, терең батырады» деген ескертпе сөз де сол ескі дәуірден қалған. «Көсегең көгерсін!» деген көне тілектің де көмейі — өс, өркенде, көбей дегенге саяды.

	Бірінші анық — жер бірлігі дедік. Ата заңымыз бойынша бүгінгі тәуелсіз Қазақстан — федеративтік емес, унитарлық мемлекет. Унитарлықтың мағынасы — жері біртұтас, бөлінбес, бөлшектенбес иелік, оның егемені жалпылап айтқанда қазақ мемлекеті, қазақ халқы деген қарапайым сөз. Бізде ешқандай өзге территориялық дербес құрылымдар, автономиялар болуға жол жоқ. Ал осы ата заңда бекітіліп берілген туған жердің біртұтастығын, оның шекарасын бұлжытпай сақтап қалуға, сөйтіп оны келер ұрпақтарымыздың Мәңгілік мұрасына айналдыруға ең мүдделі ұлт — осы аймақты ғасырлар бойы жайлап, қанымен, жанымен қызғыштай қорғап келе жатқан, асқан ержүрек те батыр, бірақ аңқау, аңғал, адал жұрт — қазекем екені тағы белгілі. Ал пайда табу үшін құнарлы аймақтарымызды сатып алып, бәлкім, бүгінгі күні жұмыссыз жүрген жастарымызды іске жегіп, олардың күнкөрісін жеңілдетуі әбден мүмкін қаны басқа немесе түбі шикі біреулер әлдеқандай неғайбыл замандар туса (Алла ондайдың бетін аулақ қылсын!), қолына қару ұстап, ежелгі еңку—еңку жерлерді жанын қиып қорғай қояр ма екен? Ондайда ең алдымен сол кешегі Ағыбай мен Қабанбайдың, Қобыланды мен Райымбектің ұрпақтары атқа қонатыны ақиқат.

	Екінші анық — тіл бірлігі дедік. Әр түрлі тілді игерген адамдар бар, бірақ әр түрлі тілде сөйлейтін халықтар жоқ. Қытайлар — Қытайша, орыстар — орысша, немістер немісше сөйлейді. Егер қалың қытай орысша (немесе жапонша, кәрісше) сөйлей бастаса, дүниеде Жүңго (біздіңше, Кытай) аталатын ұлы мемлекет болмас еді. Әйтпесе ормандай қалың орыс французша сөйлей бастаса, дүниеде Ресей аталатын ұлы мемлекет болмас еді. Қазірде ағылшынша үйрену жаппай модаға айналды. Бірақ анау жапондық, анау француздардың өз тілдерін өгейсітіп, теп—тегіс Янкишеге көшіп кететіндеріне сену қиын. Өйткені олардың әрқайсысы жер бетінде пәленбай ғасырлар бойы өмір кешіп келе жатқан егеменді елдер. Үш халықтың, үш тілдің басын құраған Швейцария атты мемлекет — қолдан жасалған жасанды құрылым, нонсенс, жеке тәжірибе ғана, бұл ешкімге үлгі—өнеге бола алмайды. Әлемнің әр қиырында кездесетін федеративтік құрамалардың бәрі де саяси мәміле мен Мәжбүрліктен туған, шын мәнісінде сондай елдердің бәрінде негізгі ұйыстырушы ұлттың тілі үстемдік жасайды. Шын мәнісінде тіл бірлігі жоқ жерде — егеменді елдің тұтастығы туралы айту артық.

	Бүгінгі таңда жалпыға ортақ, көпшіліктің бәріне қажет ұлттық тілі қалыптасып үлгермеген бір ғана мемлекет бар, ол — біздің сүйікті Қазақстанымыз. Тргемізде жатқан Өзбекстанда — өзбекше «Гәпіреді», Тәжікстанда — негізінен Тәжікшеден басқа тілде «қоқ етпейді», Түрікменстандағы жағдай да сондай — түрікменше. Әдетте тарихты, тағдырды кінәлауға әуеспіз. Кешегі қызыл империя дәуірінде зорлық—зомбылықты өзгелердең көбірек көргеніміз де өтірік емес. Бірақ кейде өзіміздің өзбек ағайынның: «Орыс болу үшін — алдымен қазақ болып ал!», әйтпесе: «Қазақтың иті де зәкүн, зәкүн деп үреді!» — деген қалжың сөзі есіне түседі. Басқа бауырластарымызға қарағанда Кеңестік идеологияны бойымызға молырақ сіңірген, кезіндегі интернационалистік ұрандардың пәрменділігін, қазақ тіліндегі мектептердің жаппай жабылып, оқу, білім, өндіріс саласында, одан кейін әкімшілік, билік басында тек орыс тіліне жүйрік мамандардың ғана орналасқанын көрген, сол жетпіс жылдың ішінде өсіп—өркендеген қауымның дүниетанымы, құлқы—пейілі, менталитеті әжептәуір өзгерістерге ұшырағанына көзіміз жетіп отыр. Басқасы — басқа, ал жергілікті тұрғындарының 90 пайызынан астамы кәдімгі қаракөз қазақтар болып келетін Қызылорда облысында, Мәселен, осы күнге шейін орыс мектептерінде оқитын оқушылардың дені қазақ қандастар көрінеді. Қызылорда мен Шымкенттен шыккан зиялылардың біразының отбасында осы күнге шейін балалары орысша сайрап отыратыны тағы өтірік емес.

	Сондай қайтпек керек? Әрине, кез келген тіл қажеттілік жағдайында ғана өмір сүре алады. Қазақ тілінің қажеттілігін арттырудың жалғыз жолы — осы тілде сөйлейтіндердің санын көбейту. Ал жұртымыздың санын жедел көбейтудің қазіргі төте әдісі әр түрлі мемлекеттерде жайлап жүрген қазақтардың көшін ата қонысқа қарай біржола бұрып әкету, дұрысы — бұрып әкелу. Айрықша Қытай жайлаған біржарым миллион қандастарымызды, Өзбекстан жайлаған миллионнан астам қандастарымызды қара шаңыраққа әкеліп қоныстандырмай, жуық арада біздің тілдік, демек, елдік мәртебемізді көтеріп әкету оңайға түспек емес.

	Үшінші анық — дін бірлігі дедік. Мұның қазір айрықша маңызы екенін енді ғана түсіне бастағандаймыз. Әлі қабырғасы бекіп, бұғанасы қатып кете қоймаған біздің жас мемлекетімізде көпдінділікке орын берілсе, бұдан асқан қауіп—қатер жоқ. Жеке адамның Ождан—сеніміне еріктілік пен таңдау болғаны айып емес, бірақ ата—бабамыз әзелде қабылдап, өзінің рухани ұранына, идеологиялық, тіпті саяси (бұл сөздерден қорықпауымыз керек) танымына айналдырған Ислам дінінің тұтастығын мынадай тәуелсіздік пен бостандыққа шыққан дәуірде Батыстағы айғайшылардан қорқып, демократияның додасына салып, өлген тоқтының денесіндей сүйрелей берудің ешбір жөні жоқ. Ислам бізге ата—бабаларымыз ұстанған дін болғандықтан ғана етене емес. Ислам адамзаттың ақырғы ақиқат дүниетанымы болғандықтан бізге етене, ол — құдай жолы, әділдік пен шындық мұраттарының боямасыз, бүкпесіз бас қосқан кодекстер жиынтығы. Бүл діннің әрі біздің талай соқтықпалы соқпақты кешулерді бастан өткерген ел—жұртымызға қашанда демеу, сүйеу болып келгенін де ұмытпасақ керек.

	Әрбір тәуелсіз бостан мемлекеттің қауіпсіздік мүдделері бар екені екінің біріне белгілі. Сол мүдделерге тікелей қарсы әрекет етіп жүрген түр—түсі жыпжылмағай қастанды діни секталардың тамыр жаюына мүмкіндік бермей, осы бастан отап қырқып тастамасақ, пәлен уақыт өткен соң өзің — мұсылман, ұлың — иеговист, қызың — кришнаит болып шығып, бір дастарқан басында отырып ас ішуге зар болып қалуың мүмкін, ей, аңқау, аңғал жұртым!

	Казіргі әлемдегі демографиялық аухал жөнінде алаңдаушылық бар. Біреулер: «Ойбай, жер бетіндегі адамдар саны ойсан көбейіп барады. Қазір 6 миллиардтан асып кеттік. Осы ғасырдың аяғында 8 миллиардқа жетеді екенбіз. Одан әрі қарай еселеп өсе берсек, аспан асты, жер үстіндегі байлықтардың көзі сарқылып, теп—тегіс жоқшылыққа, ашаршылыққа ұшырайды екенбіз» деп байбалам салады. Мальтус заңы деген бірдене бар. Оның пайымдауынша, жер бетіндегі адам санының өсуі геометриялық прогрессия жолымен, ал сол адамның күнкөріс көздерінің өсуі арифметикалық прогрессия жолымен жүретін көрінеді. Мұның өзі әрі биологиялық зандылық екен—міс. Бұл да, сірә, анау Дарвин ілімі секілді, ойдан шығарылған, тұрпайы, механикалық тәсілдерге негізделген жалған ағымдардың бірі болса керек. Болашақта жер бетіне адам сыймай кетіп, тек сол себептен ғана құрдымға кетіреді деп ойлаудың өзі, сыпайылап айтқанда, ұшқарылық. Шынында сол жерді, ондағы тіршілік иелерін жаратқан, оларды ғана емес, күллі ғаламды қатесіз, қапысыз басқарып отырған Құдіретті күш бәр—бәрін күні бұрын шотқа салып, есептеп қойған емес пе? Әзірше ғаламдық «компьютерлік» жүйенің титтей де, тіпті жарты градусқа бұрыс кеткенін байқаған бірдебір астроном, бірде—бір фәлсафашы жоқ. Ендеше, көбеюмен қорқытудың да ар жағында — жымысқы саясат жатыр деп ойлауға хақымыз бар. Өйткені қазір әлемде көбейіп жатқан кімдер? Әрине, мұсылмандар. Оның ішінде біздің қазақ қандастарымыз да бар.

	Тағы бір төте жол — пайғамбарымыздың (с.ғ.с.) хадистерінде көрсетілген: отбасын құрғандарымыз өсіп—өркендеп, бұтақ жайып көбеюіміз парыз. Қалалық өркениетке бейімделіп, әйтпесе күнкөріс, тұрмыс қиыншылығынан қорқып, отбасындағы бала санын бұдан әрі шектей берсек, межемізге жақындай алмай қалуымыз мүмкін.

	Біз кейде сан мен сапаны бір—біріне қарама—қарсы қойып жатамыз. Бірақ сол санның сапаға айналар тұсын ескере бермейтініміз бар. Санның тура сапалық қасиетке ұласар жері де мол. Бірге туған қандастарың неғұрлым көп болса, ну ормандай тұтасып, қалың ел болып отырса, сен қашанда елің мен жеріңнің мүддесін қапысыз қорғап қаларсың, ешкімге есенді жібермей, ризық несібенді молайта берерсің. Алыс пен жақынға көлеңкенді түсіріп, қамқорына аларсың. Үлкендердің алакөздігінен қорықпай, кішілерге «аға» атанарсың. Көптің атынан сөйлесең, сенің даусынды өзгелерден бұрынырақ естіп, сенімен көп те, аз да санасар, таласуы мүмкін, бірақ санаспауы мүмкін емес. Көбін жиналып қасықтап су құйсаң, шөлің көлге айналады, көліннің айналасы жайқалған жасыл нуға айналады. Әлсіз бен аздың жаны қысылғанда қолына ұстап шығатыны ақ шүберек болар, ал жау қашырған жеңімпаз көптің қолында желбіреген көк ала ту болар. Аздың көпшілікті бастайтыны рас, бірақ соңына ерген қарашасы кем жүйріктің қарақшыға жалғыз жеткенінде не мұрат—мағына бар? Ағайының тойып ішкен тамақ — ас, ауылдасың тойып ішкен тамак — той емес пе?

	16.10.2008 ж.





ҚАНАҒАТ ҚАҒИДАЛАРЫ


	Біздің әкеміз: «Әр нәрсеге қанағат керек, шырақтарым» деген сөзді жиі айтар еді. Қашаннан кейінгі өсіп, өніп келе жатқан жас қауымның іс—әрекеттеріне көңілі көнши бермейтін үлкендердің мұндай үйреншікті үгіт—насихатына Пәлендей құлақ қоймай, кейде тіпті пікір таластыруға шейін баратын, ұзақ жылдар бойы «ақылды тұрмыс билейдіге» саятын коммунистік дүниетанымның құндaғынан шыққан өзге тұстастарымнан оншалық ұзап кетпей жана заманның «Жырын жырлаушылар» ішінде өзімнің де жүрген кезім емес пе? Сол себепті:

	— Көке—ау, қол жеткенді қанағат ете берсек, біржола тоқырап, тоқтап қалмаймыз ба? — деп қарсылық білдірер едім.

	Әкеммен арамыздағы әңгімеде әдетте шешем мені жақтап шыға келетін. Менікі дұрыс па, бұрыс па — ол кісіге бәрібір:

	— Ау, Оразжаным күні—түні кітап құшақтап, оқып, тоқып жүрген жоқ па? Ал — кітап өтірік айтпас болар. Бір білгені бар шығар, — деп, отыздан асып орда бұзатын шағына жеткен ортан қолдай ұлын қызғыштай қорғай бастайды.

	Әкем мұндайда миығынан күліп, мұртын сипап қояды.

	— Сөйле, Биеке, сөйле! — дейді. Басқа ештеңе демейді.

	Шешем әкемнің осындай келте, зілмауырға бергісіз үйреншікті жауабынан кейін тез орнынан тұрып, ұзақ Тәжікеге кірісетіндей көрінетін әке мен баланы екеуара оңаша қалдырып, жөнiне кете барады. Бірақ менде әкеммен өйтіп тәжікелесерлік шама жоқ: біріншіден, мен өмір бойы, ес жиып, етек жапқалы бері, ол кісі дүниеден өткенге шейін бірде—бір рет оның бетіне тура қарап қарсы тұрған, дауыс көтерген пенде емеспін. Әрине, іштей келіспеген, мақұл көрмеген тұстарым бар. Бірак ешқашан ашу шақырып, теріс мінез көрсеткен жерім жоқ екен. ойымдағыны Жіңішкелеп, жұмсартып айтуға тырысатынмын... Мен қайта шешеммен емінеркін, батыл сөйлесер едім. Қуаныштарым мен реніштерімді сол кісімен көбірек бөлісуге үйренгенмін. Арызынды тыңдаушыға, жақтаушыға айтуға бәріміз бейіл емеспіз бе? Екіншіден, әкеміз ескілікті, жанаша мектептің ешқайсында оқып, арнайы білім алмағанмен, көргені, түйгені, тоқығаны көп, жасынан қазақы, қазақы ғана емес, шығыстық, мұсылмандық ортада өскен, еліміздің оңтүстік аймағында сол бір тоталитарлык заманның өзінде жыртылған қағаз беттеріндей әр жер—әр жерде сақталып қалған көне көз қариялар мен оқымыстылардың тәрбиесінде болып, ілімін үйренген көңілі жүйрік, көкірегі кеніш кісі еді. Әкем туралы бұрын да жазғандықтан, бұл арада әрі қарай созбаламай, бір—ақ нәрсені қадап айтқым келеді. Уақыт жылжып өтіп, енді мына біздің көш—көлігіміз де еңіске қарай ұзаған сайын мына мен қайдағы бір қиян шетте, жайқалған орманы жоқ, жайылған сулары жоқ сарыдалада елеусіз өмір кешкен бүркіт қабақ, қауға сақал қазақ шалының әр тұста айтқандары мен айтпай істеген амалдарының шындығына, растығына көзім жете түсті десем болады.

	Қанағат жайында жиі айтатын «Ғұлама» әкемнен гөрі күнделікті өмір шындығына жақынырақ жүретін шешемнен бір рет мықтап «жеңілгенін» де көрдім.

	Бір күні біздің көкем ойда жоқта ойланып отырып, мынадай тосын әңгіме бастады.

	— Мына тамның бүйірінен есік шығарып, қылует қазып алсам қайтеді? — демесі бар ма?

	— Қылуеті несі?! — деп шешем әкеміздің әрқашан осылайша шаң беріп қалатын оқыстау мінез—құлығынан бұрыннан хабардар болса да, бұл жолы кәдімгідей тосырқап, таңырқай сұраған. Танырқағаны сол шығар, қолындағы қамыр жайып отырған оқтауын сыпыраның үстіне көлденең тастай салды.

	— Кылуетке кірсем, үйдегі бала—шағаның шуылынан аулак, оңаша мінәжат етіп отырмаймын ба? — деп көкем сол арада кішкене көздерін жыпылықтатып, шешем жаққа қарағыштай берді. — Сонда сен де тыныш, мен де тыныш, бір—біріміздің күңкілімізді, ынқыл—сыңқылымызды естімей, жүдә жақсы болмаймыз ба?

	Шешем бірақ әкем сөзінің соңын қалжыңға сүйемелдеп айтқанымен, анық ниеті сол екенін түсінгендіктен, шынымен шамданыңқырап, әлгінде сыпыра үстіне көлденең тастай салған оқтауына қайта жармасты.

	— Саған қылует қазып әуре болып не керек? Осы отырған үйіміздің өзі қылует емес пе?!

	Соңғы жылдарда ауылдағы азғантай шал—шауқан, пірәдар—сопылардың соңына еріп жүріп, бұл дүние алаңын мүлдем ұмытып, өмірдің қызық—шыжығын баз кешуге айналған әкемнің қисынсыз қиялидай көрінген ұсынысына бұдан артық қысқа, ұтырлы жауап беру мүмкін емес еді. Шынында сонау біз дүниеге келмей тұрып, отызыншы жылдардың ортасында қам кірпіштен тұрғызылған, алдында кішкене дәлізі бар жалғыз бөлмелі үй—тамның ол кезде әбден тозығы жетіп, аласа қабырғасы әр тұсынан жарылып, үгітіліп, құлауға айналған тар мекенде үлкеніміз, кішіміз бар, жеті—сегіз жан өмір сүріп жатқанбыз. Шынында біздің осы үйіміздің баяғының діндар сопылары жер астын қазып жайлайтын қараңғы үңгір—қылуеттерінен айырмасы шамалы еді.

	— Осы там құлап, үстімізден басып қалса да, мына сен: «Құдая шүкір, көрсеткеніне қанағат!» деп күбірлеп жататын шығарсың—ау! — деп, жас күнінде Ликбездің оқуын оқып, аз күн комсомол қатарында трактор айдаған біздің бұрынғы «белсенді» шешеміз осылайша ойда жоқта көтерілген қылует дауына біржола нүкте қойған секілді еді.

	Осы жолы әбден ұтылғанын көрген біздің көкеміз сонда көзін жұмып алып, недәуір үнсіз отырды да:

	— Иә, Алланың көрсеткеніне шүкір, бергеніне қанағат, — деді де қойды. Бұдан соң қылует жайын қайтып қозғаған жоқ.

	Әкеміздің қанағатшылдығының арқасында біз жас күнімізден барлықты да, жоқшылықты да көріп өстік. «Барлық» деген сөзді жақшаның ішіне алып жазсақ та болады. Өйткені өткен Кеңес заманындағы «барлық» деген ұғым бүгінгі «байлық» деген ұғыммен мүлдем манайласпас еді. Сталин билігі тұсында елдің бәрі жаппай жалаңаш, аш құрсақ өмір сүрсе, Хрущев билігі тұсында да қарынның тойып, киімнің бүтінделген жері шамалытұғын. Сондай қысылтаяң кездерде үйелмендісүйелменді өсіп келе жатқан алты баласын асырау үшін қолында қалам—қағазы, қалтасында мөрі жоқ қара шаруа қатарындағы біздің әкей күндіз—түні колхоздың қара жұмысында жүрсе де, бүйірі шыға қоймайтынына әбден көзі жеткен соң, әуелде ешкім аяқ баспайтын қалың құмдардың арасындағы саз табандарға аздаған тары, жүгері, қауын, қарбыз егіп, соларды жинап—теріп, бұқпантайлап күн көріп жүреді емес пе? Кейін оның ондай «заңсыз», құпия әрекеттері ашылып, социалистік қоғам ұстанымдарына қайшы келетін жекеменшік әрекеттері әшкереленеді де, көкем ондай «теріс» райынан қайтып, бұдан кейін біржола ортақшыл ұйым — колхоздың бау—бақша өнімдерін өркендетуші озат диқанға айналып жүре бермес пе? Біздің көкем шышында да жер танығыш, су танығыш асқан білгір, білікті диқан еді. Елуінші—алпысыншы жылдарда қауыншы Сәрсенбай өсірген асыл тұқымды жемістер вагондарға, машиналарға артылып, жан—жаққа таратылып жататын...

	Қазір сол «Сәрсенбай күләбі» аталған қабығы қатты, еті қалың, аса дәмді, шырын асты Сыр бойынан іздеп таба алмайсыз. Өзбекстан жағында бірлі—жарым диқандар осы асыл тұқымды сақтап қалыпты деп естиміз... Бұл қауынның бір ерекшелігі — оны қыс ортасына шейін, жылы кепенің ішінде, қураған бидай сабанның арасына орап сақтауға болатын. Ал еңбегін, еңбегінің жемісін әбден бұлдай білетін біздің әкеміз қыстың суық күндерінде сабан арасында құндақтаулы жаткан, әбден балбырап піскен балдай тәтті қауынның бірді—екісін коржынның екі басына салып алып, белі қайқандаған сұр есектің үстіне отырып, ауданға қарай жортақтатып тартып кетер еді. Содан қоржынның бүйірін томпитқан жеңсік жемісті аудан орталығында тұратын бастықтың үйіне түсіріп, қайтар жолда базарға соғып керекті ас—ауқат, қант—Шәйін алып кайтар еді. Сөйтіп, біз бір байып қалатынбыз.

	Әкеміз ондайда:

	— Иә, Алла, бергеніңе шүкір, қанағат! — деп кекірік атып, сақалын сипап отыратын.

	Бірақ біртін—біртін, жасы ұлғая келе біздің ақсақал күнделікті тұрмыс, күнкөріс қамынан бойын аулақ ұстай бастады.

	— Барға қанағат, қалғанын құдай жеткізер, — дейтін «гәпті» жиі қайталайтын болды. Шешемнің андаймұндай күңкіліне құлақ аса қоймайды.

	Алғашқы кітаптарым жарияланып, қаржы—қаражат жинала бастаған соң мен әке—шешеме жаңа үй салып беруге әрекет етпеспін бе? Алпысыншы жылдардың аяғында сондай жақсы талаппен ауылға демалысқа барып, ол кезде қабырғасы қаланып, төбесі көтеріліп қалған тамның сыртын сылап жатқан жалдамалы «ЗиМогорлардың» жұмысын тамашалап тұрған едім. Анадайдан ішіне лай—батпақ толтырылған екі ауыр шелекті қолдап көтеріп келе жатқан әкемді көрдім. Қасында зембіл сүйрелеген шешем бар. Екеуінің құрылысшыларға көмектесіп жүргенін түсінсем де, жастары ұлғайып қалған кісілердің бұл әрекеттерін іштей ұнатпай:

	— Ау, бұларың не?! — деп аузымды аша бергенім сол—ақ еді, шағын ауылдағы «Көтерме» көшесі жағынан шығып, біздің үйдің қасына жаяу аяңдап келіп қалған Тұржан атты қария анадайдан қатты дауыстап:

	— Әй, Сәрсенбай! Қартайған шағында шелекпен лай тасып жүргенің неғылғаның? — деді. — Мына отырған ескі үйің тарлық еткендей, бүйтіп әуреге түскенің неғылғаның?

	Әкем жауап беріп үлгіргенше, шешем жылдамдық көрсетіп:

	— Е, өзіне керек игілікті жұмыс істегеннің не айыпшамы бар екен? Шаршаса шаршайды да! — деп шап ете қалды.

	Тұржан қария шешемнің сөзін естімеген кісідей:

	— Ей, Сәрсенбай! Ертең жаңа үйге көшсең, көңілің көтеріліп, күпірлікке бастайды деп қауіптенбеймісің? — деп әрі қарай қазбалай түсті.

	Бұл — ауыл аймақ көлемінде недәуір беделі бар, жас күнінде — қызыл белсенді, қартайғанда — белгілі діндар сопы болып алған, аузы батыр, мінезі шадырлау, тайғанақтамай тура сөйлейтін отағасы еді. Сол тұста жасы сексеннен асып кеткен, бірақ бойы тіп—тік, сөзі ширақ, уақтысында ескіше, жаңаша сауат ашқан, әжептәуір білімдар, біздің әкемізбен пірәдарлас, ниеттес, дос адам. Айналасындағы өзі секілді шал—шауқандарға ақыл үйретіп қалған әдетімен әрі жасының үлкендігін пайдаланып, біздің әкейді жөнге салғысы келіп тұрған қыңыратқы мінезін байқап тұрсам да, мен бұл жолы ләм—мим жақ ашқаным жоқ.

	Тақуа шалдың бұл сөзіне әжептәуір шамдана түскен шешем жаққа көз тастап, фәниәуй мен дүниәуи көзқарастардың тартыс—таласына құлақ тосып тұр едім.

	— Бұл үйді бізге баламыз салдырып беріп жатыр. Бұған әкесінің қалтасынан шыққан көк тиыны жоқ...

	Сонда неге мұның елден ерек көңілі көтеріліп кетеді, ә?! Баламның тапқан ақшасы да, еңбегі де адал. Бір түйір, бір тиын арам араласпаған. Бәрін өкімет өзі санап берген. Ендеше, неге менің баламның адал еңбекпен тапқан табысына салынған үй кім көрінген ШӘлдубәлду шалдың қисынына қиюласпайды, ә?! — деп менің шешем сол жерде ауылдағы әжептәуір әптәриқатты кісіні МЫТЫП—мытып жібергені бар.

	Жасы үлкен болғанымен, Тұржан ақсақалдың біздің елге күйеулігі бар ма, немене, әйтеуір аз—кем басын шайқап, үнсіз тұрды да, ақыр соңында:

	— Әй, бар болғыр, бар болғыр... — деп күбірлеп, жөніне кете барды.

	Бірақ бәрібір осы оқиғадан кейін біздің көкем шелек көтермек түгілі, жаңадан салынып жатқан үйдің маңына жуықтамай қойса керек—ті.

	Сірә, қаншама ақылгөй пірәдар болғанмен, біздің әкеміздің өзі берік ұстанған қағидаларында базбір қайшылықтар кездесер еді.

	— Жер бетіндегі барлық пәле қанағатсыздықтан туады, шырақтарым, — деген сөзді де біз әкеміздің аузынан жиі естiр едік.

	Расында билікқұмарлық, байлыққұмарлық, атаққұмарлық, әйелқұмарлық, тіпті өзге де қызыққұмарлық, Қызылқұмарлық секілді «Құмарлықтардың» бәрінің түп төркінінде осы қанағатсыздық (бұл құлқы—пейіл ме, жанды жаратылыс сипаты ма, сезім бе, қалау ма, тандау ма — өзіңіз ойлап, таразылап көріңіз) жатады екен. Канағатсыздықтан — тойымсыздық туады. Ал тойымсыздық дендеген жерде тоқтау, толастау, тұрақтау дегеннің болмайтыны белгілі.

	Қанағатсыздықтың түбір сөзі — қанағат, тойымсыздықтың түбір сөзі — тойым. Қанағатшылдықтың қолыңды көкке жайып қарап отыру емес екені де түсінікті. Адам әуелде тірі жан иесі болып жаратылған соң оған ішетін ас—ауқат, киер киім, баспана керек. Ол ғана емес, сана иесінде тәннің қажеті мен жанның қажеті бірге жаратылған. Өмір сүрудің ең қарапайым арифметикасы осындай. Екінің бірі білетін нәрселерге ұқсайды.

	Жердің үстiн адам ұрпақтары басып жүргелі бері миллионнан астам жылдар өтіпті, кейбір ғалымдардың шамалауынша ұзын саны Қырық миллиардтан астам нәсілдестеріміз қазірде топырақ астында жатқан көрінеді. Тіпті бізден бұрын біз жайлаған биосферада кемінде бір мәрте сұрапыл апат болып, тіршілік иелері бір мезгілде аз уақытта жойылып кеткен де, араға миллион жылдар салып, қайтадан қалпына келген деген немесе осы жұмыр жердің полюстары ауысып, аунап түскендігін дәлелдейтін айқын іздер бар. Бұл тіршілікте, күллі жиһанда, космос кеңістігінде бәрі бірбіріне тәуелді, кіріптар, өзара байланыста, дүние біртұтас, ортақ, бәрі бұлжымас зандарға бағынадыға саятын пікірлерді біз Платонды, Фарабиді, Ғазалиді, Вернадскийді оқымай тұрып та естуші едік. Ал біздің дәуірімізде жаратылыс ғылымдары қарыштап дамыды, ғарышты аралай бастадық дейміз. Бірақ бәрібір адамзат жаратылысының осы уақыттар ішінде көп өзгере қоймағанына таң қаласыз, тамаша боласыз, не қуанарыңызды, не ренжіріңізді білмейсіз. Қуанатын да, ренжитін де құбылыс—құбылымдар жеткілікті. Бірақ соның ешқайсысынан тұрақтылық, тұрлау іздеп таппайсыз. Бәрі өткіншіге, өтпеліге ұқсай береді. Әлде дүние әуел бастан осылай жаратылған, осылай «ойластырылған» ба? Жаратылыс, Құдірет иесі әуел бастан бәр—бәрін, күллі әлемді, айрықша ақыл—сана иелерін ұлы сынаққа қойған деген тұжырымға қол қоюға мәжбүрсіз. Сенесіз. Сенбеске — басқа лажыңыз, өзге уәжіңіз жоқ.

	Адам Нәсілі есін жиып, етегін жапқалы бері көктен түскен періштелер де, сол періштелер арқылы Жаратушы Иеміздің аяндарын жеткізген пайғамбарлар да, адам әулетінің өзі өз ортасынан өсіп шыққан небір білгір данагөйлері де әзелден бір ғана сөзді, бір ғана ғақлияны айтып келеді. «Адам, атына лайық адам болып қал!» Айтуға жеңіл, қарапайым—ақ ұғым. Адал, әділ бол. Өтірік айтпа. Ешкімге қиянат жасама. Кісі өлтірме. Кісі ақысын жеме. Арам істерден аулақ жүр. Адалынан ішіп—же, арамды аузыңа салма. Неткен қарапайым талаптар! Осындай қарапайым талаптар мындаған жылдар бойы айтылумен, жазылумен келеді. Мың—миллион білгірлер мен ақылмандар миын, жүрегін, жанын сығып, азапқа түсіп: «Адам болайықшы, адал жүрейікші!» деп жар салудан жалыққан емес. Бәлкім, осы ХХІ ғасырға шейін жер бетінен біржола жойылып кетпей, соғыса, соқтығыса, алыса—жұлыса жүріп аман жетуіміздің бір себебі де осы: айналамыздағы иесі, киесі бар кеңістіктің тепе—тендігін сақтап, біржола шектен шығып кетпегенімізден де болар. Оған, әрине, шүкіршілік етеміз ғой.

	Жер бетіндегі адамшылықтың қазығы — қанағатШылдық десек, ешкім таласа қоймас. Адал еңбегіңмен, мандай теріңмен тапқанынды қанағат ету, керегіңнен, қажетіңнен артыққа ұмтылмау, өзгенікіне қызықпау, Қызғанбау, өзімдікін асырамын деп бәсекеге түспеу, бұл өмірдің мағынасын — дүниелік, материалдық игіліктерге айналдырмау т.б. секілді қағидаларды әркім—ақ естіп—біліп келеді. Айтуға жеңіл, құлаққа жағымды сөздер. Тәннің азығын көбейте бермей, жанның азығын жинаған дұрыс деп үгіттейміз. Әрбір қанағатшыл адам — тәубашыл, ал тәубашылдың көңілі тыныш, мінез—құлқы жағымды, іс—әрекеті үйлесімді болатынын да көріп жүрміз. Қанағатшыл болу — алдымен әркімнің өзіне жақсы, ондай адамдардың әр нәрсеге жүйкесі тозып, жүрегі сыздай бермейді, аласұрмайды, алыспайды, жағаласпайды, жарыспайды.

	Басқаларды былай қойғанда, мұсылмандық дүниетанымда қанағатшылдық (рида), шүкіршілік (тәуба), Нәпсіні тыю (зухд), сабырлылық (сабр), шыдамдылық (итмағнина), үмітшілдік (раджағ), әрекетшілдік (тәуекел) жай мінез—құлық сипаттары түрінде емес, философиялық ұғымдар ретінде қарастырылып, әрбір мүһмин ұстануға тиісті моральдық—этикалық шарттар ретінде ұсынылады. Әрі бұлар бір—бірінен туындайтын, өзара мықты байланыстағы, жіптері байланған, қазіргі тілмен айтканда, ежелден қалыптасқан моральдық кодекстерге ұқсайды. Мәселен, бұл тақырыпты қозғайтын ең ескі жәдігерлердің бірі Әбунасыр Саррадждың «Китаб әллума» (Х ғ.) атты еңбегінде анық мұсылмандық (біздіңше — адамшылық) ұстанымдардың ішінде осы қанағатшылдық туралы: «Алланың мейіріміне бөлеп, жер үстіндегі Жәннаттың қақпасын ашатын қасиет», «Бәрін барынша пайдалана біл, бірақ дүние қызығы мен соған қызығушылық сені Алладан алыстатып әкетпесін», «Қанағат — тағдырдың жазмышына сабырлылықпен мойынсұну» деген секілді жолдар бар. Әрине, тойымсыз нәпсіні (құмарлық, орысша страсть мағынасындағы) тыйып, тәубаға келіп тұру үшін, әр нәрсеге сабырмен қарап, шыдамдылық көрсету үшін, жақсылыктан үміт үзбей, тәуекелге бел байлау үшін ең алдымен — қанағатшылдықты, шүкіршілікті басшылыққа алу керек екені түсінікті. Өйткені әрбір адам тапқанын, жеткенін, алғанын қанағат етуді білмесе, оның өміртірлігінде пәлендей мағына да қалмас еді. Ал жедің, iштiн, кидің, белшеңнен баттың... әрі қарай не бар?

	Біз бұл арада бұл дүние қызығы, тән рақаты жайында айтып отырмыз. Өйткені қай заманда да жеке адам мен қоғам, қауым, мемлекет — бәр—бәрінің әрекет—амалдары негізінен сол материалдық құндылықтарды көбейтуге жұмсалып келген. Жылжып жылдар, ғасырлар өткен сайын ішуден, жеуден, тән ләззатын іздеуден жалықпаған адам баласы бірте—бірте қанағатты, тоқтауды, толастауды кейін қарай ысырып тастап, әсіресе технологиясы, өндірудің айла—тәсілдері әбден жетілген біздің дәуірімізде «ашыққаннан — құныққан жаманға» саятын қазақы мақалдың кебін киіп, әлі де жеп жатыр, жеп жатыр... Енді аз ғана уақытта, әрі кетсе елу—алпыс жылдың ішінде жер үстіндегі, жер астындағы тұтынуға, пайдалануға жарайтынның бәрін (көмірін де, мұнайын да, газын да) тауысып, құртып Тынбақпыз... Әрі қарай не қалды?

	Ол — ол ма, енді жұтатын ауамыз бен суымызды ластап бүлдіріп, өзіміз өмір сүріп отырған ортамызды ылайлап, биосфераның өзіне «шабуыл» жасауға кірісіппіз. Қалыңдығы не бары 118 сантиметрден аспайтын аспандағы азон қабаты әр тұсынан тесіліп, жыртылып жатқанға ұқсайды. Өйткені, профессор Крис Рэйплидің пікірінше, соңғы 150 жыл ішінде жер атмосферасына 500 триллион тонна көмірқышқыл гаЗын ұшырып жіберіппіз. Осылай кете берсе, біздің тірі тіршілігімізді күн радиациясынан қорғап тұрған азон қабаты сөгіліп, ультракүлгін сәулелер бір мезетте бәрінің шаруасын бітіретін көрінеді. Мұсылман дініне өткен атақты француз ғалымы Жак—Ив Кусто 1978 жылдың өзінде егер адам баласы айнала қоршаған ортасын — жердің биосферасын бүлдіруді тоқтатпаса, Мәселен, Жерорта теңізі 1990 жылдардың соңында, ал Атлант мұхиты ХХІ ғасырдың басында өлі суларға айналады деп болжаған екен. Шынында да қазір Жерорта теңізі 95 пайызға «өліпті». Егер жер бетіндегі жойқын су қоймалары — мұхиттар мен теңіздерде биологиялық тіршілік көздері жойылса, біздің экологиялық кеңістігіміздегі негізгі компонент саналатын планктон деген зат біржола құритын көрінеді. Планктон болмаса, жердің асты мен үстінде адамның жеуіне жарайтын тамақ атаулы қалмайды екен. Айналамыздағы көзге көрініп тұрған, әр жұрттың ғалымдары әлдеқашан дәлелдеген алапаттардың түрі осындай.

	Осының бәрі дерлік қазір шексіз ғарыш кеңістігіндегі кішкене жасыл нүкте, құдіреттің мейірімі түсіп жаратқан жаннат мекені — Жер бетін жайлаған адамзат ұрпағының қанағатты, тоюды, тоқтауды білмейтін Тынымсыз әрекетінен туындаған, ақыр аяғы немен тынары белгісіз құбылыстар болып отыр.

	Бір адамның қанағатсыздығынан — ондар, жүздер, әрі кетсе мындар зардап шегуі мүмкін. Ал мындардың қанағатсыздығынан айнала қауым, миллиондар, мемлекеттер, түптеп келгенде күллі адамзат зиян шегеді екен. Әрине, қазір жер бетінде өмір сүріп отырған алты миллиардтай нәсілдесіміздің бәрі бірдей біздің дәуірімізде төбемізге төніп келе жатқан экологиялық (биосфералық) апатқа жауапкер деп айтуға болмас еді.

	Жауапкерлер — еш нәрсені қанағат етпейтін, дүниеге көзі тоймайтын, алсамнан, жесемнен, көбейтсемнен басқаны білмейтін, өзгелерден озсам, өзгелерге үстемдік жүргізсем, өзгелерді кіріптар, бағынышты халге түсірсем деп көксейтін жалмауыз алпауыттар, сол алпауыттардың мүддесіне қызмет істейтін биліктегі сайқал саясаткерлер, бұл жалғанның, бүгінгі күннің ғана ҚЫЗЫҚ—ШЫЖЫҒЫНа батқан қанағатсыз жалдаптар. Жер қойнауын қопарып, көмірді, темірді, мұнайды, газды жеп жатқан да солар, ауаға миллион тонналап у шашатын алып завод, өндіріс иелері де солар, билік басындағыларды бишікпен жасқап, жетегіне жүргізетін де солар.

	Алыс—жақын болашақтан үміт үзбей, көгеріпкөктеп, өзіміз өмір сүріп отырған Жер—ананың биосферасына өзгеше қауіп—қатер төніп келе жатқанын көзі ашық, көкірегі ояу ғалымдар әлдеқашаннан айтып жүр. Биосфера ғалам зандылықтарымен жаратылған тірі объект болса, біздің Жер—анамыз да тірі дене көрінеді. Ал әрбір «тірі» объектінің «өлгісі», табиғат белгілеп берген мерзімнен бұрын жойылып кеткісі келмейді, ол да қорғанып бағады, әрі қарай өмір сүре берудің жолын іздейді. Кейбір ғалымдардың пікірінше, мысалы, өзіне тікелей қатер төне бастаған тұста биосфера ерекше қатал мінез көрсетіп, экологиялық апаттарды (тасқын, дауыл, цунами, зілзала) қаптатып жібермек. Ал егер осы «ескертпелерден» кейін де сол ғаламат табиғаттың бір бөлшегі саналатын адамзат бәрібір есін жимаса, жаулығын тоқтатпаса, ауыр жазаға ұшырамақшы. Сөйтіп, адамзат баласының қанағатсыздығы жер бетіндегі, жер айналасындағы ресурстарды жалап—жеп тауысып қана қоймай, биосферадағы, ноосферадағы тепе—теңдікті тағы да бірнеше миллион жылдарға бұзып, шайқап кетуі мүмкін деседі. Егер адам баласы өмір сүруге керектінің барына қанағат етсе, сана иесіне лайық тіршілік етіп, басқаның бәрінде ынсапшылдыққа қолын жеткізіп, ысырапшылдыққа (ысырапшылдықтың ислам философиясында күнәға жатқызылатын әрекет болуы тегін емес) жол бермесе, өз айналасында теріс энергия, энтропияны көбейте түспей, өзін де, өзгені де, тіршіліктің алтын бесігін де аман—есен сақтап қалатыны хақ.

	Осы арада Қазақстан Республикасының тұңғыш Президенті Н.Ә. Назарбаевтың «Нұр—Астана» мешітінде сөйлеген сөзіндегі мынадай аталы пікірі еске түседі: «Дүниенің бар байлығын жинап, бар қызығын тауысқан адам жоқ. Бәріміз бұл дүниеге жаланаш келіп, жалаңаш кетеміз. Бір Алладан басқаның бәрі — бұл өмірдің қонағы. Ендеше сол өз тірлігімізді ынсап, қанағатпен өткізіп, Жаратушымыздан өзімізге, отбасымызға, алыс—жақын ағайынға, жалпы барша адамзат қауымына тек жақсылық тілейік», — дейді. Әркім—ақ, әсіресе билік маңында жүріп, дүние—байлықты белден кешуге мүмкіндігі мол шен—шекпен иелерінің жадында жүрерліктей жақсы—ақ қағида емес пе?

	Ал тағы бір президенттің, дүниедегі ең қуатты мемлекет АҚШ—ты Пәленбай жыл билеп—төстеген Р.Рейган мырзаның кезінде табиғат қорғаушылардың: «Азон мәселесін қалай шешеміз? Америка осы уақытқа шейін жұтқан ауамызды ластауға шек қоятын халықаралық Киото келісіміне неге қол қоймай отыр?» — деген сұрағына берген жеңілтек жауабы кісі танданарлықтай болыпты. «Біз онда күн радиациясын өткізбейтін плащтар жамылып, қара көзілдіріктер киіп жүреміз», — депті ғой сабазың! Бұл баюдан, алудан, бағындырудан басқаны білгісі келмейтін елдің «Көсемінің» сөзі. Дүниетанымы. Психологиясы. Осындайлардың психологиясы өзгеріп, тәубаға келмей, жер бетіндегі қанағатсыздықтан туып жатқан құныққан, қорқау әрекеттерге әл—әзірше тыйым болатынына сеніңкіремейсің. Құныққандарды қорқыныш, үрей ғана тоқтатуы мүмкін.

	Қоғами—әлеуметтік кеңістікті былай қойғанда, біз айтып отырған қанағат қағидаларын құйысқанына кыстырмайтын жеке индивидтер, жеке пенделер әдетте дүние—байлық қызығына тойымсыз болумен қатар, шетінен билікқұмар, атаққұмар келетінін қайтерсің. Осының ішінде билікқұмарлық, таққұмарлық айрықша Шығыста, Азия елдерінде недәуір етек жайған «ауру». Қазекем де бұл жағынан ешкімнен қалыса қоймайды.

	Билік атаулының табиғаты жөнінде осы уақытқа шейін Шығыс ақындары мен ойшылдары, оның ішінде Фердоуси, әл—Фараби, әл—Ғазалиден асырып ешкім жаза қойған жоқ. Өзіміздің Абай да қазекемнің шенқұмарлығын барынша шенеп, жеріне жеткізіп айтып өтті.

	Жер бетінде адам нәсілі ұжымдасып, қауымдасып өмір кешіп отырғанда, әлбетте, билік атаулы ешқашан жоғалып кетпейтіні түсінікті. Басқару үшін, үйлестіру үшін, бағындырып, бағыт беру үшін әйтпесе қорғапқорғануға да билік керек, бұған кімнің таласы бар? Билік әділ, ашық, жария болып, ізгілікке қызмет етсін дегенді де жиі естиміз, бұған кімнің таласы бар? Біз бұл арада бір ғана нәрсеге — билікке де қанағат, ынсап керек деген қағидаға назар аудармақпыз. Өйткені қанағаты мол билік иесі — халықтың бағы екені ежелден белгілі. Қанағатшылдың билігі, бәлкім, ұзаққа созылмауы мүмкін, бірақ оның өмірі ұзақ болатыны шындық. Билік кейде мойынға түскен сынаққа, кейде тұзаққа да ұқсап кетеді, ал қанағат — сол тұзақты шешіп, сынақтан аман—есен өткізетін құтқарушыға барабар.

	Осы билік жайында әр заманда әр елдің білгірлері айтып кеткен қисынды ойлары да аз емес. Мәселен: «Билік басында ұлы ойшылдар отырса, қарауындағы жұрты оның бар—жоғын білмейді; егер ақылдылар билік құрса, қарауындағылар оны сыйлап, мадақтаумен болады. Орташалар билік тізгінін ұстаса, одан қорқа бастайды, ал кішкентай біреулер отыра қалса, менсінбей жек көреді» (Лао—Цзы).

	«Зор мансапқа қолы жеткен кемақыл біреуді қасындағылар данышпан көре бастайды» (К.Гельвеций).

	«Көзі тірілерге орнатылған ескерткіш әдетте қардан жасалады да, шындықтың сәулесінен оп—оңай еріп кете береді» (П.Буаст).

	«Маңайына дарынды, абыройлы адамдарды жинаудан қашатын әмірші әскері жоқ қолбасшыға ұқсайДЫ» (И.Гете).

	«Өзгелердің көз алдында, мансап биігінде тұрған адам қайта—қайта оқыс бұрылыс жасай берсе, ақыры оңбай құлайды» (Наполеон).

	«Ешкім анасынан король болып тумайды — оны адасқан адамдар іздеп тауып алады» (Б.Шоу).

	Биліктегі ынсапсыздық, тойымсыздық бірте—бірте ауруға, маникалды шизофренияға айналатын болуы керек. Жалпы шексіз құмарлық (қай жағынан қарағанда да) — дені сау, есі бүтін адамға тән құбылыс емес. Әлдекімдер «дүниеде маған тендесетін әмірші жоқ», «қазақта (иә орыста) менен асқан ақын жоқ», «менен озық білгір жоқ» деп ойлап, соған өзі іштей сене бастаса, ондайлардан бірден күдер үзгеніміз жөн болады. Өйткені әдетте шын кемеңгер жаратылған жандардың бойында сенім мен күдік қатар жүреді. Ешбір кемеңгер тұлға «бәрін оқсаттым, бәрін қатырдым» деп айтпайды, ойламайды, қайта керісінше: өмір бойы өз—өзіне көңілі толмай, қиналумен, күдіктенумен, ізденумен өтеді. Бір қарағанда ондай тұлғалар қанағатсыз, ынсапсыз, тынышсыз, мазасыз көрінуі мүмкін. Мысалы, граф Толстой мен феодал Абай еш нәрседен мұқтаждық көрмеген кісілер еді. Бірақ екеуі де бұл өмірден күңіренумен, күрсінумен өтті. Олардың іздегені ізгілік, көздегені ғаделет болды. Ондайлар қарындарының тоқтығын, атақ—абыройларының молдығын қанағат тұтып, тоқмейілсіп, тыныш жата бермес. Айнала дүние бүлініп, лайланып, қиянатшылдық, зорлық—зомбылық, өсек—өтірік, жалғандық жайлап, бықпырт көбейіп бара жатса, неге елдің бәрінің мойындарына су кетіп, ноқталы өгіздей жетекте жүре бермек? «Әй, бұларың қалай? Жер үстінде ар, ұят, обал, сауап бар емес пе?» — деп сұрайтын, торғайдай шырылдап, шат—ШӘлекейі шығатын жекелер де кездеспеуші ме еді?

	Біз бүгінгі әңгімемізде тән азығы туралы көбірек қаузап кеттік. Өйткені адамның, адамзаттың әзелден ТӘн азығын іздеп, тұрмыс қажетін басшылыққа алатыны белгілі. Ақылды алдымен қарын қамы билейтіні ақиқат. Қарын, ақыл, жүрек деп тізбелесек, жүректің соңғы кезекте тұратынына да ешкім таласа қоймас. Ақыл мен қарын әзелден мықты одақтас, бұл екеуі әрдайым жүректі жеңіп кете береді. Ақыл мен қиял шексіз жүйрік, қарын тойғанша мәз, ал жүрек — әлсіз, жүректің қуаты — не бары 7—ақ вольттық электр қуатына тең көрінеді. Салыстырып байқаңыз: үйіңізді жарық қылып тұрған жалғыз электр шамының қуаты — 220 вольт. Осы жұдырықтай кішкентай жүрекке өз өміріңізде қаншама салмақ, қысым түседі?! Жүрегіңіз тоқтамай, үзіліс жасамай, бір мезгіл демалмай ұдайы лүпілдеп соғып тұруы үшін оған қаншама күш, қорек керек? Жан азығы. Жан қуаты. Оны жаратқан Алла ғана толық біледі. Біздің білетініміз: жан азығы дегеніміз — жақсылық, ізгілік, қайырымдылық. Ал бұл ұғымдарда шек—шектеу жоқ. Ешбір тыйым салынбаған. Демек, жан азығына — қанағат ету, тоқтау, толастау амалдары жүрмейді.

	Жан азығын көбейтуден басқаның бәріне — қанағат керек. Біздіңше, қазіргі кездегі ең қарапайым қағидаHың бірі осы.

	25.08.2008 ж.





ӘЛ—ФАРАБИ ФОРМУЛАСЫ


	Билік иесі қандай болуы керек?

	Бұл тақырыптағы әңгімемізді әдеттегідей рауаят үлгісінде бастаймыз. Ол кезде, 1965 жылы, мен өзім туған топырақта, ауылдастарымның ортасында кәдімгідей құба қоңыр тіршілік етіп жүрген едім. Көңіліміз асау, көкірегіміз қызу болғанмен, әлі де тындырып түгелдегеніміз аз, бірақ сол аздың өзін азырқанбай мүмкіндігінше бұлдау ниетіміз бар әрі—сәрі, апыл—тапЫЛ жігіттердің қатарындамыз. Шиелідегі бізге ұқсап өлең, әңгіме, очерк, мақала, хабар—ошар жазып, анда—санда газеттерде аттары көрініп қалатын «жергілікті жазушыларға» былайша тосырқай қарайтын, кішігірім таққа мінген бишiкештер де табылар еді.

	Әйткенмен, обалына не керек, қашанда ел ішінде көзі ашық, көңілі ояу, парасатты, қайырымды адамдар жасай бермекші ғой. Сондай қауым ортасында билік басында отырғандар мен билік маңында жүргендер де кездеседі. Солардың бірі — сол тұстағы Шиелі аудандық партия ұйымының идеология жөніндегі хатшысы, менің өзгелер секілді үйсіз—күйсіз жүдеу тұрмысымнан әбден хабардар қамқоршым Смайылұлы Дүйсенбі ағамыз бір күні мені жұмысына шақырып алып:

	— Сен бүйтіп босқа жүре бермей, анау бірінші хатшыға барып, жағдайынды айтып түсіндір. Осылай да осылай... бір жылдан бері әркімнің босағасын жағалап, Пәтер жалдаумен азып—тозып бітуге айналдым, көке! Өзіңізден көмек болмаса, жағдайым өте қиын, көке! — деп, біраз мұнлап, үлкен кісінің көңілін жібітіп қайт! — деген.

	— Дүйсеке, ол кісінің алдына қайтіп барамын? Хатшысы мені оп—оңай жібере қояр ма? — деп қауіп айтып едім.

	— Дүйсенбі күні барсаң, қабылдаушылар қатарында кіріп кете бересің. Ол жағына қам жеме, — деп Смайылұлы менің қолтығымнан демеп қойды. — Саспа. Ғафекең сені жақсы біледі. Өткен жолғы мектепaрaлық фестивальда сендердің мектептерің алға озып шықты емес пе? Басшылар, есіңде болсын, озықтарды есінде сақтайды...

	Осының алдында ғана көркемөнерпаздардың ауданДық фестивалінде өзім қызмет істейтін М.В. Ломоносов атындағы мектептің әншілері мен күйшілерінің жүлделі орындарды жеңіп алғаны рас еді. Аудан орталығындағы Мәдениет үйінде өткен қорытынды концертке сонда бірінші хатшымыз бастаған бюро мүшелері түгел қатысқан — ол заманның жақсы салттарының бірі болатын. Мен де сонда мектептегі әріптестеріме ілесіп сахнаға шығып, пианиноға қосылып тұрып, қайта—қайта күшеніп халық әні «Шәпибай—ауды» шырқамаспын ба? Жиналған көпшілікке менің әншілік қабілетім емес, сірә, ауыл сахнасында ол кезде тосындау көрінетін күйсандыққа қосылып «гүрілдегенім» ұнаған болуы керек, әйтеуір біразының гуілдетіп қол соққанын байқадым. Ал үзіліс кезінде залда қарсы кездесіп қалған Ғафeкeң, аудандық партия ұйымының бірінші хатшысы Ғафур Мұқаметжанов, былайша айтқанда сол замандағы зор билік иесі, маған жақын келіп, анадайдан қолын созып, жарқын жүзбен амандасып:

	— Оу, Оразбек мырза, сен өзің әнші екенсің ғой! Жарайсың, жарайсың! — дегені бар.

	Үлкен кісінің осылай назар аударып мақтағанына алғыс айтып, қуанудың орнына, сол арада мені қандай түлен түрткенін білмеймін, әйтеуір бірден басы жоқ, аяғы жоқ:

	— Ғафеке, бұл Шиеліде жүре берсек, түбі әнші түгіл, мәйрампаз да болып кетерміз... — деп қарап тұрдым.

	Ғафекеңнің қасындағы нөкерлерінің бірі — менің осы қисынсыз сөзімнің тігісін жатқызғысы келген шығар, сол заматта маған секем ала қарап:

	— Бала, бұдан кейін облыстық фестивальға қатысып, жүлде алып қайтуыңа тілектеспіз, — деді. Кекетіңкіреп айтқандай көрінді. Осы оқиғадан кейініректе онаша кеңескенімізде Дүйсенбі Смайылұлы:

	— Әнеукүнгің не сөз осы? — деп ренжіген сыңай танытты. — Бастықтарға «Творчество адамдарында ондай оғаш мінездер кездесе береді» деп әрең түсіндірдім...

	Өзі еске түсіріп отырған оқиғаның бұл жолы маған Ыңғайсыз тиетінін тез аңғарған Дүйсекең:

	— Ол жағына қам жеме! — деп жоғарыда айтқанын тағы қайталады. — Ғафекең секілді жасынан атқа мінген ағаларында кеңпейілділік пен төзімділік жағы жетіп артылады. Әр нәрсеге шамдана беретін кісі ел тізгінін ұстай алар ма?!

	Екеуара әңгімеде аузынан осындай аталы сөз шыққан ағамыз, қазір ойлап отырсам, сол 65 жылы не бары 33—34 жаста екен. Өзі де қарабайыр әлде біреу емес, әжептәуір биліктің тізгінін ұстаған азамат ретінде ерте есейген сондай жігіттер шыққан парасат биігіне қазіргі қытымыр, шікəмшіл мезгілдің тұрғындары ретінде танырқап қарауға тура келеді...

	Сөйтіп ойламаған жерден облыстағы ең ірі ауданHың бірін басқарып отырған билік иесінің қабылдауына барайын. Мен келгенде біріншінің қабылдауын күтіп отырған кісі қарасы недәуір екен, ішінде үлкендері де, беделді, белгілілері де бар. Солардың кейбіреуі тіпті менің кішілік әдеппен берген сәлемімді алғысы келмей, қолдарының ұшын әзер—әзер ұсынатынын көрген соң: «Әй, мына дәулер отырғанда, мен бүгін бастыққа кіре алмаспын» деп сабырсыздана бастадым. Бірақ мен көп күткенім жоқ. Бастығы қоңырау шалған сайын сырты қара дермантинмен қапталған ауыр есікті еппен ашып кіріп—шығып жүрген хатшысы бір кезде маған қарап әуелі:

	— Сіз бе Сәрсенбаев? — деп сұрады.

	— Иә, мен, — дедім. Жүрегім дүрс—дүрс соғып кетті. Хатшы қыз бұдан соң алдында жатқан қағазға — сірә бүгінгі келушілердің тізімі болуы керек, көз жүгіртіп отырды. «Сіз қайта беріңіз» дейтін шығар деп ойлаДЫМ...

	— Сіз кіріңіз, — деді хатшы басын көтеріп.

	Мұны естігенде қабылдау бөлмесінде кезек күтуші дәудің бірі:

	— Ау, бұл қалай?.. — деп қозғалақтай бастады.

	Өзім рұқсат алған соң, өзгелерге қарайлармын ба — сол жерде қаптаулы ауыр есіктің ар жағына қарай зып етіп өте шыққанмын.

	Содан айлапаттай кең кабинеттің төріндегі қызыл қоңыр жалпақ үстелге қарай бара бердім де, бірден кідіріп тұрып қалуға мәжбүр болдым. Өйткені жалпақ үстелдің қожайыны дәл мен кірген кезде «Социалистік Қазақстан» газетін тура ортасынан айқара ашып тастап, өзі сол көлдей газеттің ар жағында көзге көрінбей, астындағы орындығына шалқайып жатып алған екен.

	Сол кездің өзінде әліме қарамай өзімді болашақ жазушылық кәсіпке дайындап жүрген жазған басым, өмірде кездескен әрбір ұтырлы көрініс, штрих, детальдарды еске сақтап қалуға тырысатын машықты әдетіммен жан—жағыма көз жіберіп, ой жүгіртіп тұрсам керек.

	Бірінші хатшы бет—жүзін көлегейлеген көлдей газетті судыратып қайта бүктеп, қасына қойды да, кабағын көтеріп маған қарады.

	Мен сонда:

	— Ассалаумағалейкум! — деп асығыс амандасып үлгірдім.

	Ғафекең болса әжуа—мысқыл аралас (маған солай көрінді) кішкене өткір көзін маған тіктей қадап отырып, ақырын ғана:

	— Уағалейкум... — деді. Неге екенін білмеймін:

	 «Уағалейкумсәләм» деген тұтас сәлем жауаптың «сәламын» толық айтпады.

	Мұнан соң бірінші кеудесін тіктеп, ресми қалыбына түсті де:

	— Иә, не айтасың, жолдас Сәрсенбаев? — деп сұрады.

	Бірінші хатшымыз ол кезде қырықтың үстіндегі қырма сақал, орта бойлы, қара бұйра шашты, кескінді, келісті кісі болатын. Айдыны мен сұсы да жеткілікті еді. Талай жиналыстарда көргенбіз: өктем шешен сөйлейтін, ерекше айтқыш, білікті, білімді басшы ретінде елге танылып үлгірген.

	Осындай бетті, беделді билік иесінің алдында мен сонда біраз қинақтап, біраз қиналып отырып, жағдайымды айтып жеткізген болдым.

	— Мәселе былай ғой... — деп Ғафекең бұдан кейін барынша байсал тартып, мән—жайды ұғындыра бастады. — Осы Шиеліде жылына жиырма шақты үй салып, кезекте тұрған тұрмыстары ауыр отбасыларына пәтер үлестіріп жатамыз. Бірақ тұрғын—жай проблемасын әзір шеше алатын түріміз жоқ. Жағдай өте ауыр. Тіпті өзіміз ауданға шақыртып алдырған бас мамандарымызға баспана тауып бере алмай, қатты қиналып жүрміз.

	Ғафeкeң осыларды айтып сәл үзіліс жасап, «түсіндің бе?» деп маған сұраулы көзбен қарағанда, неге екенін қайдам, мені тағы да түлен түртіп жүре берді. Сірә, жастықтың желiгi шығар.

	— Аға, сонда қалай, мына біз, ЦК комсомолдың жолдамасымен елге келген жас мұғалім маман қатарына жатпаймыз ба? — деп өте ыңғайсыз бір сауалды қойып кеп жібермеймін бе.

	Мұқаметжанұлы көпті көрген, талай ой—шұқырдан аман өтіп жүрген жырынды кісі емес пе? Байсалды қалпын өзгертпестен, екі қолын айқастырып үстелге сүйеп отырып, тез жауап берді.

	— Ау, мен мұғалімді маман емес дедім бе? Маманның көкесі де, әкесі де — мұғалім. Біз ешкімді алаламай, әркімнің жағдайын жан—жақты ескере отырып шешім қабылдаймыз. Ал сен, жолдас Сәрсенбаев.. — деп бастық осыдан кейін маған ерекше жылы ұшырай, күлімсірей қарап алды. — Хорошю. «Лениншіл жасқа» жазған бірер өлеңінді, мақалаларынды оқығанмын. Талабың дұрыс. Бірақ енді өзің ойланшы... кәзитке төрт—бес өлеңім басылған екен деп, енді мына біздердің, үлкен ағаларыңHың төбесін Қырғыштап оймақсың ба? Мұнын калай, ә?

	Ол кезде, 65 жылға дейін, мен орталық газет беттерінде («1961 жыл» атты поэмама қатысты) талай орынды—орынсыз кінәлауларды естіп, біраз буыным қатайып қалғанмен, дәл Ғафекеңнің аузынан шыққандай деп айтылған, бірақ зілсіз, өзімсінген осындай әділ сынды естіп көрмеген едім.

	Ғафекеңнің бұл уәжіне ештеме тауып айта алмағаHым әлі есімде.

	— Базардың қасына он алты Пәтерлік екі үй салып жатырмыз, — деді бұдан әрі Ғафекен. Бірінші хатшының алдына келген жас мұғалімге бар шындықты жасырмай ашық айтып отырғаны — кісі таңғаларлық демократизм үлгісіндей көрінер еді. — Ал бірақ оған кезекке тұрған отбасылар өте көп. Өзің—ақ айтшы... біздің аппаратта, Мәселенки, Олжабай деген бір жақсы жігіт нұсқаушы болып қызмет істейді. Балалы—шағалы. Өзінің денсаулығы да мәз емес. Ал сол жігітіміз шиеттей бала—шағасымен біреудің іргесін ыза көтеріп кеткен ескі үйінің бір бөлмесінде пәтер жалдап тұрып келеді. Сонда деймін—ау, балалы—шағалы Олжабай ағаң үй алуы керек пе, әлде әзір соқа басты, аяқ—қолы балғадай, өзінің де кесек құйып, үй салып алуға шамасы келетін сендей жас жігіт үй алуы керек пе?

	Бастыққа айтар басқа жауабым қалмаған соң:

	— Әрине, Олжабай Сапарбаев үй алуы керек! — деп бірден келісе кеттім.

	— Әб, бәрекелді! — деп бірінші сонда риза болғандай сыңай танытқан. — Арызыңды қалдырып кет. Ақылдасып көрейік...

	Ғ.Мұқаметжанұлының «ақылдасып көрейігі» әйтеуір шығарып салма сүйеу сөз емес екеніне көп ұзамай көзім жетті. Қара күздің аяғына таман Шиелідегі Стаханов көшесінің бойында тұрған екі қабатты кірпіш үйден аупарткомның тікелей нұсқауымен маған екі бөлмелі тәп—тәуір пәтер бөлінді.

	(Осы арада жақша ішінде айтылатын бір әңгіме бар. Осыдан 30 жыл өткен соң, 1995 жылы мен қатты ауырып, Алматыдағы қызметімнен өз еркіммен босанып, туған жерім Шиеліде 6 айдай уақыт денсаулық жағдайыммен тұрып қалдым. Сонда Шиеліні басқаратын тәуелсіздік заманының жаңа жас әкімі бұл кезде туған жер тақырыбына жиырма шақты кітап шығарып үлгірген белгілі жазушының отбасын паналататын Пәтер тауып беруге әуелі құлық танытқан болып, арТынан түлкі бұлаң қулыққа салып, құйрығын ұстатпай кеткені көңілде хатталып қалыпты).

	Содан қайтып Ғафекеңнің алдына бірдеме сұрап барған жерім жоқ. Бұл кісі ұзақ жылдар Шиелі, Жаңақорған аудандарын басқарды, облыстық мекемелердің тізгінін ұстады. Содан 1986 жылы зейнетке шыққанға шейін бағы қайтып көрмепті. Қазір жасы сексеннен асқан, ел ішіндегі ең қадірлі, аузы дуалы қариялардың бірі. Қадірлі болатын себебі — осы Ғафекендер кешегі жүрген—тұрғаның ұдайы есепке алынатын ереже заманның өзінде билік басында отырып, ең алдымен елінің қамын ойлап, мұңын мұңдай білген көпшіл, жалпышыл азаматтардың алдыңғы сапында жүрді. Мұқаметжанұлы Шиелі мен Жаңақорған аудандарын басқарған тұстарда (1965—1975 жылдар) ол жақта жана жерлер игеріліп, күрішті, ырысты алқаптарға айналған Hынын білеміз. Бір ғана мысал. Мәселен, біз туып өскен Шиелі қонысының іші—сырты жаз шықса—ақ болды ыза көлдерге толып, шалшық, батпақ—сулардан аяқ алып жүре алмас едік. Оның себебі — бір жағынан, жер асты суының жақындығынан да, екінші жағынан, қоныстың дәл іргесінде 1940 жылы қазылған атақты Шиелі каналының кең арнасы өтетін. Осы арнаны алты ай жаз су кернеп аққанда, Шиелінің орталығын ыза көтеріп кететін. Сонда тіпті іргетастары цементтен құйылған қыш үйлердің қабырғасына шейін зәктеніп, бүліне бастайтын. Кезінде талай айтылып, талай жазылса да күрмеуі шешілмеген осы қиынның қиынындай көрінген мәселені Ғ.Мұқаметжанов орайын келтіріп (орайын қалай келтіргенін өзі біледі), бірер айдың ішінде жөнiн тапқанын көзімізбен көрдік. Сонда не істеді дейсіз ғой? Шиелі каналының ескі арнасын бұрып әкетіп, қалың ел отырған қоныстан екі шақырымдай аулағырақ жерден қазылған жаңа бағытқа салып жіберді емес пе? Әрі төменгі жақтан жер асты суларын тартып әкететін қашыртқы арық жүргізілген. Осыдан кейін қоныскерлер жаз шықса үйдің іргесіне дейін жететін жайма сулардан құтылып, есіктерінің алдына көгертіп бау—бақша егіп қарық болып қалғаны бар. Енді, міне, арада отыз жылдай уақыт өткенде баяғыда Мұқаметжанұлы қаздырған қашыртқы арықтың табаны уақтылы apшылып, тазартылып тұрмағандықтан, жер асты суы қайта көтеріліп, Шиелінің шеттегі үйлерін тағы ыза көтере бастағанға ұқсайды...

	Әрбір үлкенді—кішілі билік иесінің атқарған осындай игілікті істері жеке адамдардың да, жалпы көпшіліктің де жадында сақталып қалатыны ақиқат.

	Билік атаулының табиғаты, мән—мағынасы, мұраты мен мүддесі жөнінде, билік иелерінің өресі мен өнегесі туралы бұрынғы—соңғы философтар, тарихшылар, саясаткерлер көп айтып, көп жазған. Әйткенмен осы тақырыпты жан—жақты қамтып, қырын—сырын тереңдетіп ашқан, биліктің, билік иелерінің философиясын, психологиясын барынша ақтарып көрсеткен... өзгелер емес, ең алдымен атақты ақындар мен жазушылар десе болады. Бұл ретте Фердоуси, Шекспир, Толстой, Абай шығармаларын еске түсірсеңіз жеткілікті.

	Ал ежелгі философтар арасында біздің кемеңгер бабамыз Әбунасыр әл—Фарабиден (870—950) асырып қалам сілтеп, ой өрбіткен оқымыстылар көп емес екен.

	Ең ғажабы — бұдан мың жылдан астам бұрынырақта жазылған еңбектерде айтылған пайымдаулар көнермей, көмескіленбей, қайта күні кеше, тіпті бүгіндері жарияланып жатқан қағидалардай әсер етеді. Мәңгілік тақырыптарды қозғап, адамзаттық ілім—білімдерді игерген бабамыздың кезінде тегіннен—тегін «Екінші ұстаз» атанбағанын әрбір ұрпақ өз кезегімен осылай ұғып—біліп жататын болуы керек.

	Туасы жүздеген жылдардан кейін тәуелсіздікке қайтадан қол жеткізіп отырған біздің қазақтың жаңа қауымына ұлы бабамыздың мемлекеттік құрылымдар, басқару әдістері, билік иелері туралы жазған еңбектеріне терең үңіліп, зерттеп білу қажет екені күмән туғызбайды. Әрине, Фараби трактаттарының тілі, лексикасы, әдістемелері, терминологиясы қазіргіден өзгешерек. Бірақ мазмұн, мағынасы айдан анық, әсіресе біздерге — Фараби ұрпақтарына етене жақын, түсініктірек.

	Біздің бүгінгі әңгімемізге өзек болып отырған сауалдарға Әбунасыр бабамыздың «Қайырымды қаланың тұрғындары», «Азаматтық саясат», «Мемлекеттік қайраткердің нақыл сөздері», «Бақытқа жету жолдары», «Фәлсафа және дін» аталатын трактаттарында ауқымды, түбегейлі жауаптар табылады. Оның бәрін зерттеп, зерделеу — ғұламалардың міндеті. Ал бізді қызықтыратыны — билік пен билік иелерінің философиясына, психологиясына қатысты иірімдер, осыған орайлас ұлы ойшылдың тұжырымдары мен талаптары, шектеулері мен шенеулері десек болады.

	Жинақтап айтсақ, Ә.Фараби билік иелерін екі топқа бөледі. Біріншісі — ең жоғарғы билік иесі, «қайырымды қаланың» бірінші басшысы, Мәлік — бізше, патша, король, президент. «Қайырымды қала» — бүгінгі терминологияға түсірсек, мемлекет, мемлекеттік құрылым. Екіншісі — хакім, Мәліктің айналасындағы нөкері, бізше, әкiм, уалаят басшысы, мемлекеттік құрылымдардың билеушісі.

	Ғұлама бабамыз өз еңбектерінде мемлекеттік құрылымдардың сол замандағы ақуалын жіктеп, жіліктеп, көбіне сыни баға берсе, сол құрылымдар ішіндегі тұрғындардың өмір сүру, дүниетаным дәстүрлерін талдайды, болашақтарына болжам жасайды. Осы арада ерекше атап өтерлік таңғажайып құбылыс — Фараби осыдан мың жыл бұрын—ақ ұсақ мемлекеттік құрылымдар мен халықтардың заманалар өткен соң біріге бастайтын бағытын сол заманның өзінде—ақ болжап біліпті. Қазір бұндай ұғымдарды супер—этнос (Л.Гумилев), федерация, евросоюз деп атап жүргеніміз жоқ па? Фараби тіпті түптің түбінде адамзатқа ортақ бір ғана одақтастық болады дегенге шейін барады. Өкінішке орай, осы уақытқа шейін Екінші ұстаздың мұрасын зерттеушілердің бәрі дерлік мұндай идеяларды «утопия» (құрғақ қиял) деп түсіндіріп келіпті.

	Ал Екінші ұстаздың билік иелері туралы пікірлерін бір жерге топтастырсақ, былайша болып шығар еді. Ең жоғарғы басшы — Мәлік әуел бастан Алланың қалауымен, Фарабише айтсақ, «адамға аян беруші Бірінші себептiн» ықтиярымен «тағайындалады» екен. Ендеше мұндай әміршіге қойылатын биік талаптар да ерекше жауапты. Фарабидің жазуындағы «Әл—Малик ғалал хакика» — «Ақиқатшыл әділ патша» бүгінгі тілмен айтқанда өнегелі, ең үздік идеалды мінсіз билеуші. Осындай ең ұлы мәртебелі әміршіге Екінші ұстаздың қоятын он екі түрлі талабы бар екен. Екінші ұстаздың философиялық, логикалық рисаларында пайдаланылатын математикалық шартты белгілерінің ізімен жүрсек, бұл былай болып шығар еді:

	12 + T = М

	Біз мұны өзімізше әл—Фараби формуласы деп атаймыз. Осындағы «12» — реттік сан, «Т» — талаптар, «М» — Мәлік (патша).

	Сондай—ақ Екінші ұстаздың уәлаят әкімдеріне қоятын алты түрлі талабын да осы формуламен белгіледік.

	6+T = X

	Осындағы «6» — реттік сан, «Т» — талаптар, «Х» — хакім (әкім).

	Сонымен ең жоғарғы билік иесіне қойылатын талаптар қандай екен?

	1. Дене мүшелері сау, қуатты, шыдамды.

	2. Табиғи алғырлығы, түсінікшілдігі мол.

	3. Еске сақтау қабілетінің (жадының мықтылығы).

	4. Көреген, болжағыш, ақылды, парасатты.

	5. Шешен тілді.

	Ежелгі данагөйлер (Аристотель, Платон) секілді, әл—Фараби де мемлекетті философтар басқаруы тиіс деп біледі. Ол: «Философ жоғары билеуші, әмірші, заң шығарушы және имам негізінен бір ұғым екені аян,» — деп жазады. Бұл арада Фарабидің азаматтық дүниәуи билікті ислами билікпен ұштастыратыны анық көрінеді. Бірақ бәрібір бабамыз философияны діндерден бұрын дүниеге келген деген пікірінен қайтпай, билік жүйесінде философ әміршіні бірінші орынға қояды.

	Ал төменгі билік иелері Фарабише алты түрлі талапқа жауап беруі керек.

	1. Парасаттылық.

	2. Білгірлік. Өзі басқаратын аймақта о баста қабылданған зандар мен қағидаларды, әдет—салттарды жете меңгерген әрі соларды мүлтіксіз жүзеге асырушы.

	3. Жол, жөн тапқыштық.

	4. Көрегендік және болжағыштық. Соның бәрін ол қарауындағы елінің әл—ауқатын арттыруға жұмсаушы.

	5. Ділмарлығымен елді соңына ерітуші.

	6. Әскери дайындығы жеткілікті.

	Бұл арада Екінші ұстаздың билік иелерінің туыстағы табиғи қабілеті («бил фитра») мен жүре—бара, тәжірибе жинақтаудан соң пайда болған қасиеттерін («бил ирада») ұштастыру жөніндегі, сондай—ақ жоғарыдағы жоғарғы талаптар бір кісінің бойынан табылмаған жағдайда әр түрлі бейiм—қабілеті бар биліктегілердің бірлесіп қызмет істеу керектігі жайында айтқан пікірлері — біздің бүгінгі заманымыздың күн тәртібінде тұрған мәселелерді еске түсіреді.

	Екінші ұстаздың аталмыш талаптар орындалмаған жағдайда мемлекеттің («қайырымды қаланың») біртебірте азғындап, күйреп тынатыны турасындағы Дәлелдемелері де — дәп қазіргі ұрпақтарына айтқан ескертпелердей естіледі.

	Ой жүгіртіп оқып көрейік:

	«Атаққұмар əкім барша айла—тәсілдерді қолданып, өзінің және өз балаларының атын мәңгі қалдыруға, өз ұрпағын өзінің ескерткіші ретінде қалдыруға, балаларына немесе өз туысына өкімет билігін қалдыруға тырысуы мүмкін».

	Әйтпесе:

	«Содан соң ол байлықты күшпен басып алып, оны өзгелерге пайдаландырмауы, басқа жұрт өзіне бас иіп, бағынуы үшін әрі бұны қадірлеп құрмет тұтуы үшін дүниені үсті—үстіне жинай беруі үшін... Мәселен, үй ішінің сәулеті, сән—салтанатымен, ұлық дәрежесімен, шен—шекпенімен өзін ерекшелеуі мүмкін».

	Тағы да:

	«Содан кейін ол елден қашықтап, өзінің билігі нығая түскен сайын атаққұмар зандар шығаруы және оның өзі мен тайпасы өзгелердің үстінен патшалық құруы мүмкін»

	Ғұламаның айтуынша, мұндай билік иелері біртебірте асқақтап, асқына түседі: «Ол дәрежелі кісілерге атақтың белгілі бір түрлерін немесе атақ—абыройға жеткізетін байлық, киім—кешек, шен—шекпен, мінетін көліктерді... таратып береді. Соның нәтижесінде әкімнің мәртебесін көтерушілердің бағасы артып, оған бас иіп тәжім етуші тұлғаларға айналады». Әл—Фараби жоғарғы талаптарға жауап беретін билік иелерін шын құрметті, абзал әкімдер деп бағалай отырып, сондай лайықты құрметке жетудің жолдарын көрсетеді. Әрі тек қарақан басының қамын күйттейтін билік иелерінің философиясын, психологиясын аяусыз әшкерелейді.

	Оқып көрейік: «Бұлардың кейбіреулері құрметке байлығымыздың арқасында ие боламыз деп ойлайды. Енді біреулері құрмет тек ата тегіне қарай көрсетіледі деп біледі. Ал базбіреулері құрметке қала тұрғындарына зорлық—зомбылық жасау, оларды бағындыру, қорлау, коркыту жолымен жетпек болады».

	Осы жерде ғұлама бабамыз билік жөніндегі былайғы тоғышар көпшіліктің көзқарасын да білдіре кетеді: «Кейбіреулер жұртты өзіне бағындыра алмаған... адамда басқару өнері бола тұрса да, оны әмірші атауға болмайды деп ойлайды». Демек, бүгінше айтсак, қатал тәртіпті, диктатураны аңсайтындар бұдан мың жыл бұрын да «əлəулайлаған» көрінеді...

	Ал енді Фараби формуласына сәйкес келмейтін билік иелері кездессе, қайтпек керек? Бұл сауалға ғұлама еңбектерінде әбден тыңғылықты жауап беріледі: «Бұл қасиеттердің бәрін жалғыз өзінің бойына жинаған адам табылмаса, бірақ ондай қасиеттер бір топ адамдарға жеке—дара тән болса, онда солар... әкімнің орнына заң бойынша бірлесіп ие болады. Адамдардың бұл тобы заң бойынша қойылған басшылар деп аталады,» — деп жазады. Бүгінгі көзбен қарағанда, нағыз демократиялық үрдісіміз осы емес пе?

	Бұдан басқа әл—Фараби трактаттарында экономикалық мүдделер (пайда табу) мен материалдық игіліктердің әділ бөліске түсуі, тіпті сақтық қор, тұрғындарды кәсіппен, жұмыспен қамтамасыз ету т.б. секілді «қайырымды қала» (қазірше: қайырымды мемлекет) жүйесінде іске асырылуға тиісті билеуші топтардың жауапты міндеттері атап—түстеледі. Соның бәрінде ықтиярлык, еріктілік, әділдік, зандылық қағидалары сақталуы қажет екенін әр тұста ескертіп отырды. Ғұламаның жиі қолданатын екі сөзі бар екен. Олар — «еріктілік пен сүйіспеншілік». Бүгінгі тілге түсірсек, «еріктілігі» — жеке бастың қалауы, еркіндігі, бостандығы, ал «сүйіспеншілігі» — шын ниет тазалығы, үйлесімділік, үндестік, ауызбіршілік болса керек—ті.

	Шынында еріктілік пен сүйіспеншілік жайламаған жерден адами, қоғами саналы болмысты іздеп жатуда мағына бар ма?

	Билікке қатысты әңгімеде Екінші ұстаздың мырзалық, мейірбандық, қайырымдылық, ізгілік, ұстамдылық, қарапайымдылық секілді өнегелі мінез—құлықтармен қатар надандық, қанағатсыздық, мансапқұмарлық, менмендік, айлакерлік секілді жағымсыз мінез—құлықтар төңірегінде айтқан қысқа тұжырымдары да танымтағылымдарға тұнып тұр.

	Билікке қатысты осы күрмеуі көп күрделі пікірлерді өзімізше жинақтап көрсек, әуел баста бірінші себептің (Алланың) қалауымен болатын Бірінші басшының төңірегіне топтасқан кейінгі басшылық (мұның бәрі — Ұстаздың терминологиясы), жалпы билік атаулы жоғарыда тізбеленген жоғарғы талаптар үдесінен шыға білсе, онда Әбунасыр әл—Фараби бабамыз арман еткен «қайырымды, абзал және бақытты адамдардың» заманы туады дей беріңіз.

	Бұл айтылған тәмсілердің бүгінде Қазақстан аталып, әлемге мәшһүр болып отырған, мемлекеттік һәм билік құрылымдары жасақталу, қалыптасу үстіндегі жас қоғамияттың өміріне тікелей қатысы бар екені түсінікті. Оның үстіне, әл—Фарабидің әлеуметтік философиясы ежелгі дәуір ойшылдары Аристотель мен Платоннан бастау алатынын жақсы білсек те, түптеп зерттеп, түбегейлі зерделеген әркім мұның бәрібір шығыстық жүйедегі басқару, билік тәсілдеріне негізделіп, Исламнан тараған имандылық дүниетанымдардан туындайтынын анық аңғарар еді. Ең жоғарғы билік пен дін иесі — имамды бірлікте қарау, әрине, Фараби заманына тән шындық. Мұндай бірлестік біздің заманымыздың күн тәртібінде тұрмағанмен, билік пен адамгершілік мұраттарын біріктіретін қағидалар қазіргі қазақ қоғамиятына ерекше жақын, етене екені рас. Жалпы билік иесі қандай болуы керек дегенге саятын Фараби формуласы анау Еуропа мен Американың дәстүрлі демократиясы қалыптасқан елдерінен гөрі, біресе Қытайға, біресе Малайзияға, тіпті кейде анау алыстағы Голландияға еліктеп жүрген мына біздерге әлдеқайда қажеттірек көрінеді.

	Бұл жерде ұлы бабамыздың еңбектерін оқығаннан кейін туындайтын басқа бағалы бағамдарды арнайы сөз етпегенде, оның жоғарыдағы жоғарғы талаптарына толықтай жауап беретін көшбасшылар қазақ топырағында бұрынды—соңды болды ма деген «Жуан» сұрақтың бас көтеретіні хақ. Болғанда қандай — болған, әлі де бар. Бәлкім, көп емес Шығар, бірақ бар деп сенеміз. Сол барлардың арқасында Шығар—ау — жақсылық пен жамандықтың таразысы әрдайым тең түспегенмен, әзір бәріміз бірдей тентіреп, тезек теріп кете қойғанымыз жоқ, итжығыспен өтетін өмірдің жалына жармасып, аман—есен келе жатырмыз.

	Ал өз басымыз президенттің, премьердің қасында жүргеніміз жоқ, әйтпесе қабылдауына барып, сұхбаттасқан емеспіз, тек оларды теледидардан көреміз, сөздерін тындаймыз, оқимыз. Сол себепті бірінші билік иелері туралы «Пәлен—түген» деп баға беруге жағдайын мыз көтермейді. Бұл жерде айтарымыз: бүгінгі Елбасымыздың бір ғана бітім—болмысын — оның ерекше қайсарлығын, өзі түзу, тура деп білген бағытынан бұрылып кете қоймайтын табындылығын байқамау, бағаламау мүмкін емес. Мәселен, елорданы Астанаға көшіру кезінде ешкім күтпеген ерлікке барабар өжеттік әрі көрегендік әрекет болғаны енді тарихи шындыққа айналып отыр. Өзге әкімдеріміз қандай? Әркім әр қалай шығар. «Халық айтса, қалып айтпайды» деген де сөз бары рас, халықтың да қателесетін кездері болады. Бірақ өзін көпшілік мүддесі үшін қызмет істеп жүрмін деп ойлайтын, әйтпесе солайша жарнамалайтын қазіргі әкімдеріміз ара—тұра былайғы жамағаттың пікірлеріне құлақ түріп қойғандары артық болмас еді.

	Бұл ретте біз жоғарыда бір кезде билік басында отырған ағамыздың кейбір өнегелі әрекеттері мен туыстағы білгірлік пен білімділіктен туындайтын мінез—құлық байлығы жайын қозғадық. Ғафур Мұхаметжанұлы бүгіндері пенсияда жүрген қадірменді қариямыз, ендеше ат үстінде жүрген билік иесіне жақсы көріну үшін, өзгедей базбір қаламдастарымның әдетіне бағып, бағасын асырып отырмағаным түсінікті. Дәл осы әдіспен әлденеше жыл Қазақстан үкіметінің мүшесі, министр, елшілік лауазымдарын атқарып, ал дәп қазір ресми портфельдің бәрін өз иелеріне тапсырып, бірыңғай қоғами жұмыстарға бет бұрғандай көрінетін кейінгі ұрпақ өкілі, демокраТиялық нарық заманының белсенді, беделді қайраткеріне айналған бір ініміз туралы айтпақшымын. Айтқанда... оның саяси, әлеуметтік ұстанымдарына тоқталып жатпай, жоғарыда атап өткеніміздей, билік тізгінін ұстаған адамның философиялық, психологиялық болмысынан балалайтын адамгершілік қасиеттерін әспеттеп көрсету ниетіміз бар. Маған жазушы ретінде әрбір адамның, әрбір пенденің (басшы ма, қосшы ма — бәрібір) ішкі жан дүниесін танып білу қымбатырақ. Өйткені әл—Фараби бабамыздың өзі адамның адам болып қалыптасуына жан қуаты көздерінің орасан әсері болатынын дәлелдеп, сол қуат көздерін «қозғаушы күш», «ақыл—парасат күші», «сезімталдық күші», «бойға сіңіру күші», «елестету күші» деп алты топқа бөліп қарастырады. Демек, абзал жанды адамдардың іс—әрекеттерінің жақсылыққа бейім тұруы — қазіргі тілмен өрнектесек, зандылыққа жатса керек.

	Мен білетінде айналасына осындай жақсылық ұрығын егіп жүрген азаматтарымыздың бірі — Алтынбек Сәрсенбайұлы. Ол орда бұзатын отыз жасында, 1992 жылы Қазақстан Республикасының Ақпарат министрі болып тағайындалды. Осы қызметте 8—9 жыл тапжылмай отырып, жемісті жұмыстар атқарды. Сол тұстағы жас министрдің ең үлкен жеңісі — тәуелсіз мемлекетімізде бұрыннан өмір сүріп келе жатқан бірде—бір басылымның бірде—бір баспаның жабылмай, сақталып қалуы еді. Қазірде айтуға оңай шығар, ал бірақ сол 90—жылдардың басында империя қамалын бұзып шығып, жеке—дара тіршілік құру жолына түскен мемлекетіміздің қаншалықты экономикалық дағдарыстарға ұшырап, тар жол, тайғақ кешулерден өткенін еске түсірудің өзі ауыр. Бізге ұксас жеке отау тіккен кейбір көрші елдерде басылым атаулы жаппай жабылып, тек мектеп оқулықтарын жариялайтын баспалардың түтінін түтетіп қалғанын да білеміз.

	Ал А. Сәрсенбайұлы Министр болып тұрған заманда біздің байырғы баспаларымыздың біразы уақыт талабына сәйкес қайта түлеп, халықтың игілігіне айналған жақсы кітаптарды жиі шығара бастады. Бір ғана мысал. Күллі әлем жұртшылығы тұңғыш рет атап өткен Абай ақынның 150 жылдық тойы қарсаңында өзім қызмет істейтін «Өнер» баспасында сол 1994—1995 жылдар көлемінде 40—қа жуық басылым жарық көрсе, солардың ішінде шетелдік базаларда басылған «Абай елі» және «Абай» атты ерекше көркем безендірілген екі сурет альбомның орны ерекше болды. «Абай елін» — Прагада, «Абайды» Парижде бастырдық. Үкіметтің құлықсыз, казынаның қалтасы тесік қиын кезенде осы асқан жауапты жұмыстың басы—қасында жүрген А.Сәрсенбайұлының кейде денсаулығы бұзылып, ұйқысы қашқан күндерінің куәгерлері ішінде біз де бармыз... Біздің бағымызға сол кездегі вице—премьер Куаныш Сұлтанов баспаларға қол ұшын беріп, көп көмек көрсеткенін айта кетуіміз керек.

	А. Сәрсенбайұлының ұлтжандылығынан, мемлекетшілдігінен, Мәдениетшілдігінен, руханиятшылдығынан туындайтын тағы бір жақсы қасиеті бар, онысы — әрқашан ақылға қонымды, қалың оқырманның мүддесіне үйлесімді ұсыныс—пікір айтсаңыз, инциатива көтерсеңіз, бірден—ақ қолдап кететіні, қолынан келгенше сөзбұйдаға салмай жүзеге асыра бастайтыны. Мәселен, Мұстафа Шоқайдың екі томдық таңдамалы шығармаларын кезінде шұғыл жариялап жіберуде министрдің биліктің тезіне салған шешімділігі жәрдемдескені де рас еді.

	Алтынбек Сәрсенбаев Ақпарат министрлігін басқарған жылдарда, бір жағынан, тoтoлитарлық билік жүйесінен әлі ұзап кете қоймаған елімізде демократиялық үрдістердің қалыптасып үлгірмей, аяғын әлтек—ТӘлтек басқан кезінде, екінші жағынан, мемлекеттік, ұлттық идеологияның әлжуаздығын пайдаланып, тәуелсіздік дұшпандарының әр тұста ашықтанашық бас көтеріп, әрқилы басылымдарда теріс пиғылдарын боратып басып жатқан бассыздықтармен талай бетпе—бетке келгенде, өзі бірде жеңіп, бірде шегініс жасап жүрсе де, әуел баста Елбасы сеніп тапсырған билігін әсіре пайдаланып, күштеуге, зорлауға барған кезін көргеніміз жоқ. Бұл оның билігі жеткен жеріне шейін демократиялық ұстанымдарға адал екенін танытты.

	Алтынбек мемлекеттік дәрежелі биліктің басында отырған жылдарда талай мәрте кең қолтық өрісті мінездің үлгісін көрсетті. Жаңа сипаттағы мемлекеттік құрылымының іргетасы қаланып, ұстын—тіреуіштері енді орнатыла бастаған тұстағы қызу айтыстар мен идеологиялық ағымдардың тура өтінде қалған Ақпарат министрлігі 1993—1998 жылдарда республикамызда насихат министрлігінің қызметін атқарды десе болғандай еді. Сонда мемлекеттік, тәуелсіздік мүдделерін табандылықпен қорғай білетін билік иесіне төзімділік пен Мәмілегершілік мінездер де ауадай қажет екені көрінді. Ал Алтынбек ініміз сол тұстарда осындай талаптарға толық жауап беретін білгір, білікті, өрелі азамат екенін танытты. Егер әдiлiн айтсақ, Тәуелсіздігіміздің тағдыры шешілген тоқсаныншы жылдарда Елбасының төңірегіне топтасқан аға буын, кіші буын ішінде өзі құралпы жас қайраткерлер арасында Алтынбек Сәрсенбайұлының бойы ерекше биік көрінді. Әлде руханият саласына көбірек араласып жүргендігінен бе екен, әйтеуір әдебиет, мәдениет ауылындағы зиялылар ортасында оның беделі өзгелерден жоғары болды.

	Тіпті ақпарат, баспа, баспасөз саласында таусылып бітпейтін қыруар жұмыстарда, күнделікті талқылау, таластарда да министріміздің талапшылдығы, принципшілдігі, турашылдығы үстіне, өзара сыйластық пен түсіністік секілді адамгершілік ұстанымдарға берік екеніне талай көзіміз жетті. Мәселенки, мен өзім, қазір ойлап отырсам, жұмыс бабында өзім іштей қатты сыйлайтын министр ініммен екі мәрте қайшы келіп қалған екенмін. Онда да министрліктің коллегия Мәжілісі үстінде, жұрт көзінше ашықтан—ашық пікірлеріміз алшақ түсті. Ол — министр, үкімет мүшесі, мен — оның қарауындағы баспа директорымын, былайша қарағанда, бағынышты қызметкер ғанамын. Осы талқылаудан кейін бастық пен бағыныштының аз уақыт тоңтерістеу жүргені түсінікті. Ал сәті түскен бір күні жұмыс бөлмемде отырған маған министр телефон шалды. Кысқа амандық—саулықтан кейін:

	— Жақында Райымбек батырдың екі жүз елу жылдық тойы өтетін еді. Ореке, бізбен бірге Нарынқолға барып, той тойлап қайтуға қалай қарайсыз? — деп сұрады.

	— Баруым керек қой, Алтеке. Бірақ менде қазір көлік жағы қиындау болып тұрғаны... Машинам бұзылып, гаражда тұр еді, — деп мен сонда қисынсыздау жауап бермеймін бе.

	— Ореке, көліктен басқа проблема жоқ па? — Жоқ.

	— Онда тиесілі көлік сіздің үйіңізге соғып, алып кетеді. Дайын тұрсаңыз болғаны, — деп министрім сонда телефон тұтқасын орнына қоя салған.

	Райымбек бабамыздың тойынан кейін біздің қабағымызды қайтып кірбің шалып көрген жоқ.

	Екінші оқиға. 1995 жылы мен қатты аурып, елге кетуге мәжбүр болдым. Бастығыма барып: «Осылай да осылай. Қызметтен қала берген соң, жұмысымнан береке қаша бастады. Енді біраз үзіліс жасап, емделуім қажет» деген себеп—сылтаумен, өз еркіммен арыз жаЗЫП, өтініш айттым. «Әлі де шыдай тұрыңыз. Үйден қатынап емделе беріңіз, әйтпесе тағы да ақысыз демалысқа шығыңыз» деген ақылға сыйымды үгітіне көнбегенімді көрген бастығым сонда мені қызметтен босату туралы бұйрыққа қолын қойды да, аурушаң директорды өз сұрауымен ауылға шығарып салу үшін баспаға әдеттегідей басқарма бастықтарының біреуін не орынбасарын жұмсамай, өзі келіп қатысқаны есімде. Содан үстіме оқалы шапан жауып, арнайы адрес хаты жазылған папкасын тапсырып тұрып:

	— Өз еркімен қызметтен кеткен мұндай директорды бірінші көруім, — деп Алтынбек інім ағасын біраз көтермелеп мақтап алған соң: — Денсаулығын түзеп, қай кезде қайтып келсе, Орекеңнің орны дайын, — деп сөзін аяқтаған.

	Осыдан кейін ұзын ырғасы алты айдай уақыт ауылда жүріп, сол жылғы желтоқсанның соңына таман Алматыға қайтып оралайын. Бала—шағаның қасында бір жұма жатқан соң, сол бала—шағаның «осылай жұмыссыз жүре бересің бе?» деген наразылық аралас итермелуімен сәті түскен бір күні министрімнің алдына тағы бармаймын ба. Сонда министрдің қабылдау бөлмесінде құжынап отырған халықты көрсеткен бұрыннан жүзтаныс хатшы қыз:

	— Аға, жұмыс аяғына қарай бір айналып соқсаңыз қайтеді? — деп жөнін айтқан.

	Хатшы қарындастың ұсынысын құп алып, кешкі сағат алты жарымдар кезінде бастықтың қабылдау бөлмесіне қайтып келсем, манағыдай емес, кісі аяғы басылып қалған екен.

	Алтынбек Сәрсенбайұлы сонда мені кідіріссіз қабылдап, бірден әңгіменің төтесіне көшті.

	— Денсаулығыңыз қалай? Жұмысқа дайынсыз ба? — деп сұрады. — Онда бірінші қаңтардан бастап «Қайнар» баспасына директор болып барасыз.

	Бастығым бұл жолы өте асығыс екен. Ол жағы түсінікті де еді — шаруаның шалғайы қымталып, қортындылайтын жыл аяғы бітуге айналған жауапты тұсқа тура келіп барғанмын. Сонда да бастықпен бес—он минут тілдесіп, баратын баспамның жай—жапсарын сұрап алуға үлгірдім.

	— Ореке, шай—суыңызды дайындай беріңіз. Баспаға өзім апарып отырғызамын, — деп күлді бұдан соң министрім.

	Ал айтыңызшы, оқушым: осылайша айтқан сөзін қайтып жұтпайтын уәдешіл билік иелері көп пе? Қарауындағыларының хал—ақуалына қарап, тіпті дені—басыHың саулығына шейін мән беретін, жанашырлық пейілін танытып қана қоймай, қолма—қол көмегін көрсететін қайырымды билік иелері көп пе?

	Бұрындары базбір қырбайлары (оппоненттері) осы Алтынбек інімізге сыртынан «ұлтшыл» деп кінә тағуға тырысатынын естуші едік. Жақында жоғарыда жүрген тағы бір сайрауықтың Алтынбек теңтөрағалық жасап жүрген «Ақ жол» партиясына «ұлтшылдық ұрандарды пайдаланғысы келеді» деген керауыз пікірін оқыдық. Бұндай сайрауықтардың ойынша (бәлкім, әдейі солай түсіндіруінше), «ұлтшылдық» — ел шошырлық құбыЖық секілді. Мұндай айлакерліктің төркіні белгілі — кешегі қызыл империя заманының ең қауіпті идеологиялық қаруын қазіргі көзқамандар «елім, жерім» деп шырылдап жүрген ең елеулі жігіттерімізге қарсы сілтемек. Дәл осындай көзқамандар жуықта ғана Парламентке сайланған қазақ депутаттары қазақ тілін білуі керек деген өте қарапайым ұсынысқа қарсы дауыс бергенін білеміз. Әрі бұлар өздерінің осындай опасыздық әрекеттерін өзге ұлттардың хұқын сыйлағандық деп тыраштанады. Ал бұлар сонда тәуелсіз мемлекеттің туын көтерген ежелгі ұлттың хұқын қайда жасырып қоймақ екен? Құдайға шүкір, Қазақстан Парламентінде Шерхан Мұртаза, Амангелді Айталы сияқты, Жәкен Қалиұлы, Әбдіжәлел Бәкір секілді «ұлтшыл»азаматтарымыз бар. Құдайға шүкір, мемлекетіміздің әлеуметтік саяси кеңістігінде Рахманқұл Бердібай, Әзімбай Ғали, Мұхтар Мағауин, Аманхан Әлім секілді айтқыш, жазғыш «ұлтшыл» зиялыларымыз бар. Ал осындай тұлғаларымыздың қатарына Алтынбек Сәрсенбайұлын қосып, оған «ұлтшыл» деген айдар тағып сынаушылар табылып жатса, әрине, бұған қуануымыз керек шығар. Өйткені қазір жер—жиһанда өз мемлекеті мен елінің мүддесін жоғары қойған «есі дұрыс» тұлғалардың бәрі — «ұлтшыл». Ал қарақан басының әйтпесе отбасының мүдесін алға шығарған «ұлтсыздар» — беріден қарағанда тоғышарлар, әріден қарағанда мүнәфықтар. Aллам бізді сондайлардан сақтасын!

	Канша айтканмен, билік иелерінің қолында біраз нәрселер — тұтқалар бар. Сіз бен бізге ұқсаған қарапайым көпшіліктің шаруасының шалқайып оңала түсуіне, әйтпесе еңкейіп еңсесі түсіп кетуіне билік иесінің тікелей ықпалы болатыны сөзсіз. Әуел бастан адами тіршілік бағындыру мен бағыныштылық әдістерінен құралған. Бұндай бітім—болмысты бұзбақшы болып әрекет ету — анархия да, бітімгершілікпен тіршілік ету — демократия. Билік иелері бар игіліктерді тепе—тең бөліп бере алмайды, сондай—ақ адамдарды бір—бірімен теңестіруге де шамалары жетпейді. Оның ең өзекті міндеті — әлеуметтік тендік пен әділетті үрдістерді сақтау. Олар ең алдымен өздерін халықтың қызметшісі деп білуі керек. Әл—Фарабидің билік туралы формуласының негізгі мәні, түп қазығы да осыған саяды.

	Ұлық пайғамбарымыз Мұхаммедтің (с.ғ.с.) билік жайында айтқан хадистерін еске түсіріп қойғанымыз да жөн болар еді.

	1. «Патшан Алланың жердегі көлеңкесі».

	2. «Тиран жұмаққа кірмейді».

	3.« Билік иесінің ең жаманы — қатыгез әкім».

	4. «Өзі сұранып іздеп жүрген адамды əкім қоюға болмайды».

	5. «Қиямет күнінде Алланың қайырымы түсіп қарамайтын, жазадан құтқармайтын үш түрлі адамы бар, олар: көрсе қызар ойнасшыл, жалғаншы әкім және Тәкаппар».

	07. 06. 2004 ж.





ҚАЗАҚТА ПАССИОНАР ТҰЛҒАЛАР БАР МА?


	Бұл сұраққа жауап іздеу үшін әңгімені бір қайғылы қапылыс оқиғадан бастасақ деймін.

	Бұрнағы 2006 жылы ақпан айының 11 жұлдызында саясаткер әрі журналист Алтынбек Сәрсенбайұлы ойда жоқта оқыстан қазаға ұшырады. Оқыс болғанда — аурудан яки апаттан емес, қанқұйлы қаскүнемдердің қолынан оққа ұшты. Мұны күллі ел—жұрт тәуелсіздік алғалы бергі уақыттағы қазақ тарихындағы сұмдық трагедия, суыт оқиға ретінде қабылдады. Алтайдан Атырауға шейін, Қырдан Сырға шейін созылып жатқан байтақ даланы мекен еткен ру—ұлыс атаулының бәрі тітіркеніп, түнеріп, қан жылады, аза тұтты. Қапияда қыршын кеткен жақсы азаматқа әркімнің—ақ жаны ашитыны белгілі. Бірақ бұл жолғы көпшіліктің белі қайысып, еңсесі түсе егілуі — жəйша жанашырлыққа ұқсамас еді. Озық туған оғланын артында қалған қалың қарашасы түгел жоқтады десе болады. Қазақтың ежелгі ата дәстүрі қайта жаңғырып, жер—жерлерде жоқтау айтқандар, жоқтау жазғандар көбейді. Соның біразы газет беттерінде жарияланып жатты... Бұл бұрын байқала бермеген тосын, төте құбылыстай көрінгені рас. Біз бейбақ соңғы жетпіс жылдың ішінде талай арыстарымыздан айрылдық емес пе? Соның біразын кезінде аза тұттык, ардақтап еске алдық — бұндай өнегелі Дәстүрден әлі де ажырап кеткеніміз жоқ. Әйткенмен, үлкен—кішісі жаппай тік тұрып, жаназаға қатысқандай жабырқап, жандары күйзелгенін тұңғыш көруіміз осы. Тіпті алыстағы ауылдарды жайлаған бейтаныс кісілердің аузынан: «Апырмай, осындай азаматты қалайша көзі қөзі қиып атты екен?!» деген аһ ұрма сөздерді талай естідік. Араға жылдар түссе де, есіл ерін азалаудан елінің, сірә, тоқтайтын түрі жоқ.

	Осы құбылыстың сыры неде? Рас, Алтынбек Сәрсенбайұлы саясатқа ерте араласып, сонау 1989— 1992 жылдарда жастар газеті «Өркен — Горизонттың» редакторы болып тұрған кезінде—ақ (әлі жасы отызға толмаған) жаңалыққа жаны құмар, прогресшіл, демократиялық бағыттағы жігерлі, жүректі журналист ретінде оқырмандар арасында танымал бола бастаса, кейінгі жылдардағы жауапты қызметтерінің (Президент және үкімет әкімшілігінде бөлім меңгерушісі, министр, қауіпсіздік кеңесінің хатшысы) бәрінде де азаматтық ұстанымы берік, ұлтшыл, мемлекетшіл қайраткер ретінде қалыптасты. Ал 2003 жылдан бастап демократиялық оппозиция жағына өтіп (біздің елде өздерін «демократиялық» деп атамайтын бірде—бір партия жоқ емес пе?), «Ақ жол» партиясын құрушылардың қатарына кірді. Қысқаша өмірбаяны осындай. Қазақ тарихының жаңа кезеңінде саяси—әлеуметтік кеңістікке белсене араласып жүрген «Жас түріктердің» біразының өмір жолдары осыған ұқсас. Бірақ сол «жас түріктер» тобының арасынан Алтынбек ініміз әуелденақ ерекшелеу көрінді. Осы ерекшелікті өзгелерден бұрынырақ байқаған оның қасында жүрген саясаткерлер емес, ең алдымен ұлттың зиялы қауымы, оның ішінде жазушылар еді. Ақын, жазушылардан Пәлендей кәнігі, әккі саясатшылдар шықпағанмен, олардың әу бастағы жаратылыстан интуициясы, түйсігі мықты болатындығы бесенеден белгілі емес пе?

	Алтынбек Сәрсенбайұлы қамшының сабындай қысқа ғұмырында (43—44 жас деген — не тәйірі?) туған елінің тарих көшінде құйрықты жұлдыздай жарық із қалдырып, ағып өтті. Асыл азамат дүниеден қайтқан соң, оның қырқын атап өтуге жиналған көпшілік алдында маған да сөз кезегі тигенде: «Алтынбектің аты қазақтың азаттық тарихында қалды. Ол өзінің Әлихан Бөкейхан, Ахмет Байтұрсын, Мұстафа Шоқай секілді ағаларының қасына барып жатты» дегенім бар еді. Өзге жазушы әріптестерім сол жолы менен де гөрі жоғары бағалап, жүрек жарды пікірлерін айтқан.

	Арада недәуір уақыт өтсе де, Алтынбектің бейнесі әсте көмескіленер емес.

	Неге? Асыл азаматтың туған—туысқандарының, дос—жарандарының, әріптестерінің оның жарқын бейнесін жаңғыртып, жиі—жиі еске алып отырулары, сағынышпен сарғайып, іздеп отырулары әбден түсінікті. Ал бірақ өзге қаймана қазақтың, тіпті өмірінде онымен бір рет кездесіп, бір ауыз сөзін естімеген қарапайым мұғалім мен дәрігердің Алтынбектің аты айтылғанда жүздеріне қан жүгіріп, қасқабақтары жыли бастайтыны неліктен? Тіпті оны көзі тірісінде талай ғайбаттағандардың (ондайларды да көргенбіз) енді неге үндері шықпайды?

	Алтынбек Сәрсенбайұлының өмірі мен өлімі, өнегесі мен мұрасы туралы әңгіменің әл—әзір таусылып бітпейтіні хақ. Өйткені қазақ елінің тәуелсіздік тарихы әлі толық жазылып біткен жоқ. Қазақияның тәуелсіздік тарихында елі мен жерінің еркіндігі үшін, оның байлығы мен дәулеті ұстағанның қолында, тістегеннің аузында кетпей, алдымен өзіне бұйырып қалуы үшін қан мен терін төккен, халқының емес, жалпының мүддесін қорғаған, сөйтіп әрқашан желдің өтінде, жаудың бетінде жүрген нелер жанкешті ерлер, наркескен жігіттер болды емес пе?

	Ондайларды қазіргі таңда пассионарлық тұлғалар қатарына жатқызамыз.

	Алтынбек Сәрсенбайұлы, сөз жоқ, қазақ жұртының жаңа тарихындағы пассионарлық тұлғалардың бірі еді. Оның соңғы он—он бес жыл ішіндегі өмірі мен қызметі, жеңісі мен жеңілісі, ең соңында өзі тандап алған асыл мұраттары жолында басын қатерге тігіп, мерт болуы — біз пассионар атап отырған жігіттің атына заты сай тарихи тұлға екенін тағы дәлелдей түседі. Өйткені осындай пассионар тұлғалар, Л.Н. Гумилевтің анықтауынша: а) өз мақсаттарына жету үшін шексіз қажыр—қайраттарын жұмсайды; ә) сол мақсаттары жолында жеке басының мүдделерінен бас тартып, өзі іздеп тапқан асыл идеалдарға (кейде, бәлкім, жүзеге асуы Қиын қияли нәрселерге) бар өмір арнайды; б) жанкештілікке, қатерге бас тігуден қорықпайды.

	Сонда пассионар тұлғалар дегеніміз кімдер? Біздің заманымызда пассионаризм ілімінің негізін қалаушы тарихшы әрі философ Л.Н.Гумилевтің пікірінше, адамзат тарихының мыңдаған жылдарға созылған салқар көшінде әу баста ерекше жаратылған жеке индивидтердің, жер әлемді қоршаған биосфераның ерекше энергиялық қуатын бойына сіңірген тұлғалардың атқарған, атқарар қызметі айрықша болмақ. Әрбір этностың тарихындағы пассионарлық кернеудің, пассионарлық кеңістіктің толқындары мен қысымы көтерілген тұстарда Наполеон, Зұлқарнайын, Сулла, Жанна д'Арк, Аввакум, Ганнибал, Шыңғыс хан секілді қайраткерлер тарих сахнасына шықпақ. Бір сөзбен айтқанда, тірі әлем биосферадан энергия қуатын нәр алатын ерекше жаратылған адам нәсілдері айнала қауым—қоғамы қозғалысқа түсіп, қара қазандағы қайнай бастағанда (мұны — «Избыток энергии» — күш—қуаттарының асып—төгілуі деп сипаттайды екен) тізгінді өз қолдарына ұстап, жаңа жалпы өрістерге, өзгерістерге бастайды. Осындай әлеуметтік—қоғами дүмпулердің себебін бұрынғыдай үйреншікті тап тартысы теориясына сыйғыза алмаған ғұлама ақыр соңында «Пассионарлық серпін» деген ұғымды ойлап тауып, оның негізгі себебі — космостан жеткен қайрат—жігердің, жарықтың (космическое излучение) әсері деп түсіндіреді. «Барлық себеп — Құдайдан» деп айта алмайды. Қарапайым тілмен нобайласақ: әрбір этнос — биологиялық, географиялық құбылыс болса, сол этносты қалыптастырушы, ілгері бастаушы, өрге қарай сүйреуші — жақын космостан күш—қуат алатын пассионар жетекшілер болып шығады.

	Жалпы, бұл теорияның қыры мен сыры мол. Қайшылықтары да жеткілікті. Пассионаризм табиғатын тереңірек түсіну үшін, сірә, академик В.И. Вернадскийдің еңбектерін оқу керек. Сондай—ақ Л.Н. Толстойдың «Соғыс және бейбітшілік» романының ең соңғы тарауын шолып шықсаңыз да, біраз нәрсеге көзіңіз жетеді. Онда мынадай жолдар бар (түпнұсқадан өзгеріссіз келтіріп отырмыз): «Все это могло бы быть интересно, если бы мы признавали божественную власть, основанную на самой себе и всегда одинаковую, управляющего своими народами через Наполеонов, Людовиков и писателей». Осы пікірдің өзі де пассионарлық теорияның алғышарттары емес пе? Толстой мұнда Құдайдың қалауын жүзеге асырушы саяси билік ұстындары қатарына жазушыларды да қосып жібереді — басқа айырмасы байқалмайды.

	Сонымен пассионарлар — ерекше жаратылған, қоғам—қауымның қозғаушы күштері, Гумилевше қайырсақ, тарих көшінің жетекші тұлғалары.

	Бірақ олар — шетінен мінсіз, идеал иелері емес. Олардың ерекше қуатты, ілгерішіл адамдар екенін, бірақ көпшілігі кәдуілгі жұмыр басты пенде болғанын, кейбір кезеңдерде (Гумилев ОНЫ «Пассионарный перегрев» — «пассионарлық асып—тасу» деп атайды) қателікке ұрынатындарын, психологиялық өзгерістерге ұшырап, өзімшілдікке салынатынын тарихи мысалдармен жақсы дәлелдеп шығады. Сондай—ақ ғұлама дүние жүзі ұлыстарының (этностарының) арғы—бергі ұзақ тарихын зерттей отырып, пассионарлық толқындардың өрлеу, тұрақтану, қалыптасу, қайту, өшу кезендерін де атап өтеді.

	Адамзат тарихы, әрине, Шыңғыс хан, Зұлқарнайын, Наполеон секілді бітімі зор, көп зерттеліп, көп жазылған қолбасшылардың қызметімен шектелмейтіні белгілі. Әрбір үлкенді—кішілі ұлт пен ұлыстың бұрынғы—кейінгі тарихын жасасқан, көшін бастап, көркін түзеген, атағын асырып, рухын байытқан атақты Әміршілері мен әскер басылары, батырлары мен ақындары, ақылмандары мен абыздары болған. Біз бұл жерде рухани пассионаризм туралы да ұмытпауымыз керек. Кемеңгер Л.Толстой жер бетінде Құдайдың қалауын жүзеге асырушы тұлғалар қатарына жазушыларды текке қосып отырған жоқ шығар. Л.Гумилев те пассионарлар тізімінде ерте дүниедегі атакты шешендерді атап кетеді. Сол шешендерің біздің қазақтың орақ ауыз, от тілді ескі билерін еске түсірмей ме? Демек, саяси—әлеуметтік пассионаризммен қоса қабат рухани пассионаризм де өмір сүретіні шындық. Бәлкім, әлгінде айтылған, жақын космостан қуат алатын биологиялық—географиялық феноменді ұлт, ұлыс (Гумилевше — этнос, этносфера) деп атасақ, әрбір өзгерістер мен құбылыстар әуелде рухани пассионаризмде көрініс табады емес пе? Мәселен, араб халифатының (империясының құрылуы мен мұсылман әлемінің пайда болу негізі — Мұхаммед (с.ғ.с.) бастаған діни, рухани пассионаризм екені түсінікті.

	Өйтіп алысқа бармасақ та, өзіміздің қазақ тарихындағы ең ірі жасампаз тұлғаларымыздың жанында жүрген атақты жырауларымыз Жиембет, Ақтанберді, Үмбетей, Бұқар, Нысанбай, Махамбет пен Төле, Қаз дауысты Қазыбек, Әйтеке билер нағыз пассионарлар, көпшілікті ауыздарына қаратқан көсемдер болғанына күмән жоқ.

	Ал біздің заманымызда сахнаға жаңа тумыстағы саясаткерлер шықты. Мұның да себептері түсінікті. Бұрындары (соңғы жетпіс жыл көлемінде) біздің елімізде бір ғана саясатқа коммунизм мұраттарына қызмет ету, бір ғана саясаткердің — компартия Басшысынын айтқандарын жүзеге асыру міндеттері тұрды. Саяси пассионаризмге орын қалмаған еді. Тіпті аздыкем пассионарлық мінез көрсете бастаған Генсек Н.С.Хрущевтің өзін кезінде қасындағы суб—пассионарлардың құлатып тынғанын білеміз. Әйткенмен, тарих доңғалағы әрі қарай жылжи берді. СССР аталған еуразиялык империя күйреп, тәуелсіз мемлекеттер, егеменді елдер дүниеге келді. Жаңашыл демократиялық үрдістер туып, бұрын байқала бермейтін саяси науқандар мен әлеуметтік топтар, әр түрлі партиялар бас көтерді. Біз енді жеке адамдар, әрқилы топтар арасындағы қызу айтыс—тартыстарды ғана емес, бұрындары «совет халқы» аталатын «Тұтас тату» жамағайындардың мүдделері алшақтап, араздаса бастағанын, жағаласып, жаулай бастағанын да көрдік. Міне, Дәл осы қилы кезенде жас мемлекеті мен жаңарған ұлтының үмітін өшірмей, оның шаңырағын көтеріп шыққан жанкешті ұлдары болды. Сол тұста тәуелсіз Қазақстанның тұңғыш Президенті Нұрсұлтан Назарбаевтың көк туы астына жиналған саясаткерлердің, пассионар ұрпақТың арасында анау асқар Алатаудың ақбас шыңы ХанТәңірінің баурайынан ұшып шыққан Алтынбек Сәрсенбайұлы бар еді.

	Мен бұл рисалымда бұл азаматтың 15—16 жылға созылған саяси өмірбаянына, саяси күресіне тоқталып, талдау жасап жатпаймын. Мұның бәрі — келешектің еншісінде деп білемін. Алтынбектің өмірі мен күресінің қазақ тарихының еншісіне айналатынына қазір кімнің күмәні бар?

	Осындайда 2004 жылы өткен парламент сайлауы еске түседі. Сол жолы мемлекеттік қызметтен босанып, «Ақ жол» партиясының тең төрағалығына сайланған Алтынбек сайлау науқанына ерекше қызу араласып кетті. Сол науқан кезінде ол партиялық бір үміткерді үгіттеу үшін менің туып—өскен жерім Шиелі ауданына барады, жиындарға қатысып, сөз сөйлейді, сайлаушылардың сұрақтарына жауап береді, жатажастанып әр түрлі кездесулер өткізеді. Кейін Алматыда тұратын баласының үйіне зәуімен қыдырыстап келген өзімнің қарт ұстазым, көзі ашық, көңілі жүйрік Досекеңнен — Досмақан Сұлтанов ағайдан сұрамаспын ба?

	— Досеке, Шиелідегі кездесулер қалай өтіп жатыр? — деп. Аса сабырлы, ақырын баппен сөйлейтін ағайым сонда аз—кем ойланып отырды да:

	— Жалпы жаман емес... Әркім ойындағысын айтады да, — деді. — Бірақ мен көбісінің сөзіне оншалық қанағаттанбадым, — деді.

	«Қанағаттанбадым» — өзім ежелден ерекше сыйлап, әрбір пікіріне құлақ асатын ағайымның аузынан шығаТын ауыр айып сөз екенін бұрыннан білемін. Досекең зәуімен біреуді мақтағысы келсе, әйтпесе өзі оқып шыққан бір кітапты ұнатып қалса: «Әбден қанағаттандым», — деп сипаттар еді. «Қанағаттанбадым» дегені — мансұққа шығарғаны.

	— Неге қанағаттанбадыңыз? Досекең менің бұл сұрағыма қысқа жауап берді.

	— Соларыңның сөзі де, өзі де өлпең көрінді маған... Мен мұны естігенде ұстазымның емеурінін тез түсіне койдым. «Өлпен» — Досекеңнің сиректеу қолданатын сипаттама сөзі. «Өлпең» — біздің жақта жеңіл—желпі, салмақсыз, арты сұраусыз деген ұғымды білдіреді.

	Осы күнгі баққұмар, таққұмар саясаткерлер біразы осындай «өлпең» екенін естіп—көріп жүргендіктен:

	— Шынымен—ақ жөні түзу біреуі жоқ па екен? — деп тақымдай түстім.

	— Неге болмасын? Ондайлары бар. — Сонда сіз қайсысына қанағаттандыңыз?

	— Анау Алтынбектің айтқандарына әбден қанағаттандым.

	— Неге? — Оның сөзі де, өзі де тегеурінді көрінді маған.

	Арада бірнеше жыл өткенде, Алтынбекті еске түсірсем, алыс ауданда әлі де аман—сау жүріп жатқан қарт ұстазымның осы сөзі ойыма орала береді. «Тегеурінді» ...Қалай тауып айтқан? Қазақтың ескі ауылында өмір сүрген кәрі құлақ қариялар ішінде «сыншы» аталған білімпаз, тамыршы кісілер адамды бір көргенде—ақ кім екенін танып, жаратылысын, болашағын болжап айтып бере берген деседі.

	Расында еліміздің соңғы он—он бес жылдық тәуелсіз кеңістігінде көрініп жүрген жас саясаткерлер ішіндегі ең тегеуріндікі — осы Алтынбек еді. Сірә, сол тегеурінділік — оның ішкі жаратылысынан, ата—бабасынан дарыған қасиеті болса керек—ті. Мінездегі туа бітті қайсарлықтың дүниетанымдағы беріктікке, бекемдікке айналып, турашылдық пен тұғырлықтан таймайтын табанды іс—әрекеттерге бастайтынын байқаймыз. Ал Алтынбектің үлкен биік қызметтерінде жүріп те (министр, қауіпсіздік кеңесінің хатшысы, елші), кейін саясаттың бұралаң жолына түсіп кеткен кездерінде де өзі дұрыс, әділетті деп тапқан мұраттардан жалтарып, жауырды жаба тоқыған, әйтпесе күштінің алдында кібіртіктеп, күмілжіген жерлерін көрмеппіз. Қателескен тұстары бар шығар, бірақ ешкім оның қасақана істеген әрекеттерін атап түстеп шыға алмас. Ол жеңген кезінде де, жеңілген жерінде де тегеурінді еркектік ер мінезін мойындатып жүрді. Оның адам танудағы кемшіліктері аз емес еді, бірақ қоғам тануда замандастарының алдына түсіп кетті.

	«Саясат» деген сөз («Политик») көне грек тілінде «мемлекет» деген ұғымды білдіреді екен. Ал Шығыс елдеріндегі «саясат» ұғымының мағынасы басқашалау жан—жақты, кеңірек. Қарапайым халықтың түсінігінде бұған «өз мүдденді орындау үшін қарсы жақты алдап—сулап айтқанға көндіру» деген қисындарда жата береді. Бүгіндері «Саясат — мүмкіндіктерді жүзеге асыру өнері» деп жүргендері де осы төңіректен шығады емес пе?

	Өзім саясатқа жүйрік болмағандықтан (біздер, жазушылар, оған көбіне философиялық мораль тұрғысынан қараймыз ғой), бірде саяси күрестен шаршаған сынайда қабағын түйіп отырған Алтынбек інімді көріп: — Анау Алаш ардагері Мұстафа Шоқай егер заман түзеліп, жағдай туса, бәрін тастап, мұғалімдікті тандап, әйтпесе ғылым жолына түсіп кетуді армандайды екен. Саясаты құрғырдың шиыр шырғалаңы көп, лас нәрсе екеніне көзі жеткен—ау шамасы, — дегенім бар еді.

	Қаржы қыспағына түскен қиын жылдарда М.Шоқайдың екі томдық таңдамалы шығармалар жинағының («Қайнар», 1998, 1999) басылып шығуына өзі тікелей жәрдемдескен, Алаш қайраткерлерінің өмірі мен өнегесін ерекше құрмет тұтатын министр ініміз сонда басын көтеріп:

	— Неге? Саясатты жасайтындар адамдар. Оның адал жүргізілуі де сол адамдардың қолында, — деген.

	Біздің білуімізше, Сәрсенбайұлы өзінің қысқа ғұмырында осылай өзі дұрыс көріп ұстанған жолынан — саясаттағы адалдық пен әділдіктен тайған жоқ. Бұл анық пассионарлық жаратылыстан туған мінез еді. Л.Гумилевтің анықтауынша, мұратқа жету жолындағы жанқиярлық, жанкештілік — пассионар тұлғалардың бойЫнда кездесетін міндетті алғышарттардың бірі көрінеді.

	Осындай пассионарлық тұлғалар қалай, қайдан пайда болары. Гумилевше айтсақ: а) генетикалық тұқым қуалау жолымен; ә) биосферадағы тірі жаратылыстың айрықша қуатын бойына сіңіру арқылы; б) қоғам өміріндегі әлеуметтік—пассионарлық дүмпу кезінде сахнаға шығады екен. Ең қызығы — әлгіндей пассионарлық кеңістіктің әр мерзімінде қайталанып отыратын дүмпулер 5 жылдан аспайтын көрінеді. Бұл аса күрделі, күрмеуі көп философиялық ағым, ол әлемдік жаратылыс, астрономия, астрофизика, биосфера ғылымдарының қазіргі даму шегіндегі қиыр

	шиырлармен сабақтасып жататын құбылыстар болғандықтан, ол жағына тереңдеп бармай—ақ, бүгінгі қазақ қауымының болмысына жақынырақ келетін, орыс оқымыстысы негізін қалаған адамзат тарихындағы жаңа көзқарасқа—этногенездің пассионарлық теориясына аз—кем назар аударсақ жеткілікті шығар. Осы тұрғыдан қарастырсақ, өткен 2001—2006 жылдар да біздің елімізде осындай пассионарлық бір дүмпудің болғаны байқалады. Ол дүмпудің саясиәлеуметтік себептерін термелеу — біздің міндетіміз емес (әрі оған біздің әлеуетіміз де жетпес), бірақ осы жылдар аралығында қазақ қоғамы ішінде әрқилы толқу—толқындардың қозғалысқа түсіп, басқарушы «ақсүйек» топтардың арасында шиеленіскен күрестердің асқына түскені қазір ашық, жария жазылып жатыр. Сол 5 жылға созылған пассионарлық дүмпудің қақ ортасында жас саясаткер Алтынбектің жүргенін елдің бәрі біледі десе болғандай. Әрі ол қатардағы қатысушы емес, жанкештілік қасиетті бойына сіңірген пассионарлық тұлғаға ұқсайтын еді. (Осы орайда М.Горькийдің сонау ХІХ ғасырдың соңында, ХХ ғасырдың басында болашақ төңкеріс, өзгерістерді болжап жазған «Сұңқар туралы жыры» мен «Дауылпаз туралы жыры», сондағы: «Безумству храбрых поем мы песню!» деген ұрандама сөздері еске түседі. Осындағы «Жанкештілердің көзсіз ерлігі» деген тіркес — Гумилевтің пассионарларға беретін мінездемесіне әбден орайлас келеді).

	Осы 5 жыл ішінде Алтынбектер нағыз пассионарлық биіктерге көтеріліп, пассионарлық амал—әрекеттер жасай алды ма, жоқ па — оған толық көзіміз жетпейді. Бірақ өзге билік тарапындағы, оппозиция тарапындағы ең тұрлаулы, ең тұрақты жігіттердің ішіндегі терең білімдісі, сауаттысы, біліктісі, қазақ тілін, қазақ мәдениетін жетік білетіні — демек, туған ұлтына өзгелерден гөрі жақынырағы осы Алтынбек еді. Оның ұлтына жақындығын біз бұл арада текке айтып отырғанымыз жоқ.

	Өйткені Гумилев зерттеулері бойынша: пассионарлық дүмпулер немесе кернеулер көбінесе бір ұлттың (этностың) ішінде жүреді, яғни «Пассионария Индукция гораздо сильнее действует на людей той же этнической принадлежности, что и пассионарии — источНики Индукции». Қарапайым ұғыммен айтсақ, қоғам қауымды ілгері бастаушы, өзгертуші ірі тұлғалар әрбір ұлттың төл тумалары, оның тілін, ділін, менталитетін жетік білетін ерекше жандар болып шығады. Бұлар өздерінің бойындағы пассионарлық қуатты өз қандастары арасында ғана тарата алады. Ал ұлттан тыс тұрған, оның тілін, психологиясын, салт—дәстүрлерін бойына сіңірмеген қайраткерлер қаншама атақты жампоздар қатарына қосылып жүрсе де, елді соңына ертетін ержүрек тұлға бола алмайды. Бұның өзі, қарап отырсақ, тарихи шындық, ҒЫЛЫМи зандылық екен.

	Осындайда жеке бастың қам—қарекетінен — мансаптан, байлықтан, атақтан баз кешіп, а) ұлтының; б) демократияның мүддесін бәрінен жоғары қойған, өзге көпшілігімізге ұқсап жақсы ұрандарды жай айтып, ал түптеп келгенде ошақ қасынан ұзамай, бүгінгі Құлқынға, бүгінгі қалтаға қызмет етіп, өзін мақтағанды, өзгені даттағанды тәуір көретін, көсем болмаса да көсемси беретін, шешен болмаса да шешенси беретін, пенделердің қатарына қосылмаған, қосылғысы келмеген Алтынбектей азаматын сүймегенде, бұл ел кімді сүюші еді? Кеңестік дәуірде біз көрген ең соңғы пассионар ағамыз, батырлардың соңы Бауыржан Момышұлы ғой. Баукең дүниеден өткен соң, тоқырау заманының тоғышар тыныштығын бұзған кімің бар? 1986 жылдың қаһарманы Қайрат Рысқұлбековтің үнін шығармай, тас қамауда тұншықтырды... Тек тәуелсіздік таңы атқаннан кейін ғана қайнарлардың көзі ашылып, айбарлы азаматтарымыз төбесін көрсете бастады емес пе? Енді осы айбарлы азаматтарымыздың ортасынан барды місе тұтпайтын, әлемдік өркениет өнегелеріне ұмтылған, тәуелсіз елде тәуменділікке, кіріптарлыққа көнгісі келмейтін көпшіліктің көшбасшысы болуға жарайтын жаңа буын, айдарлы оғландарымыз алға шықты емес пе? Мұндай оғландардың қарасы көп емес—ті. Сол аздардың бірі, қысқа өмірінде өзінің мемлекетшіл, ұлтшыл, демократияшыл екенін әрбір басқан қадамы, сөйлеген сөзі, жазған мақаласы арқылы дәлелдеп, шегінуді, иілуді, бүгілуді білмеген, мәмілеге, мәймөңкеге бармаған, анау арғыдағы Райымбек бабасына, бергідегі Бауыржан ағасына ұқсаған, тартқан атпал азаматы қапияда қазаға ұшырағанда артындағы ел—жұртының егіліп, жоқтау айта бастауында әлеуметтік, психологиялық, мезгілдік, кезеңдік сыр—сипаттар бар екені анық. Мұндайда елінің үмітіне айнала бастаған қыршынның өмірі мен өнегесін әсіре бағалау, идеализациялау, бірте—бірте, уақыт өткен сайын аңызға айналдыру деген бола береді.

	Өз басым ұзақ жылдар бойы Алтынбектің қарауында қызмет істеп, әріптес, пікірлес, серіктес болған көп қазақтың бірімін. Жасымыздың алшақтығына қарамай, жұмыс бабында жиі тоқайласудың, кейде тіпті таласып, талқыға түсудің арқасында біз бір—бірімізді жақсы танып, бірте—бірте жақын араласа бастаған едік. Өткен 90шы жылдардың ортасында Алтынбек Сәрсенбайұлы ақпарат және қоғамдық келісім министрі ғана емес, мемлекеттік биліктегі ең ықпалды идеолог болып тұрған кезде, республикалық «Қазақстан» баспасының директоры, байырғы баспагер Ерік Сыздықов ағамыз кездескен сайын: «— АО Сәрсенбаев, жағдайларың қалай?» деп амандасушы еді. «АО Сәрсенбаевы» — сол кезде жиі айтыла бастаған АО — акционерное общество деген ұғымды білдірсе, А — Алтынбек, О — Оразбек деп тұспалдайтын (әрине, қалжың ретінде). Маған арналған ықылас—пейілін көзі тірісінде Алтынбектің өзі де бірер мәрте жасырмай айтқаны бар: бірде — маған риза болған тұсында, тағы бірде — өкпелеген, бәлкім, ренжіген кездерінде. Ризалық білдірген тұсы — 2000 жылдың жазы болса керек. Сол жолы министр інімнің қабылдауына кірсем, әдетте мені жарқын жүзбен орнынан тұрып қарсы алатын Алтынбектің қабағы қату, көзінде кірбің бар екен. Даусы да бәсең шықты. Көп сөзбұйдаға салмай, бүйтіп көңілсіз отыруының себебін өзі айтты.

	— Менің бірге туған қандастарымнан кем көрмейтін осында... үш ағам бар еді, — деді. — Соның біреуі Пәленшеев еді (аты—жөнін атап айтты), екіншісі — Хайдекең еді, бұл кісі дүниеден өтіп кетті, үшіншісі — мына Сіз боласыз. Хайдекең туралы пікірімді қоштасу сөзі ретінде «Егеменде» жаздым, оқыған шығарсыз... Ал анау Пәленшеевке, өзіңіздің де хабарыңыз бар, осындай қиын кезеңде қолымнан келген бар көмегімді көрсеттім, қаржылай да, материалдық та жағдайлар жасаттым. Енді келіп осы ағамыз менің сыртымнан, министрліктің қалауынан тыс қолайсыз әрекеттер жасап, барша баспагерлер күнін көріп отырған ортақ байлық көзін өзі иемденіп кетпекші болып жүр. Әрине, мен осы жерде отырсам, бұған жол бере қоймаспын...

	Алтынбек бұдан соң сәл саябыр тауып, оның сөзін үнсіз тыңдаған маған қарай орындығын жақындата түсті де:

	— Енді сол жақсы көретін ағалардан өзіңіз қалдыңыз, — деп, жүзін жылытып, қабағын ашып сөйлей бастады. Өзінің мені неге жақсы көретінін екі—үш тіркеспен термелеп те шыққан.

	Өзін мақтағанды кім жек көрсін, мен де сол жерде басымды изеп, ризалығымды білдірсем керек—ті.

	Екінші жолы «мені неге жақсы көретінін» Алтынбектің өз аузынан, 2006 жылдың басында, Алматыдағы Достық даңғылының бойына орналасқан «Ақ жол» партиясы штабының ғимаратындағы тең төрағаның жеке кабинетінде өткен оңаша отырыста естідім. Ініміз менің 2005 жылы жарық көрген «Өмірнама» атты кітабымды оқып шыққан екен, сөз арасында осы кітапка тоқталып, автордың атына тағы да жағымды пікірлерін айта бастаған.

	— Сонда «Өмірнама» несімен ұнады? — деп сұрамаймын ба?

	— Осы уақытқа дейін талай мемуарлық шығармаларды оқыдық қой. Соның біразынан Сіздің кітабыңыздың артықшылықтары бар екен.

	— Ол қандай артықшылықтар?

	Өзге барша қаламгерлер секілді, жылы сөзге зәрулігін танытып отырған авторға қарап, сонда АлТынбек жымия күліп қойды.

	— Ореке, қазіргі классиктердің бірі екеніңізге қарамай, сіз осы кітабыңызда, өзге мемуаршылар секілді, ең алдымен өзіңізді ерекше көрсетуге тырыспай, бәрін болған күйінде, ешкімді кінәламай, күстаналамай, шындық қалпында жазады екенсіз. Кітабыңыздың ар жағынан өз бейнеңіз көрініп тұр. Осыдан кейін өзіңізді бұрынғыдан да жақсы көріп кеттім.

	— Кітабының ар жағынан өзі көрініп тұруы жетістікке жата ма өзі? — деп мен Алтынбектің мені мақтап отырғанын түсініп отырсам да, бір жағынан сыпайылық жасап, екінші жағынан творчестволық психологияның қиыр—шиырларын қозғамақ болып, əңгімемізді әрі қарай сабақтай түстім. — Мәселен, біздің кейбір талантты ақындарымыз мансапқорларды өлеңге қосып сынайды да, ал өздері өмірде солардың алдында құрақ ұшады, дүниеқұмарлықты сынайды да, өздері баю үшін мойындарына дорбасын іліп алып, ел аралайды... Сонда өнер жасаушы мен оның өз өмірі алшақ жатса, мұны қалай түсіндіруге болады?

	Әдетте кездескен сайын әдебиет, Мәдениет айналасындағы әңгімелерге құлақ түріп, өзі де пікір қосып отыратын ініміз бұл жолы бұл тақырыпты әрі қарай өрбітуге құлық танытпай:

	— Бұл жайындағы ойларымды кейін кеңіректе мақала ретінде әйтпесе өзіңізге жолданған хат ретінде жазармын, — деп қысқа қайырғаны бар еді.

	Бірақ, өкінішке қарай, Алтынбектің ол ниеті жүзеге аспады. Үлгірмеді...

	Министр інімізбен тату—тәтті қатынаста бола жүріп те пікір таластырған, бір—бірімізге қайшы келген, тіпті ренжіскен тұстарымыз да бар. Оның себебі — Алтынбек Сәрсенбайұлы қаншама мәртебелі қызметте жүрсе де, онымен ашық, тура сөйлесуге, тіпті қарсы келуге болушы еді. Ол сырт көзге түсі суық, кейде қату, қатал көрінгенмен, өзі сыйлайтын, сенетін адамының алдында өте кең пейілді, ашық, ақжарқын азамат екені бірден байқалатын. Бір сөзбен айтқанда, нағыз қоспасыз демократ еді. Ол басқарған жылдарда министрлікте өтетін коллегия Жиындарында, өзге де кеңесмәслихаттарда пікір шектеушілікке, әкімшілік қысымдарға жол берілмейтін. Содан кейде артык—ауыс пікірлер, талас—тартыстар шаң беріп, творчестволық ортаға тән шатақи мінездер де көрініп қалатын. Соның бәріне кеншілікпен, төзімділікпен қарайтын министр бәрібір тізгінді өз қолынан шығармай, әрқалай сұрақтар туғызған ірілі—ұсақты мәселелерді ортақ істің мүддесі тұрғысынан әділдікпен шешіп отырар еді. Ал оқта—текте өзі де қателесіп, мүлт басқанда, өзге төрешілдерге ұқсап шіренбей, шікіреймей, қисайғанды — тезірек түзетуге, ал түзелгенді игілікке айналдырып жіберуге қабілеті жетіп—артылатын. Бұл оның бойына туа бітті дарыған лидерлік, жетекшілік қасиетке ұқсайтын. Ағалы—інілі екеуміз (бұл айтуға жеңіл, ал Шынына келсек, ол — министр, мен — оның қарауындағы қатардағы баспа директоры) екі мәрте бірбірімізге қарсы келіп, жұмыс бабында шиеленісіп қалғанның артынан көп ұзамай маған өзі звондап, бірде Нарынқолдағы Райымбек батырдың тойына, бірде «Ақ қайындағы» демалыс орнына шақырып, тез татуласып кеткеніміз жайында мен бұрынырақта, 2004 жылы, Алтынбектің көзі тірісінде жарияланған «Әл—Фараби формуласы» атты рисаламда еске түсіргенмін...

	Кеңпейілділік, көркем, көсем мінез — А.Сәрсенбайұлының азаматтық, адамгершілік қасиеттерін айқындай түсетін жақсы сипаттардың бірі еді.

	Әлбетте, А.Сәрсенбайұлы өзінің келте ғұмырында бірден талантты журналистен танымал саясаткерге айналып кете қойған жоқ. Өзгелерге ұқсап өсу, толысу, өзгеру жолдарынан өтті. Сөйтіп бірте—бірте тұрақты, тұрлаулы демократ қайраткер ретінде қалыптасты. Демократ қана емес (қазірде осының өзі таптаурын ұғымға айналып барады емес пе?), халқының қамын жеген, соның жолдарын іздеген жолбасшы ретінде танылып үлгірді. Қоғамтанушы—адамтанушы ой иесі, публицист, ғалым ретінде де жарқырап көріне бастаған.

	Ал бірақ осындай озық жігіттің тоқсаныншы жылдардың басында биліктегі авторитаризмнің, әлеуметтік тұрмыстағы жаппай жекешелендірудің жақтаушысы болғанын жылы жауып қойғымыз келмейді.

	Мәселенки, 1994 жылы біз Абай туралы сурет—альбом кітабын бастырып, дүниеге тарату үшін Париж

	шаһарында орналасқан ЮНЕСКО—ның орталық штабымен келіссөз жүргізуге барып, он күндей қыдырыстап қайттық та, осы сапар үстінде інімізбен көп сөйлесіп, көп пікірлесудің сәті түскені бар. Бұл Қазақстанда социализмнің түбегейлі күйреп, жаңа нарық қатынастарының қағынып тұрған кезі еді. Елімізде жаппай жекешелендіру науқаны басталған. Соның ішінде жерді жекешелендіру туралы гу—гу Әңгіме елдің ұйқысын қашырған заман еді. Ал Парижге бірге келген Алтынбек ініміз осы жер дауында... жекешелендірудің белсенді жақтаушысы болып шықты. Қонақүйде, көше бойындағы қыдырыстарда, жақын мандағы тарихи мекендерді аралап жүрген кезімізде ол жаңа нарықтық қатынастардың, жекешелендірудің артықшылықтарын айтып, социализмнің нанын жеп, оқуын оқыған, басқадай өмір—салттарды көріп—білмеген мына біз секілді ескі бет, естияр ағасына үгіт—насихат жүргізуден жалықпады. Бірақ маған мұндай үгіттің дарып жатқаны шамалы... Әсіресе жерді жеке меншікке беріп, оны сату туралы әңгіме құлағыма кірер емес, Көңіл—көкейіме қонар емес.

	Содан інімізбен айтыса—айтыса әбден етіміз үйреніп кеткен бе, ақыр соңында мен:

	— Алтеке, қанша дәлелдесең де, мен бәрібір жерді жекешелендіруге, сатуға бiражола қарсымын! — деп келтесінен қайырғаным бар.

	— Экономикамыз ілгері дамуы үшін, тіпті сол жер телімдерін сақтап қалу үшін де...

	— Бәрібір қарсымын.

	— Нарық жолына түскен елдердің тәжірибесіне сүйенсек, жер — товар ретінде бағаланады...

	— Бәрібір қарсымын.

	Менің кейде өстіп айтқанымнан қайтпай, қыңырайып кететін мінезім бар екенін білетін інім осы арада маған көзін сүзіп, жымия күліп қойды да:

	— Мысалы, Ореке, сізге Сыр бойынан, өзіңіз туып өскен Шиелі маңынан нулы, сулы жерден жүз гектар сатып алып берсек, күрішіңізді егіп, қауыныңызды жеп, емін—еркін кітабыңызды жазып жатпас па едіңіз? — деді.

	— Жоғә, ол менің қолымнан келмейді. — Неге?

	— Жер мен көкті жаратқан бір Құдай. Ендеше, оның иесі де өзі. Құдай жаратқан жерді, көкті игеруге, пайдалануға, күнкөріс, табыс көзіне айналдыруға болады, бірақ иеленуге болмайды. Өйткені жерді, көкті жаратуға біздің титтей де қатысымыз жоқ, титтей де еңбегіміз сіңбеген, — дедім.

	Мен тарапымнан айтылған мұндай «Дәлелді» естігеннен кейін ініміз көзәйнегін қолына ұстап, үнсіз отырып қалды. Екеуміз қайтып бұл тақырыпты қозғаған емеспіз. Кейінгі жылдарда байқағаным: ол өзінің қазақ жеріне кімдер ие болуы керек деген көзқарасында мемлекеттік, халықтық мүдделерді бірінші кезекке қойып жүрді.

	Алтынбек кейде, бал іздеген ара секілді, айнала төңірегін шарлай ұшып, қоғамдағы әр топтың тірліктынысын зерттеп, ой—пікірін жинақтайтын, көргендері мен естігендерін көңіл таразысына салып өлшейтін өресі биік, өрісі кең, ертерек есейген азаматқа ұқсар еді. Өз ой—әрекеттерінің дұрыс—бұрыстығына көз жеткізу үшін бе екен, әлде басқадай себептері бар ма, әйтеуір ниеті түзу зиялылармен кездескенде әр түрлі сұрақтар қойып, суыртпақтап сыр тартып отыратын. Сонда бірден басын изегіш қостаушыларды, мақтаушыларды ғана емес, өзіндік пікірлері мен өзгеше мінездері бар ағаларын тындауға құлықты екенін талай көрдік. Тұтқиылдан қойылатын ыңғайсыз сұрауларға жауап беруден де жалтармайтын. Жазушыларға жақын жүруінің бір себебін де осы төңіректен іздеу керек шығар. Өйткені билік иелерінің бетіне жасқанбай қарап, шындықты (шындык — қашан да ыңғайсыз!) айтатын жалғыз—жарым адамдар қашанда ақын—жазушылардың ортасында жүреді емес пе?

	А.Сәрсенбайұлының үлкенді—кішілі ақын—жазушылармен арақатынасы, ой алмасулары, пікір жарысулары, әзіл—қалжындары бір пара әңгімеге азық болар еді. Қазір ондай естелік—әңгімелер арагідік жазыла да бастапты. Жалпы оның өзі жөн көрген ұстанымдарына қатып қалған қасаң саясаткер емес екенін, екі тілді еркін меңгерген, қазақы, далалық қасиеттерді, қазіргі «еуропалық» деп дәріптеліп жүрген өркениет үлгілерін бойына сіңірген сегіз қырлы, бір сырлы тұлға екені анық еді.

	Бір қарағанда лапылдап тұрған темпераменті байқала қоймайтын, ауыр қимылдап, салмақпен сөйлейтін осы жігіттің пассионарлық қуаты сарайында. Оның осындай жаратылысын әркім—ақ (достары да, жаулары да) байқар еді. «Экспресс—К» секілді газеттерде, КТК секілді телеарналарда оның жүрістұрысын андып, кекетiп—мұқатып, ғайбаттауға кіріскен тұстарда да Алтынбектің күйіп—пісіп, еркекше боқтап—бұралағандай ашушаң мінез көрсеткенін көрген ешкім (ет жақындары болмаса) жоқ. Қырықтан асқан шағында, шахмат тақтасының бетіндей шұбарланған саясат жүрістерін бастан өткерген кәнігі ойыншыдай, толығып, толығысып піскен шағына жеткендей кексе кең пейілді болды. Бірақ алған бетінен қайтпайтын қайсарлығы, жүрек қуаты, жоғарыда біздің Досмақан ағайымыз айтқандай, ерекше тегеуріні — түптің түбінде оның бағына емес, бұл дүниедегі сорына айналды ма деп қорқамыз... Біздің дәуірімізде дүниеде Алтынбектен асып кеткен кәнігі, түпсіз терең, қулығына құрық бойламайтын нелер атышулы саясаткерлердің (мәселен, Кисейнджер, Бзежинский сияқты) бар екені рас. Бірақ солардың ешқайсысы оққа байланбай, қартайғанша айналасына ақыл айтып, аман—есен жүріп жатқан жоқ па?

	Осы арада Алтынбектің азаматтық ірілігі мен адамгершілік бекемдігі туралы да арнайы айтып өтудің қисыны бар. Оның, бәлкім, кәнігі (профессионал мағынасындағы саясаттың лай батпағына батпай, адал болып қалуының бір себебін осы төңіректен іздеген дұрыс шығар.

	Біздің зиялылар аталатын қауым арасында елдің бәріне жақсы көрініп, жақсы атты болу үшін жанына жақындап кеткеннің бәрін мақтап—мадақтап, қазақы ұғымда айтсақ, «боғын боталы түйедей қылатын» жалпақ шешейлер, жаппай жарылқағыштар аз емес. Алтынбектің бойына біткен азаматтық һәм адамгершілік қасиеттердің сыр—сипаты бұдан өзгешерек еді, сірә, әрекетшіл, белсенді гуманизм атағанымыз дұрыс шығар. Сырты жылтыр, іші бұлдыр бұдырсыз гуманизм емес — нақты, қолма—қол, міндетсіз, міндеттенусiз жасалатын амал десек жарасады. Осыған орай кішкене бір мысал келтіре кетейік. Мен өткен 1995 жылдың жазында денсаулығымның күрт нашарлауына байланысты қызметтен кетуге мәжбүр болдым. Бастығым Алтынбектің алдына барып:

	— Осылай да осылай, ескі бүйрек ауруым қоздап, әбден мазам кетті, жұмыста да береке қалмады. Енді елге барып, емделіп қайтудан басқа амалым жоқ. Арызыма қол қойып бере ғой! — демеймін бе.

	Министр інім сонда қатты таңырқап:

	— Денсаулығын сылтау етіп, жауапты орнынан бас тартып отырған адамды бірінші рет көруім, — деді. — Ауырсаңыз, емделіңіз. Алматы тұрғанда, ауылға аттанбағыңыз қалай?

	— Алтеке, өзіңнің ықырарық бойынша екі ай жалақысыз демалысқа шығып, Алматының дәрігерлеріне қаралып—ақ бақтым. Бірақ қайталай беретін түрім

	бар...

	— Тағы екі айға босатайын. Еміңізді жалғастыра беріңіз.

	— Жоқ, олай етуім жараспас. Сірә, мен ауылға барып, алаңсыз, емін—еркін тынығып қайтайын. Бұрыннан қалыптасқан әдетім осы — елге кетсем, есімді жия бастаймын... Бұған дәрігерлерім де қарсы емес.

	Сонымен, не керек, ұзын сөздің қысқасы, сол жолы ақпарат министрінің өзі баспаға арнайы келіп, ұжымды түгел жиынға жинап алды да, мені әбден мактап—мақтап иығыма оқалы шапанын жапты, қолыма адресі жазылған папкесін тапсырды...

	— Орекең денсаулығын түзеп, Алматыға қайтып келсе, бұрынғыдай дәрежелі қызметі қашан да дайын тұр! — деп уәдесін берді.

	Сөйтіп, мен өз еркіммен күнкөрісімді айырып отырған қызметімді тастап, араға жарты жыл уақыт салып денсаулығымды біраз түзегендей болған соң, астанама, бала—шағамның қасына қайтып келмеспін бе? Бірнеше күннен кейін ақырын аяндап отырып министрлік жаққа барайын. Бірден министрдің қабылдауына соқпай, алдын ала ақпарат жинау үшін сондағы таныс жігіттердің (басқарма бастығы дәрежесіндегі) біреуінің есігін ашып, ішке кірейін. Обалына не керек, ескі танысым орнынан тұрып, ықыласпен қарсы алды. Бірақ амандық—саулық сұрасып болған соң, сыпайылап жұмыс жағдайын қозғай бастағанымда, жігітімнің қабағы түсіп кетті.

	— Ореке, білесіз ғой, қазір біраз нәрсе қиындап кетті ғой... Осы күні бізге келіп жұмыс сұраушылар көп. Солардың ішінде мүйіздері қарағайдай анау Пәленше—екендер мен Түгенше—екендер де бар. Бәріне ірі жауапты кресло керек. Білесіз ғой... Ондай орын табыла бермейді ғой... — дейді.

	Танысымның «Ғой ғойы» бірден «гөй—гөйге» айнала бастағанын көрдім де, бұл арада көп кідірместен, ұзын дәліз бойымен жағалай жүріп отырып, министрдің қабылдау бөлмесіне барып кірдім.

	— Алтынбек Сәрсенбайұлы Президент әкімшілігі жағында жүр, бүгін ешкімді қабылдай қоймас, — деп хатшы қыз маған сұраулы жүзбен қарады.

	— Бүгін мұнда келе ме өзі? — деп мен оның қасына жақындай түстім.

	Хатшы қабылдау бөлмесіне кіріп—шығып жүргендерге естіртпей, құпия бәсең дауыспен:

	— Сағат жетiлерге таман соғып қалар... — деп хабарлады.

	Содан кесімді уақытта қайтып оралсам, бастықтың алды ығы—жығы халық екен. Әлгі хатшы қыз мені көріп басын изеп, лып етіп ішке қарай кіріп кеткен. Сәлден соң қайта шықты.

	— Сізді шақырады, — деді. Алтынбек інім менімен көрісіп амандасты да:

	— Ореке, уақытым аз, өте асығыспын, — деді кешірім сұрағандай ыңғаймен. — Ауылдан денсаулығыңызды түзеп қайттыңыз ба? Жұмысқа дайынсыз ғой?

	— Аллаға шүкір... — деппін министрімнің бүйтіп жылдамдатып жіберетінін күтпегендіктен, аузыма қапелімде басқа сөз түспесе керек.

	— Онда жаңа жыл өтісімен сізді «Қайнар» баспасына өзім апарып отырғызамын. Келісесіз ғой?

	— Ау, онда Хайдекең, Хайдолла Тілемісов ағамыз отырған жоқ па?

	— Хайдекең пенсияға шығып, жеке кәсіпорнын ашып алған.

	Сөйтіп, 1996 жылдың қаңтарынан бастап мен «Қайнар» баспасындағы жаңа қызмет орныма бардым. Бұл жолы да Алтынбек, қашандағыдай, уәдесін жұтпай, сөзінде тұрды. Жалпы Алтынбек біз білетін саяси кеңістіктегі уәдеге берік, өтірікке қаны қас, тұрлаулы жігіттердің бірі еді. Оның қаншама адамға қол ұшын беріп, жәрдемдескені, өзгенің қуанышына ортақтасып, қайғысын бөліскені туралы бізден басқа да әркімнің айтары, жазары аз болмауы керек. Сірә, күнделікті күйбең тіршілікте азаматтық бітім—болмысына адамгершілік әрекеттері сақадай сай келетіндер сирекау, сирек!

	Соңғы кездері кейбір газеттерде А.Сәрсенбайұлын «оппозиция лидері еді» деп марапаттаған сөздерді оқысам, Шынымды айтайын, менің шамыма тиеді. Неге? Өйткені бұл ұлттың ұлы екенін дәлелдеп өткен азаматымыздың тарихтағы орнын жеңілдету, тіпті арзандатудай аңғарылатыны бар. Оппозиция дегеніміз не? Ол, біздіңше, өтпелі, өзгергіш, таза саяси құбылыс. Саяси конъюнктураның құралы, бүгін — бар, ертең — жоқ. Ал әрбір қауым өміріндегі бітіспес күрестер (оның түр—түсі, себеп—салдары, әрине, әрқилы) негізінен жасампаздар мен кертартпалардың, Тумилев ілімінің ыңғайына қарай құласақ, пассионарлар мен субпассионарлардың арасында жүреді емес пе? Алтынбектердін, Алтынбекке ұқсағандардың Миссиясы кез келген оппозицияның, кез келген партияның жарғы—жарнамаларынан әлдеқайда жоғары, әлдеқайда мәртебелі екеніне күмәніміз жоқ. Пассионарлық қасиет кімнің қай партияда жүргенімен анықталмайды, ол, түптеп келгенде, оның қауымына, ұлтына қалай қызмет етуімен, қандай жол—жоба салуымен, қайда бастауымен, қарапайым тілмен айтқанда, Құдай әу бастан ерекше жаратып, бойына дарытқан қабілет—қарымын барынша сарқа жұмсауымен көрінеді. Тіпті пассионар мен саясаткер кейде кереғар ұғымдай қабылданады. Өйткені нағыз пассионарға, Гумилевке сенсек, ең керекті қасиет — жанкештілік, бойындағы қуатты қалтқысыз, қалдықсыз, сарқа жұмсау. Демек, бұл — ең алдымен философиялық ұғым. Ал саясаткер, партия жетекшілері туралы осыны айта аламыз ба?

	Бізге, бәлкім, қазір пассионар тұлғалар жетіспейтін шығар.

	Осы жерде көңілге медет тұтар бір жағдай бар. Біздің заманымыздағы ең ірі тарихшы әрі философ Л.Н. Гумилевтің дәлелдеуінше, әрбір этностың дүниеге келуі, өсіп—өркендеуі, тоқырауы мен толастауы 1200—1500 жылдай ұзақ уақытқа созылады екен. Бұл жағынан қарағанда, біз, қазақ, жас ұлтпыз. Қазақтың келешегі алдында; ғасырларға созылатын ұзақ көшкеруендер жатыр. Ендеше, әлі талай пассионарлық дәуірлеуді бастан өткеретінімізге сеніміміз кәміл.

	Орыс ғалымының пассионарлық ілімінің негіздеріне сүйене отырып, өзімізге етене жақын әдебиет пен өнер, әйтпесе жалпы руханияттың өсіп—өркендеу жолдарын зерттеп, оның ішінде жеке тұлғалардың, аты әйгілі ақын—жазушылардың тағдыры мен талайындағы кейбір түсінікті—түсініксіз құбылыстардың сырына үңілуге болар еді. Әрбір творчестволық, психологиялық құбылыстардың құрылымдарын анықтауда, бәлкім, биосфера, оның бір қабаты саналатын ноосфера, әйтпесе этногенез секілді — адамзаттың дүниетанымымен тікелей сабактасатын жаратылыс заңдарының жаңалықтары көмекке келер ме еді деп ойлаймыз.

	Біз бұл жолы тиіп—қашып сөз етіп отырған пассионар тұлғалар да сол жанды жаратылыстың, ноосфераның бір бөлшегіне ұқсайды, демек, олар бұл өмірге кездейсоқ келіп—кетпесе керек—ті.

	27.05.2008 ж.





БАРАКАТ ИЕЛЕРІ


	Мен тақуа әкемнің адам тануда қателескен кезін көрген емеспін.

	Біздің елде Ыбырай Жақай баласы деген даңқты диқан өмір сүрді. Сол замандағы ең жоғарғы Социалистік Еңбек Ерінің екі алтын жұлдызын омырауына таққан ең абыройлы, қадірлі қария қатарында жүрді. Кеңес дәуірінде бір ғана Шиелі ауданынан қырықтың үстінде Еңбек Ерлері шығып, бақ қонса, солардың ішінде шын мәнісінде елдің ықыласын аударып, бас изетіп мақұлдатқан бірегей біреуі осы Ыбырай ақсақал еді.

	Бірде әкемнің Ыбекең туралы:

	— Алланың баракаты дарыған кісі ғой, — деген сөзін естігенім бар.

	Көкемнің аузынан әрбір бата жасағанда: «Ассалаумағалейкум рахматуллаһи уа баракату» деген қайырмасын жиі еститіндіктен, бұған оншалықты мән бермей:

	— Иә, берекесі тасыған кісі ғой, — деп жеңілдеу қостап отыр едім. Әкем сонда мен бұрындары ести қоймаған, естісем де есімде қалмаған тосындау бір әңгімесін бастаған соң, қайтып құлақ түргенмін.

	— Баяғы отызыншы жылдары, қиын—қыстау кезде біз осы Ыбекеңмен колхоздың қырманында жұмыс істедік, — деп әкем әңгімесін әрі қарай сабақтады. — Күндіз қырманға тасылған бау—бау астықты маялап, сабалап, дәнін ажыратамыз да, жиналған қызылды желге карата суырып, шөп—саламнан тазартамыз. Ал түнемелiкте сол үйіліп қалған астықты таң атқанша күзетіп шығар едік. Ит—құстан қорымаймыз, ұры—қары екі аяқтыдан қоримыз. Елдің көбі бір үзім нанға зар болып, аштықтан қырылып жатқан тұс. Сонда бастықтар, неге екенін қайдам, түнгі қырманның күзетіне қатардағы қалхозшы осы Ыбырай екеуімізді қалдырып жүрді. Бастықтар жұмыс күні аяқталысымен кешке қарай әрбір үйілген қызылдың бетіне иректеп белгі салып кетеді. Егер бір уыс дәнді алып қалтана салсаң, әлгі ирек сызықтар өшіп, ұрлығыңның беті ашылып қалады. Осындай қысылтаяң күндердің бірінде аштық Қысқан таныс шаруа түн жарымы шамасында біздің қасымызға келіп: «Ей, жігіттер, осы қызылдан жарты табақ бидай алып, отқа қуырып жесек қайтеді? Анау бригадирдiң қамшысының сабымен салған ирегін мен айнытпай сызып беремін ғой!» деп жалынса да, бұлар оған көнбейді. «Ей, шырағым, мұнымыз ұят болады. Біздің ұрлығымызды бригадир байқамағанмен, көктегі құдай көріп тұр ғой!» — дейді. Ыбырайдың осы уәжін біздің үйде сырт көзден бұқпантайлап жасырынып жүрген Әбдіқайым ишанға барып айтқанымда, ол жарықтық басын изеп отырып: «Апырмай, бұл дәу қараның пейілі жақсы екен ғой. Түбінде мұның басына бақ қонып, баракат даритын болар» деп болжағаны бар еді. Сол расқа шығып, Жақай баласы бұл күнде дәуірлеп тұр емес пе?

	Әкемнің бұндай қисынын естігеннен кейін әуелден әуесқой әдетіме бағып:

	— Сонда, көке, бұл «баракат» дегеніңіз ерекше қасиетті нәрсе болды ма, қалай? Шалдардың «береке берсінге» саятын үйреншікті батасынан бөлектеу ме? — деп сұраймын ғой.

	Біздің отбасымыздағы ескі сөз бен есті мәслихатқа ежелден құмарлығы бар құйма құлақ үлкен ұлының алдында ішін ашып сөйлеуге әбден дағдыланып алған Әкеміз бұл жолы іркілген жоқ.

	— Бараканы біздің ұстаздарымыз әрқалай түсіндірер еді, — деді. — Менің білетінім: ол жаратқан иеміз Алла тағала тарапынан келетін жарылқау, жомарт сыйдың бірі болса керек. Алланың назары түсуі. Алланың желеп—жебеуі. Мұндай қасиетке ең әуелі пайғамбарлар мен әулие—әнбиелер лайықты деседі. Одан кейін иеміздің қалауымен тура жолда жүрген кейбір үмбеттеріне де қонатын көрінеді, — деп əкем сақалын саумалап, біраз үнсіз отырып қалды.

	— Сонда, көке, баракат иелері кімдер болады? Жарайды, пайғамбарлардың, әулие—машайықтардың жағдайы біршама түсінікті. Жаратқан Иеміздің сүйікті құлдарына ерекше ықылас көрсетіп, керемет кие дарытатынына күмәніміз жоқ. Ал кәдімгі қарапайым жұмыр бастылар қандай жолмен мұндай дәрежеге жетпек екен? — деп сұраймын ғой. — Олар бірден, туыстан осындай қасиетті еншілеп туа ма әлде жүре бара, біртебірте көтеріле бермекші ме? Осының тура жолын, төте жауабын білсек, көке—ау, бәріміз де сол баракатшылар қатарына барып қосылуға әрекет етпеспіз бе?

	— Елдің бәрінің ниеті сондай деп саған кім айтты? — Осы арада тақуа әкемнің даусы сәл қатқылдау естілді. — Ондайларды көптеп көре алмай жүрміз—ау, балам. Кайта ку нәпсінің соңына түсіп, бұл дүние қызығын іздеушілер бүгіндері өктеп тұрған жоқ па?

	Әкем екеуіміздің екеуара әңгімемізден аңғарғаным мен түйгенім әзірге мынау болды: баракат ұғымы, қазіргі тілмен айтсақ, моральдық—этикалық, адамгершілік, таным—талаптармен тамырласып жатады екен. Бұл Исламдағы тассавуф (сопылық) ілімінен бастау алғандай көрінгенмен, түптің түбінде күллі адами жаратылыстың сырына үңілуден туатын дүниетанымға ұқсайды. Тек Шығыс елдерінде ғана емес, анау материализмнің батпағына батып жатқан Батыс елдерінің өзінде де осы «баракаға» мойынсұнған жекедара тұлғалар болыпты. Бұрынғыларды айтпағанның өзінде, француз жұртының күні кешегі үлкен қайраткері Шарль де Голь өзіне әлденеше мәрте қастандық жасалып, тірі қалған күндерінде: «Менің баракам бар. Ендеше, бұл өмірдегі өзімнің миссиямды толық атқарып шыққанша, маған қауіп жоқ, — деп мәлімдеме жасапты—мыс. Генерал сонда «бараканы» (баракатты) өзіне Құдай жіберген қорған ретінде бағалағаны көрініп тұр.

	Баракат ұғымының мағынасы жан—жақты, бірақ бір—бірімен туыс екенін «барака» деген араб сөзінің түбінен туындайтын түсініктерді жан—жақты талдаған (небәрі 13 атау) кейбір автордың (И.Шах. Суфизм. М., 1994) еңбектерінен оқыдық.

	Әрине, баракат иесі сол дәрежесіне лайықты өмір сүруі керек екені түсінікті. Демек, кім көрінгенге баракат келіп қона бермесе керек. Менің әкемнің айтуынша: «Баракат өзінің қонатын жерін күнiлгерi біледі». Баракат иелері, сірә, талай—тағдыры оң көзімен қарап, басына бақыт құсы қонған пенделермен о бастан егіз туса керек деп шамалаймыз.

	Ал Ыбырай Жақайұлы секілді қалың қара шаруаның ортасынан шыққан, былайғы сырт көзге өте қарапайым көрінетін, шындығында — бойындағы қайраткүшін құмбыл еңбекке жұмсап, өмір бойы қалтқысыз, құйтырқысыз, өтіріксіз, боямасыз, бопсасыз күн көруді (атақ, дәрежеге жетіп, елден ерекшелену үшін емес!) асыл мұратына айналдырған айнымас адал адамдар некен—саяқ кездеседі емес пе? Бала жасымыздан ауылдас отырып, жиі көріп жүретін диқанның күнделікті тұрмысынан, амал—әрекеттерінен хабардар болып қана қоймай, осы бір туысынан ерекше жараТылған, «міне, мынау нағыз қазақ» деп түстеп танытуға лайық, жасы елуден асқан шағында бақыт құсы айналып келіп басына қонған, содан өле—өлгенше, жасы 90нан асқанша өзгермеген, өзеуремеген, астамсымаған, сол баяғы 30—жылдардағы Қырман күзетінде тұрған Ынсапшыл, «бәрін құдай көріп тұр ғой» дейтіндей құлқы—пейілін жоғалтпаған ақиқи еңбекқор, ақиқи ізгі амал иесінің бейнесі жадымызда жазылып қалыпты. Мен кезінде «Ыбырай түбегі» атты шағын повесть жазып, бір кітабымды диқан атаға өз қолыммен апарып бергенімде, қария ақырын басын шайқап отырып:

	— Осы сендер мен туралы жазуындай жазып—ақ жатырсындар ғой... Бірақ менің онша түсініңкіремей жүрген бір нәрсем бар. Сондайда неге мына мен пақырды ел бастаған көсем, сөз бастаған шешен етіп әспеттеуге құмарсыңдар? Әлде шындықты жазуға сендердің саясаттарың көтермей ме? — деп сұрағаны бар.

	Мен қапелімде ұтырлы жауап таппай:

	— Е, әйтеуір елге өнеге, үлгі етсектен туатын жақсы Ниет шығар, — дегенім есімде.

	Ақылды қария мені қиын сұрақтармен әрі қарай Қинағысы келмегендей:

	— Жарайды, шырағым, кітаптарынды үйге қалдырып кет. Бірақ соны оқитын кісі табыла қойса жақсы ғой... — деп сөзінің соңында бұлдыратыңқыратып жіберген еді.

	Расында диқан ата көреген кісі екен. Өзі дүниеден өтіп, араға он шақты жыл түскен соң, біздің колхоз орталығында ашылған Ы.Жақаевтың мұражайүйін аралап жүрген кезімде, бұл жерден менің бұрындары диқанның өз атына жазып берген қолтаңбам бар сол бір кітап көзіме түспеді. Ол — ол ма, аудандық мұражайға айналған ғимаратта Шиеліден әр жылдары шыққан қойшылар, күрішшілер, кішігірім тілшілер қаз—қатар тізілген суреттер арасынан осы колхоз жерінде туып—өскен Оразбек Сәрсенбаевты — жазушы жолдасының бет бейнесін көре алмай ренжіген менің ескі досым, аудандық оқу бөлімінің меңгерушісі Жағыпар Зермұхамедов:

	— Әй, бұларың қалай? — деп сұрағанда, мұражай директорының бет—аузы бүлк етпей:

	— Ой, біз Орекеңнің суретін іздеп таппай қалдық қой! — деп ыржалақтап күле бергенін қайтерсің?!

	Біздің қай—қайсымызда да пенделiк осалдық сезім жетіп—артылады. Мұндайдан түп—түгел ада болмағанмен, еңсесін тік ұстап, биікке шықса да, ылдиға түссе де сыр бермей, сыртындағы сымбатын, ішіндегі қымбатын сақтап қалатын, сара да дара адамдар кездеседі. Бәлкім, баракат иелері дегеніміз осындайлардың ішінде жүрген шығар.

	Әйтеуір біз көрген Ыбырай Жақайұлы — елден ерек, жосығы бөлектеу адам еді. Оның қат—қабат абырой—атақтарды көтере алмай, менменсiмек тұрмақ, «мен» дегенін ешкім естімепті. Қаншама мүмкіндіктерге қолы жетсе де дүние қуып, мал жинап, байлық іздемеген. Кезінде Кеңес Одағына атағы жайылып кеткен еңбекшіге Сталиннің бұйрығымен (ел солай түсінеді) салынып берілген, дәлізінде екі адам қатарласып жүре алмайтын шағын үйде ұзақ өмірін өткізді жарықтық. Ешкімнен ештеңе сұрамаған. Оны айтасыз: мен ауылда жүргенде осы «герой» қариямыздың үстіне женінің жиегі қырқылған көнетоз шапан киіп, ауданның әр тұсына қатынайтын салдырақ ескі автобуста, көпшіліктің арасында үн—түнсіз отырғанын (көп сөйлемейтін, аузы ауыр кісі еді) талай көрдім. Ыбекеннің қарпайымдылығын, кішіпейілділігін, мейірбандылығын, пейілінің кеңдігін көзі көргендер әлі де аңыздай әсерлеп айтады.

	Менің де бұл кісі туралы естіген, көрген, білген біраз хикаяларым бар... Тоқ етері: Ыбырай Жақай баласы көп оқымаса да, тоқығаны мол, ұзақ өмірінің талай ыстық—суық өткелектерінен аман—есен өткен, тірлігінде ораза, намазын өтеп, құдай алдындағы құлшылығын тастамаған, ата—баба өсиетімен қанына сіңген—тура жолынан ауытқымай, адамшылық ұстанымдарынан шықпаған, иығына түскен абыройбейнеттің бәрін ауырсынбай көтере білген, бұл пәни дүниеде жолы болған, мына біз көрген үлгілі көне көздердің сойынан еді.

	Ендеше, менің тақуа әкемнің Ыбекенді кезінде «баракат иесі» деп бағалап, құндауымен әбден келісуге болады.

	Баракат төңірегіндегі әңгімені әрі қарай сабақтай түсу үшін тағы бір мысалға жүгінейік.

	Біздің шоң досымыз, қазіргі қазақтың шоң жазушысы Әбіш Кекілбайұлының 1999 жылы жазылған «Түс пен жору» атты өлеңі (бәлкім, баллада атауға лайық) бар, оның қысқаша желісі мынаған саяды. Өткен ғасырдың алпысыншы жылдарында Қазақстан

	Жазушылар одағының үйінде лирикалық кейіпкер (Ә.Кекілбаев) пен алпамса ақын (М.Мақатаев) кездесіп қалып, екеуара кеңес құрмас па? Сонда лирикалық кейіпкер бала жасында өз басынан өткен бір оқыс оқиғаны хикаялап айтып отырады екен. Сөйтсе, Әбіш соғыстан соңғы жылдарда, 6 жасар шамасында болуы керек, аяқ астынан ауыр дертке ұшырап жатып қалады.

	Мешел аяқ... Құяң бел...

	Аш—жалаңаш мешеу күн,

	Қарсы алам деп тап болдым —

	жұмыстан қайтқан шешемді.

	Жалаңаяқ жүгіріп көбiк қарда көктемде,

	Тобанаяқ боп қалдым, қабыныпты өкпем де.

	Содан кейін дертті бала ата салтымен жақын маңдағы әулиенің басына түнеп, әруақтарға тәу етіп, жәрдем сұрайды екен. Шатпа үйшік ішінде жатып қалғып кетеді. Бір мезгілде шатпаның бір үзігі түріліп, саңылаудан көкшіл шапан, сұр етік киген, өте шырайлы, биязы күлкісі бар, нұрлы өндi әлдекімнің үй сыртында тұрғанын көреді.

	Көзін маған тіктеді... Көңілін де бүкпеді...

	Жыбырлатып саусағын:

	«Келіп кет, бері шық», — деді.

	«Бері кел, — деді, — балақай.

	Шығып кет, — деді, — сұраймын».

	«Қорықпа, — деді, — қошақан!

	Мен келіп тұрған Құдаймын».



	Артынша лирикалық кейіпкер таңғажайып кереметке кезігеді:

	«Құдай—ай», — дедім барлығып,

	қалыпты даусым қарлығып,

	Шырт ұйқыдан ояндым,

	уайым—қайғы калды ұмыт.

	Қарғып тұрдым орнымнан,

	атып шықтым есіктен, «Кешіре гөр,

	Тәңірім, шақырғанда кешіксем!»

	Айдалада караша үй, манайында жоқ ешкім,

	Күлімдеген Күн көзі дейтіндей:

	«Елес емеспін!» Әлгі бір нұрлы биязы өң

	Күн болып Көкке шыққандай,

	Көтерілді көңілім — аянын Хақтың ұққандай.

	Содан, міне, келемін қара жерді нық басып,

	Белгілі әлі сол түстің өлмей естен шықпасы.



	Бұл өлеңнің ең маңызды қорытындысы соңында:

	Айтқанымда бұл кепті Мұқағалиға,

	Қоңыр даусы күмбірлеп, қайтарып еді

	Кәлима. «Байқа, — деген, — бауырым...

	Түскен ғой Көктің назары, Сарқылмас,

	— деген, — сауығың...

	Баянды екен базарың». Көл—дария көкем ғой,

	тарылмайтын сағасы—ай,

	Жоруын жаксы екен ғой... Аузына май, ағатай!

	Осы балладаны ойдан шығарылған образдық жүйе, көркемдік тәсіл ретінде қарамай, өмірде анық болған оқиға, өмірбаяндық дерек деп қабылдасақ, тарау—тарау ойлардың шеті көрінеді.

	Ең алдымен айтарымыз: бұл — әрине, аяни түс. Аяни түс дегеніміз не? Ислами философияда бұған былайша тиянақты жауап беріледі. Әбу Дауд (817—889 жж.) өзінің «Сунан» атты хадистер жинағында ұлық Пайғамбарымыздың (с.ғ.с.): «Мүһминнің көрген түстері — пайғамбарлықтың қырық алты құрамының бір көрінісі», — деген сөзін келтіреді. Одан әрі расулла: «Ал адал ниетті адамның көрген түстері айна қатасыз келеді. Түс үшке бөлінеді: Алланың рахматынан хабар беруші қуандыратын түстер, шайтан араласқандықтан ренжітетін түстер, адамның өзі ойлаған нәрсесінен туындайтын түстер», — деп түсіндіреді.

	Ал Шығыстың аскан ойшыларының бірі Әбуxалық Әл—Ғазали (1058—1111 жж.): «Ділдің ішкі жағын ғалами періштенің тұрақ жайы деуге дәлел бар, соның бірі — түс көру. Адам ұйқыға кеткен кезде сезім жолдары байланып, діл құдіреті күшіне кіреді де, ділден тысқары перде ашылып, періштелер Лаухул—Макфузден ғайыптарды оқып көреді, алдағы болатын оқиғалардан хабар алады», — деп жазады. Діл, әл—Ғазалидың түсіндіруінше, рухтың ақиқаты болса, діл — айнаға ұқсас, онда Лаухул—Махфузға (тағдыр кітабына) алдын ала жазылып қойған оқиғалардың суреттері түсіп, көзге көрінсе керек: ондай айналар ерекше таза, дақсыз, кіршіксіз болуы міндет, сонда ғана ондай суреттерді әуелі періштелер көріп, білмек екен. Адам жаратылысын хайуани рух һәм діл рухы деп екіге бөліп, күрделі еңбектер жазған ғұламаның айтуынша, Діл — Алла тағаланың мемлекеті, оның ілімі және хикметінің мекені; әр пенденің қалауы ең әуелі сол ділде пайда болмақшы, ал ділдің өзі — ғарыштың тумасы. Бірақ, әл—Ғазалише, рух сипаттарын толық танып білу мүмкін емес, бұл жөнінде Құранға сілтеме жасайды: «Егер олар сенен рух (жан) туралы сұраса, оны Алла ғана біледі. Сендерге бұл туралы берілген білім шектеулі де» («Исра» сүресі, 85—аят).

	Біз сөз етіп отырған баракатты адамның өз қалауына жатқызар болсақ (әрбір жақсылық тілеуі — әрбір ізгі ниетті адамның қалауы емей, немене?), соның бәрі ең алдымен «ғарыштың тумасы» — ділдің айнасына түспекші екен. Әлбетте, өзіне жамандық тілейтін есі бүтін ешкім жоқ. Ауру — сауығуды, қайғылы — қуануды, аш тойынуды ойлайды. Бұл ғана емес, кедей — баюды, бай одан сайын баюды, атақсыз — атақты болуды, кішкене əкім — үлкен әкім болуды, үлкен әкім сұлтан болуды армандайды. Көріксіз — көркемге, әлсіз — күштіге, аз көпке айналуды көксейді. Бірақ осындай жақсы ниеттен туындап жататын жақсы қалаулардың бәрі бірдей орындала бермейді. Былайша айтқанда, елдің бәріне бірдей баракат дарып, бақыт құсы қонбайтыны белгілі.

	Ол — ол ма, елдің бәрі бірдей әлгіндей аяни түстерді көре бермейді. Білкім, аяни түстер көрінетінақ шығар. Бірақ соған мән беріп, соның философиялық, психологиялық астарларын пайымдауға өзіміз құлықсыз, енжар шығармыз. Елдің бәріне бірдей үміт—сенімін бекітіп, ізгі амалдарға бастайтын, қайратжігерін жанып, жақсылыққа, жарқын келешекке үгіттейтін жорушылар кездесер ме?

	Атақты дәрігер әрі ойшыл Әбу Әли ибн Сина (980— 1037 жж.) түс көруге байланысты өз пікірлерін жинақтай келіп, мұның көпшілігін адамның жеке басына, ортасына, ел—жұртына, қоршаған табиғатқа, аспан денелерінің қозғалысына, ұйықтаған кездегі түйсік қызметіне байланыстыра отырып, бәрібір «осы айтылғандардың ешқайсысына жата қоймайтын», «әлемде қалыптасқан идеялардың барлығы да, дәлірек айтқанда, болғаны да, болып жатқаны мен болатыны да Жаратушы мен періштелердің қалауында», «белгілі бір нұсқалардың бар екендігінде» деп жазады да:

	маскүнемдердің... түстерінің басым көпшілігі шындыққа сай келмейді», «адам өзін мазалаған нәрсенің жауабын түсінен табатын кездері аз емес», — деп тұжырымдайды.

	Егер біздің әл—баракат құбылысының бір нышанасын аяни түстерден байқауға болады деген қисынымыз шындыққа сәйкес келсе, онда мұндай бақ екінің біріне емес, жоғарыдағы ибн Сина көрсеткен «нұсқауларға» сәйкес, бүткіл өмірін адами рухтың (әл—Ғазали) тура жолымен өткізетін жеке пенделерге қонады деген пікірге тоқтаймыз.

	Тек бір ғана ескертпе: бала Әбіштің түсіне кірген баяғы көкшіл шапанды, сұр етікті, шырайлы кісі, әрине, Құдай емес. Бұл тірі пенде, тіпті Алла тағаланың елшілері — пайғамбарлардың ешқайсысы өңінде де, түсінде де ұлық Иеміздің жүзін көрген емес—ті. Мұса пайғамбар ғана Оның даусын естіді деген рауаят бар... Адамның түсіне періште кіруі мүмкін екені жоғарыда айтылды. Соның өзі ең үлкен дәрежеге саналады. Әлбетте, бізге бұл арада 6 жасар жас баланың қиялШыл сезімталдығын ескеруге тура келетіні түсінікті.

	Қазақ арасында кейде жұмыр басты пенденің басына қонған бақты ежелде ғайыптан келген, әлде бір кие, ғажайып түс, тылсым құбылыстардан іздейтін әдет бар. Мысалы, біздің бүгінгі кейіпкеріміз Ыбекең өткен жаһан соғысының алдында облыс орталығы Қызылордада өткен озат колхозшылардың жиналысынан қайтып, түннің бір уағында Шиеліге тоқтаған поездан түсіп қалады да, қасындағы жолсерігі Бөрібайдың: «Түн ортасында асығып қайда барамыз, көке? Осы стансадағы танысымыздың үйіне қона кетейік те!» деген үгіт сөзіне құлақ аспай, аудан орталығының іргесінде жатқан ауылына қарай жаяулатып кете барады екен. Айтқанына көнбеген ағасын шеткерідегі Мәріп көпіріне шейін шығарып салып, өзі ертеңгі атқарар бір шаруасының қамымен стансада қала берген Бөрібай сонда әлдебір бөтен дауыстарды естіп, артына жалт қараса... оның көзіне не көрініпті дейсіздер ғой? Соңына әлдекімдерді ертіп алған Ыбекең — «Қызыл ту» колхозының облыстық кеңеске қатысқан озат күрішшісі, әлгі қасына жаңадан, ғайыптан келіп қосылған серіктерінің ортасында, жайбарақат Әңгімелесіп, ауылға қарай беттеп бара жатады. Көкесін көзімен ұзатып тұрған Бөрібай сонда:

	— Оу, көп ұзамай бұл ағамның басына бақыт құсы қонады екен—ау! Бұны, әне, әруақтар қолдап, қошеметтеп барады! — деп сәуегейлік жасаса керек.

	Сәті түссе, сәуегейліктің де шындыққа айналатын кездері болады.

	Ал әлем жаратылысындағы өзгеше құбылыс — адам тағдырына қатысты сол жаратылысты Жаратушыға аян ықылымдар мен иірімдер бар екені, бірақ соның бәрін ұғынып—түсінудің оңай еместігін білетіндер, қаншама мыңжылдықтар өтіп, ілім—білім ілгері озып кетті десек те, жауаптардан гөрі әлі сауалдардың бәрібір көбейіп бара жатқанына қол қояр еді.

	Сондықтан сөз басында келтірілген біздің тақуа әкеміздің: «Алланың баракаты тек ізгі ниетті адамдарға ғана дариды» деген қысқаша қисынынан артық формуланы біз де таппай отырмыз.

	Осындай қағиданы басшылыққа алсақ, біздің заманымызда біз білетін кісілердің ішінде бөле—жара атап отырған екеудің алғашқысы — диқан Ыбырай Жақай баласы болса, кейінгісі — жазушы Әбіш Кекілбай баласы баракат иесі екеніне мына менің сенімім кәміл. Ыбекең туралы жоғарыда айттық. Ал Әбішті не себептен осы қатарға қосамыз? Мұның жауабы, меніңше, былай: оны бір кісідей білгендіктен, ұзақ жылдар бойы — жарты ғасырдан астам уақыт қатар жүргендіктен, талай іс—әрекетін, амалдарын көзбен көріп, талай сөздерін естігендіктен, ең бастысы осы Әбекеңнің (Әбіштің — Әбекеңе айналғаны да қашан) сөзі мен ісінде, ниеті мен қалауында айырманың аз болып (айырмасы мүлде жоқ десем, өтірік қошемет айтар едім, өйткені «айырмасыз» өмір сүруге біздің мезгіл—мекеніміз мүмкіндік бермейді), оның әрдайым, қайда жүрсе де, қай биікке шықса да, тіпті сүрініп шоқырақтаған тұстарында да, ізгілікті амалдар жолымен жүріп келе жатқаны хақ. Ізгі амалдар жасау — өзін мұсылман санайтын әрбір адамның ең іргелі философиялық қазығы екенін ескерсек, тек баракат қонған адамдар ғана үлкенді—кішілі істерінің бәрінде саналы түрде өзі тандап алған жолынан тайғанақтап, тайқып кетпесе керек—ті. Менің түсінуімше, баракат иесі — пассионар (Л.Н.Гумелев сипаттауындағы) тұлғалардың сойынан емес, бұлардың қолдарына көтеріп тұрған жасыл тудың тұғыры — гуманизм; әдетте пассионарлық — саяси, әлеуметтік тұлғаларға лайық, ал баракат — «рухи ақиқат» (әл—Ғазали) әлемінде өмір сүретін болуы керек.

	Осындай ұстанымдарға сүйеніп айтсақ, Әбіш Кекілбайұлы, әлдебір жанашырлар жазып жүргендей, «Пайғамбар» да, «әулие» де емес, кәдуілгі әл—баракат арқалаған пендеге ұқсайды. (Иншалла!) Ес біліп, етек жапқалы бері осы рухи ақиқат әлемінен шетке шықпаған Әбекең өмірі мен өнерінде, қоғами, азаматтық сан—саналы қызметінде өзіне лайық, өзіне тән сайраған сара жолдарын, өнеге—үлгілерін, тәлім—тағылымдарын жасап келеді. Оның ең негізгі құнды еңбектері, әрине, көркем әдебиет саласында екені рас. Бұл жерде Кекілбайұлының жазушылық өнім—жемістерін талдап—түстеуді мақсат етпесек те, Маңғыстау түбегінде туып—өскен ерекше дарынды дара тұлғаның ұлтымыздың сөзстанының төріне әкеліп тіккен ак шаңқан ордаларын — анау «Дала балладалары» цикліне кіретін ғажайып сұлу бітімді повестері мен қазақ елінің тағдырын тереңнен қозғайтын тарихи романдарын («Үркер» мен «Елім—айды») атасақ та жеткілікті шығар. Кекілбайұлының көл—көсір білімі мен білігі Қазақстанның тәуелсіздікке қол жеткізген жылдарынан бергі жазып жүрген мақалаларынан (мақала деуге аузымыз бармайды) тағы да анық көрінді деу ләзім.

	Шын мәнісінде әлеуметтік, философиялық, тарихи талдау мен танымның ең үздік үлгілеріне жататын бұл еңбектерінде Ә.Кекілбайұлы біздің тұсымыздағы ең үлкен ойшылдардың мінберіне көтеріліп кетті. Ислами дүниетанымда білім үйренуге айрықша мән—мағына берілетіні елдің бәріне белгілі, ал әл—Ғазали егер адам бойындағы ілім—білімін ізгілікті істерге жұмсамаса, екі дүниеде де зиянға шығатынын айта келіп: «Адам жүрегін рақатқа бөлейтін қасиетті рух өмір бойы білімнен басқа ештеңені іздемейді, бар өмірін білім нұрымен нұрландырады. Егер ол асыл мұраттар жолынан ауытқып, дүниелік пайда іздей бастаса, ондайларға шын ілімнің қажеті жоқ», — деп жазады. Кекілбайұлы бойындағы бар қажыр—қайратын, қарым—қабілетін, қайнап жатқан дарын, талант көздерін туған жұртының игілігіне — ізгі амалдар жолына жұмсаумен өмір кешіп келе жатқан санаулы замандастарымыздың алғы сапында. Оның жан тазалығы, арлылығы, рухани күш—қуаты жазған кітаптарында, сайраған шешен сөздерінде ғана емес, бәлкім, былайғы сырт көзге, біздің заманымыздағы жалтжұлт, шартта—шұрт саяси қақтығыстарға үйрене бастаған шыдамсыздау, бірден шындық, бірден әділдік іздейтін белсенді қауымға оншалықты ұнай бермейтін күнделікті іс—әрекеттерінен де көрінетінін айтуымыз керек.

	Осы Әбішті бір кісідей танып—білгендер қатарында жүрген, бірге оқыған, жастық дәуренді, жасамыс кезді өткеріп, енді, міне, қариялыққа қарай қисайып келе жатқан тұстасы ретінде тағы бір айтарымыз — бұл өзі әу бастан еңсесі биік, мойны озық болып туған (бала, жігіт, шал!) еді. Сонысынан түптің түбінде пайда тауып, бүгінгі күндері аты Мәшһүр, атағы зор азаматқа, қазақ әдебиетінің көзі тірі классигіне айналғанмен, бұл да әр кезде өмір сүрген ортаның, қоғамның, қауымның, қауымдасының, тіпті қаламдас әріптестерінің тезіне түсіп, талай талапайдан, сын—сынактан өтуге мәжбүр болды. Ар—ұяттан аттамай, адамдық принциптерінен айнымай, ешкімді сатпай, сатылмай өтіп жүрді. Әсіресе еліміз тәуелсіздік алған жылдардан бергі саясат істеріне белсене араласып, бел шешіп кіріскен кездерінде де Кекілбайұлы өзінің таза көңіліне дақ түсірмей, кірленбей келеді. Өтпелі, құбылмалы, екіжүзді саясат кеңістігінде өмір сүріп те, мансаптың жалынан ұстап, өзгелерге өнеге нұсқап жүріп те адамшылық мұраттарды сақтауға болатынын Дәлелдеуден жалыққан емес.

	Әбекеннің азаматтық болмысын сөз еткенде, оның ерекше кеңпейілділігін, көңілшектігін, кешірімділігін айтуымыз керек. Мәселен, өткен ғасырдың 1969 жылы, Әбіш әлі Әбекең дәрежесіне көтеріле қоймаған тұста, бірақ өзіміздің қазақ әдебиеті көшіне өзгешелеу талантты жас буынның келіп қосылғаны белгілі болып, соның «ноқта ағасындай» таныла бастаған Кекілбаев деген жігітті ерекше ұнатпаған әдеби жікшіл топ ретін тауып, араға таныстарын салып жүріп, бұны әскер қатарына шақыртып, Совет—Қытай қарым—қатынасы әбден шиеленісіп тұрған Жалаңаш көлдегі соғысқа айдатып жібермей ме?

	Желбендеп жел өтiнде нем бар еді?

	Өжендеп өсиетіме кім зар еді?

	Кыркылып қылтасынан келген тұқым

	Жер басып жүргеніме ділгәр еді.

	Дүрліктіргіш дүлейлер думандап жүр,

	Кердең басып кең дүниеде бұландап жүр.

	Сөзге ылағып Көз тиген сорлы басың

	Шүріппесінде шүршіттің былғандап жүр,

	— деп окоп ішінде жатып өлеңдететін жас ақының Кекілбаев бұдан былай елге аман—есен қайтып оралса, бұрынғы «еркелікті» тастайтынын, бірақ бәрібір:

	Жоқ, болмайды олардың ойлағаны,

	Тым ертерек еліріп тойлағаны.

	Құрбанға айтар қошақан мен емеспін,

	Төгілмесе, көрсетем, бойда каным,

	— деп өзіне—өзі серт береді екен.

	Әлі есімде: Кекілбай әулетінің төбесіне бұлт үйірілген осындай қапалы күндердің бірінде, Алматының Татарка аталатын шет жағындағы бір ұйғыр ағайынның қуықтай тар бөлмесін жалдап тұрып жатқан жас отау иелері, мына біздер — Шара екеуіміз әскерде жүрген Әбіштің кәрі шешесін, келіншегі Клараны балашағасымен қосып, үйге шай ішуге шақырмаймыз ба? Сонда ас ішіп болған соң Айсәуле анамыз маған қарап:

	— Оразбек, сен тақуа, діндар кісінің баласысың ғой. Құдайға сиынып отырып, бізге бір жақсылап бата бергін. Бір түйір балам аман—сау қайтып оралар ма екен... — деп өтініш айтқанда, мен әкемнен үйренген үйреншікті тілеу сөздерін термелеп, бетімді сипағаным бар.

	Осыдан кейін, араға бір күн салып, иығына жалтыраған әпесер погонын таққан, үстіне киген ұзын шинелінің етегі тобығын қаққан жаужүрек жауынгер Әбіш Кекілбаев, ешбір хабар—ошарсыз, алдын ала естіртіп, ескертусіз, Алматының Фурманов көшесінің бірінші қабатындағы Пәтерінің есігін тықылдатып қағып тұрады... Жалаңаш көлдегі түсініксіз, мағынасыз соғысты басқарған ақылды бастықтар сонда Инеліктей ілмеген арық әрі ебедейсіз жас жазушының үлкен державалар арасындағы ерегіске қажетінің шамалы екенін ескеріп, қалған уақытындағы әскерлік борышын қалада өткізуге рұқсат беріпті де, аманесен үйіне қайтарып жіберіпті. Сондағы кешегі өткен жаһан соғысында ерін — Әбіштің әкесін пәшестің аранына тастап, өзі «бір түйір» ұлы мен жетімек қыздарын бағып—қағып өсіріп, адам қатарына қостым ба деп отырғанда, ойда жоқта тағы да, енді Шығыс жақтан тарс—тұрс мылтық атылып, тағы да отбасындағы жалғыз еркек кіндігін майдан жаққа сүйрей жөнелгенде, зәре—құты қалмаған қарт ананың қуанышын көрсеңіздер—ау!

	Сол жолы «бата бергіш» менің де беделім біраз өсіп қалған еді.

	Әбіш аман—есен әскерден қайтып, әдеби, мәдени өмірге бұрынғыдан бетер белсене араласып, шығармашылық жұмысын қыздырып кеткенмен, өзін осы ортадан алыстатып, қарқынын баспақ болған «ағалары» мен «достарының» кім екенін өте анық білсе де, соларға сес көрсетіп, қабақ шытпақ түгіл, тіпті қолы биікке жетіп, беделі асқан кездерде де әлгілердің біразынан есе қайтармақ түгілі, біразына қол жәрдемін, тіл жәрдемін беріп жүргенін де көргендер көп.

	Асылы кешірімшілдік — кім көрінгеннің бойынан табыла бермейтін кендіктің бір түрі болса керек. Кендіктің кемеңгерлікпен ұштасып жататын жерлері аз емес. Олай дейтін себебім: мен осы Әбекеңнің алқалы жиындарда ғана емес, оңаша отбасындағы кенестерде де әлдекімдер жайында сыртынан ғайбат сөз айтып, тыжырынғанын байқамаппын. Әрине, пенде болған соң оның да сүйкімсіз көретін, кейде өзіне келіп сүйкене беретін, әйтпесе ниет, көзқарастары мүлдем қабыспайтын, әйтпесе мұның өзі үшін ең қасиетті ұғым саналатын — қазақы, ұлттық мүддені мансұқтап жүрген базбір мәңгүрттердің атын атап, түрін түстеп жатпай—ақ қатты ашуға мінген кездерінде «әпербақан», «әңгі», «екі бұтының арасына қыстырып алып» секілді уытты сөздермен уатып жіберердей көрінеді де, артынша көп ұзамай бәз баяғы жайма—шуақ жайлы қалпына түсе қояды.

	Әбекеңнің тағы бір жақсы қасиеті, тәнті қылар тәлімі бар, онысы — жылт еткен талантты, өнерлі біреуді көре қалса, шынымен қуана білетіні. Ал сондайлар өзімен замандас аға, құрбы—құрдас, сырлас інілер арасынан шыға қалса, тарынбай, тартынбай пікір қосып, қолдау білдіріп жататыны. Бұл мақтап, алғы сөз жазған, қолтығынан демеп жүргендердің бәрі бірдей шын жүйрік, кең тынысты кемелдер емес шығар. Әңгіме — Әбіштің көңілінің кендігінде, ниетінің түзулігінде, мұсылмандық философия қисынына сүйенсек, үміті (раджағ) мен сенімінің (йакин) беріктігінде.

	Әдеби, қоғами, тіпті саяси ортада да төбесі анадайдан оқшау көрінетін замандасымыздың қашаннан айғай—шудан, үрен—сүреннен бойын аулақ ұстайтынын байқау қиын емес. Осындай мінез—құлқы үшін арагідік әр тараптан сыни—міни пікірлерді де естіп жатады. Ал, біздіңше, ақиқат пен әділет жағында жүріп қызмет етудің әр түрлі жолдары бар. Мысалы, мына біздердің 1986 жылғы Алматыда болған қазақ жастарының ұлтазаттық көтерілісі кезіндегі кейбір шетін оқиғалардың куәгері ретінде, сол қауіп—қатерге, үрей—үдеріске толы Тәуліктердегі зиялы қауым аталатын топтардың, рухани жетекшілер қатарындағы кейбір өнер адамдарының іс—әрекеттерін, мінбелерде, баспасөз беттерінде сөйлеген сөздерін естіп, оқи жүріп, сүйсінген де, түңілген де жағдайларымыз аз болған жоқ. Сондай неғайбыл күндерде Казакстан Жазушылар одағының екінші хатшысы қызметінде отырған Әбіш Кекілбаевтың (бірінші хатшымыз О.Сүлейменовтен аяқ астынан көз жазып калдык — оны «үй тұтқынында отырғызып койды» дегенді естідік, рас—өтірігін осы уақытқа дейін анық білмейміз) мойнына зор жауапкершіліктің, ауыр салмақтың түскенін көзімізбен көрдік. Әлдебір суық түсті жігіттер келіп, Әлденелерді іздеп, бөлмелерді аралап тіміскілей бастаған тұс... Көтеріліс алаңынан осы күнгі Абылай хан даңғылы бойымен төмен қарай жөңкілген жастар легі Жазушылар одағының маңына жиналып, айғайлап, ұрандап жатқан тұс. Коммунист жазушыларды мәжіліс залына жинап алған Орталық Комитеттің бөлім меңгерушісі біздерді ереуіл екпіні қопарып қозғай бастаған студенттер жатақханаларына, жұмыскерлер ортасына аттандырып жатқан тұс. Әйтеуір сол бір күндері халық қаһарынан қорыққан өкіметке өнер адамдары, әсіресе жазушылар керек бола қалғанын да көрдік.

	Мұның өзі ұзақтау, арнайы естелік жазуға сұранып тұрған оқшаулау тақырып екенін ескеріп, әзірше бір ғана нәрсеге — сол қиын—қыстау замандағы қазақ жазушыларының қатары бұзылмай, ұлттық мүдде туының астына жиналған ауызбіршілігіне, ынтымағына назар аударсақ болады. Сол кездегі республикадағы ең беделді творчестволық ұйымның басшылығында Ә. Кекілбаев секілді жігіттердің Желтоқсан оқиғаларының зардабын бұрынғы ескі тәсілмен өнер адамдарына аудармақшы ниеттердің бар екенін алдын ала біліп, аяқтары жеткен жерлерге шейін барып, ауыздары жеткен жерлерге шейін ұғындырып, айтып жүріп, жамандық бетін қайтарып, одан әрі асқындырмаған еңбектерін еске түсірудің қазір артықтығы жоқ. Сол бір екіталай, алмағайып кезеңде Жұбан Молдағалиев пен Сафуан Шаймерденов секілді аға буын жазушылар қазақ секілді аз халықтарды табанға салып таптамақ болған отаршыл билікті айғайлап, ашық сынға алса, сол биліктің қол астындағы былайғы наразы, «үндемейтін көпшіліктің» де тындырғаны аз емес еді.

	Осындай одағай оқиғалардың бірі — 1989 жылдың маусым айында (1986—шы желтоқсаннан үш жыл өткен соң) Маңғыстаудағы Жаңаөзен қаласында басталған Адайлар көтерілісі болды. Ұлттық езгіге, әлеуметтік езгіге шыдамаған ержүрек, өр кеуде, намысшыл ұрпақтың өкілдері әуелі Жаңаөзенде бас көтеріп, көшеге шықса, аптаның аяғына шейін күллі Маңғыстау халқы атқа қонады да, тағы да бір қан қызылдың исінен қорыққан қызылдар билігі есінен танып, есенгірей бастайды емес пе? Сонда Казакстанның ішкі істер министрі Г.Н. Князев деген біреу қайта—қайта Мәскеуге звондап, көтерілісшілерге қарсы күш қолдануға рұқсат сұрайтын көрінеді. Бірақ Алматыдағы Желтоқсаннан соң Сумгаитте, Қарабақта, Вильнюсте, Тбилисиде бұрқап шыққан «бұзықтардың», «ұлтшылдардың», «экстремистердің» шерулерінен аузы күйген орталық билік бұл жолы маңғыстаулықтардың шамына тие бермей (қиыр түбекті жайлаған, жүректерінің түгі бар ежелгі ұлыстардың ертеден еркін, тентек, азаткер табиғатынан хабардар болса керек), мәмілегершілік әдістерін тандап алғанға ұқсайды. Газеттердің жазуынша: «Алматыдан жазушылар Әбіш Кекілбаевты, Зейнолла Қабдоловты, Әбдіжәміл Нұрпейісовті, Әнуар Әлімжановты арнайы шақыртты. Олар Жаңаөзенге 19 маусым күні жетті. Аптаның соңына дейін қаланың шағын аудандарында, өндіріс орындарында болып, ашу басар сөз сөйлеп, жұртты сабырға шақырды. Әсіресе түбектің түлегі Әбіш Кекілбаевтың жүректен шыққан жанашыр сөздері көтерісшілердің жүректеріне жетіп, сабасына түсе бастады. Қалың әскерден қаймықпай, тоталитарлық жүйеге қарсы тұрған халық Кекілбаевтың сөзіне тоқтап, бәтуаға келді». («Түркістан», No22, 2009).

	Біз жазушының бұл әрекетін — қаһарына мінген халықтың алдына қасқайып барып сөз сөйлеуін, сол сөзін тыңдата білуін, тыңдатып қана қоймай, ел

	жұртын соңына ерте білуін азаматтық ерлікке, қайсарлыққа барабар бағалар едік. Осылай бағалау үшін, мұның алдындағы Желтоқсан оқиғалары кезінде өкіметтің өтінішімен алаңға барып, ереуілшіл жастарға басу айтпақ болған кейбір апайлары мен ағаларының үгітіне құлақ аспай, тіпті ішінара қар жентектерін лақтырып қуып шыққан жастардың «теріс қылықтарын» еске түсіріп көріңіз. Сірә, жұртына қызмет етудің алуан түрлі әдістері болуы керек. Айғайлап арандатпай, амалдап отырып жамандықтың шырғалаңынан шығарып әкету де — соның бір түріне ұқсайды.

	Әбіш Кекілбайұлының бүгінгі тәуелсіз Қазақстан билігінің биігінде жүріп тындырған жария, оншалық жарияға жатпайтын игілікті істері аз емес деп ойлаймын. Өз басым кез келген саясатты өткінші, өзгермелі құбылыс ретінде бағалайтындықтан, қолдан келгенше содан аулақтау жүретіндіктен, әуел бастан саясаткер емес, нағыз сөз өнерінің шебері, сөзбен сурет салушы жазушы болып туған базбір замандастарымның, оның ішінде дарынды дария мінезді Әбекендердің саясат кеңістігінде өмір сүргенде — өмірбаяндық қоржын мен тәжірибені молайтудың үстіне өзге де тапқандары, түйгендері мол болуы керек деп түсінемін. Қазіргідей алай—түлей замандардың желі басылып, тынышталарақ. Сол кезде қоғам да орнығар, саясат та орнығар, биіліктің жаңа жақсы дәстүрлері қалыптасар. Ондай заман туса, бәлкім, елге зор саясаткерлер емес, зор ақындар, жазушылар (композиторлар, артистер, суретшілер т.б.) керегірек болар.

	Ертеректе осы Әбішті алғаш көріп, сұхбаттасқанда, менің тақуа әкемнің:

	— Мынау бір жүзі нұрлы, жүрегі ізгі жігіт екен. Қауметтеп қойған сақалы да өзіне жарасып тұр, — деп мақтағаны бар еді. (Ол кезде Әбіш «Модный» сақал қойып жүретін).

	Ал мен әкемнің адам тануда қателескен кезін білген емеспін. Әйтеуір маған солай көрінетін.

	14.11.2009 ж.





СОПЫЛАР САЛТЫ НЕМЕСЕ ТАҚУАЛЫҚТЫҢ ТУРА ЖОЛЫ


	Менің әкем діндар, айрықша тақуа кісі болған. Былайғы елдің көпшілігі, тіпті туралап атын атай алмайтын жеңгелері мен келіндері, жасы кіші інілеріне шейін оны сыртынан «сопЫ» деп әспеттеуші еді. Айтса айтқандай: Әкеміз ес біліп, етек жапқан кезінен бастап өле—өлгенше ораза, намазын қаза Қылмаған, адам баласына зәредей қиянат жасамаған, арамнан ас ішпеген, ғайбат сөйлемеген, шын мәнінде бұл дүние қызығынан баз кешкен ерекше болмысты, иманы толық ғаділет иесі еді. Өзі арғы—бергі оқуды түгел тауысқан ғұлама болмағанымен, дүние, тіршіліктің тамырын дөп басатын көңілі жүйрік, көкірегі ояу ежелгі данагөй қарияларға ұқсайтын. «Қария» дейтін себебім — мен әкемнің сақал—мұртсыз жүрген кезін көрген емеспін. Әр жағдайда әр түрлі киінген шығар. Мен бірақ ол кісіні басындағы ақ сәлдесіз, үстіндегі шұбалған ұзын шапансыз елестете алмаймын.

	Көкемнің айтуынша, біздің атамыз ескі заманда Бұқарай Шәріптің оқуын тәмамдаған зор дамулла, таза тақуалық жолына түскен пірәдар болған екен. Өткен ғасырдың жиырмасыншы, отызыншы жылдарында қазақ арасындағы діндарлар қатты қуғынға ұшырап, қамала бастағанда, әрі байдың баласы, әрі атақты Ақ ишанның мүриті қатарындағы Байкенже сопы бала—шағасын соңына ертіп, Сырдарияның арғы бетіне қарай кашып өтіп, Кызылдың калың күмына сініп кете барады. Әйткенмен, қызылдың қуғынынан құтылғанмен, атамыз жарықтық ажалдың құрығын үзіп кете алмай, пайғамбар жасына жеткенде жат жерде Алланың аманатын тапсырады емес пе? Сөйтіп, Байекеңнің сүйегі дарияның арғы бетіндегі Балапан Төбе деген жерде қалады.

	Байкенжеұлы Сәрсенбай сопының да қызылдар тұсында көрген құқайы аз емес. Бір ғана мысал. Біздің көкеміз Сталин заманындағы атақты елу сегізінші статьямен сотталып, Түркістан төңірегіндегі Ащысай, Мырғалымсай шахталарының бірінде жұмыс істеп жатқан күндерде қараңғы түкпірде бесін намазын оқып тұрған «пірәдарды» екі қарулы қарауыл жердің үстіне жетектеп әкетеді де, анадайдағы сарайдың қабырғасына апарып арқасын тіреп қойып:

	— Әй, арестант, сен жұмыс уақытында намаз оқығаныңды доғарасың ба, жоқ па? — деп зіркілдеп сұрайды екен.

	«Пірәдар» бұған тырс етіп жауап бермей, басы салбырап тұра береді.

	Сонда қарауылдың біреуі шошайған мылтығын кезеп:

	— Егер сен намаз оқуды тоқтатпасаң, дәп қазір атып тастаймын! — деп айбарланып айғай салса керек.

	«Пірәдар» бәрібір селт етіп, сескенген сынайын көрсетпейді.

	— Әй, тілің байланып қалды ма? Неге жауап бермейсің? Ал енді атамын... ал аттым! — деп есерсоқ қарауыл сол жерде мылтығының шүріппесін басып—басып жібереді.

	Мылтығының оқтаулы патроны жоқ па, әлде өзге бір кəкірі бар ма екен, әйтеуір әкеміз гүрс еткен дыбысты естімей, іштей күбірлеп дұғасын оқып тұра береді ғой.

	— Өй, оңбаған фанатик! Мынаны шынымен атып тастасаң да, беті бүлк етер емес қой! — деп қатты ашу Қысқан қаныпезер қарауыл мылтығын қайтадан Иығына асып алса керек—ті.

	Сонда оның қасындағы серігі екі бүктетіліп, бір қолымен ішін басып, өлгенше күледі екен—ау.

	Біздің әкей қамаудан босанып, елге қайтып келген соң да «большевиктік сара жолға түсіп», түзеліп кете қоймады. Әуел баста өз еркімен, таным—түсінігімен, шын пейілімен тандап алған бағдаршамынан алыстап, дүниәуй жаққа бұрылмақ ниетін байқатпады. Өйткені біздің әкей сырт көзге өте жұмсақ, биязы, сыпайы кісі көрінгенмен, діні, ділі мықты, ішкі ұстанымына берік болатын. Ауылдағы небір адыраң мінез, бадырак көздер біздің əкеймен бетпе—бет кездескенде әлденеге кипақтап, тайғанақтап, байқастай бастаушы еді. Алдарынан тура түскен жарыққа көздері шағылыса ма, кім білсін...

	Рас, кешегі қызыл империяның қылышынан қаны тамып тұрған заманның өзінде де ел арасында діндар, ғибадатшыл кісілер біржола жоғалып кеткен жоқ. Бойларын тасалап, ойларын жасырып жүрді, бірақ иман—сенімдерін сақтап, қорғап бақты. Солардың бірі болған біздің әкеміз әуелден—ақ дүние алаңына басын қатырмай, оңаша, оқшау өмір сүруге бейім «бір түрлі» кісі еді, кешегі жаһан соғысынан кейінгі рахымшылдық науқанынан кейін елге қайтып келген соң да, «баяғы әніне қайта басқанын» шешем байғұс қайтақайта айтып отырушы еді. Онсыз да туды—бiттi ырдудырдудан бойын аулақ ұстайтын әкеміз ел ішіндегі той—думан, қызық құрапат, арнайы шақырыстарда төбесін көрсетпеуге тырысатын. Оның есесіне тұрмыс тақсыретін тартқан кедей—кембағылдын, күштілерден жапа шеккен момын—міскіннің, ауру—сырқаудан қиналған бейшараның қасына барып, қолынан келген көмегін көрсетер еді, айрықша тіл жәрдемін аямас еді. Ел арасындағы өткен—кеткен ескі оқиғалар мен аңызәңгімелерді, әфсаналарды өте көп білетін әкеміз әуелгі түп—төркіні Ислам ғұламалары мен ақындарына барып тірелетін әрқилы рауаят, Ғибратты мысалдардан сөйлегенде, анда—санда айналасына келіп жиналатын құйма құлақтардың кейде ауыздарын ашып, көздерін жұмып отыратындарын байқағанбыз.

	Сол тұстағы колхоз басшыларының жұмсауымен әр түрлі шаруаның басын қайырып жүретін әкеміз елуінші жылдардың ортасынан бастап бірыңғай диқаншылық кәсіпке шығып алды, содан әбден қартайғанша ала жаздай ауылдың шетіне киіз үй тігіп, жападан—жалғыз қауын егіп отыратын болды. Біздің көкем өсірген асыл тұқымды тәтті қауындардың даңқы кезінде күллі уәлаятка тарады... Бірақ оған керегі дабыра атақ емес, онаша тыныштық, емін—еркін уақыт екенін біз — балашағасы жақсы білуші едік. Өйткені біздің әкеміз сол тұста, жасы елуге жетпей—ақ біржола тақуалық жолына түсе бастады. Осы жолға жетектеп әкелген кісінің аты—жөні — Әбдіқайым Ишан Әбдімомынұлы еді. Сталин заманында талай қуғын—сүргінге ұшырап, талай тауқыметті басынан өткерген, соғыс уақытында тағы да кезекті жазасын өтеп шығып, Өзбекстан жағында бой тасалап жүрген ишанды дәм—тұз айдап, ақыр соңында, елуінші жылдардың басында біздің Шиелі жеріне келіп тұрақтап қалады емес пе? Мен өзім мектепте, университетте оқып жүрген жылдарымда осы Әбдіқайым қариямен өте жиі сұхбаттасып тұрушы едім. Ол кісі, неге екенін қайдам, менімен дін Ислам жөнінде терендеп, таратып сөйлеспейтін. Көбіне—көп Шығыстың ежелгі ақындарының өмірбаяндары мен шығармаларын мазмұндап, Қызық хикаяларды айтып отырар еді. Фердоуси, Иасауи, Софы Аллаяр, Хафиз есімдерін тұңғыш рет мен осы кісінің аузынан естідімау деймін. Менің ықыласты тындаушы екеніме риза болған қарияның маған ерекше көңілі түсіп, алдына барған сайын колын жайып, хақтан тілеу тілеп ақ батасын жиі беретін. Кейініректе, алпысыншы жылдарда ұзын саны жиырмаға жуықтаған Шиелі тақуаларының негізгі ұйтқысы, ұстазы болған кісі осы Әбдіқайым Ишан еді. Бұл кісі әрі біздің атамыздың көзін көріп, талай мәрте табақтас болған екен. Мен ел ішіндегі қарапайым сопы—тақуалардың өмірімен осылай ертерек таныстым. Онсыз да үйішілік салтпен әкемізді пір тұтатын біздер жасымыздан отбасында әкеміз орнатқан тақуалық тәртіпке әуелден көндігіп кеткенбіз. Әкем ауылдағы діндарлардың мәслихат—отырыстарына кейде мені де қатыстырып қояр еді. Сондағы байқағаным: Әбдіқайым ишанның соңына ерген сопылар дүниенің күнделікті тұрмыстық қам—қарекеттерін сөз етпейтін, күнделікті хүкіметтік саясатпен шаруасы жоқ, ешкімнің сыртынан ғайбат әңгіме айтпайды. Тіпті бұлар дауыстарын көтеріп, қатты жөткірінбейді екен. Сұхбаттарының негізгі тақырыптары Ислам діні, шариат мәселелері, бұл дүние мен одүниенің қарымқатынастары, өмір—тірліктің мән—мазмұны айналасынан ұзап шықпайды. Көбінесе ишанның өзі сөйлеп отырар еді. Өзгелері бастарын шұлғып, үнсіз тындайды. Анда—санда сұрақ—сауалдар да қойылады. Бір Қызығы: ол сұрақ—сауалдарға білімді ұстаз (Әбдікайымның діни сауаттылығы мен екі дүние амалдарымен толық хабардар білімпаз екеніне талай көзіміз жеткен) бірден Құраннан немесе хадис, суннадан мысал келтіріп, келте жауап қайтармас еді. Әдетте ол алыстан орығытып, ескі рауаят, аңыз—хикаяларды мысалға келтіре отырып, аса ұғынықты қарапайым тілмен түсіндіре бастайды. Қазақы жалпақ тілмен кейде шешен, бейнелі сөйлейтін ұстаздың ондайда екі көзі жарқырап, екі беті нұрланып шыға келеді. Жалпы ишан қалың қабақты, көздері үлкен, қыр мұрынды, бойшаң, сырты сұлу сымбатты кісі болатын.

	Кейiн бiлдiк қой: Әбдіқайым Әбдімомынұлының Шиелі сопыларын оқытып, үйреткен сол «оқулықтарының» шын авторлары — Шығыстың ұлы ақын—ойШылдары: Руми мен Сағди, Хафиз бен Жәмилер екен. Рас, сол ақындар еңбектерімен біз қазір жап—жақсы таныспыз. Олардың негізгі шығармалары әр жылдарда қазақ тіліне аударылып та басылды. Біз ол дүниелерге көбіне әдеби поэтикалық тұрғыдан қарап, бағалап жүрдік емес пе? Ал бірақ сол айтулы ақындар шығармаларының дені ежелгі сопылық ілімнің қағидаларын қаузайтын жеке—жеке трактат үлгілері — рисалалар екенін, ал ол дүниелердің арнайы дайындығы бар оқырман ғана терендеп түсінетін шартты құпия тілі болатынынан ол кезде мүлдем хабарсыз едік. Бір ғана мысал. Парсының әйгілі ақыны Омар Хайёмның (1048—1131) «Рубаяттарын» кезінде Э.Фицджеральд (1809—1883) ағылшын тіліне аударып бастырғанда, осы тілде сөйлейтін күллі әлеумет ауыздарының суы кұрып, тамсанып, танырқаған көрінеді. Ал бүгіндері сопылардың құпия тілін зерттеушілер оның еңбегін жоққа шығарып, бұл «Омар Хайёмның емес, ағылшын ақыны Э.Фицджеральдтың төл шығармасы» деп бағалап жүргенге ұқсайды. Ал Э.Фицджеральд парсы тілін өзінше жетік меңгерген, бірақ сопылар тілінің құпиясын білмеген. Ал Омар Хайём — жеке бір сопылық ағымның негізін салған ұстаз болса, Хайём — жеке адамның емес, осы мектептің атауы екен.

	Омар Хайёмның шын аты — Ғиясаддин Абул Фатх Омар ибн Ибраһим. Хайём — лақап аты, «шатыршы» деген мағынаны білдіреді екен. Омар Хайәм — негізінен ақын емес, әлем таныған математик, астраном. Ал оның «Рубаяттарын» қазақша сөйлеткен Қ.Шаңғытбаев оның төрттағандарын шарапқа, кейіпке толтырып, тіпті ақынды атеистік дәрежеге шейін көтеріп жіберген. Ал шығыс ақындары өлеңдерінде ұшырасатын (оның ішінде Қожа Ахмет Иасауи бабамыздың «Хикметі» мен Шәмсәддин Хафиздің «Ғазалдары» бар) шарап атауы — сіз бен біз ұрттап жүрген ашыған алкоголь емес, қазіргі тілмен айтқанда, сопылық символ, шартты ұғымдардың бірі ғана екен. Сопы ақындардың тілінде кездесетін жүзімдік — көбіне жарық дүниені бейнелесе, шарап сол дүниенің субстанциясы, мәйегі мағынасында қолданылады. Ал Омар Хайәм өмірінде аузына арақ иісі шығатын сұйықты ұрттап көрмеген тақуа адам болған көрінеді. Жалпы сопылар тілінің құпиясы ерекше мол, қиын да күрделі деседі. Сол құпия тілдері арқылы мың жарым жылдан бері мұсылман сопылары дүниеге өздерінің ерекше ілімін таратып келген.

	Тұтастай қарағанда сопылық ілім — шығыстағы эзотериялық дүниетаным ретінде қарастырылады. Осы уақытқа шейін біршама еуропалық зерттеушілер мұрағаттар ақтарып, тіпті кейбіреулері өз еріктерімен әлденеше ай сопылар арасында өмір сүрсе де, қиын да күрделі құбылыстардың сырын толық аша алмаса керек—ті. Мәселен, өздері сопылар қатарында болған біраз шығыс оқымыстары Дарвиннен 600 жыл бұрын Эволюция заңын, Эйнштейннен 700 жыл бұрын әлемдік салыстырмалы теориясын, Ньютоннан 800 жыл бұрын әлемдік тартылыс заңын ашып қойғандарын оқығанда, жағаларын ұстап таңырқағандары бар. Тіпті күллі Еуропа мектептерінде 600 жыл бойы оқулық ретінде оқылған сопы Әбу Әли ибн Сина бабамыздың «Медицина канондары» («Тәуіптік негіздері»), (кейбіреулер медицина ұғымын «мед—и—Сина» — «Синаның сабақтары» дегеннен шығарады), әйтпесе астроном Омар Хайём қазір қолданылып жүрген Григориан календарынан әлдеқайда дәл, әлдеқайда ғылыми жүйеге сәйкес Шығыс календарын 500 жыл бұрын түзіп шыққанын білгенде, бұған қайтіп сүйсінбесін?! Шығыстағы ең атақты сәулетшілердің арасында да сопылардың жиі кездескені тарихтан Мәлім.

	Жалпы сопы—тақуалар әлемі — руханият саласындағы ең күрделі, Қызық құбылыстардың бірі. Әуел баста Ислам дінінен, қасиетті Құраннан (Құран тілін кейбір сопылар өзінше түсіндіреді) бастау алған сопылар ілімі келе—келе әр түрлі ағымдарға бөлініп кеткен. Олардың арасынан адамзаттың руханиятын байытқан ойшыл ақындар мен ғұламалар да шыққан.

	Сопыларға қатысты оқыған, тоқыған, көргендерімізді жинақтай келгенде біздің әзірге шейін ұққандарымыз мынаған саяды: бұл ілім жолында жүргендер адамзат тарихын, жеке адамдар өмірін үнемі өзгеріс, қозғалыс үстінде қарастырады, адам бойындағы Алла дарытқан ең үздік қасиет—қабілетті әрі қарай жетілдіруге болады деп есептейді, осы жолда әркім қоршаған ортаны, жанды—жансыз жаратылысты таHып, игеру арқылы ерекше күш—қуатқа ие бола алады, осының бәріне шын таза ниет пен кіршіксіз сүйіспеншілік сезімдері — махаббат жеткізеді деп біледі. Осы қағидалар негізінде бұлардың діни, адамгершілік, космологиялық ұғымдары қалыптасқан. Екі дүниелік болмыстың тылсым сырларын түсіну үшін сопылар философияның (поэзияны олар философиядан бөліп қарамаған) сан саласын, адамның ішкі жан дүниесін, психологиясын зерттеп, космология, астрономия, математика, химия, медицина ғылымдарының дамуына өлшеусіз үлес қосқаны бүгіндері белгілі болып отыр.

	Сопы—тақуалар жалпы сыртекі (формалды) иланым—сенімдерді мойындамайды. Олардың түсінігінше, мешітке барып намаз оқып жүргендердің бәрі бірдей нағыз діндарлар емес. Алланы әркім өзінің ділімен, шын ниетімен, ақыл—парасатымен, өмір тәжірибесімен танып білуі керек екен. Сопының ұстаздары (шайқы, мүршид) әрбір мұсылманның (мүриттің) бойына әуел бастан Алла дарытқан қабілет—қарымды ашып, жетілдіре түсуге қызмет етеміз деп есептейді.

	Сопылардың әр заманда туған әлденеше ағымдары жер—жерге, елден—елге тарап кеткен. Орта Азияда, оның ішінде Қазақстанда ең беделді болған мектеп — Баһауаддин Нақшбанди (1318—1389) жолын қуушылар болған. Марқұм әкеміз: «Біз сүліки Нақшбанди тайпай алианның жолындамыз» деп отырушы еді. Сүліки — ағым, қауым деген мағынаны білдіреді.

	Баһауаддин Нақшбанди жолын қуушылар ғасырлар бойы мұсылмандық мораль мен этиканың өзіндік жүйесін жасағанға ұқсайды. Алладан қорқу, ар—ұяттың тазалығы, жүріс—тұрыстағы тазалық пен әдептілік, қайырымдылық пен қанағатшылдық секілді ұғымдардың ол дүниелік һәм бұл дүниелік қазықтарын қадаған. Сопылық, сірә, бұл дүниеден безу емес, бұл дүниенің қызықтарына бой алдырмау. Сопылар, сірә, бай да, кедей де болуы мүмкін. Бірақ бай болғандар дүниені тек адал жолмен жинайды әрі олар мастанбайды, насаттанбайды, бар тапқанын қауымымен бірге бөлісіп отыруы керек. Кедей болғандар — назырқанбай, барды қанағат етуі тиіс. Осы ретте қашанда шын сопылар бұқара халыққа жақын тұрған, солардың сөзін сөйлеген, мүддесін қорғаған. Әр заманның билеушілері сопылардың пірлерін өзіне жақын тартып, солар арқылы бұқараны билеп—төстемек ниетте болған. Бірақ, тарихшылардың жазуынша, Әміршінің қолпашына қызығып, соларға қызмет еткен мысалдар өте сирек кездескен. Тіпті көп жыл Түркістан шаһарының шайқы—ул—Ислами мәртебелі қызметін атқарған атақты сопы Қожа Ахмет Иасауи бабамыздың қашанда әділеттің тура жолынан таймағаны аңызға айналып кеткен.

	Шын сопылар әуелден діни экстремизмге, схоластикалық шектеушілікке қарсы тұрған. Мәселен, Жалаладдин Руми (1207—1273): «Мұхаммедтің (с.ғ.с.) тура жолымен жүр, ол қолыңнан келмесе, назараларға (христиандарға) барып қосыл», — деп жазыпты.

	Сопылық ілімнің сан салалы, алуан түрлі екені байқалады. Оның бәрін қамтып, таратып айтуға, шынын айтсақ, біздің білігіміз жеткенмен, әзірше біліміміз кемшін соғып жатыр.

	Әкемнен естігенім: Нақшбанди жолын қуушылар төрт түрлі сатыдан өтуге тиіс екен, олар мыналар:

	Шариғат — Ислам заңдарын игеру; Мағрифат — ғылым үйрену; Тарихат — тура жолға түсу; Хакикат — Аллаға, абсолютті шындыққа жақындау:

	Осы сатылардан сүрінбей өткен тақуа екі дүниенің Тылсым құпияларын игермекші екен. Бірақ бұлардың ілуде біреуі ғана, оның ішінде күллі дүниедегі сопылардың ең ұлық басшысы — кутуб, әйтпесе әулиепірлердің бірлі—жарымы ғана хакиқатқа жақындап, оған Алланың баракаты даруы мүмкін деседі. Баракат (Алланың назары, рақымы түсуі) тек діни ұстаздардың меншігі болмай, Хакиқаттың тура жолын бұлжытпай орындаған қарапайым мұсылманға да дари беретінін тарихи аңыздар растайды.

	Базбір зерттушілердің еңбектерінде сопылардың әр түрлi сүліктерінде (ағымдарында) негізгі ортақ қағидалар сақталғанмен, недәуір айырмашылықтардың да кездесетіні айтылған.

	Біздің елде Әбдіқайым Ишан бастаған Шиелі сопылары жыл сайын Ташкент іргесіндегі қыстақтардың бірінде тұратын Нақшбанди мектебінің ұстазының алдына барып, «сабақ алып қайтар еді» (әкемнің сөзі). Ол қандай сабақтар? Ол жөнінде әкем егжей—тегжейлі әңгімелеген емес. Бір білгенім — жыл сайын Өзбекстанға қатынап жүрген мүриттердің бәрі бірдей бірден «Сүліки Нақшбанди» қауымының толық мүшелігіне кабылданбаған. Діни сауатының аздығына қарамастан, біздің әкеміз алғашқы барған жолда—ақ «сыннан» сүрінбей өтіп, пірдің батасын алғанға ұқсайды. Ал отызыншы жылдары колхоз басқарған, кейіндері де белсенділер қатарында жүрген біздің ауылдың бір қариясы қартайған шағында сопыларға қосылып, Ташкент жаққа жиі барғыштап жүрді. Бірақ осы кісі өлер алдында ғана пірінің батасын әзер алғанын әкем жанашырлықпен әңгімелеп отырар еді.

	Шын солының сөзі мен ісінің арасында зәредей айырым, алшақтық болуға тиіс емес. Имандылық — сөз бен істің, ниет пен амалдың бірлігі. Ниет пен амалы сәйкес келмеушілік — екіжүзділікке (мұнафык) жатады. Екіжүзділік — ең ауыр күнƏHың бірі.

	Есіркеп Қабылбай баласы деген біздің туған жездеміз бір күні арбасына екі—үш қап жем артып, біздің үйге келді де, әкемізге: «Мынаны қораңызға кіргізіп алыңыз», — дейді. «Мұны қайдан алдың?» — деп сұрайды сонда көкеміз. Жездемiз тілінің қотыры бар адам еді. «Қайдан алушы едім?! Қалтамда көк тиын пұлым жоқ. Әрине, ұрлап әкелдім!» — дейді. Әкем: «Онда келген бетіңмен кейін қайта бер», — деп теріс қарай бұрылып жүре беріпті. Кейін маған кездескенде жездеміз: «Сенің әкең—ақ мені әбден діңкелетіп бітті... Жем—шөпке жарымаған соң, сауын сиырыНЫҢ емшегінен сүт шықпай, ағарғанға әбден қат болып отырғанын көрген мен сорлы азық апарып берсем, ұрлығыңның керегі жоқ деп соншама шіренеді—ау келіп! Өмір бойы колхозға тегін жұмыс істеп, еңбегінің толық ақысын алмай жүрген адам екі қап жемді тегін пайдаланса, ол сірә да ұрлыққа жатушы ма еді?!» — деп әбден кейігені бар. Сонда мен: «Сұраусыз келген нәрсе күнә болатын шығар», — деп әкемді әзер арашалап алғанмын.

	Тағы бірде, Алматыдан оқу бітіріп келген ұлы үйленетін болып, той қамын жасап жатқан кезде, ауыл айналасындағы суық қол ұрының бірі түн жамылып келіп, біздің әкейдің сойысқа дайындап қорада сақтап отырған бағулы бес—алты қойын түгелдей машинасына тиеп алып кетеді. Сонда біздің әкеміз не істейді дейсіз ғой? Үстіне бар жақсы киімін киіп алып, қолына аса таяғын ұстап, ақырын аяндап әлгі ұрының үйіне іздеп барады. Содан кебісін табалдырықтың ар жағында қалдырып, өзі қаздай мамырлап төрге шығады. Содан соң үй ішінде асып—сасып жүрген жас келінге: «Шырағым, ана күйеуінді бермен қарай шақыра ғой!» — дейді. Ұры жігіт — қапелімде бойын жасырып үлгіре алмай қалса керек — басы салбырап әкемнің алдына келеді. Сонда біздің көкем: «Балам, қолынды жайшы, бата берейін», — демей ме? Қатты сасқан ұры амалсыздан қолын жаюға мәжбүр болады. «Иә, Алла! Мынау арамдық жолда жүрген бейшара пендеңе ынсап беріп, тура жолыңа түсіре гөр! Тәуфиқ бере гөр!» — деп әкеміз сол жерде қысқа батасын береді де, нан ауыз тиместен орнынан тұрып жүре береді.

	Әлгі ұры неме жоғары жақтан жуықта көшіп келген, біздің тақуа әкеміздің сырын біле қоймайтын, былайша қарағанда біздің әулеттен қыз алған дап—дардай күйеу баланың бірі екен. Көкемнің батасын естігенде, бұның тіл—ауызы байланып, мелшиіп отырыпты да қалыпты. Тануға, жалтаруға мұршасы келмеген. Мал иесінің ешқайда бұрылмай, тура үстінен түскені де есінен тандырып жіберсе керек. Артынша, екі—үш күн өткен соң, осы ұрының біздің елден біржола көшіп кеткенін естідік.

	Біздің жақта біздің әкей туралы мұндай әңгімелер жиі айтылады. Ауылдағы Уәлихан молда осы күндері айтады екен деседі: «Бұл жұрт алыс жерден әулие іздеп, табандарын тоздырып қайтеді? Ауылдың іргесіндегі Қожамұратта жатқан Сәрсенбайдың басына барып зиярат етсе де болады ғой!» — деп.

	Дінді, дүниетанымды, адамгершілік қағидаларды тұтас бірлікте қарау — сопылар ілімінің түп қазығы болса керек. Мұның ең айқын мысалы, түркілерге ең түсінікті өнегесі — біздің туған топырағымыздың түлегі Қожа Ахмет Йасауи бабамыздың «Хикмет» атты кітабы екені әркімге белгілі.

	Сопылар тарихы тіпті сонау Мұхаммед пайғамбар (с.ғ.с.) заманынан басталады деседі. Пайғамбарымыздың жақын серіктері Әбу Дарда, Әбу Зар, Хузайфа ең алғашқы тақуалар деп есептеледі екен. Ал қазір жер жүзінде 50 миллионға жуық сопылар бар деп жазады. Рас—өтірігін кім есептеп жатыр дейсіз...

	Енді бір аз ғана сөз — сопылар арасынан әр заманда шыққан әулие—әмбиелер мен қасиетті кісілердің кейбір жағдайларда көрсеткен кереметтері турасында болмақ. Бұндай кереметтердің ең жиі кездесетін түрлері мыналар: уақыт пен кеңістікті игеру арқылы емін—еркін қозғалу, әуеде ұшып жүру, дария суларын жаяу кешіп өту, аяқ астынан ғайып болып кету т.б. Басына ерекше қауіп—қатер төнген жағдайларда жаудан, жыртқыш андардан құтылып кету, ашыққанға — ас, шөлдегенге — сусын тауып беру т.б. әрекеттерді сопылардың өздері жариялап, жар салуды ұнатпаған. Ол — ол ма, ондай Тылсым құпияларды игерген сопыларға қарақан басының пайдасы үшін, Мәселен, абырой—атағын арттырып, бақ—дәулетке қол жеткізу үшін әйтпесе біреуден өш алу үшін қолдануға қатаң тыйым салынады екен.

	Сопылар керемет көрсетуді екі тарапқа бөліп қарайды. Біріншісі — карама; ол Алланың көмегімен, жаратылыс заңдылықтарына сүйене отырып жасалатындары. Екіншісі — сиқыр; ол жын, шайтанның көмегімен жасалатындары.

	Нағыз шын әулие—сопылар бірінші жолды тандап алады. Олардың екінші жолмен жүрушілерге (бақсы, балгерлерге) жұлдызы қарсы. Сопылар әдетте кереметтерін жасырын, құпия ұстайды. Бақсы—балгерлер құпияларын жария етуге, көпшілік алдында көрсетуге құмар болады.

	Шығыс ғұламасы Әбу Әли ибн Сина Аллаға адал қалтқысыз қызмет еткен, шын тақуалық жолына түскен, Шын таза ниетпен өмір сүрген адамдарға кейде әулиелік қасиеттер қонып, кереметтер көрсету қабілетіне жетеді деп жазыпты. Бұл кереметтердің өздігінен тумағанын, бұл жолда талай тер төгіліп, Қыруар еңбек жұмсалғанын — сопылық ілім жолын қуушылардың астрология, алхимия, математика, космология, магия саласындағы ежелгі еңбектерді мұқият пайдаланатынын аңғару қиын емес. Сонда сопылар қандай рухани және табиғи ілімдерге сүйенген? «Егер ғайб сырын адамдар түгел игерсе, Алла жаратқан дүниенің тәртібі бұзылар еді», — депті ат—Тустари. Неге? Атақты ойшылдар Тирмизи, Сухрaуaрди, ибн Араби сопы әулиелері өздерінің эзотериялық білімін жетілдіру арқылы ғайб сырын меңгере алады депті. Бүгінгі заман зерттеушісі Идрис Шах: «Сопылар өздері көрсеткен кереметтерге салқынқандылықпен қарап, мұның бәріне белгілі бір механизмдерді іске қосудың нәтижесі ретінде түсіндіреді», — деп жазады. Қазіргі жария ғылымға Мәлімсіз ол қандай механизмдер? Профессор Селигмен сопылық дәруіш бір аурудың денесіне пышақ жүзімен кішкене тыртық түсіргенде, оның осы уақытқа шейін аққан қаны бірден тас тыйылғанын көзімен көріп, қатты таңырқағанын жасыра алмайды.

	Осы арада ескере кететін нәрсе: сопылар бақсы, балгерлерге ғана емес, көпшілік алдында өнер көрсетуге құмар көз бояушыларға, факирлерге (фокусниктерге) де теріс қарайды. Шын сопылардың өз кереметтерін дүние табу үшін, әйтпесе мадақ үшін көрсетпейтіні акики ШЫНДЫҚ. Олар екі түрлі жағдайда ғана: біріншісі — қысылғанға жәрдем көрсету; екіншісі — өзін жамандықтан қорғау үшін ерекше қабілеттерін пайдалануға рұқсат беріледі екен.

	Мысалы, XIII ғасырда өмір сүрген Умар Осман Сайрафини мен Абдулхақ Харини өз көзімен көргендерінің растығына Алла атымен ант ете отырып, ұстаздары Абдал Кадир Жиланидің көрсеткен кереметіне былайша куәлік береді:

	«Бес жүз елу бесінші жылғы (хижра ж.с.) сафар айының үшінші күні біз Сейіт Абдал Қадир мектебінде ұстазымызбен бірге отыр едік. Ұстазымыз орнынан көтеріліп, аяғына ағаш сандалын киіп, дәрет алды. Артынша екі ракат намазын оқып, кенет катты айқайлап жіберді де, әуелі бірінші сандалын шешіп алып, далаға қарай лақтырды. Артынша екінші сандалын шешіп алып, тағы лақтырды. Біздің байкауымызша, ұстаздың далаға лақтырған екі сандалы да лезде көзден ғайып болып кетті. Мұның себебін сұрауға ешқайсысымыздың батылымыз жетпеді.

	Отыз күн өткен соң күншығыс жақтан Бағдатқа бір керуен келіп кірді. Саудагерлер біздің ұстазымызға сәлем беру ниетін білдіріп, рұқсат сұрады. Сейіттің ризашылығымен олар жібектен тоқылған киім—кешек, мата бұлдарын сый—сыяпатқа тартты. Солардың ішінде осыдан бір ай бұрын біздің ұстазымыз лақтырған екі сандал да бар болып шықты...»

	Сөйтсе, жол—жөнекей әлгілерге қарақшылар шабуыл жасап, әлденеше кісілерін өлтіріп, дүние—мүліктерін тонап әкетіпті. Артынша қарақшылар кейін қайТып келіп, тоналған мүліктерін түп—түгел қайтарып алуды сұрайды. қарақшыларға еріп барған керуеншілер тоналған мүліктердің қасында өліп жатқан екі арабты көреді. Әрқайсысының басында Абдал Қадирдің лақтырған сандалы жатса керек... Сөйтіп, қарақшылардың басшылары айшылық алыс жерде тұратын әулиенің лақтырған аяқ киімінен өмірем қатыпты!

	Мұндай аңыз—әңгімелер өзіміздің қазақ арасында да жеткілікті. Мысалы, Сыр бойында, қазіргі Жаңақорған ауданының жерінде атақты әулие Қорасан атаның көне мазары тұр. Қорасан ата (шын аты Әбдіжәлил баб) — тарихта болған адам, VIII—IX ғасырларда өмір сүрген араб қолбасшысы. Ол пайғамбарымыз Мұхаммедтің (с.ғ.с.) қызы Фатима анамыздан өніп—өскен ұрпақ еді деседі. Туған ағасы Ысқақ Баппен бірге VIII ғасырдың екінші жартысында Ферғана, Қашқар, Шаш, Отырар, Сайрам, Ходжент шаһарларын жаулап алып, осы өлкелерде Ислам дінін таратқан. Өзі Ходжентті (қазіргі Өзгентті) қоршау кезінде жау қолынан қазаға ұшыраған. Қорасан ата аталуына себеп — шешек (қорасан) ауруына ұшыраған адамдарды жарықтық бір үшкіруден қалдырмай жазып жібереді екен деседі.

	Хорасан атаның Хұсайын Ғазиз есімді ұлы болған. Сол әкесінің таңертеңгі памдат намазының парызын өтеу кезінде мешітте болмайтынын байқап, мұның Мәнісін сұрайды. «Мен парызды Кәғбада оқып, сүннƏтты осында қайтып келіп атқарамын ғой, балам», — деп жауап береді әкесі. Бір мезгілде оқылатын намаздың әуелгі жартысын бұл жерден әлденеше мың шақырым алыстағы Арабстанға барып оқып қайтатын әкесінің кереметіне таң қалудың орнына, ұлы: «Сонша әуре болғанша, Меккені осында көшіріп алсақ болмас па?» — деп сұрайды. Әкесі: «Ол менің қолымнан келмейді», — десе керек. Сонда ұлы тұрып: «Егер сіз рұқсат етсеңіз, мен Аллаға мінәжат етіп көрейін», — дейді. Келесі күні памдат намазы кезінде сол мандағы ел көк аспанның бір шетін уылған—шуылған дыбысқа толтырып, түйесі бақырып, тауығы шақырып дегендей, көшіп келе жатқан қалың елді көреді. Сонда әкесі ұлына: «Кәғбаны кері қайтар, бұл жерде аяқ асты болады», — деп пәрмен берген екен дейді. Хұсайын Ғазиз әкесінің сөзін құп көріп, Кәғбаны Меккеге қайта көшіріп жіберіпті. Көшірмес бұрын аспанда ұшып жүрген қасиетті мекеннің суретін құм бетіне сызып түсіреді екен. Кейін сол жерге кесектен дуал тұрғызылып, жұрт жиналып намаз оқитын қасиетті орынға айналып кетеді...

	Сопы—тақуалардың ішіндегі қасиетті кісілер кейінгі заманға шейін өмір сүріп келген. Біздің елде, мәселен, Аманжол баласы Қақай молда деген қарияның көрсеткен кереметтері көпшіліктің жадында қалған. Ол кісі кешегі НКВД дәуірінде біраз қуғынға ұшыраса керек. Бірақ қаншама жанталасқанмен, НКВД қызметкерлері «көріпкел әулиені» қолға түсіре алмапты. Бірде мылтық асынған сұр шинельділер өз үйінің төрінде тәсбиқ санап мүлгіп отырған тақуаның тура үстінен түскен екен дейді. Сырттағы ат дүбірін естіген үй иесі сонда кемпіріне қарай иегін көтеріп: «Бар, отағасым үйде жоқ деп, аналарды сәл кідірте тұр», — деп пәрмен береді де, өзі желбегейін жамылып, қисайып жата кетеді. Сыртқа шыққан кемпірі баж—бұж ұрыс—керіс шығарып, сұр шинельділерді недеуір мезгіл кідіртсе керек. Ақырында ұрысқақ кемпірді итеріп тастап, үйге кірген НКВД адамдары тақуаның екі бөлмелі қоржын тамын асты—үстіне шығарып, қаншама тінту жүргізгенмен, қолдарына ештеңе түсіре алмай, келген іздерімен кейін қайтады. Сұр шинельділердің қарасы батқан соң, жастықтан басын көтерген Аманжол баласы үстіндегі ұзын желбегейін кемпіріне қарай лақтырып: «Әй, бәйбіше, мынаны сілтіге бір салып алып, жуып таста... Әлгі бəдбақтардың табандары лай батпақ екен, былғап кетті ғой!» — деп ренжісе керек.

	Бәрібір НКВД соңына түсіп күн көрсетпей қойған соң, Аманжол баласы Қақай молда Өзбекстанға қоныс аударып көшіп кетеді. Қалған өмірін сол жақта өткізеді де, ұзақ жасап, 106 жасқа келгенде дүниеден өтеді.

	Құдайсыздықтың құрсауынан құтыла бастаған қазіргі ұрпаққа, қазақ қауымына ең керегі — ежелгі шығыстық дәстүрлі руханияттарды қайта танып білу десек, соның ішінде бет пердесі енді—енді ғана ашыла бастаған сопылық ілімді зерттеп, игерудің де недәуір маңызы бар. Әсіресе осы ілімде ғасырлар бойы қалыптасқан моральдық—этикалық құндылықтардың назар аударарлықтай екені хақ. Мәселен, сопылардың өмір сүру зандары былайша алты тармаққа бөлінеді екен:

	1. Жасөспірімдерге — мейірімділікпен қарау.

	2. Кедейлерге — қайырым жасау.

	3. Достарға — әділ кеңес беру.

	4. Дұшпандарға — кешірім жасау.

	5. Ақымақтарды — елемеу.

	6. Білімпаздарға — құрмет көрсету.

	Бұл қағидалардан бүгінгі ұрпақ сабақ аларлықтай өнеге—үлгіні табуға болады емес пе?

	Әрбір шын тақуа өзінің өсу жолында жеті түрлі сатыдан өтіп, «нафс» аталған ілімді жан—жақты игеруі керек. Шығыс шайырлары, оның ішінде бұрынғы қазақ ақындары көп жырлаған «Нәпсі» тақырыбы осы төңіректес. Бұлар былайша тармақталады:

	1. Бұзылған бұзық нәпсі.

	2. Айыптағыш, күдікшіл нәпсі.

	3. Тойымсыз нәпсі.

	4. Қанағатшыл нәпсі.

	5. Байсалды, байыпты Нәпсі.

	6. Шабытты нәпсі.

	7. Таза әрі талғампаз нәпсі.

	Осы көрсетілген тармақтардң әрқайсысын, ұстаздардың көмегі арқасында, әрбір тақуа—сопы әлденеше жыл оқып, үйренеді деседі. Кейбір зерттеушілердің жазуынша, мұсылман сопылары негізін қалаған ежелгі психоанализ ілімімен салыстырып қарағанда, бүгінгі еуропалық психоанализ жүйесі — әлі бастауыш мектеп жүйесінен шықпағандай көрінеді.

	Сопылық ілімнің қыры мен сыры көп екенін аңғардық. Оның әлемдік дүниетанымға, оның ішінде еуропалык философия мен ғылымға тигізген әсері туралы сөз жеке тақырыпқа лайық. Сопылардың біразы әр дәуірде—ақ қуғынға ұшырап, жазаға тартылған. Мәселен, «VIII ғасырда өмір кешкен Әбу Мәнсүр Халладж болса «Ана—ль—хақ» деген бір ауыз сөзі үшін айыпка ұшырап, мүргиттерімен бірге өлім жазасына кесілген. Содан бері әлденеше ғасыр тізбектері өтсе де, мұрқұмның сонда не айткысы келді, демек, кінәлі ме еді, күнәсіз бе еді?..» деген сұрақтарға әлі күнге шейін ешкім бұлтартпас жауап бере алмай келе жатқаны танкаларлық нәрсе.

	Жалпы суфизм төңірегіндегі айтыс—тартыс әр заманда—ақ бас көтеріп отырған. Тәуелсіздікке қол жеткен уақыттан бері біздің еліміздегі діни бостандықтың бір көрінісі ретінде қазірде әр жер—әр жерде өздерін сопылар қатарына қосатындар топтанып көріне бастады. Олардың біразы радио—телевидениеге шығып, әйтпесе арнайы оңаша үйлерде жиналып алып, белсенді насихат жұмыстарын жүргізетінге де ұқсайды... Осылардың кейбір іс—әрекеттері өзгелерге өрескел көрінетін болғандықтан: «Бұларың кім өзі? Дінбұзар сектанттар емес пе?» деген сауалдар да жиі естілетін болды. Сопылар арасынан шыққан бір «білімпаз» өткен жылы менің жұмыс орныма соғып, өздерінің діни газетінде менің тақуа әкем жайында жазған естелігімді жариялағандарын, оның кейбір «мүриттерге» бек қатты ұнағанын айтып, біраз кеңес құрып отырып алсын: «Біз уақабишыларға, экстремистерге қарсымыз. Саяси бейтараптылықты, діни тазалықты, татулықты қолдаймыз», — дейді. Жігіттің ниеті түзу, бейілі адал секілді. Әйткенмен, недәуір уақытқа созылған әңгімеден соң, мен бұл «сопы» қонағыммен тіл табыса алмасымды түсіндім. Өйткені ол бір сөзінде: «Аға, біз қашанғы құранның догматтарымен жүре бермекпіз?» — деп қойып қалды. Осыны естіген соң: «Інім, сен ең алдымен ақиқи Ислам жолына түсіп ал. Қалғанын кейін іздеп табарсың!» — деп, «дискуссиямыздың» осымен доғарылғанын аңғартып, кабинетімнен шығарып салдым. Қиялы жүйрік, ізденімпаз, білімдар жас екені айдан анық еді, бірақ әлі тақуалықтың тура жолына түсіп кете қоймағаны көрініп тұрды.

	Бұдан, әрине, сопылық ілім Ислам дінінің сыртында екен деген ұшкары, қате пікір тумайды. Шын ақиқи соПылық — Исламның төл тумасы. Сопылық ілімде кейбір өзгешеліктер бар болар, бірақ бөтендік жоқ. Мұндай пікірге күмән қалмас үшін 2005 жылғы 4—6 шілде аралығында Амман шаһарында өткен дүниежүзілік мұсылман конференциясының қарарымен танысып шығудың реті бар. Осы карардың орыс тілінде таратылған нұскасында: «Запрещается обвинять в неверии приверженцев ашаризма и тех, кто исповедует истинный суфизм, продолжая традиции предков» деп жазылған («Наш мир », No 5, 2006 жыл). Мұны қазақша ыңғайда түсіндірсек: «Ашаризм жолын ұстанып әрі ата—баба дәстүрін жалғастырған ақиқи шын сопыларды діннен шыққандар деп айыптауға тыйым салынады».

	Шын сопылар таза тақуа болып қана қоймай, екі дүниедегі ақиқатқа қызмет етеді. Махаббат — суфизм философиясының негізгі ұстыны, қазығы. Олардың ойынша, Жаратушы иеден қорқып қана құлшылық ету аздық етеді — Алланы сүю, Махаббат арқылы құлшылық ету Ләзiм саналады. Кейбір зерттеушілердің пікірінше, суфизм — адамгершілік жайындағы ілім. Ислам тарихында сопылардың дүниетанымы мен рухани құндылықтар саласында қалдырған мұралары ұшан теңіз мол екені де белгілі. Бұл орайда атақты философтар әл—Ғазали мен Ибн—Қайимның кітаптары аса жоғары бағаланады. Мұсылман әлемінде кең тамыр жайған сопылар ілімі әуел бастан әсте кездейсоқ құбылыс емес еді. «Суфизмнің дүниеге келуіне мұсылман қауымдарының күнделікті өмірде материалдық игіліктер мен пайдакүнемділіктің үстемдік ете бастауы себепкер болды, — деп жазады бүгінгі таңдағы ең беделді оқымыстылардың бірі Юсуф әл—Кардани. — Мұсылмандар арасынан шыққан ауқатты адамдардың біржола дүние қызығына түсіп кетуі руханият әлемін әлсіретіп, материалдық мүдделерді бірінші кезекке шығарды... Тіпті шариаттың өзі Құдайға құлшылық етудің ішкі мәнін жоғалтып, әншейін сыртекі құлықсыз ғұрыптарды орындаудың құралына айнала бастады. Міне, дәл осындай әлеуметтік акуалдардан туындаған рухани бос кеңістікті сопылар толықтыруға тиіс еді».

	Юсуф әл—Кардауи Құран мен Суннаға сүйенген, Алланың ақиқи дінін насихаттауда өлшеусіз еңбек сіңірген ежелгі сопылар еңбегін жоғары бағалайды: «Суфизм Исламның өз табиғатынан шыққан» деп қорытынды жасайды. Ол сондай—ақ ұлық пайғамбарымыз Мұхаммедтің (с.ғ.с.) жансеріктері Омар, Әли, Әбу Дарда, Әбу Зар, Салман әл—Фарси т.б. заманында нағыз такуа, кіршіксіз діндар болғандарын мысалға келтіреді. Құран мен хадистерде айтылатын шынайы Иман—сенім, тәубешілдік, сабырлылық, тақуалық, ғибадатшылдық секілді ұғымдарды сопы ғұламалардың ерекше жүйелеп, тәрбие, өнеге құралына айналдырғаHына, мұсылмандық этика, Әдеп сабақтарын қалыптастырғандарына назар аударады.

	Сонымен қатар бұл оқымысты сопылық ағымдарда кездесетін кейбір ауытқушылықтарды да атап көрсетеді. Мәселен, мұсылмандық әдеп (этика) жөніндегі қағидалардың гностизммен бытысып кеткендігін (бұл арада: дін мен жергілікті халықтардың әдет—ғұрып, дәстүрлерінің араласуы), соның нәтижесінде рухани тазару арқылы көкірек пердесінің ашылуы (кашар) және ғайыппен тіл табысу (файд) секілді күмәнді тұжырымдардың туғандығын ескертеді. Сопылық ілімнің қайшылықтары осы аталғандармен ғана шектелмейді екен. Әл—Кардани бұдан әрі төмендегідей баптарды сынға алады.

	1. Жеке адамның түйсігіне, шабытты күйіне шектен тыс мән—мағына берушілік. Жақсы мен жаманды, дұрыс пен бұрысты осындай тәсілмен айырып білуге болады деп түсіну.

	2. Шариат пен хақиқатты бөліп қараудың кездесуі.

	3. Бұл дүние қызығынан баз кешушілік.

	4. Фатализм элементтерінің бар екендігі: «Адамның өз еркі өзінде емес, әуелден тағдырда солай жазылған», — деген танымға сәйкес (мусайяр) бұл жалғандағы жаманшылықпен, қиянатшылдықпен, бұзылушылықпен күрестен бас тартушылық.

	5. Ұстазға (шейхқа) құлдық ұру, бұлталақсыз, көзсіз бағынышты болу. Бұның, әрине, адамның жеке басын төменшіктетіп, оның құқын аяқ асты етуі мүмкін.

	Демек, такуалықтың тура жолына түсу екінің бірінің қолынан келе бермейтін өте қиын міндет екен. Ең алғашқы тандау — Алланың ақиқи сөзі Құранда көрсетілген, Суннада белгіленген қағидаларды игеріп, қалтқысыз құлшылық ету. Ой тазалығы. Ар тазалығы. Жан тазалығы. Сөз бен істің, ниет пен амалдың бірлігі.

	Шындықтын, әділдіктің, адамгершілік мұраттарынан айнымау, бұра тартпау, қия баспау. Күллі ғаламның Иесіне, жанды—жансызды жаратқан құдіретке бағышталған шексіз, шетсіз махаббат. Ешкімді алаламайтын, кеудеге теппейтін мейірбандық. Төзімділік пен шыдамдылық. Барға, бұйырғанға қанағатшылдық. Өзіне зияны тиіп жатса да, өзгенің пайдасына қарай жығылу. Кешірімшілдік, материалдық игіліктерден әрдайым Рухты жоғары қою. Айқайламай, жарнамаламай жаксылыққа қызмет ету.

	Біздің қазақы ұғымымыздағы тақуалықтың жалпы сипаттары осы тақылеттес болып келеді.

	14.03.2000— 29.09.2006 жж.





КЕРЕМЕТ ПЕН СИҚЫР НЕМЕСЕ АЛЛАНЫҢ ЖҮЗІНШІ ЕСІМІ


	Дүниеде қарапайым адамның ақыл—ойы жетпейтін құпия құбылыстар мен тілсіз тылсымдар жеткілікті. Рас, ілім—білім тереңдеп дамыған сайын адамзат ұрпағы мыңдаған жылдар бойы бақылап, өзінше пайымдап келген, бірақ көбінесе ертегі, аңыз желісіне айналған Қилы—қилы ықылымдарды түсіндіруге мүмкіндіктер туа бастағанын көріп отырмыз. Мәселен, осы уақытқа шейін психикалық ауруға ұшыраған кейбір адамдардың көзге көрінбейтін әр түрлі елестермен сөйлесіп жүруін — орталық жүйке тамырларыHын, мидың зақымдануынан деп дәлелдеп келген дәрігерлердің Мәскеудегі емханада жасалған бір оқыс тәжірибеден кейін дағдарысқа түскен сыңайы бар: белгілі физик—ғалым осы заманғы ең нәзік сезімтал электрондық микрофонды осындай аурулардың бірінің құлағының ішіне орналастырып қойып, әлдебір белгісіз дауыстарды жазып алғанын «Известия» газетінде жария етіпті.

	Бірақ бәрібір дүниенің тылсымдары азаятын емес. Қазірде көп жазылатын НЛО, полтергейст т.б. ықылымдар да осылардың қатарына жатады. Әрине, бұлардың ішінде құрғақ қиялдан, үрейден туған әсірелеулер, қосымшалар болуы керек. Қазақ «Қорыққанға қос көрінеді» деп тегін айтпаған.

	Көзбен көріп, қолмен ұстайтын материалдық дүние бар, көзбен көріп, қолмен ұстауға көнбейтін руһи (эфирлік, астралдық) жаратылыс бар. Бұлардың арасына қойылған шекара—белгі қандайлық дәрежеде? Қандай жағдайларда осы екі жаратылыс бір—бірін бұзып өте алады? Бұлардың бір—біріне тигізетін жақсы, жаман әсер—ықпалдары қандай? Мұның ешқайсысына әзір анық, толық жауап жоқ.

	Материалистік философия үстемдік құрған ХХ ғасырда өмір сүрген біздің ұрпақтың әзірге ақылы жеткен нәрсесі — адамзаттың жер бетінде жалғыз дара өмір сүрмейтіндігі. Жер бетінде (айнала орбитасын қоса есептегенде) бізден басқа да тірлік иелері бар көрінеді. Ғылым тілінде мұны қазір «қатарлас әлем» («параллельный мир») деп атап жүрген жоқ па?

	Жер үстіндегі, адам өміріндегі құпия құбылыстар мен тілсіз тылсымдарға осы «қатарлас әлемнің» қатысы бар шығар—ау. Бұрынғы—соңғы адамзат ұрпағының, оның ішінде табиғаты ерекше жаратылған жеке тұлғалардың бойына дарыған білім бұлақтарының әуелгі бастау көзі қайдан шыққан? Әрбір құпия құбылыстар мен тілсіз тылсымдардың негізінде — бізге әзірше жалынан сипатпай жүрген шексіз әлемнің бұлжымас заңдылықтары жатқанына шүбәміз бар ма? Осы уақытқа шейін біз оқып—білген Ислам философиясы осы тақылеттес қиын сұрақтардың біразына қисынды жауап береді. Әрине, үйреншікті материалистік қағидаларды ұстанған адамдарға мұның дүдәмал, ақылға сыйымсыз көрінетін тұстары болуы мүмкін. Оның үстіне, қазір қанша өсіп—өркендеп кеттiк десек те, Тибет пен Египет пирамидаларының құпиясын аша алмай отырған адамзаттың жария ғылымы әлі де жөргегінде жатса керек—ті. Ал атам замандардан бері сол жария, жаратылыстану ғылымдарымен қатар өмір сүріп келе жатқан эзотериЯЛЫҚ құпия ғылым дүние Тылсымдарын әрқалай түсіндіреді.

	Базбір Шығыс ғұламаларының пікірінше, Адам Ата мен Хауа Ана заманынан ақырет күніне шейін адам баласы төрт түрлі дәуірді басынан өткермекші екен. Осы уақытқа шейін соның екеуі артта қалса керек, олар — жер апаты мен су апатымен аяқталыпты. Осы екі дәуірде де адамзат қоғамы айрықша өркениет жайып, көктегі және жердегі дүние құпияларын меңгерген, ғылым—білімнің дамығаны соншалық, адамдар табиғатты аттай ерттеп мініп, қажетіне жаратқан, ойына келгенін істеген. Сірә, сол кездің өзінде—ақ олар айнала жаратылыста кездесетін энергия—қуаттың барлық түрлеріне (физикалық, биологиялық, психологиялық, космостық т.б.) құрық салып, игерген болса керек—ті. Бірақ жаратылысты еркін тұтына бастаған Адам Ата ұрпақтары бірте—бірте сол жаратылыстың шын иесі кім екенін де естен шығаруға айналады. Жер бетін біртебірте имансыздық пен зұлымдық жайлайды. Содан мүлдем шектен шыққан тұстарда Құдіреттің қаһарына ұшырап, жер бетіндегі саналы тірлік иелері екі мәрте харап болады екен. Бірінші жолы қара жер сілкініпсілкініп, қазіргі тілмен айтқанда, өз осінен жылжып, Пәленбай градусқа аунап түссе, екінші жолы жер үстін сұрапыл топан су қаптап кетті деседі. Біздің ұлы тұрағымызда миллион жылдар бұрын қиратынды сойқан апаттардың болғанын қазіргі ғылым да жоққа шығармайды. Мәселен, осыдан ондаған мың жыл бұрын Латын Америкасында жайқалған майя, ацтек өркениетінің қираған іздері әлі де сайрап жатыр емес пе? Платон жарықтық жазған Атлантида материгінің тағдыры да осыған саяды. Мұсылмандардың қасиетті Құранында бұлар жайында анық нұсқау—сілтемелер бар.

	Бұдан былай бізді от апаты, жел апаты күтіп тұрса керек. Бірақ ол сұмдықтардың алыстауы мен жақындауы — бүгінгі пенделердің құлқы—пейіліне тәуелді көрінеді. Ақиқаттың ақ адал тура жолымен жүрер болсақ, имандылық, адамгершілік мұраттарынан таймасақ, ондай қауіп—қатердің ауылы қашықтай береді деседі.

	Осы арада біздің тақырыбымызға қатысты нәрсе: бұрынғы алапат апат тұсында адам Нәсілі түп—түгел жойылып кетпеген. Ақиқат пен ізгілік жолын ұстанғандар тірі қалғанға ұқсайды. Міне, осылардың ішінде адам ұрпағының ежелден қолы жеткен ілім—білім құпияларын бойларына сіңіріп сақтап қалған бірлі—жарым оқымыстылар бар еді дейді. Бірақ бұлар өздері білетін білім көздерін жасырып, құпия сақтайтын болыпты. Сөйтіп, елден ерек оқшау өмір сүретін ақсүйек сәуегейлерге айналған. Білетін білімдерін теңдестеріне, пікірлестеріне ғана үйреткен. Кейін қайта көбейіп, өсіп—өнген өзге пенделерге «әулиелік», «керемет» көрінетін құбылыстардың бір парасының сыры осындай сәуегейлердің қызғыштай қорғап, сары майдай сақтап келген ежелгі дүниелік білімдеріне жатса керек—ті. Күнбатыста оларды әдетте жрец атаса, күншығыста гурилер, сопылар атымен белгілі болған. Эзотериялық ілімді ұстанған да солар еді.

	Мұсылман сопылары да ежелгі өркениеттерден қалған білім көздерін сақтай отырып, оны ілгері дамыта түссе керек. Бұған Ислам дініндегі ғылымға деген оң көзқарастың — мағрипат қағидасының игілікті ықпалын тигізгені анық. Бірақ Шығыстың ғұлама сопылары жаратылыстану салаларындағы (математика, физика, медицина, астрономия) зерттеулерін ашык жариялағанмен, физиологияға, психологияға, руханиятқа қатысты білімдерін құпия сақтап келгені аңғарылады. Сондықтан да олардың базбір іс—әрекеттері былайғы көпшілікке түсініксіз көрініп, бұларды елден ерекше жаратылған ақсүйектер, керемет иелері ретінде танытқан, таңырқатқан.

	Керемет атаулының төркінінде — кезінде әр түрлі адамдар төңірегінде болған, кейініректе аңызӘңгімелер өзегіне айналған әрқилы ғажайып оқиғалар жатады. Пайғамбарлар көрсеткен ғажайыптар әдетте мұғжиза аталады. Жер бетінде өткен пайғамбарлар Алланың адал құлдары, сенімді елшілері болғандықтан,

	Жаратушы иеміз олардың бойына талай киелерді дарытса керек. Бұл турасында Құран Кәрімде де айтылады: «Ей, Мұса! Оң қолындағы не нәрсе!» «Бұл менің аса таяғым, — деді Мұса, — мен осыған сүйенемін, онымен мен қойларыма жапырақ қағып беремін, ол менің басқа да қажеттерім үшін керек». «Ей, Мұса, сен оны жерге таста», — деді Алла. Мұса таяғын жерге тастады. Сол сәтте—ақ ол жорғалап бара жатқан жыланға айналды. «Ұста! — деді Алла. — Қорықпа, қазір—ақ оны әуелгі қалпына келтіреміз. Қолыңды қолтығыңның астына тық, ол ешқандай зиянсыз аппақ нұр болып шығады» («Таһа» сүресі, 17—22). Алланың қалауымен бұдан соң да Мұса пайғамбар бірнеше мұғжиза көрсетеді. Мәселен, Ніл дариясы Мұсаның соңына ерген қауымына как айырылып жол береді. Сондай—ақ Иса пайғамбардың бір күлше нанмен қыруар елді тойындыруы, су қараңғы соқырдың көзін сипап жазып жіберуі, Салық пайғамбардың қара тасты ақ түйеге айналдырып орнынан тұрғызуы да осындай құпияларға жатады.

	Күншығыста Сүлеймен пайғамбар жөнінде айтылатын әпсаналар жеткілікті. Ол саусағына Алланың аты жазылған гауһар жүзік салып жүреді екен. Сүлейменнің барлық қасиет, киесі осы жүзікте еді деседі. Осы жүзікті бір сипап жіберсе, әп—сәтте зәулім сарайлар мен мешіттер салынады екен, аң, құстың бәрі Сүлеймен түсінетін тілде сөйлеп жүре береді екен. Бұл жерде кие көзіне айналған асыл тас — күрделі кристалл болуы әбден мүмкін. Бүгінгі электроникада, компьютерлік техникада кристалдардың жиі пайдалаHылатыны әркімге белгілі...

	Ал ақырғы пайғамбарымыз Мұхаммедтің (с.ғ.с.) көрсеткен мұғжизалары бәрінен де зор. Қасындағы қауымның талап етуімен өлікті тірілтуін, аспандағы айды екіге бөліп жіберуін айтпағанның өзінде, ол Миғраж түнінде қас қағым сәтте Пырақ атты қанатты тұлпарға мініп, жеті қат аспанды көктей өтіп, ең жоғарғы ғарышқа ұшып шыққан. Жеті тозақ, сегіз пейішті аралап, Алланың тағы — Күрсіні көрген. Алла тағаланың алдына барып, тілдескен. Бірақ Құдыреттің жүзін көрмеген.

	ХХ ғасырда ашылған А.Эйнштейннің салыстырмалы теориясына жүгінсек, космостағы уақыт пен біздің күн жүйесінде қалыптасқан уақыттың арасы ақыл жетпестей алшақ өлшемде жатады. Ендеше, қас қағым мезгіл ішінде әлемдік кеңістіктің бір бұрышын аралап қайту — астрономиялық өлшем жағынан қарағанда әбден мүмкін оқиға. Оның үстіне, бүгінгі дүниетану ғылымы уақыт, кеңістік, материя атты үш құрамнан тұратын физикалық—философиялық ғылыми категориялар арақатынасын түгел ашпақ түгіл, әл—әзір маңына маңайлап қана барып жүр емес пе? Космостық кеңістіктің галактикалар арасындағы бос қуыс емес, тұтылған жібек перде секілді, әрлі—берлі жылжытуға келетін, әлемдік тартылыс заңына бағынатын «материалдық» өлшем екенін енді—енді ғана түсіне бастаған жоқпыз ба?

	Алланың елшілері көрсететін әлгіндей ғажайыптар мұғжиза аталса, өзге ерекше жаратылған пенделердің еншісіне тиетін тылсым құбылыстарды әдетте керемет дейді. Керемет — араб сөзі: карәма, көпше мағынасы карәмат; қарапайым ой—санаға сыймайтын ғажайып істер дегенге келеді. Осындай керемет иелерін әулие атайды. Бұл да араб сөзі: уәли, көпше мағынасы әулийа. Әулиелерде екі түрлі қасиет болады дейді: олар, біріншіден, құдіретті Алладан хабар алып тұрады (мушаһадат әл—хак), екіншіден, бірқыдыру дәрежеде дүниенің құпиясын меңгереді (әл—ғайб). Сопылардың ілімі бойынша осы уақытқа шейін ең ірі 356 әулие дүниеге келіп—кеткенге ұқсайды. (Кейде бұл сан 354, 362, 500 болып өзгеріске ұшырап отырады). Ұлы ғалым әрі тақуа сопы Әбу Әли ибн—Синаның пікірінше, пайғамбарлардың ғажайып істер жасау қабілетін оларға о баста Алланың өзі дарытқан, ал әулиелер Аллаға ұзақ уақыт адал қызмет көрсету арқылы ғана жетістікке жете бермекші екен. Осыған қарағанда, адам бірден керемет иесі болып тумайтыны аңғарылады. Сопылар қатарында өмір сүрген кейбір керемет иелерінің дін мен ғылымды қатар ұстағаны зерттеушілер арасында күмән туғызбайды. Тіпті өзіміздің қазақ даласында өткен әулие—әмбиелердің өміртарихына үңілсек те, солардың қай—қайсы да пәленбай жыл Шығыстың бір атақты шәһарында, Пәленше деген білімпаз ұстаздың қарауында оқу оқып, тәрбие алғаны айтылады.

	Жоғарыда көрсетілген 356 әулиенің біразының сүйегі қазіргі қазақ топырағында, ежелден мұсылмандық дәстүрлер берік қалыптасқан Оңтүстік, Батыс аймақтарында жатыр деп дәріптеледі. Қорасан ата (Әбдіжәлил баб), Қожа Ахмет Йасауи, Арыстан баб, Бекет ата, Сопы Әзиз (Мүсірәлі), Райымбек ата, Баба Түкті Шашты Әзиз, Қорқыт ата, Оқшы ата (Көген Түп) болып кете береді. Дүниеден өткендеріне — алды мың жылдан асқан (мәселен, Қорасан ата), арты 250 жылдай болған (Мәселен, Бекет ата) тарихи тұлғалардың осы заманға шейін халықтың жадында жатталып қалуы, әрине, тегін емес. Бұлардың бәрі де кезінде кепиетті керемет иелері болумен қатар, елі мен жерінің мүддесін қорғаған қамқоршы абыздар, әділдік пен ізгіліктің ұрығын шашқан шын тақуалар, ал базбіреулері атақты билеуші (мәселен, Қорқыт ата), әйтпесе жүрегінің түгі бар батыр (мәселен, Оқшы ата) ретінде танылған. Халық әр дәуірде өмір кешкен өзінің сүйікті перзенттерінің ат—есімдерін ардақтап, жадында сактап келген, ғибратты істерін ұрпақтанұрпаққа таратқан. Әлбетте, бізге жеткен аңыз—әңгімелердің ішінде әсірелеу мен өсірмелеудің аз емес екені де анық.

	Бұрынғы өткен әулие—әмбие, машайық, көріпкелдердің көрсеткен кереметтері көбіне бірбіріне ұқсас, үндес болып отырады. Бірер мысал келтірейік. Өзі қолбасшы, өзі батыр Әбдіжәлил бабтың Қорасан аталуына себеп: сол тұста ел ішінде өріс алған шешек (корасан) ауруын бұл жарықтық бабамыз оп—оңай тәсілмен емдейді екен — аурудың үстінен көлденең аттап өтсе, жаны қиналған пенденің шешек дағы бірден төгіліп түсіп, тез жазылып кетер еді деседі. Ал оның ұлы Хұсейін Ғазизге атса — оқ, шапса — Қылыш өтпепті.

	Атақты Қорқыт ата кітабында аты аталатын Оқшы ата (Көген Түп), проф. Ә.Қоңыратбаевтың жазуынша, X, XI ғасырда қыпшақтар арасында өмір сүрген батыр әрі ұста. Көген Түп бабамыздың көрсететін кереметі — қанқұйлы жауларын кепкен бидайдың қылтығын үрлеп ұшырып жіберу арқылы атып өлтіреді екен. Ол Көне заманда Оқшы атаның қарындасын ұрлатып алдырған, өзі биік қорған ішінде тұратын Тоқбура деген жауыз ханды осындай әдіспен жер жастандырып жіберсе керек.

	Ал Мүсірәлі Жәдікұлы (XVII ғасыр) Тәуке ханның алдында сынға түскенде, сексеуілдің лаулаған отына кіріп, күймей—жанбай аман өте шығады. Бекет ата болса, жаны қиналған сәттерде атына мініп алып, көкке қарай ұшып жүре береді екен. Әйтпесе аспанға бұлт қаптатып, нөсер жаңбыр жауатын болған. Сырдарияның суына жалпақ кілемін жайып жіберіп, өзі соның үстіне жүрелеп отырып алып, қобызын күйлейтін ҚорҚыт атамыз тағы бар.

	...Қай жылы Мәскеудің орталық теледидарында (НТВ арнасы бойынша) емханада жатқан бір орыс офицері журналистерге қызық сұхбат берді. Байғұстың даусы бәсең, өзі қатты абыржулы екен. Оның айтуынша, бұлар Грозный көшесіндегі ұрысқа кіргенде, қираған үйлердің бірінен шыққан бір чечен «терроршысы» бойын жасырмай, асықпай—саспай, бәрінің көз алдында көлбендеп жүріп алады. Орыстар оған жан—жақтан автоматтан оқ жаудырады. Анау сонда бұған «Мәу» деместен, аман—есен жөнiне кете барыпты. Орыс офицері айтқан осы қысқа әңгімені тындай отырып, осыдан бірнеше жыл бұрын Ауған соғысына қатысқан қазіргі алматылық Олег Рубецтің тілшілер сұрақтарына берген жауабы есіме түсті. Ұрыс—қақтығыс кезінде совет офицері Рубец мынадай кереметті өз көзімен көреді: қолына Құран ұстап шыққан ауғандық жауынгер бұлардың қарсы алдындағы шоқының басына шығып алып, недәуір уақыт үнсіз тұра береді. Әскерлер оған жан—жақтан оқ жаудырады. Анау сонда бұған «Мәу» деместен, аман—есен кейін бұрылып кете барған.

	Бір—біріне егіз қозыдай ұқсас, баспасөзде жарияланған осы екі оқиғаны қалай түсіндіруге болар еді? Кейбір сопы, гурилердің бір жерде мызғымай отырып алып, дәл сол мезгілде өзге жақтағы (тіпті арасы айшылық алыс жерлердегі) оқиғаларға қатысатынын жазған зерттеушілер бар. Мұндай кереметті түсіндіру үшін олар қазіргі ғылымның әзірше толық қолы жетпей тұрған голографиялық бейне әдістерін меңгерген деген болжамға саяды. Осы теорияны шындыққа жақын деп есептесек, онда Грозный көшесіндегі оқ дарымайтын чечен де, шоқының басында қолына Құран ұстап тұрған ауған да — адамның өзі емес, голографиялық сурет көшірмесі болып шығады. Ал сонда олар голографиялық көшірме суретті қалай жасайды, оны қандай әдіспен қозғалысқа келтіреді, қандай энергияқуат көздерін пайдаланады? Мұндай сұрақтың ешқайсысына әзір тиянақты жауап жоқ.

	Бұдан керемет қасиеттер тек мұсылмандарға тән екен деген қорытынды шықпауы керек. Құдай жаратқан пенделерінің ішінде түр, түсіне, тіліне, дініне қарамай, нағыз таза ниетті тақуалар арасында әр түрлі керемет иелері болған. Әрине, олар көп емес — миллиондардың ортасынан бірлі—жарым киелі кісілер шығуы мүмкін. Мысал келтірейік. Кезінде Василий Блаженныйдың өзендерді кес—кестеп жаяу кешіп өтіп жүргенін ескі Мәскеу тұрғындары көзбен көріп, жылнамаға жазып кетіпті. Ал Серафим Саровский (XIX ғ.) ауыр науқастарды емдеу үстінде көкке көтеріліп, Құдайға мінәжат етеді екен. Рим папасы XIII Урбанның тұсында қызыққа жиналған көрермен қауымның көз алдында Копертинодан шыққан Иосиф әулие (1603—1663) ғибадат кезінде аспанға 60 рет ұшқаны жөнінде жазба деректер қалыпты. Ал мына іргеміздегі Үндістан еліндегі кейбір йогтар жұрт алдында көзін тарс жұмып, әуелі жұмсақ жастықтың үстіне екі аяғын айқастырып отырып алған соң, экстатикалық транс ақуалына түседі екен де, артынан қалықтап ұша бастайтын көрінеді. Қазір левитация аталатын бұл құбыЛыстың сырын ашқан әлі ешкім жоқ. Сахнада қалықтап ұшып жүрген атақты көзбояушы Дэвид Копперфилдтен журналистер мұның жәйін сұраса: «Өте қатты ұшқыңыз келсе, сіз де ұшасыз» деп жалтарып жауап беретін көрінеді.

	Әйтеуір мына жарық дүниеде қарапайым пенденің күнделікті түсінікті ақыл—сана жүйесін сарсаңға түсіретін құбылыстардың бар екені анық. Әдеттегі материалистік, эмпирикалық бетпақ мінезімізге бағып: «Олай болуы мүмкін емес» деп қанша шатқаяқтағанымызбен, түпсіз тұңғиық әлемдік жаратылыстың ғажайып күрделі құбaлыстарға, адам баласының шектеулі, өлшеулі танымына сыймайтын құпиялар мен жұмбақтарға тұнып жатқанына дау жоқ.

	Шығыс философиясы бойынша: Алланың қалауымен пайғамбарлар мен әулиелерге берілген киелі қасиеттер (мұғжиза мен керемет) адам баласының игілігіне, жақсылығына ғана жұмсалуы керек. Сірә, мұғжиза мен кереметтің төркіні бір. Айырмасы — мұғжиза тек пайғамбарларға тән қасиет, оны өзгелер қайталай алмайды, Мәселен, өлгенді қайта тірілту тек солардың қолынан келеді. Онда да тек Аллаға жалбарыну, дұғалар оқу (біз білмейтін) арқылы. Жалпы керемет атаулының бәрі — Құдірет иесінің ықтиярымен болатын оқиғалар. Ал Алланың өз әмірімен істелетін істерді құдірет атайды. Демек, Алладан басқаға құдіретті әркімге телу — қисынсыз әрі оған Ислам шариғатында жол жоқ.

	Тағы бір ерекшелік: шын керемет иелері өздерінің амалдарын көпшілікке жария етпей, құпия ұстауға тырысып бағады. Атақ шығару үшін, пайда табуға жұмсамайды. Бұл — бұлжымас қағидаға жатады.

	Кереметке қарама—қарсы ұғым сиқыр деп аталады. Сиқырдың негізгі жебеушілері жын, шайтан деп түсіндіріледі. Біздің пайымдауымызша, сиқыр иелері осындай тірі табиғаттан тыс күштердің «қамқорлығына» сүйеніп қана қоймай, жаратылыс зандарын да игеруді жатсынбаған. Мәселен, қазақ арасында дуақант аталатындар бұрындары Пәленбей жыл жер астына салынған жайларда оқып, білім алатын болған деседі. Ал жұлдызшалар мен құмалақшылар астрологияға ден қойған.

	Жын деген не нәрсе? Ұлық Алла әуел бастан үш түрлі ақыл иелерін жаратқан еді: періште, жын және адамды. Жын түтінсіз оттан пайда болыпты, сондыктан да ол ауада от бейнесінде қалқып жүре береді. Кез келген қалыпқа, суретке түсіп көріне алатын қабілеті бар. Жер бетінде Адам Атадан бұрын пайда болған. Асқан білімді, өнерлі, қабілетті, айлалы, әрекетшіл. Өздері еркек, әйел болып жынысқа бөлінеді, өсіпөнеді, көбейеді. Әр түрлі дінді ұстанады, бірақ көпшілігі Ібілістің (шайтанның) жетегінде жүреді, адам ұрпағына қандары қас. Бірақ өздері адамнан (әсіресе имандылардан) қорқатын болса керек. Жынның адамнан білімі — артық, бірақ рухы — төмен. Сондықтан көбіне—көп рухы әлсіз адамдардың соңына түсіп жүреді, соларды жетегіне ертіп әкете береді.

	Мұсылман ғұламалары жер бетінде сиқыр Ыдырыс пайғамбар заманынан бері кең тарай бастады деп біледі. Ыдырыс — Адам Атадан кейін туған үшінші пайғамбар екен. Сол тұста Алланың әміріне күмән келдірген екі періште — Харут пен Марут дегендер күнәға батып, көкке қайтып ұша алмай, жер үстінде қалса керек—ті. (Құран Кәрім. «Бақара» сүресі, 102аят). Жаратқанның әмірімен сол Харут пен Марут Бабыл (Вавилон) қаласының төңірегіндегі бір құдыққа тасталыпты. Содан күн батқан кезде осы екі күнәкар сыртқа шығып, аз уақыт сейіл құрады екен. Сонда Əлгілер әрбір кездескен адамын адастырып, сиқырдың сырларын үйрете бергенге ұқсайды.

	Әуел баста Құдіреттің қалауы бойынша пайғамбарларға ғажайып күш—қуаты бар дұғалар келіп түскен еді деседі. Бірте—бірте уақыт өткен сайын сол дұғалар ниеттері бұзық, Әзәзіл жолында жүрген сиқыршылардың қолына көшеді де, бұлар оларды теріс мақсаттарға пайдалана бастайды. Сөйтіп, сиқыр иелері жын, шайтанның қызметіне, теріс оқылатын дұғалардың күшіне (қазіргі тілмен айтқанда: космостық энергияға), әуел баста Харут пен Марут үйретіп кеткен үлгілерге сүйенетін болған. Аңызбен апталған осы әңгімелердің ар жағынан тағы бір шындықтың басы қылтияды: нағыз сиқыршылар адам баласының мыңдаған жылдар бойы бастан өткерген өткеліктерінен там—тұмдап қалған тәжірибелер мен білімдерден бас тартпағанға ұқсайды. Қазақ арасындағы бақсы, балгерлердің атадан балаға жалғасып тұқым қуатыны да кездейсоқ құбылыс емес. Әркім білгенін бүйірі жақын адамға үйретеді емес пе? Әулиеден — машайық тумайды, бақсыдан — балгер туа береді. Өйткені әулиенің кереметі — құдайдан; құпия жол болғандықтан, әулиелік тұқым қуаламайды, ұрпақтарында қайталанбайды. Ал бақсылардың кабілеті, сиқыры — ЖЫН, шайтаннан келген; Жын өзін бағындырғанға қызмет ете береді, жарияға, дақпыртқа құмар. Бақсылық пен балгерліктің тұқым қуалауы мүмкін.

	Базбір аңыздарға қарағанда, жын кейде ниеті түзу, таза әруақты кісілерге де қона беретін көрінеді. Мәселен, Құран Кәрімде аты аталатын Сүлеймен пайғамбарға кезінде Алланың әмірімен біраз жындар бағынған еді деседі. Олардың бәрі дерлік мұсылман дініне кіріпті. Халық арасындағы аңыздарда Абылайдың ақ бурасы, Жамбылдың жолбарысы, Біржанның көк ала үйрегі, өзге де қызыл түлкі, қабылан, сырттан ит, ақсарбас жылан т.б. тотемикалық мағынаға ие киелі андардың аттары аталып, солардың бәрі өз қожайындарына көмекке келіп, желеп—жебеп жүрмеуші ме еді? Солардың біразы әр түрлі бейнелерге айналып, қысылған кезде көзге көріне беретін жындардың әрекеті деген болжамдар айтылады.

	Бірақ сиқыр иелері негізінен ниеттері қалыс, бұзық, дінсіз адамдар болып келеді. Мұсылман тарихы мен әдебиетінде бар білім—қабілетін зиянкестік жолға жұмсаған кейбір сиқыршылардың есімдері сақталып қалған. Соның бірі — Лубейд ибн әл—Ағсам деген біреу. Пайғамбарымыз Мұхаммедтің (с.ғ.с.) жаулары осы айналасына лақабы тарап кеткен атақты сиқыршыны ортаға алып, көпқұдайлыққа табынушылық сенімнің тамырына балта шаба бастаған Алланың абзал елшісіне қастандық жасауға көндіреді екен. Иса пайғамбарды отыз теңге күміс ақшаға сатып, ұстап берген Иуда сұмпайы секілді, үш динарға сатылған осы Лубейд ибн әл—Ағсам ұлық пайғамбарымыздың үйіне кіріп—шығып жүрген күні әкеліп берген үй иесінің шаш қалдығы бар тарағына сиқыр жасайды да, оны пальма ағашының қураған жапырағына орап, Зарван атты құдықтың түбіне тастайды. Пайғамбарымыз осыдан соң қырық күн ауырып, қатты азап шегіп еді дейді. Осылай төсекте жатқан бір күндері оның қасына екі кісі келіп, біреуі бас жағына, екіншісі аяқ жағына барып отырады. Екеуі өзара сұхбат құрып: «Расулла неғып бүйтіп ауырып жатыр?» — деп бір—біріне сауал қойса керек. «Бұған сиқыр жасалыпты». «Оны жасаған кім?» «Лубейд ибн әл—Ағсам». «Оның сиқыры қайда екен?» «Зарван құдығының түбінде жатыр». Осы сөзді естіген Мұхаммед (с.ғ.с.) орнынан тұрып, қасына сенімді серіктерін ертіп алып, әлгі аталмыш құдыққа барғанда, бұлар құдықтың ішіндегі судың жосаның тұнбасындай қызарып кеткенін көреді екен. Сол жерде пайғамбарымызға Алла тарапынан қасиеті аяттар түсіп, сол дұғаларды оқу арқылы біржола сауығып кеткен еді деп айтады.

	Әйтеуір өмірде сиқыр атты бір жұмбақ құбылысТың бар екені рас. Оның кейбір нышандарын қазір де көріп, біліп жүрміз. Мәселен, атышулы Кашпировскийдің Мәскеуде отырып алып, Киевте төсек үстінде жатқан ауруға, телеэкран арқылы, ешбір дәрі—дәрмекті қолдандырмай операция жасатуы, пышаққа түскен әйелдің ауырсынып қыңқ еткен дыбыс шығармауы — сиқыр емей, немене? Оның үстіне, Кашпировскийдің өзі де экран алдында: «Я силен, как дьявол!» — деп жарияламады ма? Осыдан кейін—ақ оған орыс шіркеуі қарғыс айтты. Әйтсе де анау Ванга кемпірдің өлі әруақтармен сөйлесіп, өткен—кеткен мен болашаққа болжам жасауы — жай қарапайым көзбояушылық емес. өзінің көзі көрмейтін зағип әйел қайтіп өзгенің көзін бояйды? Орыстардың Курск сүңгуір қайығының суға батып опат болатынын 20 жыл бұрын болжап білген Ванганың көріпкелдігі — әулиеліктен гөрі сиқырға жақын сияқты. Өйткені, Ислам дүниетанымы бойынша, Шын әулиелер (тіпті пайғамбарлар да) болашаққа болжам жасамайды, мұның бәрін Құдіреттің құзырына қалдырады. Екіншіден, өлген кісілердің әруақтары тірілермен сөйлеспейді, оған ешбір мүмкіндігі жоқ; адамның жаны барзах атты мекеніне кетеді екен де, ақирет күніне дейін сонда жата бермек. Демек, өлген адамның әруағы әсте тірілерге көмектесіп, желеп—жебей алмайды. Жәрдем беруші — жалғыз Алла ғана. Ал әлдеқалай әруақ бейнесіндегі әлдекімдер тірілермен сөйлесе бастаса, медицина тілінде — ондай адамның ақыл—есі ауысқан болып шығады; ал дін тілінде — жын, шайтандардың араласа бастағаны...

	Қазіргі кездері қазақ арасында жиі ұшыраса бастаған бақсы, балгер, құмалақшы, жұлдызшы, көріпкелдердің дені — әншейін алдауыш (шарлатан), біразы жын—шайтанға қызмет етуші сиқыршылармен табақтас болып жүргендер. Ал егер солардың кейбіреулерінің сәуегейлігі шындыққа сәйкес келіп жатса, оған таңырқаудың қажеті жоқ: олар көбінесе құлақтарына жын, шайтан сыбырлаған сөздерді қайталаудан аспайды. Бұларда әдетте не діни, не ғылыми сауат болмайды. Сол секілді Исламның тура жолын бұрмалап, өздерін Иасауидің шәкірттеріміз, керемет иесі — әулиелерміз деп жариялап жүретін жалған сопы, жалған көріпкелдер де көбейіп барады. Ондай жікшіл сектанттардан асылы бойды аулақ ұстаған дұрыс. Өйткені шын керемет иесі, шын сопы, тақуа — дүние алаңынан алыс, сырткары тұрады. Өздерін өздері жарнамалап, дүние—пайда іздейтіндер, әрине, ешбір керемет иелері емес, сиқыршылық жолын таңдағандар. Керемет — құтқарушы болса, сиқыр — керісінше, тұзаққа түсіруші. Олардың аражігі осы жерде айырылады.

	Әкемнен естіген мынадай бір бір рауаят бар. Баяғы заманда ұлық әулиеміз Ахмет Иасауидің ең жақын мүриттерінің бірі тұрып:

	— Тақсыр, маған Алланың жүзiншi есімінің қандай екенін айтпас па екенсіз? — деп қолқа салады.

	— Оны қайтпек едің? Не қажетіңе жаратпақсың? — деп сұрайды сонда ұстазы.

	— Ей, тақсыр, Алланың жүзiншi есімін білген кісі зор керемет иесіне айналатын көрінеді. Құранда Алланың тоқсан тоғыз есімі бар. Жүзінші аты да осы қасиетті кітаптың ішінде құпия жасырулы жатыр. Соны білген кісі бірден әулие болып шыға келмек екен...

	— Ау, мүритім, сенің талабың сондай зор ма еді? — деп ұстазы аз—кем ойланып барып: — Онда сен былай істе. Ертең осы шәһардан сыртқа шығып, күнбатыс беткейдегі кіреберіс дарбазаның алдына жайғасып отырып алғайсың. Содан кешке қарай маған қайтып келіп, күнұзақ сол жерде көрген—білгіндерінді баян қыларсың. Қалғанын кейін сөйлесерміз, — деп бәтуа жасайды.

	Осыдан кейін көне Түркістанның кіреберіс қақпасын ертеден қара кешке шейін күзеткен мүрит уағдалы мезгілде ұстазының алдына қайтып келмес пе?

	— Иә, пірәләр, не көріп, не біліп қайттың? — деп сұрайды Ахмет Иасауи.

	— Пәлендей ерекше ештеңе байқамадым, — деп жауап береді сонда шәкірті. — Бір кішкентай болымсыз оқиғаны көріп, көңілімнің қабаржып қалғаны болмаса...

	— Иә, ол қандай оқиға болды?

	— Жәй, әншейін... Отын арқалаған бір кембағал қария қалаға кіретін дарбазаның алдына келгенде, қолына найза ұстаған күзетші оны ішке қарай жібермей, қуып тастады.

	— Неге?

	— Арқасындағы отынның салығын осы жерде алдын ала төлеп кетуі керек екен. Қала хакімінің пәрмені солай көрінеді. Шал байғұс: «Балам, қалтамда пұлым жоқ. Өзім кембағал адаммын. Отын сатып, күнімді көріп жүрген мүсәпірмін. Бір жолға дарбазанды ашып, мені қалаға кіргізіп жібер. Базарға барып отынымды сатайын да, қайтар жолда салығымды төлеп кетейін» деп жалынды. Найзалы күзетші құдайдан безген біреу екен, сол арада әй—шәйға қаратпай, шалдың арқалаған отынын тартып алып, өзін бәлағаттап қуып жіберді.

	— Шал қайтті?

	— Ол байғұстың қолынан не келуші еді? Үн—түнсіз кете барды.

	— Өзің қайттің? Зорлық көрушіге ара түсе алдың ба?

	— Тақсыр—ау, менің қолымнан не келуші еді? Қарулы күзетшіге істер қайраным жоқ қой!

	— Неге қайраның жоқ! Күзетшінің қайраған қаруы болса, сенің сайраған тілің бар емес пе? Айтпаймысың, түсіндірмеймісің, ұялтпаймысың?

	Ұстазымен арадағы Әңгіменің бұлайша бет аларын күтпеген Шәкірті сонда:

	— Қорықтым, — деп ШЫНЫна көшсе керек.

	— Иә, қорықтың, — деп ұстазы басын изейді. — Бірақ жәбірленушіге жаның ашыды ғой?

	— Жаным ашығаны сондай, жылап жібере жаздадым, тақсыр!

	— Не ойладың?

	— Не ойлаушы едім?! «Әгәрки Алла тағаланың жүзінші өте қасиетті есімін білсем ғой, сол жерде тұрып дұға оқып, әлгі бейкүнә жанға зорлық жасаушы кісәпір немені күл—пәршаға айналдырып жіберер едімау» деп қатты опық жедім.

	— Онда сен әлі Алла тағаланың жүзiншi есімін білуге лайық емес екенсің, мүритім, — деп жауап беріпті Йасауи бабамыз сонда. — Әлгінде отын арқалап дарбазаның алдына барған қария — менің ұлық ұстазым еді. Кұдіреттің ең киелі есімін менің құлағыма сыбырлап үйреткен де сол. Ал сенің бұдан былай өтетін сынақтарың жүдә көп!

	12.09.2000—15.07.2006 жж.





ӘУЛИЕЛЕР ӘУЛЕТІ


	Ежелгі шығыс елдерінің бірінде Сахабаддин атты үлкен әулие кісі болған еді деседі. Билеуші Сұлтан бір күні арнайы шақырту жіберіп, осы кісіні теңіз жағасындағы жазғы демалыс сарайына алдырады екен. Айнала сән—салтанат, қызу дүрмек, дуылдаған қошеметдуманның ортасында ерігіп отырған сұлтан сонда шақырумен келген сыйлы қонағын өзінің оң жағына шығарып:

	— Уа, әулие баба! Осы жұрт сіздің ғажайып кереметтеріңіз жайында көп айтады. Соның бір—екеуін мына біз секілді пақырларыңызға да көрсетпеймісіз? — деп қолқа салады.

	Сахабаддин әуелі:

	— Көрінгенге көрсете беретін менің жерде жатқан кереметтерім жоқ, — деп жалтарып кетпекші болған екен. Бірақ оған кеудесіне нан пісіп, масайрап отырған өркөкірек әмірші көне қойсын ба?

	— Біз кім көрінген емеспіз. Өйтіп бізді қорашсына берсеңіз, бұл сарайдан қайтып шығармауға пәрменіміз жетеді—ақ! — деп ашықтан—ашық күштей бастайды.

	Сонда Сахабаддин сақалын саумалдап, ойланып отырады да:

	— Олай болса, алдияр, ішіне теңіз суы толтырылған дәу құмыраны осы жерге әкелдіріңіз! — дейді.

	Сұлтанның бұйрығымен жылдам қызметшілері екі жақтап көтеріп ішке кіргізген дәу қыш құмыраны Сахабаддин сонда қонақжай қожайынның алдына апарғызып қойғызады да: — Алдияр, енді мына ыдыстың ішіндегі салқын суға басыңызды батырып, деміңізді ішіңізге тартып, тымТырыс отыра қалыңыз, — деп өтінеді екен.

	— Е, ол немнің ақысы? Тұншығып өлмеймін бе? — деп сұлтан сонда қорқақтай бастайды.

	— Жоқ, тұншығып өлмейсіз. Қайта салқын суға шомылып, есіңізді жиып, сергіп шыға келесіз, — деп әулие әміршінің қобалжыған көңілін басады.

	Әрі қарай не болды дейсіз ғой? Сахабаддиннің үгітімен дәу құмыраның ішінде шүпілдеп толып тұрған салқын суға басын батырған әмірші сол заматында қараңғы тереңнің түбіне қарай құлдырап құлап, зымзия жоғалып кете барады. Қаншама мезгіл өткенін білмейді, әйтеуір бір замандарда ол есін жиса, айдын теңіздің үстінде қалыTҚыдай қалқып келе жатқан қара жалаулы қарақшылар кемесінің үстінен бір—ақ барып шыққан еді деседі. Көп ұзамай қатты дауыл тұрады да, бұлардың су астындағы жартасқа соғылып быт—шыты шыққан кемесінің қалдықтарын алыс жағалаулардың біріне апарып шашып кетеді. Жан дәрмен сынған бөренеге жармасып, құрылыққа аман жеткен сұлтанды сонда суға ау тастап жүрген әлдеқандай балықшылар құтқарып алады екен.

	Сөйтіп еріккен—жалыққан кезінде Сахабалдинді сарайына шақыртып алып, өз ықтиярымен оның «кереметінің» торына түскен, бейтаныс, бөтен ортаға барып топ еткен бұрынғы сұлтанның бұдан былай ауыр бейнетке, қасірет—қайғыға толы түсініксіз тосын өмірі басталса керек. Баяғы аста—төк, салтанатты тұрмыс жайына қалып, енді қу қарынның, аш өзек Құлқынның қамы үшін бұл бірде балықшы, бірде малшы, бірде егінші болып тіршілік етуге мәжбүр болады емес пе? Қарап жүрмей, өзі секілді бір кедейдің қызына үйленеді, онысы жыл құрғатпай құрсақ көтеріп, шүпірлетіп төрт—бес баланы туып тастайды. Шиеттей бала—шағасын асырау үшін бұл енді күн демей, түн демей құлдық қамытын киіп алып, аянбай мехнат кешеді. Бірақ тапқан табысы тамағына жетпей, басынан таз кепеші, иығынан тар лыпасы түспейді екен. Сонда бұл әбден тығырыққа тіреліп, күйінген кездерінде қасындағы өзі секілді кембағалдарға қаратып:

	— Ау, осы біздің не жазығымыз бар? Күндіз — күлкі, түнде ұйқы көрмей, тырбанып—ақ жатырмыз. Бірақ жоқшылықтан құтылатын түріміз жоқ, — деп күңірене бастайды. Мұндайда:

	— Байғұсым, босқа бүлінбе. Жазмыштан озмыш жоқ, — деп қасындағы серіктерінің кежегесі кері тартқан сайын бұрынғы сұлтанның жыны қозып:

	— Немене, о баста Құдай бізді қор болсын деп жаратып па екен? Онда неге о баста бізге ақыл—парасат, ерік—жігер, күш—қайрат беріпті?! — деп дауысын көтере бастайтын болыпты.

	— Біздің не істеуіміз керек? — деп сұрайды сонда қасындағы момын көпшілік ойда жоқта орталарынан Шыққан «белсендіден».

	— Уа, қарап қалмауымыз керек! — деп бұл екілене түседі.

	— Ал қарап қалмайық. Сонда қайда барамыз?

	— Ел билеуші мәртебелі сұлтанға барып, арызымызды айтайық. Бар ақуалымызды түсіндірейік. Жәрдем сұрайық.

	— Әй, сенің есің дұрыс емес шығар. Сұлтанға өз аяғыңмен барып арыз айтатындай... өле алмай жүрмісің? Біздің билеушіміз әлдеқашан әділет жолынан тайып, қиянатқа белшесінен батып кеткен емес пе? Айналасына өңкей мұнафықты, ұры—қарыны, жағымпаз жампоздарды жинап алып, күндіз—түні сауық кұрғаннан өзге ермегі жоқ. Бұрын анда—санда, жұма күні әміршімізді мешітке намаз оқуға келген жерінде сыртынан көріп, мәз болып қалушы едік. Соңғы жылдарда ондай құрметтен де құр қалдырып жүр.

	— Неге?

	— Кім білсін, сен секілді біреу—міреулер қастық жасай ма деп қорқатын шығар, әйтеуір мешітке бас сұқпайтын болды.

	Қасындағы серіктерінің соңғы сөзінен кіді алып қалған «белсенді» жігіт:

	— Осы біздің мәртебелі сұлтанымыздың есімі кім еді? — деп сұрайды басқа айтар ештеме таппаған соң.

	— Жамаладдин екінші деген біреу.

	Мұны естігенде, бұдан жеті жыл бұрын құмыраның ішіндегі суға кетіп жоғалған бұрынғы сұлтанның төбесінен жай түскендей есі шығып, ыршып кетеді.

	— Ол кім—ай?! Жамаладдин екінші... Неге екінші дейді, неге бірінші емес?

	— Итім біле ме?.. Әкесі бірінші Жамаладдин болғасын, оның орнын басқан өзі екінші Жамаладдин атанғысы келген шығар. Айтпақшы, оның әкесі шөлді кезген бәдәуилердің түйесіне жүк артып жүретін кәдімгі кірекеш болған деседі. Жаугершілік заманда атқа қонып, қыруар қырғын соғысқа қатысып, атағын асырады да, кейініректе сол тұстағы қауқары қашқан кәрі сұлтанның ордасын талқандап, соның орнына өзі отырып алады. Сөйтіп, ұрынған ұрының орынтағын қаңғырған қары басып қалады...

	Мынандай әңгімені естіген соң, «белсенді» жігітіміздің басы мәңгіріп, ойы қаңғырып кетеді. Өйткені

	Жамаладдин екінші деген сұлтансымағы — мұның дәп өзі еді. Бұл бұнда құлдық қамытын киіп қаңғырып жүрсе, мұның атын жамылған Әнебіреуі шіреніп алтын тақта отыра бермек пе? Дереу әскер жинап, қол құрап, алтын тағын қайтарып алмас па?

	— Ондай әділетсіз әміршіні тыныш қалдыруға болмайды, мұсылмандар! — деп бұл енді қасындағыларын үгіттеуге кіріседі.

	Әйткенмен мұның үгітінен ештеңе шыға қоймайды. Бұдан кейін тіпті кейбір серіктерінің бұрынғыдай емес, өзіне көз алартып, күдікпен қарай бастағанын байқайды. Ақыр соңында мұның артынан екі—үш қарулы жасауыл іздеп келіп: «Сен біздің сұлтанымызға қастандық жасағалы жүрген жансыз екенсің!» — деген айып тағып, өзін абақтыға апарып қамап тастайды. Тар қапасқа түскен соң, енді шынымен біржола құритынына көзі жеткен байғұс бүйтіп бостан—босқа дарға асылғанша, шыбын жанын қинамай, шаруасын бірден бітірмекші болып, қараңғы бұрышта тұрған ағаш кеспектің ішіндегі ауыз суға басын батырып, тұншығып өле қалмаққа әрекет жасамас па?

	Сөйтіп, бұрынғы сұлтан көзін тарс жұмып алып, дәу кеспек ішіндегі суға ақырындап сүңги бастағаны сол—ақ екен, заматында дүние Шыр көбелек айналып кетеді де, бұл баяғы теңіз жағасындағы сарайдан барып бір—ақ шығады. Бәрі қаз қалпында, ештеңе өзгермеген. Дастарқан айналасында өзінің сенімді уәзірлері отыр. Салқындап, суып үлгірмеген ас—ауқаттың буы бұрқырайды. Тек сұлтанның оң жағында жiбек жастыққа жантайып жатқан Сахабаддин ғана басын көтеріп, бұған сығырая, сынай қарап:

	— Иә, мәртебелім, қалай... сапарыңыз сәтті болды ма? — деп сұрайды екен.

	Сұлтан сонда жақ ашып жауап бермеген көрінеді. Не айтсын?

	Мұндай аңыз—әңгімелер біздің қазақ арасында да аз емес.

	Жалпы әулиелілік, ғайыптан тыс күш иелері, киелі, қасиетті жандар туралы ұғым ежелден бері жасап келеді.

	Ұзақ уақыт бойы біздің қоғамымызда үстемдік құрып келген материалистік философия, әрине, әулиелілікті, өзге де «ескілікті» наным—сенімдерді түбегейлі теріске шығарады. Материалистік философия көзбен көріп, қолмен ұстап көрмеген нәрселердің, құбылыстардың бәріне күмәнмен қарайды да, эмпирикалық (тәжірибелік) жолмен дәлелденбесе, оның көбін оккультизм объектісіне, жоққа сенушілікке жатқызады. Бұл жерде ерекше ескерілетін нәрсе, біздің пайымдауымызша, материалистік философияны қара есекке теріс мінгізу модаға айнала бастаған тұста екінші жағалауға қарай — мистицизмнің бытпылдығы көп ну орманына түсіп кетпеу керек. Ең абзалы — танымның ғылыми дәстүрлерінен қол үзіп калмау.

	Казекем де, өзгелер секілді, бұрыннан өз ортасынан шыққан нақсүйер ұл—қыздарын «әулие екен», «киелі екен» деп марапаттауға әуес. Мұндайда асыра дәріптеудің, өсірмелеудің кездесетіні сөзсіз. Бірақ күллі далалықтарға бұрын—соңды аттары кең жайылған Қорқыт ата, Қорасан ата, Баба Түкті Шашты Әзиз, Қожа Ахмет Иасауи, Бекет ата, Софы Әзиз, Асан ата (Асан Қайғы), Оқшы ата — тек мифологиялық кейіпкерлер емес, тарихи тұлғалар екені де хақ. Қазір бұлардың қай заманда өмір кешіп, халқының жадында қалар қандай ірі харекеттер жасағаны азды—көпті зерттеліп, жинақтала бастағанын дұрыс бағыт деп білеміз.

	Біздің бұл жолға ниетіміз — осындайлық тұлғалардың өмірбаянын зерттеу емес, соларға таңылып келген ерекше әулиелік қасиеттердің сырына үңілу. Әр заманда миллиондардың арасынан дара шыққан базбір пенделер бойында «керемет» аталынып, былайғы көпшілік көзімен қарағанда бөтен жаратылыстың, бөлекше сипаттардың кездескеніне күмәндануға болмайды. Өйткені адам болмысының өзі — дүниенің ең зор құпия ықылымдарының бірі әрі кешегі, бүгінгі жария жаратылыстану ғылымында ең аз зерттелген объект. Біздіңше, жарық дүниенің, күллі космостық әлемнің заңдылықтарын түсіндіру, білу үшін ең алдымен адамның өз болмысын зерттеп білу керек—ақ.

	Казір адам модулін жасауға талаптанған кейбір оқымыстылардың оған микрокосмос деп сипаттама беріп жүргені әжептәуір ақылға қонады. Егер дүниеғаламда екі түрлі: заттық және рухани сипат бар деп жүрсек, соның айдай анық тоғысатын жері — адам баласының тұла бойында емес пе? Адамның ақыл—санасын материалдық дүние дамуының ең жоғарғы сатысына жатады деп түсіндіретін материалистік философия қағидасы да шындық ауылынан пәлендей қашық жатпаса керек.

	Біз сөз еткелі отырған әулиелік қасиет — негізінен адамның ішкі рухани бітіміне қатысты. Діни таным бойынша рух пен жан — екі түрлі құбылыстар. Рух, Мәселен, адам дүниеге келмей тұрып, әлденеше мыңдаған жылдар бұрын жаратылса, жан — адам жарық дүниеге келген соң барып денесіне кіреді деседі. Еуропалық сәуегейлердің кейбіреуі жалпы адам атаулы алдымен астральдық (эфирлік) әлемде пайда болады, кейін ана құрсағынан шыққан соң сол астральдық өмірде өткенін жер бетінде қайталап шығады екен деп жазады. Бұл жерде исламдық дүние таныммен үндестік аңғарылады.

	Егер адамның рухы алдын ала жаратылатын болса, ол әрі ондаған, жүздеген мың жылдар бойы әлемнің тұңғиық бір түкпірінде нұрдай жарқырап жанып тұрары рас болса, онда ұлық жаратылыстың өзі адам бойындағы күш—қуат көзін, қазіргі тілмен айтканда, космостық энергияны әуел бастан өлшеп—пішіп қойғаны ма? Әрине, бұл арадағы әңгіме дене қимылынан туатын кейінгі әрекет—қуат емес, рух пен жанның бойына әуелгі жазмыштан дарыған, оның генетикалық кодына кірген ерекше қасиеттер туралы. Әйтеуір әр адамның болмысына шақталып берілген «космостық» қуаткүштің көзі бар екені анық. Әулие атанған бабаларымыз, бәлкім, осы космостық (немесе ноосфералық) қуат—күшін өмір—тірлікте емін—еркін пайдалана білген бе екен деген ой туады. Мұның анық—қанығын біз білмейміз.

	Оккультизмді зерттеуші кейбіреулердің пікірінше, материя мен оның ажырамас серігіне жататын табиғи қуат — әлемдік жаратылыстың қатып қалған құрамдас бөліктері емес. Бұлардан тыс үшінші бір күш бар, оның атын өзінен—өзі пайда болатын құбылыстар деседі. Мұндай құбылыстар табиғатқа да, адам болмысына да әсер етпекші екен. Мәселен, ғаламның алыс түкпіріндегі «қараңғы үңгірлерде» өтіп жатқан (орысшасы «черные дыры») сұрапыл жарылыстарды ой елегінен өткізіп көрейік. Космостың ешбір материалдық белгі—ізі байқалмайтын тұңғиық теренінде аратұра сұмдық жарылыстар байқалады да, көп ұзамай сол төңіректе жана галактикалар — жұлдыздар мен планеталар пайда болады екен. Сөйтіп, қазіргі зерттеуші—астрономның көз алдында адамның миы жетпес сұрапыл құбылыстар жүріп жатады. Сол қараңғы үңгірлерде шын мәнісінде жоқтан бар жасалуда. Тағы бір ғажайыбы — сол төңіректегі сарғайып, қызарып сөнуге айналған кейбір жұлдыздар әлгі қараңғы үңгірлердің құрдымына құлап, лезде жоғалып кетеді екен. Демек, бұл жерде бардың өзі жоққа айналады. Жоқтан — бар жасау, барды жоқ ету бір Құдайдың қолында дейтін монотеистік ортақ қағиданың растығын дәлелдейтін бұдан артық қандай айғақ керек?!

	Астрофизикадағы осындай құбылыстағы біздің тақырыбымызға қатыстысы — өзінен—өзі пайда болу үрдісі. Уақыт, материя, кеңістік атты үш өлшемнен тұратын (төртінші өлшем туралы да пікір бар) ғаламдағы ғажайып қуат көзі бар. Оның табиғаты, тегі, себебі қайсы? Сонда, қалай, материалдық болмысқа негізделмеген энергия көзі (қараңғы э—масса) болуы мүмкін бе? Э.Гартман деген еуропалық ғалым «Ақылдан тысқары құбылыстардың теориялары» атты еңбегінде: «Еріктің бірінші сатысы не қалайтынынды анықтап алу, одан әрі осы идея әрекетке айналуы үшін ішкі куатынды қоздырады», — деп жазады. Сонда, қалай болғаны — әрбір қалаған нәрсең өз—өзінен қимыл—әрекетке айнала бермек пе? Мәселен, левитация (ұшу) кезінде сопылар жердің тартылу күшін аз уақытқа жеңіп шығады дейді. Осындай тәсілмен олар әр түрлі заттарды орнынан қозғап, өзен—суды жаяу кешіп өтеді, тіпті қамыс—нуды отсыз өртеп жібередіміс.

	Осы айтылғандармен төркіндес бір мысал есіме түсіп отыр. Бұл әңгімені әкемнің туған әпкесі Бәтима апамның өз аузынан естіген едім. Алпысыншы жылдардың ортасына шейін Бәтима апамның кесек үйі Шиелі конысының батыс жағында, «казарма» аталған ескі қызыл кірпіш ғимараттың қарсысында, дәл темір жолдың жағасында тұрушы еді. Бір күні апамыз есік алдындағы пештің үстіне қазан асып, ет қайнатып жатады. Сол кезде темір жол бойын жағалап, қолындағы балғасымен қосарланған рельстің бір—біріне жалғасқан тұсын тықылдатып ұрып өтіп бара жатқан мұртты кісі жер ошаққа отын тастап тұрған біздің апайға қарап мойнын созады да:

	— Әй, Бәтима, тамағың қашан піседі? — деп айғай салады.

	Құлқыны құрып тұрған ескі танысын көрген біздің апайдың аяқ астынан қырсығы ұстап, айқайшыға мойын бұрып қарамай, жауап та бермей, үйге қарай бұрылып кете барады емес пе?

	Мұны көрген мұртты обходчик қатты ренжіген болуы керек, сол жерде темір жолдың жағасында тұрып, қолын қатты сермеп қалады. Оқыс опат дыбыс шыкқанда артына жалт қараған Бәтима апам сонда қақ ортасынан бөлініп, ошақтың ортасына түскен қара қазанын көреді. Танысынан қызғанған асы ақтарылып қалыпты, ошақтың оты бықсып өшуге айналған. Бар Пәленің анау ашқарақ обходчиктен келгенін біле қойған апам:

	— Әй, жүзіқара! Не істеп кеттің?! — деп сол жерде байбалам салады.

	Бар шаруасын тындырған мұртты обходчик бұдан соң ләм—мим деместен, темір жол бойымен балғасын ТЫқылдатып ұзап кете барады.

	— Осы жүзіқараның қолының жарғышы бар деген сөздерді бұрын да естіп едім. Пәлен үйдің текеметін тіліп кетіпті—міс, Пәлен қатынның айран құйған месiн ақтарып кетіпті—міс... Сондағысы қу құлқынның қамығой, — деп апам сонда қатты қапаланып отырды. — Мұндай әулиелігін білсем, қазанның обалына қалмай—ақ, ол немені дастарқанға шақыра қоймас па едім?!

	Байқаймын, апам қымбат мүлкін бүлдіріп кеткен «бұзықты» сыртынан қарғап—сілеп, ит терісін басына қаптағысы—ақ келіп отыр. Бірақ көз алдында дәлелденген әлгінің «әулиелігінен» аяғын тартатынға ұқсайды.

	Ол кезде өзім кәдімгідей белсенді комсомол едім. Соныма бағып:

	— Апа, қойыңызшы... темір жолды жағалап жүрген неғылған әулие ол?! Әулие болса, алдымен өз басын жарылқамай ма? Сірә, әр жерінің сылағы кеткен кесек ошағыңыз шойын қазанның салмағын көтере алмай опырылып кеткен дағы! — деп қисын айтқанмын.

	Менің бұл сөзіме Бәтима апам илана қоймады. Қазір ойлаймын: темір жолды жағалаған әлгі «жарғыштың» қолында шоғырланған құпия энергия көзі (биологиялық па, өзге ме) болмады ма екен? Өйткені өзгеше қабілетті адамдарды зерттей бастаған кейбіреулер көше бойындағы гүл газондарын алақан қуатымен күйдіріп тастайтын феномендерді лабораториялық жағдайларда сынақтан өткізе бастағандарын қазір оқып, естіп жүр емеспіз бе?

	Сайып келгенде осының бәрі адамның ішкі физиологиялық жаратылысында, генетикалық бітім—болмысында, рухани әлемінде әзір құпиясы ашылмаған ерекше қуат көздері бар, оның өзі космостық биосфералық жаратылыс заңдылықтармен де байланысты деген пікірге саяды. Мұның ар жағында: материяны жаратушы — рух, материя — бірінші емес, рух, идея — бірінші деген қисынға сүйенетін философияның төбесі қылтияды. Ақиқаты қайсы екенін кесіп айту мүмкін емес. Біздің қарапайым түсінігімізше, көзге көрінетін болмыстардың барлығы қандай анық болса, көзге көрінбейтін болмыстардың да барлығына күмән жоқ. Әулиелік қасиеттер сірә да көзге көрінбейтін болмыспен қоректеніп, көзге көрінетін тіршілік аясында өмір сүрмек болар.

	Сонымен, әулие дегеніміз кімдер? Әдетте көзінің тірісінде қарапайым адамның ақылына сыя бермейтін, көзге көрінетін табиғаттан тысқары тұрғандай іс—әрекеттер жасайтын керемет иесін әулие атаймыз. Әулие — әншейіндегі бақсы, балгер, экстрасенс емес. Шын әулиенің қолынан талай нәрселер келуі мүмкін, бірақ ол бойына біткен қабілетін босқа ысырап етпейді, ең бір қысылтаяң кезенде ғана көрсетеді. Шын әулиенің кереметі тек ізгілік жолына жұмсалады.

	Шығыс елдерінде аттары мәлім болған, тасавуф ілім жолында жүрген әулиелердің үлкен—кішісі осы Құпиялық дәстүрін ерекше қатал ұстанған көрінеді. Өзін—өзі марапаттап, жария жасаушылардың, әйтпесе күніне аңқау кісілер алдында сәуегейшілік айтушылардың — бұларға ешбір қатысы жоқ. Астрология, экстрасенс, стриптиз т.б. әрекеттердің бәрі шын қасиеттіліктен тысқары тұрған дүнияуи кәсіптер. Ахмет Иасауидің, әйтпесе Бекет атаның елдің алдына шығып, сәуегейлік айтқанын, әйтпесе құмалақ салып, бақсылық жасағанын көзге елестету мүмкін емес.

	Рас, Қорасан ата халық арасында шешек ауруы кең тарап, айнала ажал ойран сала бастаған бір замандарда, өмірден үмітін үзген бейбақтарды жерге қатарқатар жатқызып қойып, өзі әуелі арнайы дұға оқиды екен де, сонан соң əлгілердің үстінен аттап өтетін болса керек. Халыққа қаһар төнгенде атақты қолбасшы Әбдіжәлил Бабтың (VIII ғ.) қолданған осындай оқыс емі шипасын салып, айығып кеткендіктен, кезінде ол әулие атанады. Қорасан ата дәрпі де алыс жерлерге кетеді.

	Нағыз әулиелер қандай болған? Менің тақуа Әкемнің айтуы бойынша:

	1. Кудай жолына қалтқысыз, адал, ақиқи қызмет етуші тақуалар, абсолюттік тұлғалар. Олар ешқашан, ешбір жағдайда — тіпті басына өлім қаупі төнгенде де ұстанған адал мұраттарынан танбайды, шегінбейді, иілмейді, мәмілеге бармайды екен. Тарихта отқа өртенген, дарға асылған, тірідей терісі сыпырылған талай әулие, әмбиелердің аты қалған. Мұсылмандар арасындағы ең атақтылары, мәселен, шейх Әбу Мансұр (VIII ғ.) мен Фариддун Атар (XIII ғ.) болса, олардың біріншісін надандар отқа жағып жіберсе, екіншісі Шыңғыс хан әскерлері қолынан опат болған еді деседі.

	Әбу Әли ибн Синаның айтуынша, таза тақуалық — әулиелікке қол жеткізудің ең бірінші алғышарты. Алланың ақиқи тура жолы, адамгершілік ұстаным — әулиелер үшін абсолюттік ұғым. Бұл ұғым күнделікті адам өмірінің қалыптасқан пендешілік қағидаларының бәрінен жоғары тұрмақ. Әулиенің сөзі мен ісінде, өмірі мен өнегесінің арасында қылдай кереғарлық болмауға тиіс. Кереғарлық кездессе, ол — әулие емес, кәдімгі қарапайым пенде. Әрине, өмірдегі ақиқат пен шындық — сан қилы, сан түсті. Бірақ адамгершілік сипаты — біреу. Уақыт озып, заманалар өзгергенмен, адамгершілік мұраттар өзгермеуге тиіс!

	Пәлен ғасыр ішінде, миллиондар арасынан шын әулиелердің өте сирек туатындығының себебі де түсінікті. Абсолютке қызмет ету кім көрінгеннің, тіпті адамгершілік ұстанымы мықтылардың да қолынан келе бермейді. Абсолютке қызмет етуші әулиелер космостық санаға жақын тұратын болуы керек. Жаратылыс иесінің мейірім—шапағатына бөленгендіктен, оларға сол жаратылыс бойындағы керемет күш—қуаттар көмекке келмек. Күн орбитасынан әлі ұзап үлгермеген біздер үшін айнала түпсіз тұңғиық әлемдегі түсініксіз құбылыстардың бәрі тылсымдай көрінетіні тағы белгілі.

	2. Әулие—әмбиелер бәрібір жер бетінде өмір сүруші адами болмыстан біржола бөлініп кете алмаса керек—ті. Әулиелердің аңызға айналуы жиі кездескенмен, бірақ олар туысынан мифтік, ертегілік тұлғалар болған емес. Әулиелер іштей қасиет—қабілетін арқалап туғанмен, бірден керемет иесіне айналмайды. Тарихта бірден әулие атанған ешкім жоқ. Ана құрсағынан ақын, суретші, сазгер болып туатындар бар. Ал болашақ әулиелердің өмір тарихы — сынамалы, сатылы, тар да тайғақ кешулі. Неге олай? Бәлкім, бұлар ұзақ уақыт бойы ғаламдық абсолюттік сананың алдында әрқилы сынақтан өтуі керек шығар.

	Болашақ әулиелердің жас күндерінде әр түрлі ұстаздардан дәріс алып, үлкен мектептерден өткендері мәлім. Ұлық әулиелердің көбісі үлкен ғұламалар, философтар әрі ақындар болып келеді. (Иасауи, Сунақ ата, Софы Аллаяр). Мұсылмандар арасындағы сопылық мектептің пірлерінің біразы жаратылыс ғылымдарының ұстындары (астроном Омар Һаям, химик Атар т.б.) Бекет ата мен СопЫ Әзиздің жасында Бұқара мен Хиуаны жағалап, Пәлен жыл медреседе оқығандары да текке кетпеген секілді.

	Демек, біздің әулие атанған бабаларымыздың біразының адам баласының бұрын—соңғы игерген ғылыми жетістіктерін, әсіресе космология, астрономия, физика, математика, химия, медицина т.б. сан саланы түбегейлі оқып үйренгендігі даусыз.

	Жанды жаратылыс зандарын игеру — әр түрлі керемет иелеріне сөзсіз септігін тигізген. Біздің заманымызда лаборатория жағдайында жасанды алтын, жақұт пен гауһар тастарын жасау — кісі таңқаларлық жаңалық емес, ал орта ғасыр алхимигінің қолынан шыққан асыл тастар ол кезде нағыз әулиеліктей көрінбегенде қайтуші еді?

	Сол секілді Қорасан атаның Мәкатуллаға ұшып барып, таң намазын оқып қайтуын, әйтпесе Иасауидің Түркістан шаһарында отырып лақтырған аса таяғының алыстағы Маңғыстау түбегіне барып түсуін, әйтпесе Оқшы атаның алақанына салып үрлеп ұшырған бидай қылшығының мұның қарындасын зорлап алып кеткен Тоқбура ханның жүрегіне барып қадалуын, қартайған шағында ажалдан қашқан Қорқыт атаның Сырдарияның суына кiлемiн жайып тастап, соның үстінде кемедей жүзіп кете баруын немесе Қыпшақ Қойлыбай атаның ел—жұртын шабуға келген жаудың алдына өзен суын ағызып тосқауыл жасауын — құр аңыз—ертегілік сарындар емес, өмірде болған оқиғалар екенін дәлелдеуге талаптанған болжамшылар да бар. Сірә, дүниәуи ғылымдар өсіп—өркендеген сайын бұл саладағы «ақтаңдақтар» азая түсетін болуы керек.

	3. Шын әулиелер туысынан ерекше, бөлекше жаратылған жандар ретінде айтылады. Бұлардың таза биологиялық, физиологиялық болмыс—бітімінде өзгеше қасиеттер бар деседі. Қазіргі «биоөріс», «ақпараттық аура» аталып жүрген құбылыстарды жан—жақты зерттей келе, тіпті генетикалық кодтарды шешу үстінде болашақта адам болмысына қатысты талай таңғажайып жаңалықтардың ашылары хақ. Сонда біздің «әулие» деп жүргендеріміз — биологиялық, физиологиялық бөлекше бітіммен жаралған табиғи модуль болып шықпасына кім кепіл?

	Адамзатты былай қойғанда, хайуанаттар арасында, Мысалы, киелі аңдардың кездесетіні рас. Қазақ «аккуды атпа» дейді. Неге? Ақсақ құлан туралы аңызды кім білмейді? Жерде жорғалап жүрген жыланның аспанда ұшқан бозторғайды арбап құлатқанын далада өскен сіз бен біз талай көрдік емес пе? Жан—жануарлардың киесі сондайлық болса, ақыл иесі адамның киесі қандайлық болмақ?

	«Ақпараттық аура» жөнінде. Былайша көзге көрінбейтін, адам денесінің айналасын тұтастай қоршап тұратын жұқа жарық энергиялық белдеу осылай аталады. Осындай құбылыстың бар екенін физикғалымдар тәжірибе жүзінде нақты дәлелдегенмен, діндарлар бұл турасында бағзы заманның өзінде—ак жақсы білген. Мәселен, христиан әулиелерінің суреттерінде олардың басын қоршап тұратын ореол, нимб аталатын жарық шеңберлер — осы ақпараттық аураның суреті екені анық. Мұндай жарық шеңберлер тек әулие—әмбиелердің ғана басын қоршап тұрмайтын, әрбір тірі пендеге тиесілі физикалық—биологиялық құбылыс екеніне қазір ешкімнің таласы жоқ. Бірақ гәп мынада: әлгі ореолдың — бастың айналасын қоршаған жарық шеңбердің түр—түсі әркімде әрқалай болады деседі. Мұнда күн спектрінде бар бояулардың бәрі кездеседі. Мәселен, Мырқымбайдың басын қоршаған жарық шеңберде — көк түс, Шіркінбайдың басын қоршаған жарық шеңберде — сары түс, ал Құлқынбайдың басын қоршаған шеңберде — қызғылт түс басым түскен. Ең сирек кездесетіні — жасыл түсті шеңбер. Зерттеушілер тәжірибесін одан әрі жалғастырғанда мынадай жайттарға көздері жетеді: Мырқымбай — жөні түзу парасатты кісі болса, Шіркінбай — араққұмар маскүнем екен, ал Құлқынбай — барып тұрған наркоман, бұзылған біреуге ұқсайды. Ең қызығы: жасыл түсті шеңбер иелері — ақыл—парасатты, адамгершілігі мол адамдар болып шығады.

	Адамның жарық сәуле шығаратын өзге мүшелері де бар болып шықты. Мәселен, бес саусақтың, алақанның жарық суретін түсіру арқылы кісінің денсаулық жағайын анықтауға мүмкіндік туып отыр. Тағы бір ерекшелігі — әркімнің ақпараттық аурасының бояуы ғана емес, құрылым—құрылысы бір—біріне ұқсамайды екен. Қарапайым мысалдар мынандай: араққордың бүткіл денесін қоршаған аура жыртылған шүберек секілді жырым—жырым, жұлым—жұлым. Ал дұға оқып тұрған адамның (мұсылман ба, христиан ба — бәрібір) аурасы тұтас, арасында саңлау көрінбейді. Бұл таза тәжірибенің газетте жарияланған («Комсомольская правда») үлгісі. Саналы оқырман қорытындысын өзі шығара жатар...

	Христиан әулиелері ежелден әрбір адамның аурасын анық көреді екен де, болжамдары мен тұспалдарын соған қарап жасай берсе керек—ті.

	Ал жасыл түс — Ислам символдарының бірі. Мұсылмандардың туы да — жасыл. Бұл, әрине, тегін емес.

	Ислам дәстүрінде әулиелер культке, тағутқа айналмауы керек, бірақ лайықты бағаланады. Одүниеде пейішке кірген шынайы мұсылмандар Алланың жүзін көреді деседі. Сонда Құдіретке жақын отыратындар: әулиелер, ғалымдар, шаһидтер болады деп жазылған.

	Қазақтың қариялары бата бергенде:

	Ақтан — аят,

	Пайғамбардан — шапағат,

	Әулиеден — медет! —

	деп қайырады.

	Бірақ шариат қағидаларында әулиелерді құрметтеу мен ұлықтаудың арасына шекара қойылған. Бұл бір жағынан әбден түсінікті. Өйткені әулиені, әсіресе өлі әруақты шектен тыс ұлықтау — Алланың бірлігіне, жалғыздығына нұқсан келтіріп, оған серік қосуға (саналы түрде болмаса да) әкелуі әбден мүмкін. Әулиені құрмет тұту, оның басына барып бағыштап құран оқу — мақтаулы іс. Бірақ әулиеге, оның әруағына сыйынуға болмайды, ол — күнәлі істен (ширқ) саналады.

	Әулиелердің өмірін, өнегелерін дәріптеп кітап жазу, зерттеу, зерделеу де — айып емес.

	Мұсылмандық ілімде әулиелікке қатысты ең маңызды ұғымдар, әрине, Қасиетті Құран төңірегінде өрбиді. Құранның әрбір аяты, әрбір сөзі, әрбір хәрпі — кереметке, Киеге толып тұр деп есептелінеді. Адам адам болып жаратылғалы бері жерге Алланың хабаршысы, елшісі ретінде әлденеше пайғамбарлар жіберілген. Өйткені Ұлық Иеміз өзі жаратқан (христиан дінінің қағидасы бойынша — өзіне ұқсатып) пенделерін тәжірибе жасау үшін, сынап көру үшін дүниеге келтірген адами Нәсілді ғалами болмыстан хабарсыз қалдыруы мүмкін емес еді. Әр заманда өмір сүрген расулдардың бәріне (Ибраһим, Мұса, Иса, Мұхаммед) аян түсірілген, сонда Жәбірейіл періште арқылы солардың Алла тарапынан естіген сөздерінің ортақ мазмұны бірдей еді (әрине, Иеміз әрбір сүйген құлына әрқилы сөйлемейді ғой!). Бірақ Жаратушының сөзі сана иелеріне өзгеріссіз толық жеткен жер үстіндегі жалғыз киелі кітап — мұсылмандардың құраны. Қазіргі тілмен айтқанда, Құран — адам баласына түсірілген компьютерлік бағдар шамға ұқсайды. Оны оқып түсіну де оңай шаруа емес. Міне, мың жарым жылдан бері жер бетіндегі мың—миллион мұсылман оқымыстылары ғана емес, ғайри діндердегі көзі ашық білімпаздардың талайы Құран мәтінін зерттеп, зерделеп келеді. Жиырмасыншы ғасыр зерттеушілерінің сондағы байқағаны: хат сауаты жоқ араб Мұхаммед (с.ғ.с.) арқылы адам ұрпағына жеткізілген Құран — адамшылық қағидалардың ғана жиынтығы емес, ғаламдык жаратылыс құпияларын бойына сыйғызған ғажайып қазына болып отыр. Бүгінгі дүниәуи ғалымдар Құран мәтінінен қаншама жағрафиялық, биологиялык, геологиялық, астрономиялык, медициналық заңдылықтарды іздеп тауып жатыр. Ең зор керемет құпия — Құранның математикасы. Бір сүренің, әйтпесе бір аяттың орнын ауыстырсаңыз, қасиетті кітаптың бүткіл сандық құрылымы бұзылатыны — бүгінгі космос әлеміне шыға бастаған сауатты ұрпақты таң қалдырып отырған құбылыс. Құпия тылсым. Ежелгі мұсылман әулиелері, әрине, Құран қасиеттерін белгілі дәрежеде игере білген, Игілікке жарата білген. Көбісі арнайы мектептерде оқып үйренген. Айрықша тақуаоқымыстылардың құпия бас қосуларында қасиетті Құран ғана емес, атам заманнан бері, тіпті бізден бұрын жойылып кеткен өркениеттерден қалған киелі кітаптарды талай ежіктеп, зерттеген болулары да керек.

	Куран кереметтері туралы ауызша, жазбаша аңыздар өте көп. Біз бір ғана қарапайым мысалмен шектелейік.

	Осыдан бірнеше жыл бұрын біздің бір жақын кісіміздің — құдамыздың миына қан құйылып, үнсіз, тілсіз қатты қиналып жатты. Аурудың беті біржола ары қараған сәтте мұсылмандық дәстүр бойынша мешіттен молда шақырттық. Сонда молдекең бірден жуынып—шайынып алып, аурудың басына барып отырды да, дауыстап дұға оқи бастады. Үздік—үздік дем салды. Мен оның «Шаһадат» айтып, иманын шығарып, Құранның «Иа—син» сүресін оқып отырғанын байқадым. Көп ұзамай жантәсілім алдында ессіз—түссіз жатқан кісінің тамағының қырылы азайып, дем алысы жеңілдеп сала берді. Бірақ есі кірген жоқ. Ауру жанHың комасы сөйтіп ұзаққа — алты—жеті сағатқа созылды. Ара—арасында молдекең үзіліс жариялап, ас—су ішуге отырады. Бәріміз көрдік: қасынан дұға оқыған молда кетсе, ауру тағы қинала бастайды, демі шыкпай тұншығып, қатты аласұрады. Мұндайда молдекең лажсыз ас—суын шала—пұла ішеді де, қасына барып, тағы дұға оқып дем салуға кіріседі. Сонда ессіз—түссіз жатқан аурудың ахуалы бірден жеңілденіп, емін—еркін тыНыстауға көшеді. Ертелі—кеш сырқаттың қасында күзетіп отырған таныс дәрігеріміз осыны көріп:

	— Мынадан соң Кұдайға қайтып сенбессің?! Бұл бейбақ тiптi ештеме естіп жатқан жоқ қой... — деп таңтамаша қалғанын жасыра алмады. — Бұл неғылған керемет?! Әлде, молдеке, сіздің бір өзгеше өнеріңіз бар ма еді? — деп сұрады.

	Молда көзін жұмып мүлгіп отырып:

	— Маған ондай қабілет қайдан дарысын, шырағым. Бәрі Құдайдың құдіреті, Құранның қасиеті ғой, — деді де қойды.

	Өлім халінде жатқан мүһминнің жан азабын жеңілдетерліктей шипалық қасиетті Құран аяттарына құйып берген Құдайдың құдіретіне бұдан соң қайтып күмән келтірерсің?! Күдікшілдер табылса, оларға айтарымыз: бұл жерде молда мен аурудың арасында ешқандай жанасу (контакт) болған жоқ. Ауру ес—түссіз жатты, ештенені естімейді, көрмейді, сезбейді — демек, психологиялық әсер болды деуге негіз жоқ.

	Құранда Алланың 99 есімі аталатыны белгілі. Осындағы әр есім (Рахман, Рахим т.б.) Жаратушы Иеміздің сипаттарын ғана көрсетпейді, сол есімдердің өн бойында ерекше қуат, қасиеттер бар деседі. Ең ғажабы — Құранда біз білмейтін, әркімге құпиясын аша бермейтін Алланың 100—інші есімі бар көрінеді. Осы 100—ші есімнің атауын білген кісіге күллі ғаламның сыры ашылмақ екен.

	Исламдық дүниетаным бойынша адам бойында үш түрлі көз болады деседі. Олар: 1. Кәдімгі көз, биологиялық орган. Осы арқылы айнала қоршаған ортаны, алыс, жақынды, аспан астында құбылған сурет түстерді көріп, ажыратамыз.

	2. Заһир көз. Абай айтқан «Көкірек көзі» осы. Бұл аса парасатты, терең ойлы, қиялы жүйрік кісілерге тән. Мұндай кісілер сыртқы екі көздің көрмеген нәрселерін ішкі көзбен анық болжап біліп отырмақ. Бұның ең жақсы мысалы — кейбір суқараңғы соқыр адамдарда кездесетін ерекше сезімтал қабілет. Біздің елде Әбдіғаппар деген ана құрсағынан соқыр боп туған кемтар кісі бар еді. Ол менің нағашы жұртымнан. Араға жылдар салып көріскенімде, ол кісі мені бірден танып: «Ә, Оразбекпісің? Ауылға қашан келіп қалдың?» — деп сұрайтын да, артынша: «Ау, мынау басындағы қауқиған қамыс қалпақты қайдан тауып алдың? Өзіне тіпті жараспайды екен!» — деп әзіл айта бастайтын. Өзімді дауысымнан танитын шығар. Ал басыма киген қалпақты қалай көріп отыр деп танданушы едім. Сөйтсем, менің бұл нағашым анда—санда жуан атқа мініп алып, ауылда өтетін той—томалақтарда берілетін көкпар ойынын тамашалауға баратын көрінеді. Сондайда анадай шетте тұратын зағип кісі атының үстінде қопаң—қолаң етіп, ара—тұра айқай салады екен:

	— Қап, мына Көмекбайдың көкбурылы алып кетті ay!

	— Әй, осы Асанбайдың шұбарына ат жетпейді. Қарашы, аяққаптай омырауымен онды—солды қағып, додаға кіріп барады...

	— Ойбу, ана қаракер омақаса асып құлады ғой! Үстіндегі адамы аман ба екен?!

	Соқыр Әбдіғаппардың осы көрегендігінің сырын сұрағанымда, тақуа әкеміз:

	— Оның көзі ішінде ғой... — деп бұлдыратыңқырап жауап берер еді.

	3. Батин көз. Бұл шын әулиелерге тән қасиет. Батин көз әулиелердің қолтығының астында болады деседі. Осындай керемет иесі өткен—кеткенді, алысжақында түгел көріп отыратынға ұқсайды. Бірақ Ислам дәстүрі бойынша, әулиелер әдетте келешекке болжам жасамайды. Біле тұрса да, осы қағиданы бұлжытпай сақтауы керек. Өйткені болашақ — әуелден бір Алланың өз ықтиярында. Ал Алланың еркіне араласу — зор күнәға жатады.

	Осы күнгі телепатиялық қабілет деп жүргеніміз — «батин көздің» кішігірім көлеңкесі емес пе екен?

	Ислам дүниетанымындағы тағы бір бұлжымас қағида — әулиелер өз кереметтерін көзінің тірісінде ғана жасай алады. Өлген соң — ол да құдайдың құлына, әруаққа айналады, артынан оқылатын дұғаға мұқтаж, Алланың рақымын күтушілер қатарына кіреді. Өлген соң — адам жаны барзах аталатын қиямет күніне шейінгі уақытша мекеніне кетеді екен. Ол қандай мекен — сыры бір Аллаға ғана мәлім. Христиандар бұл дүниені тастап шыққан мың—миллиард адам жаны (осы кезге шейін жер бетінде 40 миллиардтан астам адам өмір сүрген) көктегі айды барып мекендейді дегенді айтады. Айға барып түскен америкалық астронавтар сол жерде әруақтардың сұлбасын көріптімыс...

	Әулиелік бір жағынан — философиялық ұғымға келеді. Халық өзінің адамгершілік төңірегіндегі ең асыл мұраттарын, ең қымбат идеалдарын кейде осындай әулие—әмбиелерге апарып тeлиді. Егер жер бетінде осындай асқақ биік талаптарға жауап беретін әулиелер болмаса, оларды бәрібір ойдан шығаруға тура келер еді.

	Біздің қазақтың әулиелік туралы ұғымында қияли қоспалар көп. Көш бастаған көсем де, топ жарған шешен де, ел қорғаған батыр да — бұл дүниеден өтіп, уақыт ұзаған сайын бірте—бірте киелі әруақтарға, әулиелерге айналып кете барады. Ал шын мәнісінде әулиелік пен әруақ сыйлау — екі басқа ұғым. Кез келген адам (ұлығы да, кішігі де) өлген соң әруаққа айналады. Әруақ — жанның жоғалып кетпейтіндігін, өлмейтіндігін білдіретін ұғым. Оның басқадай сипаты жоқ. Ал тірісінде елінің құрметіне бөленген көсем мен шешеннің, батыр мен ақынның әруағы пәниден бақиға өткен соң, өкінішке орай, тірілерге тікелей көмекке келе алмайды, кедергі де жасай алмайды.

	Өлі әруақтарды кие тұту, әулиелерге сиынып, жалбарыну — шынында шамандық сенімнің қалдықтары. Тек бізде ғана емес, өзге діндерді ұстанушылар арасында да осындай дәстүрлер кең тараған. Оларда, Мәселен, әрқилы қысылтаяң жағдайларда көмекке келетін «мамандандырылған» әулиелер бар...

	Бірақ қазақтың ата—бабасын мадақтап, бұрынғы өткен көсемдері мен шешендерін, батырлары мен ақындарын ардақтайтын дәстүрін — ескіліктің қалдығы деп кемсітуге келмейді. Мұның бәрі ғасырлар бойы ішкі—сыртқы жауларымен шайқасып, елінің бірлігі мен тірлігін сақтап қалу үшін саралы жол іздеген көшпенділер ұрпағының наным—түсінігінен туған құбылыс. Айтулы әруақтардың атын айтып ұрандаудың ар жағында әуел баста, бәлкім, шамандық сеніммен қоса, мүдделі бір істі бастағалы тұрған, әйтпесе жорыққа аттанғалы тұрған елдің жігерін жанып, намысын қозғау, сөйтіп шашақты тудың астына топтастыру мақсаты болған. Қазақтың әруаққа сиынуы осылай діни сенімнен гөрі — дүнияуи сенімге ұқсап кетеді.

	Бізге жеткен деректерге сүйенсек, шын әулиелердің қолынан біраз нәрселер келеді, бірақ бәрі бірдей келмейді екен. Оған дәлел: дәуренінде талай кереметтер көрсеткен әулиелердің біразы күші асқан жауына қарсы қайрат көрсете алмай, біреуі жекпежекте (мысалы, қыпшақ Көген Түп, лақап аты Оқшы ата, XI ғасырда оғыздар мен қыпшақтар арасындағы соғыста), екіншісі (мысалы, Қожа Әбдіжәлил Баб, лақап аты Қорасан ата, VIII ғасырда Ходжент қаласы үшін болған ұрыс кезінде) қаза табады. Демек, олардың әулиелігі туралап келген ажалдың бетін қайтара алмаған.

	Қанша дәріптегенімізбен, әулиелердің де мүмкіншілігі — шектеулі. Мұның өзі материя, кеңістік, уақыт көлеміндегі айтарлықтай рухи қуатты иеленетін, сол арқылы кәдуілгі жұмыр басты пенденің миына сия бермейтін, тіпті адам тіршілігіндегі аномалиялық құбылыстай көрінетін харекеттер жасаған әулиелердің бәрібір жер бетіндегі жаратындылар өкілі екенін дәлелдейді. Жаратындының бәрі — Жаратушыға тәуелді, кіріптар. Шексіздік — Аллаға ғана тән. Ғалами кеңістікте Алладан басқаның бәрі — шектеулі. Бәрі—бәрі — Құдірет Иесінің қалауымен болады.

	20.05.2001—30.10.2006 жж.





ШЫНДЫҚТЫҢ ШЫРАЙЫ ҚАНДАЙ?


	Әкем айтатын бір рауаят бар еді.

	Ерте замандарда әділетті хан өмір сүріпті. Кең пейілді, кемел ойлы әміршіні қарауындағы қараша халқы да ұлық тұтып, оның ұлағатты билігіне мойынсұнып, ұзақ жылдар бойы үзілмеген тыныш, ток тұрмыстарына қанағат, шүкіршілік етеді екен. Әмірші айналасына кілең өзіне ұқсаған ғаделет сүйгіш, тура жолмен жүретін түзу ниетті, дүние байлығынан гөрі жан байлығын, өткінші пəНИ Қызығынан ақирет қамын артық көретін адамдарды жинап алғандай тоқмейілсіп, бірте—бірте алаңсыз, уайымсыз тіршілік ырғағына бауыр басып, үйрене бастаса керек—ті. Осындай желі оңынан тұрған сүйкімді ханның ең сенімді серігі, қысылтаяң кездерде кеңес сұрар адамы, ақыл қалтасы — әуелде қыздай қосылған, уақыт өте келе сары қарын бәйбішеге айналған сүйікті жары еді деседі. Одан кейінгі сенімді серігі, ханшайымның туған ағасы, өзінің бас уәзірі әрі қайнағасы болады екен.

	Күндердің бір күнінде ханның бас уәзірі әрі қайнағасы ордада екеуара оңаша отырғанда көңілге күпті, құлаққа тосын әңгіме бастайды.

	— Алдияр тақсыр, мен Пәлен уақыттан бері ең жанашыр ағаң, ет жақының ретінде саған қалтқысыз адал қызмет етіп келемін. Осыным өтірік пе? — деп әуелі бұлтақсыз сауал қояды емес пе?

	— Айтқаныңыздың бәрі рас, шын сөз! — деп ханекең басын изей береді.

	— Мен қартайып келемін, шырағым, кәрі қойдың жасындай өмірім қалыпты... — деп уәзір сонда төменшіктеп, даусын бәсеңдете түседі.

	— Е, о не дегеніңіз? Әлі де қуаттысыз ғой, қайнаға! — деп әмірші аяқ астынан сары уайым шақырып отырған уәзірін көтермелеуге кіріседі. — Немене, кәрілігіңізді сылтау етіп, қолыңыздағы мөріңізді басқадай жастау біреуге өткізіп кетпексіз бе?

	Мұны естігенде бас уәзір шортандай шоршып түседі.

	— Жоғә, хан ием!... Әзір қуат—күшім әбден жеткілікті.

	— Онда неге бүйтіп гөй—гөй күйін тартып отырсыз?

	Бұдан соң бас уәзір недәуір уақыт күмілжіп, күбежектеп, бармағын тістелей бастайды.

	— Жоқ, қайнаға, ешқайда кетпейсіз. Көмейіңізге келгенді түгел айтыңыз! — деп күйеу бала сонда сұқ саусағын шошайтса керек.

	— Айтсам... — деп бас уәзір бойын тіктеп алып, ханға тура қарап:

	— Алдияр тақсыр, егер мені жанашыр жақын тұтатыныңыз рас болса, қырық күн мерзімге мені алтын тағыңызға уақытша отырғызыңыз, — дейді.

	— Ол немнің ақысы? — деп сұрамай ма хан сонда.

	— Мен де өлер алдымда шексіз биліктің дәмін татып көрейінші. Хан болған қандай екен, көрейінші...

	— Оның не керегі бар?

	— Бәріміз пенде емеспіз бе, Шырағым... Таудың ұшар басына шығып, көзге көрінер көкжиекке шейін бір шолып шығуды қиялдамайтын ешкім жоқ. Қисан, қырық күн билігінді маған бер. Қимасаң, өзің біл. Алжыған шалдың аузынан шыккан көңсік сөз дегiн де коя ғой! — деп бас уәзір бұдан соң көп кідірмей, ордадан шығып кете барады.

	Туған кайнағасының мұндай оғаш кылығына қайран қалған хан басқа лаж таппай, бәйбішесіне болған оқиғаның бүге—шегесін қалдырмай айтып береді де: — Бұған не істеуге болады? — деп ақыл сұрайды.

	Сонда бәйбішесі көп созбалаққа салмай:

	— Уәзіріңнің ішін арам ой жайлаған екен. Оны дереу зынданға апарып тастатқыз! — деп кеңес береді.

	— Немене, сенің туған ағана жаның ашымай ма? Әрі оның ұзақ жыл маған адал қызмет істегені де рас қой, бәйбіше!

	— Бір денеде екі бас болмайды, бір елде екі хан болмайды, отағасы. Уәзіріңнің қырық күннен соң сенің алтын тағыңды өз ықтиярымен қайтып бермейтіні ақиқат. Қайтып бергісі келсе де, бере алмайды. Өйткені алтын тақтың буын бір мәрте жұтқан адамның басы айналып, бағытынан жаңылып қалады. Шексіз билік — дауасы жоқ дертпен тең, — деп ақылман бәйбіше термелеп кетеді.

	— Сонда мен де сондаймын ба? — деп сұрайды хан.

	— Сен де сондайсың, отағасы, — деп жауап береді ханшайым.

	Ханшайымның қашанда өз көңілі дұрыс көрген шындықты туралап бетке айтатынын білетін әрі дәл осындай мінезі үшін ерекше сыйлайтын хан бұл жолы біраз абдырап, отау иесіне, биік Орда иесіне «сен де сондайсың» деп бұлтақсыз үкім шығарған жарына не ренжiрiн, не ашу шакырудың қисынын таба алмай, қиналып отыр еді. Бір жағынан кеудесін намыс кернеп кетті. «Ондай емес екенін» Дәлелдеу керек екенін сезді. Содан іштей ширығып, даусын көтеріңкіреп, жауап береді емес пе?

	— Бәйбіше, сен әрқашан хақ сөйлеуші едің. Бірақ осы жолы қателесесің! — деді. — Жаңа өзің әспеттеген, әспеттеп тұрып мансұқтаған алтын тақтың өзегі сыртын алтынмен аптап, күміспен күптеген ағаш емес пе еді? Ағаш шіриді, алтын да көгеріп, сыны кетеді. Адам өледі, артында жақсы, жаман атағы қалады. Бірте—бірте атақ та ұмытылып, көзіңнің тірісінде істеген игілікті істеріңнің ізі мен жаңғырығын іздеуші жаңа ұрпақ дүниеге келе бермек. Ендеше, бес күндік жалғанның өткінші қызықтарын өзгеге қимайтындай жөнiмiз бар ма? Бәрі өзіміз секілді өзекті жан емес пе?

	— Сонда, отағасы, жылы орныңды ниеті бөтен біреуге босатып бермексің бе?

	— Әншейін біреу емес, сенің туған ағаң, өзімнің сенімді уәзірім. Біржолата емес, уақытша, қырық күн. Осы қырық күн ішінде өзімді де, өзек жарды жакынымды да бір сынап көрсем қайтеді?

	— Мейлін, өзің біл. Бірақ кейін өкініп жүрме. Сен менен ақыл сұрадың, мен ойымдағымды айттым. Кұдайдай шын сөзімді айттым.

	— Сенің шындығыңның қалай—қалай майысқанын бұйырса әлі—ақ көрерміз, — деп, сонда хан еркектік мінезге бағып, қарқылдап күлген екен дейді.

	Сөйтіп, ақыр соңында күйеу бала мен қайнағаның екеуара уағдаластығы бойынша бас уәзір уақытша хан тағына барып отырады. Бұл оқиға әрі ешбір құпиясыз, тәмам жұрттың көз алдында жария түрде өтеді. Қырық күн мерзім біткен соң халқына әбден сүйкімді болған бұрынғы занды билеушінің құтты орнына қайтып келіп отыратынын жаршылар жан—жаққа таратып әкетеді.

	Қош, сонымен жасы ұлғайған шағында өзі сұрап алған алтын таққа барып қонжиған қайнаға бар билік қолына тиісімен не істейді дейсіз ғой? Ол өлшеулі қырық күн ішінде қызық қуып қарап жатпай, мемлекеттің қамбаларына келіп құйылған астықты қай заманда да қарасы көп болатын кедей—кембағал халыққа үлестіріп жібереді екен. Ал ханның қазынасына жиналып қалған алтын, күміс қаржының біразын орданың төңірегінде жүрген беделді кісілердің қоржын, дорбаларын толтыруға жұмсайды.

	Арада қырық күн келісімді мерзім өткен соң бұрынғы хан ордаға кіріп:

	— Тағымды босат! — деп талап қоймас па? Сонда бұрынғы уәзірі миығынан күліп отырып:

	— Жарайды, босатайын. Бірақ алдымен халықтан бір ауыз пікір сұрамаймыз ба? — дегендей ұсыныс айтады.

	Халқына да, өзіне де ерекше сенімді әмірші көп ойланбастан:

	— Cұрасақ — сұрайық, — деп бірден келісімге келеді екен. Сөйтіп, жаршылардың шақыруымен хан ордасының маңына қарақұрым халық жиналады. Сол халыққа қарап тұрып бұрынғы бас уәзір айғайлап сөз бастайды.

	— Уа, жұртым! Алланың қалауымен мен сендерге қырық күн хан болдым. Осы уақыт ішінде қолымнан келгенше бәріңе қолғабыс көрсеттім. — Уа, осыным рас па? — деп сұрайды. Мұны естіген жамағат жаппай шулап қоя береді. — Рас, рас. Дұрыс айтасың!

	— Ендеше, енді еңсесін көтере бастаған елге бұдан былай кім хан болуы керек?

	— Бізге сенен басқа ешкімнің керегі жоқ! — деп жамағат теңіздей толқып, гуілдеп кетеді.

	Бұдан кейін қыздай қысылып қызарақтаған қайнағасы күйеу баласына қарай мойын бұрып алып:

	— Енді маған неғылдейсің? Халықтың қалауы осы болып тұр ғой, — деп уәж айтыпты.

	Одан арғысы белгілі: адал жарының ақиқи сөзін ескермей, өтірікке иланған кешегі беделді билеуші аз уақыттың ішінде атақтан да, абыройдан да айырылып, ақыр соңында аяқ—қолы кісенделіп, қараңғы зынданға барып қамалады екен.

	— Бұдан арғысының Пәлендей қызы жоқ, — деп Әкем осы жерге келгенде хикаясының желісін үзер еді. — Шын мен өтіріктің арасын ажырата алмаған әркім түптің түбінде осылай опық жейді.

	— Көке, сол шындық пен өтіріктің арасын қалай ажыратуға болады? — деп сұраймын.

	— Егер жақсылық пен жамандықтың арасын ажырата білсеңдер, шындық пен өтіріктің айырымын анықтау қиын емес, балам.

	— Сонда қалай?

	— Мәселенки, жақсылық атаулының бәрі, ғаделет, мейірбандық, имандылық, туралық, түзулік осы шынДық атаулының қоңсылары емес пе? Ал қиянатшылдық, қайырымсыздық, пайдакүнемдік, дүниепарастық өтірік пен жалғандықтың өрмегіне апарып түсірмек болар.

	— Бұныңыз дұрыс қой, көке. Бірақ шындықпен өмір сүру өте—мөте қиындап бара жатқан заманға тап келдік. Бұған не уәж айтасыз?

	Алдынан осындай күрмеуі көп сауалдар кесе—көлденeндeп шыққан кездерде біздің тақуа әкеміздің екі көзін тарс жұмып алып, қолындағы Тәсбиғын санамалап, үнсіз отырып қалатын әдеті болушы еді. Бұл жолы да сөйтті. Біраздан соң басын көтеріп, аз—кем жөткірініп қойды да:

	— Әлбетте, шындықтын жолы жіңішкелеу, балам, — деді. — Ал сол жіңішке нәрсенің кейде әлсіз, әлжуаз көрінетіні бар. Бірақ жіңішкенің бәрі оп—оңай үзіліп кете бермейді. Болаттан жасалған сымды жалаңаш қолмен ұстап үзіп тастамаққа әрекет етсең, алақаныңды қиып түсер еді. Шынның жүзі қашанда қылыштай өткір. Көп наданның шын сөзден, адал әрекеттен қорқатыны, әне, сол себептен. Өтіріктен ешкім қорықпайды. Ешкім қорықпаған соң, ондай пәленің бықпырт көбейіп кететіні рас. Осылай бықпырт көбейіп кеткен Пәленің ортасында жүріп уайымсыз, алаңсыз тірлік кешудің оңайға түспейтіні тағы бар. Әсіресе алдау—арбау жолымен қырық күнге сұрап алған баянсыз билігін әрі қарай ұзартушы әлгі бір қаскүнемдей әміршілер әкіреңшіл, бұқара бұқпантайшыл болса, Шындықтың көсегесі қайтіп көгерсін, балам?

	— Сонда, сірә, өтіріктің шырмауынан шығатын жолдың болмағаны ма? — деп мен сары уайымды сапыра бастаймын.

	Ол кезде бетіміздің ҚЫЗЫЛЫ кетпеген, жүрегіміздің қызуы мол жас едік. Ал мен жас кезімде боркемік, уайымшылдау едім. Елдің көпшілігі қайраты тасыған алабұртпа шағында шетінен оптимист, әрекетшіл болса, мен, неге екені белгісіз, әсершіл, қиялшыл, сыртқы дөңайбаттан гөрі пайдасыз ішкі ширықпадан асып кете алмайтынмын. Бірте—бірте жасқа жас қосылған сайын гомо сапиенс иесі жаралғалы бері, оның әуелгі ықылым замандардан қу құлқынмен кұбылмалы нәпсіні толтыру үшін басталған, былайша қарағанда ғайбаттаудан тыс тынымсыз әрекеті асқына келе аспан астындағы ең жайлы қонысты, ең майлы жерді, сыбағаның ең мол үлесін, абырой мен атақтың, билік пен біліктің, күш пен қуаттың ең сүбелісін иемденіп қалмак максатында үздіксіз арпалыспен өтіп жататын өмір сырына бойлап кірген сайын, біздің данагөй әкелерімізден жұққан жақсы мінездердің бірі — көңілді барынша кеңге салып, сабырлылыққа, төзімділікке, Шыдамдылыққа үйренгендей жайымыз бар.

	Оның үстіне Алланың сөзі — қасиетті Құранда «жақсылық» («хайр ») деген сөз жеке мағынасында 176 мәрте, ал «жамандық» («шарр») деген сөз жеке мағынасында 31 мәрте қайталанады екен. Ал Құранның әрбір аятында, оның әрбір харпінде, харіптер тізбегінде, математикалық жүйесінде әсте бір кездейсоқтық жок — бәрі—бәрі ерекше мағынаға лайық. Сонда Құдіреттің Кітабында неге жақсылық жамандықтан артық көрсетілген деген сұрақ туады. Адам өміріндегі жақсылықтың алатын орнын, мағынасын ерекше үстемелеп көрсету үшін бе? Әлде жамандыққа қарағанда жаксылық шынымен—ақ көп болғаны ма? Егер өмірде жалғандықтан шындық, қатыгездіктен гөрі қайырымдылық көп болса, неге біз оны байқай бермейміз? Әлде жақсылық бірден көзге түсе қоймас па? Жамандық атойлап алдыңнан шыға ма?

	Мәселен, кез келген жалғаншыға «Өтірікшісің» деп бетіне айтсан, ренжіп қалар еді. Ал «Осы сен шыншылсың» деп мақтасаң, бұған да іштей сене қоймасы кәдік, бірақ жек көрмейді, өңі ЖЫЛи бастайды. Неге? Өйткені әрбір гомо сапиенс иесі қоғамдық ортада жақсы атақтан тысқары тұрғысы келмейді. Өзімен—өзі оңаша қалғанда не ойлайтынын сайтан білсін... Сол себептен де ұры өзін батыр, жаужүрек санайды. Өтірікші өзін айлакер, жолтапқыш санайды. Парақор өзін табыскер, дүниетапқыш санайды. Осылай кете береді.

	Ал шындық жолында жүргендердің жалғыз артықшылығы бар — бұлар шындықты айтып, қолдарынан келгенше үлкенді—кішілі ғаделет ісіне қолқабыс тигізушілер. Шындықтың үлкен—кішісі болмайды. Тигізетін пайдасы әрқалай, әр дәрежелі, бірақ түпкі мағынасы ортақ, бағасы қамбат.

	Шындық жолында жүргендердің тағы бір «ұпайы» бар, бәлкім, психологиялық өтемақысы деуге келер. Бұл турасында пайғамбарымыздың (с.ғ.с.) хадисінде жаксы айтылған: «Шындыққа жетуде күмәнді нәрселерден қашық болыңдар, сонда ғана шындық жанына тыныштық әкеледі, ал өтірік мазанды кетіреді» (АтТирмизи, ан—Навави).

	Үлкен фәлсәпалық тұрғыдан қарағанда тағы да пайғамбарымыздың хадисіне үңілеміз: «Шындықтың — ғаделет екені рас, ол жаннатқа бастайды. Жалғандықтың — зұлымдық екені рас, ол тозаққа апарып кіргізеді» (Ибн Масуд, Муслим). Бұл сөздерге адам өмірінің күллі мағына—Мәнісі сыйып кеткен.

	Шындық—ғаделет жолын ұстанушылар да, жалғандык—зұлымдық жолын ұстанушылар да қасымызда жүр. Анау — андай екен, мынау — мындай екен деп маңдайларына түстеп жазылып қойған ешқайсысы жоқ, кәдімгі жұмыр басты пенделер. Әдеттегідей бөліп—жарып жататын ақылды, білімдінің бәрі — шындық қызметшілері емес, ақылы кем, аңқаудың бәрі — шындықтың жаулары қатарында жоқ.

	Мықты жазушылардың бірі Ф.Искандер: «Адалдық — адам жаратылысындағы қызық құбылыс. Мәселен, шыншыл адамдар үшін адалдық — ең қарапайым талапка жатады, сондықтан оған ешкім танкалмайды, ал алаяқтар үшін — бұл үлкен кемшілік, тосын жағдай болып көрінеді», — деп жазады.

	Орыс классигі Ф.Достоевский: «Шындықты айтатындардың дұшпаны көп, жалғаншылардың дұшпаны аз болады», — деп жазады.

	Әйтеуір адам өмірінің, адам болмысының қарама қайшылыққа толы қозғалысында ШЫНДЫҚ пен жалғандықтың орны ерекше. Моральдық ұғым ретінде де, әрекет—амал ретінде де.

	Ұлық пайғамбарымыздың (с.ғ.с.) айтуынша, Шындык — ғаделет ұғымымен, жалғандық — зұлымдық ұғымымен теңестіріледі екен.

	Адамзат ұрпағының әлеуметтік өмірінде ғаделеттің азайып, шындықтың қадірі қашқан немесе керісінше — оның тасы тауға қарай өрмелеп, дәуірлеген кезендері болады. Мұндай өзгерістердің негізгі себебін Шығыс ойшылдары, әсіресе әл—Фараби мен әл—Ғазали билеушілердің моральдық бейнесі мен күнделікті әрекет—амалдарынан іздейді. Мәселен, ел билеудің мұраттары мен жолдары туралы арнайы кітап жазған («Патшаларға айтылатын насихат сөз») Әбу Хамид әл—Ғазали (1058—1111) биліктің табиғатын, түрлерін жан—жақты аша отырып, әрбір мемлекеттің өмірінде Мәліктің (патша, сұлтан, әмір) жеке басындағы қасиеттер мен мінездердің, оның әрекет—амалдарының қарауындағы бағынышты еліне қаншалықты әсер—ықпал ететінін ондаған тарихи мысалдармен дәлелдейді. «Қарашаның мінез—құлқы ханның мінез—құлқына ұқсайды, өйткені былайғы қарапайым халық билеушісіне еліктеп бұзылады да, адамгершілік қасиеттерден айырыла бастайды. Өйткені қараша халық солардан үйреніп, соларға еліктеумен болады. Омейяд әулетінен шыққан Уалид ибн Абдель—Мәлік тұсында жұрт шетінен құрылыс және ауыл шаруашылығы кәсіптерімен айналыса бастаған, Сүлеймен ибн Абдель—Мәлік заманында жұрт шетінен билеушілер алдында ебелек қағып, жағынумен, наша тартып, қарындарын қамтитып тойдырумен, құлқын қамын күйттеумен өткізді емес пе? Ал Омар ибн Абдель—Әзиз заманында олар құдайға құлшылық етіп, нәпсілерін тыюмен өмір сүрді», — деп жазады.

	Тұтас қарағанда адам нәсілінің жалғандықтан гөрі шындыққа жақын екені рас. Тіпті сол жарықтық шындыкты жер бетіне мәңгілік орнату үшін әлденеше мәрте күшпен әрекет еткенін әр елдің өтпелі тарихынан білеміз. Халықтың көпшілігі қолдаған әлеуметтік дүмпулер мен революциялар — кездейсоқ құбылыстар емес, зорлық, зомбылық жолымен болса да зұлымдықты жазаға тартып, әділет орнату мақсатынан туған шұғыл әрекеттер еді. Оның үстіне, Ислам дін және отан мүддесін аяққа салып таптаған зорлықшыл тирандарды күштеп құлатуға жол беретіні мәлім.

	Әйткенмен, күштеу арқылы жер бетінде баянды еш нәрсенің орнықпайтынын адамзаттың мыңдаған жылдарға созылған көш—сапары анық дәлелдеп берді емесе пе? Өйткені күштеп орнатылған шындықтың өзі біртебірте зорлыққа айналып кетпек. Шындықтың мұратқа жету жолындағы құралы да шындық болуы керек. Өйткені шындық мұраты — ғаделетке жету. Ал ғаделеттің қабағында — қапа, көзінде жас тұрса, мақсатыңның орындалмағаны.

	Мұсылмандардың кемеңгер пайғамбары (с.ғ.с.) тағы бірде: «Алланың жер бетінде жаратқан нәрселерінің ішінде ғаделеттен артық ешқайсысы жоқ. Ғаделет — Алланың жер бетіндегі өлшем таразысы, соны сақтай білгендер ғана жәннатқа кіреді», — деген екен (Омар ибн әл—Хаттаб).

	Жиһанкез қолбасшы Іскендір Зұлқарнайын өзінің ұстазы Аристотельге: «Патшаға ең керегі қайсы: батырлық па әлде әділдік пе?» деген сұрақ қойса керек. Сонда анау: «Батырлықты қажет етпеген әділдікке не жетсін!» — деп жауап берген.

	Өмірде ауызша айтылатын шындық бар. Ауызша айТылып қана қоймай, әрекет—амалға ұласатын шындық бар. Мұның екеуі де маңызды. Өйткені мұның екеуі де екінің бірінің қолынан келе бермейтін құбылыс.

	— Көке, осы сіз бала—шағаңыздың алдында, үйде өзге бейсеубет кісілер жоқ кезде ғалам, болмыс, адамизат, хақиқат жөнінде көп әңгімелеп кетесіз де, ал көпшілік ішінде екі көзіңізді тарс жұмып алып, ештеңе естімегендей үндемей отыра бересіз. Мұныңыз қалай? — деп сұрадым бірде әкемнен. Өмірінің соңғы жылдарында өзі — дастарқан басындағы ұстаз, мен — от басындағы дәулеттің үлкені, құйма құлақ шәкірті ретінде кейде ара—тұра пікір таласына қоза тастап қояр едім.

	Әкем бұл жолы жауаптан бөгелген жоқ.

	— Аузы күйген үрлеп ішеді емес пе, балам? Біз әне бір үндемес мекеменің індегіштері билеп—төстеген заманда дым білмегендей, дыбысымызды шығармауға үйрендік. Кейде сол үндемей қоюдың өзі де әжептеуір әрекетке жататын күндер болған.

	— Онысы қалай?

	— «Көргем жоқ, білгем жоқ, естігем жоқ» деп те талайларды қиянаттан құтқарғандар бар.

	— Сонда үндемей қалу да ерлікке барабар ма? Әлде қарақан басын қорғаудың, пәледен қашудың арзан тәсілі ме? Ешқайсымыз үндемесек, шындықты кім айтады?

	— Әр нәрсенің анысын андып, ақырын күтіп жататын да уақыттар болады, балам. Ондай тәсіл кейде көңілің сенген нәрсені алдын ала отқа апарып түсіріп, күйдіріп алмас үшін, піспегенді шикідей солдырмас үшін қажет.

	Әкемізбен арамыздағы осы оңаша әңгіме 1991 жылғы тамыз айындағы бүліншілік кезінде, алыстағы «Жана тұрмыс» ауылында, шағын жерүйдің алдындағы саябақтың көлеңкесі астында өткен еді. Бүліншілік кезінде елге барып, кітап жазып жатқан мен сол алмағайып күндерде халықтың көңілін қобалжытып, айрықша ауданның зиялы қауымы атанған мұғалімдер, журналистер, кеңсе қызметкерлері арасында лезде қосүрей сезімдердің туындай бастағанын көргенім бар. ГКЧП бүлігі басталысымен біздің үйге соққан аудандық партия комитетінің насихат бөлімінде қызмет істейтін жас жігіт:

	— Ойбай, көке, несін айтасың, үндеместер мекемесінде жуықта тұтқынға алынатын күдікті элементтердің тізімі жасалып жатқан көрінеді. Соның ішінде Шиелі ауданынан он екі адам бар деседі. Тізім басында бірінші хатшымыз Машраптың өзі тұр. Менің де фамилиям бар секілді. Сонда біздің не істеуіміз керек? — деп қатты абдырап отырды.

	— Сен сенсің ғой... Уәлаятқа белгілі ишанның тұқымысың. Ал анау Арқа жақтан келген бірінші хатшыңның не жазығы бар екен? — деп абдыраған жігітке сауал қоймаймын ба?

	— Облыс жақтан кеңседегі Горбачевтің портреттерін түгел алып тастандар деген нұсқау түсіпті. Біздің бастық: «Горбачев партияның бас секретары. Оны ешкім орнынан босатқан жоқ. Сондықтан мен партиялық тәртіпті бұза алмаймын» деп, кабинетін тарс жауып, тау жақты жайлаған малшылар ауылына кетіп қалды.

	— Шынымен сөйтті ме?

	— Иә, сөйтті... Бәріміз көзімізбен көріп, құлағымызбен естідік.

	— Апырмай, мынау Ахметжанов нағыз азамат екен ғой! — деп мұны естігенде сүйсінуден басқа амалым қалмаған еді. — Ал ақыл сұрасаң... айтарым: абдырамай, сасқалақтамай, қызметіңді істей бер. Егер төңкеріс жасағыштардың басында өткен түндегі прессконференцияда аяқ—қолдары дірілдеп отырған Янаев секілділер болса, бұлар, сірә, ештене бітіре алмас.

	Шынында кейініректе білдік қой. Осы пресс—конференцияны көргендердің көпшілігі бірден—ақ бұлардан үміттерін үзіп, сырт айналып шыға келгенге ұқсайды. Орталықтардағы белсенді саяси ортаны былай қойғанда, алыс аудан тұрғындарының өзі: «Ей, мыналар не дейді? Не саяси бағдарламалары жок, не халыққа айтар ұғымды ұсыныстары жоқ. Мұрындарының астынан міңгірлеген болымсыз біреулер ғой!» — деп ауызша ашық айыптар таққанын естігенбіз. Ол тұс — «қайта құру» аталған жылымыққа әжептеуір бауыр басып, ойындағыны ашық айтуға кәдімгідей үйрене бастаған қызығы мен шыжығы мол уақыт болатын.

	Ал бірақ бұрынғы екі шоқып, бір қарайтын империялық авторитаризм заманын зорлықтың күшімен, мылтықтың ұшымен қайта орнатпаққа кіріскен қара ниетті билік иелерін ауызша емес, жазбаша, онда да жоғары жаққа жазылған арыз—шағым үлгісінде емес, сол кездегі облыстық партия комитетінің органы саналатын «Орталық Қазақстан» газетінің бірінші бетінде айыптаған, әшкерелеген, сынаған мақала жарқ етіп шыға келгенін қазір екінің бірі, әсіресе жастар жағы біле бермеуі мүмкін. Мақала авторы әрі әлде біреу емес, осы газеттің бас редакторы, былайша қарағанда саяси, ресми қызметкер, республикаға аты мәлім журналист Нұрмахан Оразбеков еді.

	Нұрмахан осы мақаласында («Орталық Қазақстан», 20 тамыз 1991 жыл) Мәскеудегі ГКЧП бүліншілігін бастаушылардың түгелдей атын атап, түсін түстей отырып, бұлардың бұл әрекетінің заңсыздығын, негізсіздігін, демократияға қарсы бағытталып, ақырында диктатура қатерінің іс жүзіне айналғанын дәлелдеп ШЫғады да, соңында «Жоқ, бұл күні қаралы, азалы музыка берілуі керек еді. Өйткені бұл біздің елде демократия жерленген күн», — деп қатал қорытынды жасайды.

	Империя орталығында үш күнге созылған аса қатерлі, алды—арты қараңғы, немен тынары белгісіз бүлікшілік тұсында, күллі Қазақстан көлемінде мыңмиллиондардың көкірегіне келіп кептелген күдікті, қауіп—қатерді баспасөз бетінде ашық, тура айтқан жалғыз жария дауыс иесі — қазақ журналисі, қазақ азамаТы Нұрмахан Оразбеков болды.

	Бұл — бір мезгіл, аз уақыт болса да, шешек атқан Шындықтың салтанат құруы еді. Қарағандыдан шыққан Шындық дауысын ертелі—кеш көбіміз естідік. Әсіресе осы Нұрмаханмен бірге оқыған КазМУ—дің түлектері түгел назар аударып: «Апырмай, ә?! Мынау біздің жігіт қой. Бұл сөйтеді...» — деп сүйсіндік, таңырқадық, қошеметтедік.

	Бас редактор Н.Оразбеков сол жолы қарауындағы қызметкерлеріне зиянын тигізбес үшін мақаласының соңында: «Соңғы айтарым: бұл асығыс жазба қайғылы хабардан туған алғашқы әсер, жеке пікірім. Ертең төтенше жағдай деген желеумен қаратүнек күндер туа қалса, редакция коллективінің басқа бірде—бір мүшесін айыптамауды өтінемін», — деп ескертеді. Бұл — шындықты айта білу ғана емес, шындық үшін Шыбын жанын шүберекке түйген азаматтың тағы бір оқыс мінезі деп бағалануға лайықты. Қазіргідей заман тынышталған уақытта өткенді саралаудың кейде оңайоспақтай көрінетіні бар. Ал қатерлі кезеңнің тезіне түсіп, келешекті болжап білу мүмкін болмай қалғанда қасындағы қардашыңның басын бәлеге тікпеуді қоса қарастыру — ақиқат жолынан таймайтын табандылардың ғана қолынан келетін әрекет еді.

	Менің баяғыда бірге оқыған курстастар арасында отырғанда: «Біздің Нұрмаханның үш түрлі ерлігін көрдім» деп марапаттайтын әдетім бар. Шындығы да сол.

	Өткен ғасырдың елу жетінші жылы қазақ жерінің төрт тарапынан арман қуып аттанған ауыл балалары Алматыға келіп, сол тұстағы «университет» деген алтын айдары бар ең жоғарғы оқу орнына қабылдандық емес пе? Біз түскен филология факультеті үш топқа бөлінетін: екі топта тілшілер, бір топта журналистер оқитын. Тілшілер арасында Әбіш Кекілбаев, Мұхтар Мағауин, Сонарбай Таңқаев, Сейілбек Исаев, Оразбек Сәрсенбаев, Бақыт Сейтжанов, Тұрғанбай Ділдәбеков, Базарғали Қуатов т.б. «Мықтылар» бар еді. Журналистер ішіндегі «мықтылар» қарасы бізден де молырақ. Бірақ біздер әуелгі кезде бір—бірімізді оншалық «менсініңкіремей» жүрдік. Өйткені әрқайсымыз кеудемізге нан піскен, әр ауылдың еркесі едік: бәріміз де мектепте үздік оқып, бала күнімізден ұстаздар тарапынан мадақ—мақтауды көп естіген, сөйтіп ауыл айналасына «атағымыз» ерте тараған, аудандық, облыстық газеттерде хабар—ошар жазбаларымыз, тіпті бірлі—жарым өлең, әңгімелеріміз жарияланған кілең келешек «классиктерміз». Университетке оқуға түскеннен кейін біразымыз белсенділік танытып, бірден әдебиет үйірмесінің жұмысына араласып, қабырға газетінің бетін «басып алуға» тырыстық. Тіпті лекция оқыған базбір ұстаздарымыздың алдынан кесе—көлденендеп шығып, пікір таластырудан да қорықпайтынымызды көрсете бастадық. Ауылдан келген ашықауыздарды өстіп еркінсітіп қойған сол кездегі атақты ұстаздарымыз Мұхтар Әуезов, Бейсембай Кенжебаев, Тауман Амандосов болса, соның ішінде айрықша әдебиет теориясынан дәріс оқитын жас мұғаліміміз Зейнолла Қабдолов болды.

	Осылай Хрущев дәуірінің алғашқы «Жылымық саясатын» пайдаланып, М.Әуезов бастаған ұстаздарымыздың демократиялық кеңқолтық көмегіне сүйеніп, басымызды тау—тасқа соғып жүрген жалын жастық күндеріміздің бірінде, 1957 жылдың қазан айында болуы керек, университеттің (қазіргі Төле би мен Байтұрсынов көшесі қиылысындағы үш қабатты көне ғимарат) акт залында өткен комсомол конференциясына қатыспаймыз ба? Филология факультетінің студенттері ол кезде шетінен комсомол белсенділері, қоғами ұйымдардың мүшелері еді. Ол кезде бізсіз өтетін жиын, семинар, диспут—кештер кем де кем. Әлі есімде: осы жолғы комсомол конференциясы да әдеттегіден гөрі қызулау басталды.

	Әңгіменің бұлай басталуына мұрындық болған филология факультетінің бірінші курс студенті, Соколов—Сарыбай кен байыту комбинатының бұрынғы жұмыскері Нұрмахан Оразбеков еді. Сонда біздің курстасымыз не айтты дейсіз ғой?

	— Бүгінгі өтіп жатқан комсомол конференциясының жұмысы неге бірыңғай орыс тілінде жүргізіледі? Біздің университетте ауылдан келген жастар саны көпшілік. Олардың біразы орыс тілін әлі толық меңгеріп кете алған жоқ. Неге бізде демократиялық централизм принциптері сақталмайды? Біз халықтар достығын әр жерде—ақ уағыздаймыз. Бірақ жастар арасында ұлыдержавалық шовинизм көріністерін жиі байқайтын болдық. Тіпті осы университетте оқып жүрген орыс студенттері тарапынан «черномазый», «чупиК», «копченый» секілді намысқа тиетін мазақ сөздерді естігенде, кейбір есерсоқтардың сыбағасын беруге тура келеді. Сонда біздің комсомол ұйымы қайда қарап отыр? Жастар арасындағы тәрбие жұмысына неге жеткілікті көңіл бөлінбейді?

	Нұрмаханның осы сарындас сөзін естігенде, үлкен залдың іші гуілдеп кеткені есімізде. Көпшілігі, әсіресе қазақ жастар жағы қол шапалақтап, қошемет білдіре бастады.

	Президиум төрінде отырғандар бірден абыржып, бір—біріне қарай еңкейісіп, әлденелер айтысып жатты. Ақыры солар өзара келісімге келген болуы керек, әйтеуір қазақ тілі лексикасынан сабақ беретін ұстазымыз К.Аханов ілгері ұмсынып, әлі мінбеде тұрған Нұрмаханға қарай қолын шошайтты:

	— Әй, сен кімсің өзің? Неге абайламай сөйлейсің? — деді.

	Әдетте аса сабырлы, артық—кем мінез байқатпайтын ағай бұл жолы даусын көтеріп, күйзеліңкіреп отыр еді.

	Нұрмахан да Пәлендей бүгежектемей, жоғарыда айтқан пікірін дәлелдей бастаған.

	— Бар, отыр! — деп Аханов қолын сермеді. Мінбеден түсіп бара жатқан студент сонда:

	— Бәрібір менің айтқаным шындық! — деген сөзін айтып үлгірді.

	Бұл жүздеген адам қатысқан ресми, саяси жиын үстінде, биік мінбеге шығып тұрып, жария, ашық айтылған Шындық еді. Авторитаризм, отаршылдық заманында мұндай пікір айту, пікір айту ғана емес, айыптау, кінәлау — кішігірім ерлікке саналатын.

	Осы оқиғадан кейін студенттер арасында Нұрмаханның абыройы аспандап кетті. Осы оқиғадан кейін ол бірден «Мықтылар» санына келіп қосылды. Жалпы осы оқиғадан соң ҚазМУ—дың филология факультетінің атағы алысқа тарап, Алматыдағы ҚазПИ, Ауыл шаруашылығы, Мал дәрігерлігі институттарында оқитын базбір намысқой, еті тірі студенттер біздер ұйымдастырған әдеби кештерге қатыса бастады. Әрине, бұл жалғыз Нұрмахан секілді жүректі жігіттердің Ықпалы емес, сол тұста астанадағы жалғыз университетте қалыптасуға айналған жаңа ортаның кішкентай көріністерінің бірі еді.

	Бұл — Нұрмахан досымыздың біз көрген бірінші ерлігі. Оның екінші ерлігіне көп ұзамай тағы көзіміз жетті. Ол кезде Қазақстанда тың жерлерді игеру деген науқан қызу жүріп жатты. Біздің елімізге мындаған, миллиондаған келімсектер теңіздей тоғытылып, байтақ даламыздың ТЫНЫШТЫҒЫН шайқап, шаңын аспанға көтерді: астық өсіріп, нанға кенелтеміз деген ежелгі сылтаумен отарлау дәуірінің жаңа дәуірі басталғанын жыл сайын тамыз айының ортасында Алматыға шаҚыртылып, оның артынша теріскей аймақтарға астық жинауға аттанатын сол кездегі көзі ашық, көңілі ояу қауым саналатын біздер — жас ТӘліптер бірден—ақ байқағанбыз. Байқағанда қолымыздан не келеді? Іш қазандай қайнайды, күресерге дәрмен жоқ. Кешқұрым, сабақтан соң жатақханаға жиналып алып, кеңірдек жыртысып, гу—гу әңгіме айтамыз, айтысамыз, таласамыз. Бірақ бәрібір күз түскен соң, бастықтарымыздың пәрмені бойынша ноқталы өгіздей бүкендеп бәріміз «Тың игеруге» аттанар едік.

	ҚазМУ—дың филология факультетінің бір топ студенттері, ұл—қыздарын қосқанда ұзын қарасы 30 шақты адам, 1958 жылдың күзінде Павлодар облысы Лебяжье ауданы Новотроицк совхозының «Үлгі» бөлімшесіне барып, астық жинау науқанына араласып кетпейміз бе... Басқа жақта қандай екенін білмеймін, ал 1958 жылы біз барған жерлерде баспасөз, теле—радиода жиі мадақталып жататын жаңа қоныс құтты мекендердің көлеңкесін де көргеніміз жоқ. Жергілікті халық «целинник», «механизатор» деп қорқақтай атайтын, Ресей, Белорус, Украин жақтан келген «Тың игерушілер» айналасы ат шаптырым ұзын барактарда тұратын. Бұлардың ішінде мектеп көрген, төрт сыныптан асып оқу оқыған жібі түзу, сөзі түзу адамдар өте некен—саяқ кездесуші еді. Алматыдан барған студенттерді осылардың арасына тарыдай шашып жібереді. Бәріміз—ақ қосалқы, көмекші жұмыстарды атқарамыз. Неге екенін қайдам, біздің арамызда ауылда өсіп, бірден жоғары оқу орындарына жете алмай, кезінде комбайншы, механизатор мамандықтарын игерген кейбір ысылған жігіттеріміздің тілегін ескерусіз қалдырған жергілікті бастықсымақтар (ішінде қазақ қандастарымыз да бар) оларды сол «Көмекшілік» дәрежеден жоғары көтермей қойғаны намысымызға тиюші еді. Мен, Мысалы сол жылы қасымдағы курстас досым Марат Нұрғалиев екеуміз Борис деген белорус жігітінің комбайнына сабан түсіруші — копнильщик болып орналассам керек. Копнильщик астық жинаушы комбайнның артындағы тіркеме арбасында отырады. Егінжайды тоқтаусыз сүзіп шығатын комбайнның артындағы арбасына лезде—ақ толып кететін будак—будақ сабанды Марат екеуміз кезек—кезек түсіріп тастаумен боламыз. Шаруа баласы санатындағы мына мен өмірімде мұншалық шаң—тозаңның астында жұмыс істеп көрген емеспін. Өкпемізді шаң қауып, жиі шашалып, жөтелеміз. Біздің бағымызға комбайншы Борис адамгершілігі бар, соғысқа қатысып, көп қияметтерді басынан өткізген, ересек жігіт еді. Анда—санда комбайнын қаңтарып қойып, біз екеумізге тыныс алуға мүмкіндік береді, өзі сонда бастан кешкен оқиғаларын ертегідей айтып отыратын.

	Ал кешке қарай қосынға қайтып, тамақ ішеміз. Ойын ойнаймыз, би билейміз. Біздің Марат асқан шахматшы болатын. Ол жалғыз өзі далаға жайылған асхана үстелінің екі жағына жайғасқан отыз—қырық «цеЛинникпен» жеке сайысқа түсіп, көп ұзамай олардың бәрін қиратып жеңіп кетеді. Сонда шахматтан ұтылған әлгілердің бұлан—таланы шығып, жазықсыз Маратты масқаралай бастайды:

	— Ох, ты монгол! Ох, ты басурман! Где ты научился так хорошо играть? Ах, ты паршивец? Ах, ты барашка!

	Марат үндемейді. Ернін тістелеп, тісін қайрай береді. Бәріміздің еститініміз — осындай қорлау сөздер.

	Тамыздың аяғына таман, Алматыға қайтар алдында, әр жерде жұмыс істеп жүрген бізді «Үлгі» ауылының орталығына жинап:

	— Енді сендер қырманда жұмыс атқарасыңдар! — деді.

	Дәл осы тұста мен кейініректе «Кіші желтоқсан» деп өзімше көтермелеп ат қойып жүрген (1986 жылғы Алматыдағы Желтоқсан көтерілісіне сәйкестендіріп) оқыс оқиға болды.

	Кешкілік қырмандағы жұмыстан қол босағаннан кейін ұл—қыздар болып екіге бөлініп жататын кесек там үйлердің ортасына жиналып алып, өзімізше сауық—сайран құрмаймыз ба? Менің аздап мандолина тартатын «өнерім» бар. Менің сол сым ішекте тыңқылдататын «музыкама» әулігіп, қыз, жігіттеріміз би билейді, ән шырқайды, сөйтіп көңіл көтерер еді. Осындай өзімізше сайрандап жатқан кештеріміздің бірінде барактар жағынан келген сабаудай—сабаудай жеті—сегіз жігіт біздің арамызға ентелей кіріп:

	— Әй, монғолдар! Неге сендер бізді биге шақырмайсындар? Әлде менсінбейсіндер ме?! — деп аяқ асТынан пәле шақыра бастаған.

	Әуелгі кезде біздің жігіттер сабырлылық көрсетіп:

	— Жарайды, келіндер, қосылындар, — деп жанжал шығарғысы келмеген—ақ еді.

	Бірақ ана бұзықтар өктеп қояр емес. — Давай, орысша онды музыка тарт! Туземдік бәлдір—батпағынды тоқтат! — деп біреуі маған қарата жұдырығын түйді.

	Мен лажсыздан мандолинімді сабалап, өзім білетін жалғыз орысша би әуені — «Кроковякты» тарта бастайын. Әлгі әкірең неме бұдан кейін біздің Риза деген қызымыздың білегінен ұстап ортаға қарай сүйрей жөнелді. Бірақ біздің қайсар қызымыз сол жерде кейін қарай шегіншектеп:

	— Мен сендейлермен билемеймін! — деп бірден кесіп тастады.

	— Ах, так?! — деп қатты ашуға мінген әлгі әкірең өзге де боқтық сөздерді боратып, қайсар мінез танытқан қазақ қызына күш көрсетуге айналды.

	Дәл осы тұста әкіреңнің ту сыртында тұрған біздің ұзын кара — Әуесбек Қадыров зорлық ниетін айқын байқатқан «шақырылмаған қонақтың» тобык тұсынан бір теуіп қалып, шалқасынан түсірмесі бар ма?!

	Осыдан соң—ақ қып—қызыл төбелес басталды да кетті. Әп—сәттің ішінде біздің жігіттер бұзық ойдың жетегінде келген жетесіздерді шетінен сілейтіп салды. Содан кара күздің ішінде алыстағы Арқа жерінде кердендеген келімсектер мен намысқой қазақ студенттері арасында басталған «ұрыс» үш күнге созылды. Кісі таңқаларлық нәрсе — осындай оқыс оқиғадан бірден хабардар болған (ортамыздағы факультет комсомол ұйымының секретары С.Жармұхамедовтің жергілікті билік орындарына өз аяғынан барып мәлімдегеніне қарамастан) ауданның билік органдарының үн—түнсіз жатып алуы еді.

	«Ұрыстың» екінші күні кешкілік екі—үш машинаға тиеліп сақадай сайланып келген жазалаушыларды біздің намысқой жігіттер тағы да тырқыратып сабадыай дерсің!

	«Ұрыстың» үшінші күні оқиға оқыс асқынып, жүздеген жазалаушылар «Үлгі» ауылын жан—жақтан қоршап алды. Түн ішінде «уралаған» дауыстарды, тарс тұрс атылған мылтық дүмпулерін естідік. Содан қаптаған «жаудың» екпініне шыдай алмай, бәріміз бетбетімізбен қашып кеп берейік!

	Осы арада сол түнгі өз ақуалыма қатысты кішкентай ғана көріністі келтіре кетсем болады. Жаумен айқасқан қарулы жігіттер қатарына қосыла алмайтын біз секілді әлжуаздар жетекшілеріміздің нұсқауымен әйтеуір қара көбейтіп «біздің арт жағымызды қорғандар!» деген бұйрықты бұлжытпай орындаудан аса алмай жүрсек те, ауылдың күнбатыс жағынан естілген улыған—шулыған айқайдан соң, өзге жолдастарымызға ілесіп, біз де дүр етіп қаша жөнелгенбіз. Сол тұста мен «Көсеміміз» Нұрмахан Оразбековтің:

	— Әй, қатынсыңдар ма?! Қашпандар! — деген даусын естіп қалдым.

	Естідім де, не істерімді білмей бөгеліп тұр едім. Сөйтсем, серіктерім лезде қарасын үзіп, ұзап кетіпті де, мен қара бұлттай төніп келген бір топ жаудың ортасына түсіппін. Зәрем ұшып, тұрған жерімде тізерлеп отыра кетпеймін бе? Айналама шоғырланған жау жағы да қапелімде не істерін білмей:

	— Әй, сен кімсің? Студентсің бе? — деп солардың біреуі сонда қараңғы түнде маған қарай еңкейіп, зілді сұрақ қойғаны бар.

	Дауысынан таныдым — бұл әлденеше күн комбайнында сабан түсіруші болып жұмыс істеген белорус жігітім еді. Құдай тағала маған аяқ астынан жіберген құтқарушымды көріп, бірден есім шығып кетсе керек, әйтеуір сол жерде үсті—басы кәрәсін сасыған танысымды құшақтай алмаймын ба?

	— Борис, Борис! Бұл мен ғой! Мен ғой! — деп оны шыркөбелек айналып жүрмін.

	— Жарайды, қорықпа! — деп комбайншы жігіт сонда менің иығымнан бір сілкіп қойды да, қасындағы бүлікшілеріне қарай бұрылды: — Бұл студент емес. Осы ауылдың баласы. Хороший парень! «Бүлікшілер» аңтарылып тұрғанда:

	— Ал, давай, зыт! — деп Борис маған пәрмен беріп үлгірді.

	Содан жау қолынан құтылған мен бетімнің ауған жағына қарай безе жөнелгенмін.

	Бұл — ұзақтау әңгіме еді. Сол түні ауыл сыртындағы айдалада өзіммен курстас Рамазан Тышқанбаевпен кездесіп, екеуміздің сол түнгі бастан кешкендеріміз қазір, бәлкім, қызықты хикаядай оқылуы мүмкін. Бірақ ондай егжей—тегжейді кейінге қалдыра тұрсам деймін... Айтпағым — сондай бір суыт, қатерлі кезенде өңкей әумесер бұзық топтың ішінде, бәлкім, кездейсоқ жүрген қарапайым белорус жігітінің арқасында өзімнің аман қалуым еді.

	Біздер, аға буын өкілдері, өзіміздің ұлттық, азаматтык, жігіттік ар—намысымызды осындай қолдан келген амалдармен де корғап көргенбіз. Сол жолы тендік үшін теке тірескен жігіттердің алдыңғы шебінде Нұрмахан Оразбеков, Әуесбек Қадыров, Марат Тоғатаев, Сапархан Мырзабеков секілді көк бөрілер жүргенін біздер осы күнге шейін мақтанышпен айтып отырамыз.

	Жігіттер тұрмақ, қолына қосауыз мылтық ұстап, ас үйге барып жасырынған қыздарымызды шабуылдамақ болған бұзықтардың бетін қайтарған Жәміш Мәдиярова мен оның серіктері Лина Алтынбекова, Күләш Нәбиянова, Алма Әжібаеваның еркекке тән ерлік істерін жырға қосып мадақтауға лайық екенін де білеміз.

	ҚазМУ—дың намысшыл жігіттері сол жолы, бәлкім, саяси жазаға да тартылып кетер ме еді, қайтер еді. Бірақ тағдыр—талай оң көзімен қарағаны шығар, әйтеуір «Үлгі» ауылына шабуыл жасаушылар ақыр соңында студенттер жұмыс істейтін қырманның астын үстіне түсіріп, астық тазалағыш машиналарды қиратып кетсе, үйме—үйме қызыл бидайды шашып—төгіп, рәсуасын шығарғаны артынша—ақ анықталды. Сөйтіп, ҚазМУ—дың «ұлтшыл» студенттері социалистік қоғам мүлкін қорғаушы «патриоттар» қатарына қосылып шыға келеді ғой.

	1998 жылғы осы оқиғаның бел ортасында жүрген беделді басшымыз — ҚазМУ—дың екінші курс студенті Нұрмахан Оразбеков еді. Қазіргі ой таразысынан өткізіп қарсақ, сол кездегі қазақ жастарының ар—намыс, әділет, шындық жолындағы күресінің сәті түссе кішігірім әрекетке, оқыс қимылға да айналып кетуі мүмкін екенін түсінген биліктің артынша көп ұзамай Лебяжье ауданы жеріне қаптатып әскер түсіргенінен де аңғаруға болар еді. Мұны біз өз көзімізбен көрдік.

	Бір—бірімізге «сен жаз», «сен жаз» деп ұзақ жылдардан бері үгіттеп жүрген оқиғаның қысқаша желісі осындай.

	Әркім өз көкейімен танып білген шындық үшін әрқандай әдіспен күресетін болуы керек. Жалпы шындықты айту да оңай емес, ал сол шындық жолында амал, әрекетке бару — қиынның қиыны екені мәлім.

	Жалғандықтың жолы — жеңіл, ақиқаттың жолы — ауыр. Оның себебі де түсінікті: жалғаншы өз мүддесіне жету үшін ештеңеден тайынбайды, қорынбайды, талғамайды, ұялмайды, қызармайды, қысылмайды, жиренбейді, өкінбейді, опынбайды. Ең бастысы — Кұдайдан қорықпайды. Жалғаншы өз мүддесіне жету үшін алдайды, арбайды, мақтайды, марапаттайды, жағымпазданады, пара береді, құлдық ұрады, табанын жалайды, тарысы піскеннің тауығы болады, қожайыHының қоразы болып шақырады... Мұның бәрінің артында — Қиянатшылдық пен әділетсіздік тұрады.

	Ал ақиқат жолын таңдағандардың тар жол, тайғақ кешулерден өтетін себептері тағы түсінікті: қалың халықтың көпшілігі—ақ шындық іздеушілерді жек көрмейді, оларды сырттай мақтап, сүйкімділер қатарына қосып жүреді, бірақ... солардың соңына ере бермейді, бұрынғы көне соқпақтан шығып, соқтықпалы, ойлы—қырлы, қауіп—қатері, неғайбылы көп түзуге түсіп кетуге құлықты емес. Өйткені көпшілік күнделікті тұрмыста ақиқатты, шындықты емес, атақты, абыройды, мансапты, баюды, бағлан болуды көбірек күйттейді. Әрине, былайғы көпшілікті жалғаншылар қатарына қосу — қате. Көпшіліктің көңілі толқымалы: уақыт өзгеріп, дауыл соқса, ол бірде арғы жағалауды, бірде бергі жағалауды шайып кете береді.

	Бұрынғы жас кезімізде, максималист күндерімізде шындықтың жеңіп, өтіріктің өрге баспайтынына, әлеуметтік теңсіздіктің терезесі бәрібір теңесетініне кәдімгідей сенуші едік. Бізді солай оқытты, солай үйретті. Кейініректе әлемдік классикалық әдеби шығармалармен тереңірек таныса бастағанда, солардағы ұнамды, ұнамсыз кейіпкерлердің өздерінің жақсы, жаман әрекеттерін ой таразысынан, жүрек сүзгісінен өткізіп, қиыр—шиыр сезім азаптарына түсіп, қиналғандарын оқығанда, бәрімен бірге қобалжып, кәдімгідей Иланушы едік. Сөйтсек, сол классиктеріңіздің біразы қиял жетегінде кеткенге ұқсайды. Бәлкім, ар—ожданнан құралақан қалмаған өткен заман кейіпкерлерінің өздерінің әрбір іс—амалдарына оңашада есеп беріп, қызынған—суынған, опынған—өкінген кездері болған шығар, ал біздің уақытымызда... ұялған, Қызарған, тәубаға келген жалғаншыны, парақорды, қиянатшылды күндіз қолыңызға шырақ ұстап іздеп жүріп таба алар ма екенсіз? Уақыт өзгерген, кейіпкерлер де басқа. Қазіргі шындық іздеушілер ғана өзгермеген, олар бәз—баяғыша шетінен уайымшыл, мазасыз, алаңшыл. Ал жалғаншылар — мәз—мейрам, уайымсыз, көңілді, риза.

	Менің тақуа әкем айтушы еді: «Ешкім Шайтанды айла—амал, алдау—арбау жолымен түпкілікті жене алмайды. Ол тек шындықтан жеңіледі», — деп.

	Көңілге тоқ санайтынымыз сол: жер бетінде әзір шындық іздеушілер түгесіліп біткен жоқ. Ендеше, Шайтан нәлеттің де әлі талай жеңілетінін көретін болармыз.

	12.11.2007 ж.





ӨНЕГЕЛІ ҚАРИЯЛАРДЫҢ ҚОЛЫНДА ИМАН ТАРАЗЫСЫ БАР


	Ертеректе, ежелгі әдетіммен елге жазғы демалысқа барғанымда көптен көріспей жүрген жеңгелерімнің бірі менің түр—түсіме сығырая сынай қарап отырып:

	— Ойбу, төрем—ай, қартайып қалыпсың ғой... Күнітүні қағаз кемірген қиын ғой, әрине! — деп, кәдімгідей жанашырлық білдірген пейілмен қатты күрсініп қойғаны бар еді.

	Ол тұста қырыққа енді ғана иек арта бастаған маған жеңгемнің бұл әзілі тіпті қисынсыз көрінгені есімде. Содан есемді жібергім келмей:

	— Аузындағы отыз тістен бес—алтауы ғана қалғанына қарағанда, жеңеше, мен көрмегелі өзің недәуір жасарып кеткенге ұқсайсың! — деп қарқылдап күліп алдым.

	Жеңге мен қайын арасындағы қазақы қақтығысты тыңдап отырған менің шешем сол жерде мұртын Шиырған дап—дардай ұлына ара түскендей болып, келініне кәдімгідей кейіп тастамасы бар ма?

	— Ой, не тантып отырсың өзің?! — деді. — Есі бүтін естияр өзінен кішіні көргенде бәрекелді, үлкейіп, есейіп қалыпсың ғой демеуші ме еді?

	— Ойбай, немене, қайнымызға қалжың айтуға да болмай ма? — деп сонда ана кісі кәдімгідей сасқалақтай бастаған.

	— Балаңмен жасты қайныңмен қайтіп тәжікелеспексің? Ең құрымаса жөндеп қартая берсеңші, сорлыау! Ал менің баламды Алла тағаламыз сол сен сықақтаған қарттыққа аман—есен жеткізсін, Иллаһи! — деп шешем сонда алақанын жайып, бетін сипаған.

	 «Картая білу де — өнер» деген секілді талай тағылымды сөздерді мына біздер — ауылда туып—өскен ұрпақ, естіп, тыңдаудан кенде болған емеспіз. Естігеннің бәрін бойымызға сіңіріп, бәріміз бірдей өнегелер өркенiн жайып жүрген өрелі азаматтар қатарын көбейттік пе, әлде тілімізден тамған тәттілер ішкі ділімізден шықпайтын, түр—түсі қырық кұбылған мүнәфықтар санын молайтып жібердік пе? Оны бір Алламыз ғана біледі, әрине.

	Жалпы адамның адамшылық қасиеттерін толық сипаттайтын дайын анықтаманың, формуланың жоқ екені түсінікті. Ұлық Абайдың өзі адам болмысындағы жаксы—жаманды бес—бестен жіктеп көрсетумен шектеледі (біріншісі — талап, еңбек, терең ой, қанағат, рақым; екіншісі — өсек, өтірік, мақтаншақ, еріншек, бекер мал шашпак). Сол жақсы—жаманның өзі адам бойына əу бастағы туыстан, жаратылыстан бірге біте ме, жоқ әлде жарық дүниеге келгеннен кейінгі өскен—өнген ортаның, тәлім—тәрбиенің ықпалы билеп кете ме? Адамгершілік, таным, болмыс қалай қалыптасады, қайтіп орнығады? Мұның бәрі, әрине, күрмеуі қиын, күрделі мәселелер. Осы уақытқа дейін ешбір елде адамның биологиялык және психологиялық жаратылысын тұтастай толық қарастыратын жеке—дара ғылыми институт бар дегенді естіген емеспіз. Әйтпесе неге біреу ақ көңіл, неге біреу қатыгез, неге біреу тақуа, неге біреу Дәләку деген, былайша сырт қарағанда жеп—жеңіл көрінетін сұрақтарға оңай жауап таба алмай, әуреге түсіп жүрмес пе едік. Өйткені қазіргі кейбір генетик ғалымдар, мәселен, кейбір мейірімсіз гомо сапиенс өкілдерінің жасуша ұяларында (мұндай ұялар саны отыз мындай көрінеді) құрамдық айырмашылықтардың бар екенін зерттеулерінде дәлелдеп қойыпты—мыс. Мәселен, болашақ кісі өлтіруші бұзықтар бала күндерінде ит, мысықтарды өлтіріп, азаптаудан рақат табады екен... Өйткені олардың гендік тұқымдарында «бұзық» құрамалар бар—мыс. Маскүнемдер де солай: бұлардың гендік құрамында алколоидтар басым түссе керек. Ал сонда сананың, тәрбиенің қызметі, ықпалы қайда қалмақшы?

	Мұның бәрі, әрине, ұзақ сонар әңгіменің тақырыбы, философтар мен психологтардың азығы. Исламның тасавуф ілімінде, Мәселен, адам тәрбиесіне ерекше мән беріліп, айрықша оның балалық қалыптасу кезеңін айлар мен жылдарға бөліп қарастырады екен. Кейбір сопы ғұламалардың пікірінше, адамның болмысын, мінез—құлқын тәрбиелеуді тіпті ертеден, оның екі—үш жастағы сәбилік күндерінен бастау қажет көрінеді. Өйткені гомо сапиенс өкілдері сол кездің өзінде—ақ үлкендердің көмегімен жақсы мен жаманның аражігін ажырата білуге дағдыланса керек—ті. Демек, жасынан жақсы тәрбие алған оғланның кейін қартайған шағында «жаман шалға» айналуы мүмкін емес. Кез келген кәріңіз жастан өсіп шығады емес пе? Ендеше жасынан пәлеқор, яки дүниеқоңыз, яки өсекқұмар, яки атаққұмар, яки шатаққұмар адамның қартайған шағында тәубаға келіп, түзеліп кетуі де некен—саяқ құбылыс. Бүгінгі жақсы жігіт (әйел) — ертеңгі жақсы қария. Бүгінгі өнегелі жігіт (әйел) — ертеңгі өнеге таратушы қария.

	Әсіресе қазақы қоғамда қариялардың орны ерекше. Бұрын да солай болған, қазір де солай. Бұл әлденеше мың жылдарға созылған көшпенді өмірдің сарқыншақ салты ғана емес, дұрысы — Ислам дінінің санамызға санамалап сіңірген қағидаларының игілікті ықпалы болса керек—ті. Өйткені ежелден шаһарлық тіршілік аумағынан ұзап кетпеген Шығыстағы мұсылман елдерінде, әйтпесе бағзыдан бері тау—тастың арасында оқшау өмір кешкен Кавказдағы мұсылман халықтары арасында да осылайша үлкендерді сыйлау — бұлжымас занға айналған. Бізде, тәрбиесі түзу қазақ отбасында, ең арғысы табақтағы етке де ең үлкені қолын созады, қалғандары содан кейін ғана ас ішуге кірісетіні мәлім. Ал Кавказ жайлаған чечен, дағыстан, аварлар арасында да осындай дәстүр қалыптасқан. Мен өзім недәуір жақсы білетін (бір заманда осы ағайындар өмірінен «Таңбалы тас» атты көлемді повесть жаздым емес пе?) чечендер бас қосқан жерде, мысалы, егер ортада жасы үлкен қария отырса, ешкім, ешқандай жағдайда одан бұрын сөз бастамайды, естияры да, есерсоғы да осы әдеттен аттап өте алмайды. Ал бұл чечен ағайындар — ешқашан көшпенді жұрт болып көрген емес.

	Үлкендерді, қарияларды ерекше құрметтеу дәстүрі — ең әуелі ата—аналарды ұлықтау дәстүрінен шыққан. Ислам дінінде ата—анаға тіл тигізу — ауыр күнәлар қатарына жатқызылады. Қазақтың Тәуке ханы тұсында ата—анаға тіл тигізгендер, қол жұмсағандар өлім жазасына шейін бұйырылған... Бірақ, әрине, қарияларды құрметтеу бізде мәжбүрлеу жолымен орныққан деуге келмейді. Номадтық, рулық қоғамның өмір сүру тәсілдері ақсақалдар институтының қалыптасуын қажет еткені де хақ.

	Бүгінгі ақсақалды (немесе сақалсыз) қарияларымыздың қолында баяғыдай рубасылық тізгін—тірек болмағанымен, ұлттық санымыз бен ұжымдық психологиямызда әлі күнге шейін көбіміз үлкендердің аузына қараймыз. Бүгінгі жақсы, жаман істерімізге осы кісілер не айтар екен, қалай баға бермекші деп қарайлап отырамыз. Әсіресе алыс аймақты жайлаған ел ішінде нағыз жақсылардың абыройы асып, мәртебесі көтеріле түсетін кезеңге енді жеттік десек те болады.

	Тіпті кешегі кызылкөз белсенділер қаптап жүрген коммунистік өткен шағымызда да ақсақалдар институты біржола тарап кете қоймағанын білеміз. Әрбір кішкентай ауыл—аймақта жұрттың сырттай сайлап алған, былайша айтқанда, естияры мен есері түгел мойынсұнатын бір қариясы болғаны сөзсіз. Мен туып—өскен ауылда, Мәселен, ағайын арасындағы әрбір қуанышты, әйтпесе ренішті оқиғалардың басында жүріп жетіскендердің жетесін түзейтін, кетіскендерді қайта табыстыратын, телі—тентектерді тезге салып, адасканға жөн сілтейтін, тойынғандардың тоқтысын қарны ашкандарға үлестіріп беретін, «Ахаң солай ұйғарды» десе, өзгелері ұнатса да, ұнатпаса да «құп» десіп басын шұлғитын бір қария бар еді. Ол — менің әкемнің туған інісі Байкенжеұлы Ахатбек, білетіннің бәрі оны «Ахат көке» деп атайтын. Бұндай билік тізгіні Ахат көкемнің қолына бірінші үлкен Ахаң — Қосмамбетұлы Ақпамбет қария көз жұмған соң тиген. Біздің Ахаң бұрындары үлкен Ахаңның қасында жүріп, әлденеше жыл казакы жол—жоба мектебінен өтті. Үлкен Ахаңның қолындағы тізгін кіші Ахаңның қолына ауысқанда, біздің ағайдың жасы жетпістен асып кеткен тұсы еді. Содан өле—өлгенше, сексен беске келгенше, Ахат көкем өзі шыққан биіктен бір мезет төмен түсіп көрген жоқ, жарықтық...

	Ақсақалдық тізгінді мықтап ұстап жүру — оңай—оспақ шаруа емес. Ақсақал, ең алдымен, барынша әділ бола білуі керек. Әділдік — әу бастан әдiлет сүйгіштіктен, адалдықтан, кеңпейілділіктен, кешірімпаздықтан, мейірбандықтан шығады. «Әркімнің өзінше бір әділдігі бар» дейтін екі ұшты қағида бұл жерге жүрмейді. Қай қияға салсақ та, әділдіктің атауы мен сипаты біреу ғана. Мәселен, зорлықшыны жазаға тарту ( қорғау емес) — әділдік, зорлық көрушіге жанашырлық көрсету (кінәлау емес) — әділетсіздік. «Тура биде туған жоқ» екені рас. Ақсақалдық тізгінді ұстаушыға ғана емес, кәдімгідей сұлу қартая білген кісіге бұдан басқа да керекті қасиеттер аз емес. Соның мағыналы, маңыздылары: сабырлы мінез бен көпшіл ниет пе деп те ойлаймыз. Біз бұл жерде данагөйлік, батагөйлік, діндарлық секілді байырғы заман қарияларына тән ерекше қасиеттерге арнайы тоқталмак емеспіз. Оның себебі — онсыз да қым—қуыт тұрмыстың талқысына тап келген аға ұрпаққа қойылатын талаптарды орынсыз ауырлатқымыз жоқ.

	Үлкендердің өнегесінен үлгі алатын, аталы сөзін тындайтын ұрпақтары көп болған жерде ғана опалы өмір бар.

	Казіргі дала мен қалада аузы дуалы, ісі уəлі қарияларымыз ара—тұра кездесіп қалады. Әрбір аудандық, ауылдық әкімшіліктер жанында «ардагерлер кенесі», «ағалар алқасы» аталатын қоғамдық құрылымдар бар деп естиміз. Кейбір аудандарда осы құрылымдардың төрағасы кәдімгідей айлық жалақы алатын көрінеді. Осындай ұйымдарға ұйысқан ағаларымыз бүгінгі өмірдің сан—саласына белсене араласып, тұтастай алғанда, қалың бұқараның мұң—мұқтажына қызмет етуде. Ел ішінде болмай тұрмайтын ірілі—ұсақты дау—дамайларды ата дәстүрімен, адамшылдық жолдарымен шешіп жүрген көне көздерімізді айналасы ерекше қадір тұтады.

	Қариясы бар елдің — бірлігі бұзылмайды. Қариясы бар елдің — берекесі қашпайды. Қария — қазынаң, оның аты — уақыттың жазылған хаты емес пе?

	Әкемнен естіген бір рауаят есіме түсіп отыр. Ежелгі замандардың бірінде бір қиянатшыл, имансыз патша өмір сүріпті. Оның ел—жұртқа көрсеткен зорлығының асқынғандығы соншалық, бұның әділетсіз билігін теріске шығарып, алдына араша сұрап келгендердің бәріне жәрдем көрсетіп, хүкімін бұза берген белсенді кәрілерден біржола құтылу үшін қол астына қарайтын атыраптарда жасы алпыстан асқан еркек кіндіктің түгел көзін жоюға әмір берген екен дейді. Сонда бір естияр жігіт ақ сақалды әкесін өлімге қимай, жер астынан терең қылует қазып, шалды сонда апарып жасырып ұстаса керек. Артынша әлгі қиянат

	Шыл патша Алланың қаһарына ұшырап, ең әуелі айдары желкілдеп өсіп қалған ересек ұлы аттан құлап, жұлыны үзіліп өледі. Одан көп ұзамай бәлиғатқа толмаған жалғыз қызы түнемесіне ұйқы көрмейтін шошымалы дертке ұшырайды. Көз жетер жердегі бақсы, балгер, тәуіп, құшнаштардың бәрін жинап әкелгенмен, олардың ешқайсысы патша қызының дертіне дауа таппай, дарға асылып кете барады. Әбден қанына қарайып алған ашулы патша сонда: «Кімде—кім менің қызымды осы кеселден құтқарса, кейін бәлиғатқа толған соң, оны сол құтқарушыға қатындыққа беремін!» — деп жалғанға жар салады. Әлгі әкесін жер астына жасырып ұстайтын жігіт естігенінің бәрін қараңғыда қамалып отырған әкесіне айтып барады. Әкесі оған ақыл айтып, патшаға қайтып жұмсайды. «Уа, тақсыр, қызыHызды жазған кісі жазатайым жетпістен асқан шал болса да, өз ықтиярыңызбен ұзата бересіз бе?» — деп сұрайды жігіт сонда. «Айтқаным айтқан, айтсам сірә қайтпан. Жалғыз перзентім ауруынан айықса болды, оны сол құтқарушының соңынан ертіп жіберемін», — деп патша уәдесін шегелей түседі. «Онда, алдияр, ҚЫЗЫңыз бір жөһит кемпір тігіп берген қуыршақты құшақтап ұйықтайды екен. Сол қуыршақ әлі де қызыңыздың жатын бөлмесінің бұрышында тұр. Дереу сол сиқырлы қуыршақты далаға шығарып, өртетіп жіберіңіз!» — дейді жігіт. Жігіттің айтқаны бұлжытпай орындалады. Артынша патшаның ауру қызы дертінен айығып кетеді.

	Бұдан соң да аяқ астынан білімпаздар қатарына қосылған жас жігіт талай талқыға түсіп, небір сырғымалы сындардан аман—есен өтіп жүреді екен. Бір күні бұл елді тұтқиылдан жау шауып, патшасын тақтан тайдырады. Бірнеше сенімді адамдарын, оның ішінде әлгі білімпаз жігітті қасына ерткен патша бас сауғалап, бет алды қаша жөнелмей ме? Сөйтіп жаудан қашқан патша керуені ақыр соңында иесіз Құла түзге, сусыз шөлге шығып кетпей ме? Әлденеше күнге созылған ұзақ сапардың аяғында мес қанарларға құйылған сусусындары сарқылып біткен қашқындардың қатары сиреп, бірте—бірте өлім—жітімге ұшырай бастайды. Сонда манағы білімпаз атанған жігітіміз түйеге тиеп алған төбесі тесік кебеженің ішінде бүктетіліп жатқан әкесіне қарай еңкейіп: «Көке, мына тозақтан құтылудың жолы бар ма? Жоқ әлде бәріміз мына қу медиен далада шынымен—ақ қаталап өлеміз бе?» — деп сұрайды. Кебеженің ішінде бүктетіліп жатқан шал ақырын дыбыс беріп: «Балам, аспанға қарашы. Не көрдің?» — дейді. «Не көруші едім? Төбемізде бір топ қарға ұшып барады. Біздің өлексемізді жеуге жиналған құзғындар болар», — дейді баласы. «Жоқ, балам, мен де олардың дауысын естіп жатырмын. Бұлар жемтік андыған құзғындар емес, ала бауыр қара қарғалар емес пе екен? Аспанға зер салып қарашы!» — дейді әкесі. «Иә, солай екен», — деп баласы тиянақтай түседі. «Онда, балам, керуенді сол қарғалар ұшқан бағытқа қарай бұрып алындар. Көп ұзамай, Алла жазса, тұщы судың тұсынан шығасындар», — дейді кебеже ішінде жасырынып жатқан шал. Әкесінің ақылын өз сөзіндей етіп патшаға жеткізген жігіттің бұл жолы да абыройы асып, мәртебесі жоғарылап кетеді. Көп ұзамай керуеннің алдынан жағалауын жасыл ну көмкерген айдын шалқар көл көлбендеп шыға келеді.

	Одан арғысы белгілі: Қызы — аурудан, өзі — ажалдан құтылған патша сақалына әзір ақ қылау араласып үлгермеген жас жігіттен оның мұншалықты білімпаздығының төркінін қайта—қайта сұрап қоймаған соң, бұл шынын айтуға мәжбүр болған екен дейді. Сонда жанашыр ұлының арқасында тірі қалған уәлаяттағы жалғыз қарияны кебежеден шығарып алып, оның ақ сақалынан сүйіп тұрып, жалбарына кешірім сұраған, тәубаға келген жердегі әміршіге көктегі ұлық жаратушының мейірімі түскен болса керек. Әлденеше айдан кейін ол елін шапқан жауының бетін қайтарып, бұрынғы алтын тағын кері қайтарып алғанға ұқсайды. Бұдан соң бұл патша қызын кәрі әкесінің арқасында көріпкел атанып жүрген пысық жігітке қосып, әлгі қарияны өзіне бас уәзірлікке сайлап алады емес пе?

	Аныз осылай дейді. Ал әрбір аңыздың ақиқатты іздеуден туатыны белгілі.

	Қариялар бір жағынан өмір атаулының өткінші екендігінің өлшеміне де ұқсайды.

	Адамзат — бүгін адам, ертең — топырақ,

	Бүгінгі өмір жарқылдап алдар бірақ.

	Ертең өзің қайдасың, білемісің,

	Өлу үшін туғансың, ойлан, Шырақ, —

	деп жазады Хәкім Абай.

	Неменеге жетiстiң, бала батыр,

	Қариялар азайып бара жатыр.

	Бірі мініп келместің кемесіне,

	Бірі күтіп, әнеки, жағада тұр, —

	деп қостайды кемеңгер бабасын кемел ақынымыз Мұқағали Мақатаев.

	Қариялар екінші жағынан басы мен аяғы бір өміртірліктің тепе—теңдігін сақтаушылар десек те болады.

	Базбір тасавуф ғалымдарының пікірі бойынша, Мәселен, дүниеде кеңістік туралы ұғым бар да, бірақ нақтылы, баршаға ортақ уақыт деген ұғым жоқ. Әрбір дара тұрған жаратылыстың, дененің қозғалысы, қимылы, өзгеруі, тозуы бар. Ал мұның әлемдік абсолютке қолма—қол тигізер әсері көзге көріне бермейді. Адамның өзі қартайғанмен, оның көңілінің, ділінің қартаймауы — сол Абсолюттің біздің өзіміз өлшеп—пішіп белгілеп алған айға, жылға кіріптар емес екенін танытады екен. Дене қуаты кеми бастаған қарияларымыздың ішінде ақыл—есі ортаймай, қайта уақыт өткен сайын кемеліне келіп толыса беретін, тіпті кемеңгерлік ойлары мен кемел мінездерімен елді аузына қаратуға шамасы жететін — Бұқар жырау бітімдес ізбасарлары бүгіндері біржола жоғалып кеткен жоқ шығар—ау деп үміт етеміз.

	Өлсе өлер табиғат, адам өлмес,

	Ол бірақ қайтып келіп, ойнап—күлмес.

	«Мені» мен «менікінің» айрылғанын

	«Өлді» деп ат қойыпты Өңкей білмес, —

	деп жазады Хәкім Абай.

	Бұл жерде ақын Абайдың меңзеп отырғаны — адам баласына бұл жалғандағы тиесілінің бәрі таусылып бітеді, тозады, жоғалады, тіпті оның тәніне қатыстының бәрі өледі, бірақ оның жаны («мені») өлмейді, жан — ғаламдық, қазіргі тілмен айтқанда, абсолюттік, космостық субстанция. Рас, әрбір адамның ақыл—санасын жан ұғымынан бөліп қарайтын ақылмандар да бар. Біз бұл жолы бұл жағына терендеп бармай—ақ, адам жанының қартаймайтындығы — бейнелі сөз ғана емес, белгілі дәрежеде ғылыми негізі бар ақиқатқа жататынын ғана ескертпекпіз.

	Ендеше Абай айтқандай:

	Картаң тартқан адамнан от азаймақ...

	Жолың тайғақ, аяғың тартар маймақ! —

	екені рас болса да, базбір көкірегі ояу, көңілі нұрлы кәрілеріміздің жанында мұқалмаған жастық қуаттың ұялап жататынына күмәніміз жоқ. Өнегелі қарттардың бойынан табылатын ізгілік, адамгершілік қасиеттер де осы жан қуатынан нәр алып, жарқырап көрінетін белгілі.

	Әсіресе қазіргідей алмағайып заманда — бай мен жарлының арасы ажырап, күн көріс пен пайда табу бірінші кезекке шыққан тұста, тәуелсіз мемлекетіміздің әлі буыны бекіп, бұғанасы қата қоймаған кезенде ел ішіндегі моральдық, рухи ахуалды қалыптастыруда ежелден—ақ киіз үйлі қазақтың төрінен орын алып келген көне көз қарияларымыздың өнегелі дәстүрлерін жалғастырушы аға ұрпақ өкілдерінің мойнына біраздайын әлеуметтік жүктердің артылатын ны сөзсіз. Кешегі кеңестік теңгермешілік екіжүзді идеологияның орнына қазіргі таңда ұлттық Имандылық ұстанымдары үстемдік құру қажет деп білсек, ежелгі ескірмес салт—сананың туын ұстаған үлкендеріміздің бүгінгі жастарға үйретері сірә да көп болса керек—ті. Осы күні ғаламдасу деген тағы бар «құбыжықтың» төбесі көрінді емес пе? Бәлкім, озық технология, орасан байлыққа қол жеткізген елдермен бірге жұптасып, жұмыла еңбек ету, алмасу мен араласу, бөлісу мен сенісудің экономиканы, тұрмысты түзеуге септігі тиер—ақ. Бірақ сол ғаламдасу сенің ұлттық, елдік таным—түсінігіңе, рухани әлеміне араласып, билептөстей бастаса — біз секілді аз ұлттар үшін сордың зоры сол болмас па? Көгілдір экрандарда, ұятсыз басылымдардың беттерінде зорлық—зомбылықты, жабайы сезімдерді насихаттайтын жалаңаш «өнімдердің» қаптап кетуі — қазіргі рухани ғалами үстемділіктің бір көрінісі емес пе? Басқасын былай қойғанда, сол әлгі шетелдік фильмдердің біразында балалары Қит етсе әке—шешелеріне ұрсып, жекіп жатады, тіпті жұдырық ала жүгіретіндері де бар. Ал осындай үлкенді сыйлай білмейтін көргенсізді айыптап, «Әй, мұның қалай?» дейтін бір кейіпкерді (тіпті ұнамды кейіпкерлер арасында да) көрмейсіз. Жастары үлкендерінің арасында жаланаш—жалпы жүре береді, аузына келгендерін айтып, әрлі—берлі талтаңдағанда, апырмай, бұл артистердің ойыны ма, әлде шынында да елдің дағдысы, дәстүрлері осындай ма екен деп таңырқайсың. Мұның әрі өнер атаулыға, образ—бейне шарттарына үш қайнаса сорпасы қосылмайтыны тағы анық.

	Әкесі ұрысса балаға, ол да — достық,

	Баласы ұрысса әкеге, жараса ма? —

	деуші еді ғой біздің Абай жарықтық.

	Құдайға шүкір, мына біздер, ересек қазақтар әлі де батыс фильмдері мен кітаптарында езіле суреттеліп, емірене сүйсіндірмек болған тағылық, әдепсіз психологияға етене үйрене қойған жоқпыз. Тіпті ұлттық дәстүрден алыстай бастады—ау дейтін қаладағы қазақ отбасында үлкендер барда экрандағы жабайы қатынастарды қызықтап отыратын әдепсіз жастарымыз әзірше некен—саяқ. Әзірше... Ал бірақ осылай ғаламдасу алдында осалдық таныта берсек, ғасырлар бойы қанымызға сіңген ұлттық тәлім—тәрбиеге бойын ұсынбақ түгіл, шайтани шалдуарларға еліктеп, әкесінің сақалынан алатын имансыздар бізден де шығуы ғажап емесау деп қорқатынымыз рас.

	Қарттарды сыйлау — жұртымызда бұрынғыша бұлжымас заңға, тіпті догмаға айналуы керек. «Догма» аталғанның бәрінен шошынудың қажеті жоқ. Мәселен, «Отанды қорғау, еліңді сүк» деген ұғым да — догма, бірақ ешқайсымыз жария түрде одан бас тартпаймыз ғой. Қарттарды сыйлаудан қалған күні — біз қазақ ұлты болудан, мұсылман халқы болудан қаламыз. Біздің ұлттық, елдік түйсігіміз, адамгершілік туралы ұғымдарымыздың бәрі, қаласақ та, қаламасақ та, біздің бойымызға әке—шешеміз арқылы, оларға — олардың әке—шешелері арқылы тараған, дарыған құбылыстар.

	Әрине, әркім әр түрлі қартаяды. Жасы сексеннен асса да билік иелері алдында әлі селкілдеп билеп жүрген, бұл өмірде байыз—тұрақ таппаған, қанағат пен шүкіршіліктің не екенін әу бастан білмейтін, ала беруге, асай беруге тоймайтын, баяғыда Абай айтқан:

	Адамды сүй, Алланың хикметін сез,

	Не қызық бар өмірде одан басқа? —

	деген аталы сөздерден мүлдем хабарсыз аталар да кездеседі. Бірақ біз бәрібір үлкендерді сыйлап өткен халықпыз. Өнегелі қарияларымыздың қолында иман таразысы бар екеніне сенімдіміз.

	9.06.2002 ж.





ДОС ҚАДІРІ — БІЛГЕНГЕ


	Патша сарайының алдындағы қалың ну иранбақты күзететін әрі күтімге алған екі бағбан жігіт болушы еді. Бұлар бала жасынан тай—құлындай тебісіп бірге өскен, ажырамас дос—жарандар екен деседі.

	Күндердің бір күнінде қасына нөкер қыздарын ертіп бақ ішіне сейілге шығып, қызу думан, ойынсауық құрған патшаның сүйікті тоқалы кейін қайтар жолында саусағына самсатып салған алтын сақиналарының ішінде өзіне ең қымбатты, анасынан мұраға қалған жарқыраған жасыл түсті кішкене гауһар жүзігінің жоғалғанын көріп, сол жерде байбалам салады екен. Елдің бәрінің есі кетіп, жоғалған асыл дүрді жанұшырып іздегенмен, ешкім ештеңе таба алмайды. Содан патшайымның бұйрығымен шақырылған небір ізкескіш, иісшіл қарауылдар мен жанaлғыш жансыздар қалың бaқты асты—үстіне түсіріп әр бұта, әр қуысТы түгел тінтіп шықса да, маңайдағы еркек—ұрғашыны тұттай шешіндіріп, қалтарыс—бұлтарыс жерлерін түгін қалдырмай қараса да, бар әрекеттері зая кетеді. Ақыр соңында ерке тоқал жылап—еңіреп әміршісіне барып шағым айтады емес пе?

	— Алдияр, менің дүрри гауһар жүзігіме аяқ бітіп, көкке ұшып, иә суға секіріп кеткен жоқ. Кім болса да, ұрының алыстан келмегені анық. Ұры менің айналамда! — деп айбарақ салады.

	— Сонда менің не істеуім керек? — деп сұрайды Әмірші.

	— Жендеттерге пәрмен беріп, мыналарды шетінен шетінете бергеніңіз дұрыс! — деп патшайым анадайда бастары салбырап тұрғандарға қарап саусағын шошайтады. — Бұлардың екі—үшеуін дереу жаһанманға аттандырып жіберсеңіз, зәресі ұшқан зƏлім ұрының өзі—ақ менің жоғалған жүзігімді әкеліп береді.

	— Ә, солай ма еді? — деп әмірші сол арада сәл ойланыңқырап қалады. — Бірақ онда жазықсыз адамдардың қаны төгілуі мүмкін ғой... Біздің өйтiп асығыстық жасап, күнәға батқанымыз жарамас. Біз онда былай істейік, — деп бұдан кейін еркекке лайық ақыл, сабыр көрсеткен қосағасы жан—жағына қарап тұрып жарлығын жария етеді: — Жарандар! Мен сендердің баршаңа қырық күн тұрсат беремін. Осы уақыттың ішінде кімде—кім өз ықтиярымен патшайымның жоғалған жүзігін әкеліп тапсырса, оған ешқандай жаза қолданылмайды, кешірім жасалады. Ал әгәрки қырық күн өткен соң... сол гауһар жүзік табылса да, табылмаса да, бәрің түгел дарға асыласындар.

	Ол заманда бұл заман патша әміріне қарсы келетін кім бар? Еңсесі түскен ел мұны естігенде үнсіз тарап кете барады.

	Әне—міне дегенше кесімді уақыт та зуылдап өте шығады. Бірақ тоқалдың жоғалтқан дүрри гауһар жүзігі табылмайды. Ал қырық бірінші тәулік күні ертесіне даусы ерекше зор жаршылардың бірі сарай айналасын аралап шығып:

	— Уа, бүгін бесін ауған шақта бәрің дар ағашы құрылған алаңға барып жиналыңдар. Сол арада мәртебелі патшамыздың хұкімі оқылады. Кешікпендер! — деп жариялайды. Сонда әлгі екі бағбан достың зәресі ұшып:

	— Әттеген—ай, өлген жеріміз осы болды—ау! — деп қатты қапаға түседі екен.

	Артынша жасы кішілеуі жасы үлкендеуіне қарап тұрып:

	— Менен гөрі сенің жағдайың дұрысырақ, достым. Өлсең, артында қалатын перзенттерің бар. Ал мен өлсем, орнымнан өсіп шығатын бір бұтағым жоқ! — деп зар еңірейді.

	Сонда жасы үлкендеуі бөгеліп, ойланыңқырап барып:

	— Сен өйтiп жылай берме, бауырым. Сірә, сенен гөрі менің ақуалымның ауырлай түсетін сыңайы бар... — дейді.

	— Е, неге? — деп сұрайды жасы кішісі.

	— Бүгін таңертең бау—бақшаны суғарып жүріп, бір бұтақтың түбінде жылтырап жатқан әлгі... атың өшкір тоқалдың гауһар жүзігін тауып алдым емес пе?!

	Досының бұл сөзін естіген екіншісі:

	— Ойбай, рас па? Онда бәріміз ажалдың құрығынан құтылған екенбіз, — деп куана бастайды.

	— Құтыла қояр ма екенбіз? Қайта мықтап тұтылған жеріміз осы болар—ау.

	— Е, жоғалғанын тауып берсек, бізде не ақылары бар?

	— Қырық күн кесімді мерзім өткен соң, ұрланған дүние табылса да, табылмаса да, әмбеңді дарға асамын деп әкірендеген әміршінің уәдесін ұмыттың ба?

	— Ойбай, сондай пәлесі бар екен ғой! Енді қайттік?

	— Лаж жоқ, тапқан жүзігімді апарып берейін. Өзі келіп қолға түскен ұры ретінде мені ең алдымен дарға асатын шығар. Бәлкім, жазығы жоқ өзгелерді бұдан соң босаттырып жіберер. Өзім өлсем де, өзгелерді құтқарайын.

	— Ау, сен бірақ ұры емессің ғой!

	— Оны таразыға салып, тексеріп жататын кім бар? Патша екі сөйлемейді, айтты—бітті... Сен тірі қалсаң, менің артымда қалатын бала—шағама көз қырыңды сала жүрерсің, — дегенде үлкен бағбанның даусы дірілдеп, көзіне жас алады.

	Мұны естіген кіші бағбан әуелгі райынан қайтып:

	— Онда бұтақтың түбінен тапқан жүзігінді маған бере ғой. Мен барып тапсырайын, — дейді.

	— Ол немнің ақысы? Сен неге мен үшін ажалға бас тігуің керек?

	— Сенің әлі өсіп жетілмеген бала—шағаң бар. Оларды бағып—қағып, тамақ тауып беретін әке керек. Ал мен қураған қу бойдақпын. Мен өлсем, ешкімнің ештеңесі қисаймайды.

	Осылайша екі дос біраз салғыласып, салыстырғаннан кейін бір уәжге тоқтайды да, екеуі де патша жаршысы жариялаған уақытта дар алаңы алдында жинала бастаған көпшіліктің арасына келіп қосылып кетеді екен. Содан ортаға манағы даусы зор жаршы ШЫҒЫП, патша жарлығын жариялау үшін мойнын созып, тамағын кеней бастаған бір тұста кіші бағбан жанұшырып ілгері қарай ұмтылады.

	— Дат, тақсыр! — деп өңешін жыртып айқай салса керек.

	— Датын болса, айт! — деп әмірші рұқсат береді.

	— Бас кеспек болса да, тіл кеспек жоқ, алдияр! — деп сонда кіші бағбан көрген—білгенін тізбелеп, бар

	шындықты ақтарып жайып тастайды. Досы үшін шыбын жанын шүберекке түйіп алдына келіп тұрған жігітке әміршінің мейірімі түсіп, оны сол жерде дарға аспақ түгіл, біржола рақымшылық жасап, мол сыйсыяпатпен қайтарған екен дейді.

	Мына біздер өсіп—өнген ауылда, қалың қазақ арасындағы қариялар аузынан осындай әфсаналарды бала күнімізде жиі естуші едік. Біздің елде Қалмұрат есімді Киссашыл, дастаншыл кісі болды. Өзі ұзын аққан Сырдың төменгі жағында, Кіші Жүз ішінде туған, ескі оқуы бар, мұсылманша сауатты, көңілі жүйрік адам еді. Кешегі жаһан соғысынан кейінгі елуінші жылдарда Шиелі жерін аралап, әсіресе қыстың ұзақ түндерінде айнала қаумалаған ауылдастар алдында қара домбырасын қолына ұстап, жағымды қоңыр дауыспен ұзын—ұзын қисса—дастандарды жырлап отыратын. Біздің үйге жата—жастана қона жатып, ескілікті әңгімелерді айрықша көп білетін біздің əкеймен сұхбаттары жарасқан кездерін талай көргенбіз. Осы Қалмұрат жырау жырлаған кейбір дастандардың мазмұнын мен уақтысында қағазға түсіріп алған екенмін.

	Солардың ішінде «Екі дос» аталатын ұзақ қиссасы болушы еді. Екі бағбан жігіт жайындағысы — менің жадымда қалған бір үзік оқиғасы.

	Жалпы Шығыс әдебиетінде достық пен махаббат тақырыбының жиі көтеріліп, адам өмірінің әлеуметтік, философиялық, психологиялық болмыс—бітімін тереңдете ашкан үздік, асыл дүниелердің жасалғаны аян. Солардың ішінде айрықша ауызша, жазбаша айтылатын Кыска рауаят, окиғалы өлең—мысалдардың орны ерекше. Калтқысыз, адал достықты жырлау — адамгершілік тәрбиенің өнегесі ретінде дәріптелуші еді.

	Басқаны былай қойғанда, ұлық пайғамбарымыз Мұхаммедтің (с.ғ.с.) өзі: «Шын муминнің үйі достыққа кенеледі. Өзгелермен достық қарым—қатынасы жоқ адамда мейірбандық болмайды»; «Өзіңде барды өзгелердің бойынан тауып сүйсең ғана мұсылман боласын», — деген екен. Осыған қарағанда шын достық — мұсылмандықтың бір сипатына айналса керек—ті. Пайғамбарымыз атап көрсеткендей, достық — ең алдымен өзгені сүйе білу. Ал сүйе білу — адамгершілік ұғым, гомо сапиенс өмірінің алтын діңгегі, күре тамыры.

	Біз тағы да Абайға жүгінеміз. «Адам баласына адам баласының бәрі — дос» деп жазады қазақтың ең ұлық ойшылы. Мұның себебін ол адам ұрпағының басын косатын, тағдырын ортақтастыратын құбылыстардың бірлігінен іздейді: «Не үшін десең, дүниеде жүргенде туысың, өсуін, тоюың, ашығуың, қайғын, қазан, дене бітімін, шыққан жерің, бармақ жерің — бәрі бірдей. Ақиретке қарай өтуің, көрге кіруін, шіруін, көрден, мақтарда сұралуың — бәрі бірдей. Екі дүниенің қайғысына, ПӘлесіне хаупін, екі дүниенің жақсылығына рақатың — бәрі бірдей». Адам баласының өзара достық пен сүйіспеншілікте өмір кешуінің қажеттілігін дәл осылайша, Абайдан асырып дәлелдеу қиын.

	Абай көрсеткен түзу жолмен жүргенде, бұл қазақ әсте қор болмас еді—ау деп ойлайсың кей—кейде... көңілді бұлт басқан кездерде. Оқып, зер салып байқаңызшы: «Құдай тағала дүниені кәмалатты шеберлікпен жаратқан һәм адам баласын өссін—өнсін деп жаратқан. Сол өсіп—өну жолындағы адамның талап қылып ізденер қарызды ісінің алды — әуелі дос көбейтпек. Ол досын көбейтпектің табылмағы — өзіңнің өзгелерге қолыңнан келгенінше достық мақамында болмақ... Достық достықты шақырады».

	Егер ғайыптан біреу бізге келіп ақыл—кеңес сұрап жатса, Дәл қазіргідей ұрыс, жанжал, соғыс, алауыздық, араздық жайлап кеткен беймаза заманда анау алыстағы Біріккен Ұлттар Ұйымы аталатын аты зор, мәртебесі биік мекеменің маңдайшасына қазақ ақыны Абайдың осы ұлағатты сөздерін алтын әріптермен оймыштап жазып қоюды ұсынар едік.

	Тұтас қарағанда, төрткүл дүниеде біздің қазақтан асқан интернационалист халық бар ма екен? Біз көбіне сыртқа бауырмал, кең пейілді, кешірімшіл елміз. Халықаралық мемлекеттік қатынастарда ежелден—ақ достық, татулық үрдістеріне болаттай берікпіз. Тарих беттеріне қаншама дүрбімен үңіліп тексерсеңіз де, біздің батыр, жауынгер бабаларымыздың ешкімнің Отанына барып ойран салып, бейбіт тіршілігін бұзған жері жоқ. Анау Қара Қыпшақ Қобыландыдан бастап Қара Керей Қабанбай, Қанжығалы Бөгенбай, Албан Райымбек пен Шапырашты Наурызбайға шейінгі есіл ерлердің ешқайсысы көршісіне көз алартып көрмеген, шетінен тәуелсіз мекенінің шекарасын, басқыншылыққа ұшыраған ұлысының өмір сүру хұқын қорғап баққан емес пе? Олардың ешқайсысы анау ағылшын У.Черчилль мырзаның: «Мемлекеттер арасында тұрақты достық болмайды, тұрақты мүдделер ғана болады» деген айлакер доктринасын оқып білмегені де анық. Бәлкім, біз аңқау, аңғал, сенгіш ұлт шығармыз. Бірақ қашанда достыққа адал, сертке берік, сөзге тұрақтымыз. Шартты бұзып, тату көршілерімізді шабынға ұшыратқан кездеріміз кездеспейді. Шартты бұзғандарға шамырқанып, дұшпандық жолға түскендерді тәубесіне келтіруден тартынбаған намысқой ерлерімізді уақыт сыны ақтап, олардың есімдері тарих беттерінде сақталып қалғаны тағы мәлім—дүр.

	Жалпы, тілі туыс, діні бір халықтардың арасында ежелден—ақ ортақ мүдделестік, өзара сыйластық, достық сезімдердің болатыны рас. Мұның ар жағында, сірә, географиялық ортақ қоныстың (Л.Гумилевтің теориясына сәйкес әрбір этностың қалыптасуына табиғи, биосфералық факторлар әсер етпекші), тарихи тағдырлардың ұқсастығы, дүниетаным мен дәстүрлердің түбірлестігі, соның нәтижесінде қалыптасқан адамгершілік, психологиялық тамырластықтар жатқан шығар. Әйтеуір қазақтың: «Өзбек — өз ағам, сарт — садағам!» — дейтіні рас! Сондай—ақ Анатолы түріктерінің түсінігінде «Қазақ» атауы ең сенімді, уәдешіл адамға арнап айтылатынын өз құлағымызбен естігеніміз бар. Осы сөздің шындығын тексеру үшін мен бірде өзімізді Стамбул шәһарының көрікті жерлерімен таныстырып жүрген қарапайым таксиші жігіттен: «Сен осы жәй түрікпісің, әлде қазақ түрікпісің?» — деп сұрағанымда, ол ойланбастан: «Мен, әлбетте, қазақпын», — деп шұғыл жауап бергені есімде. Таксиші жігіттің бұл жолы, біз секілді, Түркияда жүрген меймандарға ұнап қалу үшін емес, қалың османлы жұртының арасында ежелден қалыптасқан ұғымды қайталап тұрғанын қасымыздағы жергілікті жолсеріктердің ұғындырып бергені бар. Демек, этностық бір топқа кіретін халықтардың арасында, айрықша оның қатардағы қалың ортасында ешбір саяси шарттармен, экономикалықәлеуметтік келісімдермен бекітілмеген нәзік достық сезімдердің сақталып қала беретіні рас.

	Жоғарғы ұғымдар биігінен төмен қарай түсіңкіресек, адам мен адам арасындағы арналарға келіп тірелеміз. «Адамның күні — адаммен» деген өнегелі сөз бар. Кең мағыналы, өрелі сөз. Бұнда пенденің күнделікті тұрмысында бір—біріне арқа сүйемей, көмек қолын бермей өмір сүрудің мүмкін емес екендігі ғана айтылмайды, сондай—ақ олардың әуел бастан емшек сүтін еметін тел қозыдай жаратылысын да меңзейді. Тел қозылардың өзі кейде емшекке таласып, тебісіп қалады. Бірақ бұлардың бірінсіз— бірінің тіршілігі үйлеспейді. Жем—шөпті астауға бөлек салып, әрқайсысының аузына емізікпен сүт берсең де, бірбіріне қарай ұмтылып, маңырасып, шұрқырасып табысатыны белгілі. Асылы саналы адам баласы түгіл, Құдай жаратқан жан иесінің өзара сүйіспеншілікте болуы — тіршіліктің тылсым құпияларының, ғажайып сый—сыяпатының бірі. Әйтеуір достық келіп қонақтамаған көңілдің күңгірт, ойдың салқын болатыны хақ. Әлбетте, өмірде шын досы жоқ адамдар да кездеседі. Олардың біразы бұл жалғанда құрметтен, атақ—дәрежеден, дәулеттен кемдік көрмеуі әбден мүмкін. Манайында жағымпаздар мен жандайшаптар өріп жүре бермек. Бірақ шын адал достың кемдігінен сол сабаздар келе—келе сергелдеңге түсіп, жер соғып жатады. Жүрек қаны ыстық, санасы ояу адам үшін жіберілетін ең үлкен азап — жалғыздық. Жалғыздық, сірә, азап қана емес, жаза болуы керек.

	Манында шын досыңның жүруі — жарты бақытқа барабар. Ал бүтін бақыттың қандай екенін жер үстінде ешкім білмейді... Қазақ әдетте жақсы адамның айналасын төңіректеп жүретін жақындарды «дос—жаран», «жора—жолдас» деп атайды да, бұларға «жан» деген қысқа аныктауышты қосып қояды: «Жан дос», «жан жолдас» секілді. «Жаны бірге» деген ұғымды білдірсе керек. Жоғарыдағы рауаятта мысалға келтірілген екі бағбан — осындай жаны бір, тілегі бір достар. Досы үшін ажалға мойынсұну, әрине, абсолюттік әрекет. Былайша қарағанда, аңыз, әңгімелерде кездесетін оқыс оқиғаға, ертегілік идеалға ұқсайды. Шынында күнделікті өмірде ондай оқыс жағдайлар ұшырасып жатады. Өзгелерді аман құтқару үшін өз еркімен өрт қаптаған атом сүнгуір кемесінің ішінде қалған әне бір орыс матросының ерлігін қандай өлшеммен бағалауға болады? Рухани ерліктің түп төркіні туыс — бәрі адамның бір—біріне деген мейірбандығынан, жанашырлығынан, шексіз сүйіспеншілігінен туындайды.

	Достық сезім де сондай — бұл да ішкі рухани тазалықтың төл перзенті. Сталин мен Гитлердің шын жақын достары бар еді дегенге кім сенеді? Өйткені — Олай болуы мүмкін емес. Қара ниеттілердің жүрегінде адами достық жайлайтын орын жоқ.

	Абай: «Досыңа достық — қарыз іс» деп тегін жазбаған. Иә, біреудің біреуге дос бола білуі — қарыз іс. Әрбір шын дос мойнына үлкен жауапкершілік алып, қарыз бен парызды қос қабаттап арқалайды. Мұның өзі әрі екі жаққа бірдей түсетін жүк... Әлде міндет пе? Достың — достан алатын ақысы бар, бұлар қашанда бір—біріне берешек. «Есепті дос — айырылмас» деген сөз, сірә, осы орайда айтылды ма екен? Пәлсәфалық жағынан біраз түсінікті көрінетін достық жайындағы осындай ұғым психологиялық сипаттары тұрғысынан өте күрделі, нәзік құбылыс екені күмәнсіз. Әдетте ойниеттері мен мұраттары ортақ адамдар тезірек достасып кететіні байқалады. Мұнда белгілі бір қисын, заңдылық болуы керек. Іс—әрекеттің, кәсіптің бірлігі ортақ мүдделерді туғызып, қазақ айтатындай, «тең — тенімен, тезек — қабымен» жарасып, үйлесіп кетуі ешкімді таңқалдыра қоймайды.

	Сондай—ақ бала жасында, бозбала дәуренінде басталған достық қатынастардың өмірі ұзағырақ болатын Hы бар. Өйткені көңілі таза, арманшыл буынды әуелде алып—ұшпа мұраттар мен қызыл—жасыл қиялдар табыстырады. Әрі ол тұста олардың өмірбаяндары ұқсас, терезелері тең. Бөлісе алмай жатқан атақ—дәрежелері, шалқыған дәулеттері жоқ. Бар жақсылықты жарқын келешектен күтетін сағым Дәурен, сағынышты белеңбелестер. Сол сағым дәурендегі пейіл—құлқын сақтап қалғандар өмірлік достарыңның қатарын құрайды.

	Әркімнің—ақ жанына жақын жанқияр достары бар шығар—ау. Менде де сондай айрықша адал, ақиқи шын дос болды. Өкінішке орай, осыдан үш жыл бұрын ондай жаннан көз жазып қалдық... Мен ғана емес, айналасындағы тілеулес қауым, қалың жұрты аза тұтып, аяулы азаматын ақтық сапарға шығарып салды. Мен сол жолы қаралы жиынға жиналғандар алдында: «Жағыпар Зермұхамедтің қазасынан соң Шиелі елінің рухани қазаны ортайып қалды!» — дегенімде, менің бұл сөзіме біреу түсініп, біреу түсінбегенін байқадым. Арада азғантай уақыт өткеннен кейін ауылға барғанымда, естияр інілерімнің біреуі маған сәлем бере келіп: «Шынында да Жақаң кеткесін бәріміз кәдімгідей ортайып қалдық», — деп мұң шаққандай болды.

	Бір қауым елдің атақ, абыройын қорғап, рухани тізгінін ұстап тұру үшін, сірә, көп адамның керегі жоқ екен. Меніңше, бір ауданға осындай бес—алты Жағыпар жетіп жатыр. Жастайынан сол тұстағы партия, Совет қызметіне араласқан Жағыпар өмірінің ең маңызды кезеңінде, 22 жыл бойы аудандық оқу—ағарту бөлімін басқарып, туған жерінде білім мен Мәдениеттің өсіп—өркендеуіне өлшеусіз үлес қосқан еді. Басқасын тізбелеп айтпағанның өзінде, мемлекетіміз тәуелсіздік алған жылдардан кейін біздердің туған топырағымыз — Шиелі ауданы көлемінде Асан Қайғы бабамыздың сүйегі жатқан Оқшы Ата әулиелер мазаратын жөндеуден өткізіп, қоныс орталығында мешіт салдыруда, Мұстафа Шоқайдың ескерткіш ашу ісіне осы Жағыпар Сматұлы Зермұхамедтің тікелей басшылық жасап, күні—түні тынбай еңбектенгені елінің есінде. Обалына не керек, сол тұстағы Шиелі ауданының жас әкімі Жарылқасын Тұрабаев ініміз де, тоқсаныншы жылдардағы қаржы жұтандығы, жаппай кедейшілікке қарамастан, игі жақсылардың бастамасына қолдау білдіріп, елшіл, ұлтшыл, іскер жігіт ретінде танылған еді.

	Қоғамға пайдалы қызметте ерекше белсенділігімен көрінген менің Жағыпар досым жеке бастық өмірінде айрықша қарапайым, ерекше ұстамды, сабырлы жігіт болды. Оның жәрдеміне сүйеніп, шапағат—қайырымына шомылмаған ниеті түзу, есі бүтін азаматты сол Шиелі төңірегінен іздеп таппайсыз. Ол әсіресе жас ақын, әнші, суретші, әр түрлі өнерпаз буынға қолынан келгенінше қамқорлық жасап бақты. Өзі де үйінде бай кітапханасы бар, аса білімдар зиялылардың сойынан еді. Ал оның достыққа деген адалдығы... мүлдем алабөтен болды. Біз екеуміз ауыл мектебіндегі төртінші сыныптан бастап бірге оқып, оныншыны аяқтаған соң ол — Қызылордаға, мен — Алматыға оқу іздеп кеткенбіз. Екеуміз де Тіл, әдебиет маманы — филологпыз. Содан жетпісінші жылдардың басында қайтып табысып, кейін Жағыпар оқыстан ауруға ұшырап, аз күн емханаға түсіп, артынша дүниеден озғанға шейін жұбымыз жазылған жоқ. Менің айналамда тендесі табылмас асқан мейірбан, жанашыр, тілеуқор азамат еді. Менің кейбір ойқыш—ұйқыш мінездеріме, төтешіл сөздеріме кешірімділікпен, түсінушілікпен қарайтын өзге кеңпейіл, ақылман азаматты енді, міне, шырақ салып іздеп таппайтын халге жеттік... Жақаңның мінезге байлығы соншалық, кейде екеуміздің пікірлеріміз келісінкіремей бара жатқан тұстарда да түк сыр бермей, сәл жөткірініп қойып, қалың қастарын жоғары көтеріңкіреп алып, бір ауық үндемей қалар еді. Маған біржола берілгендігі соншалық, мен зәуімен үй манайындағы әжетханаға кіргенімде де, қайран досым, анадайда сомадай болып мені күзетіп тұрар еді. Мені бөтеннің алдында қызғыштай қорғап, шык жуытпайтыны тағы бар. Айта берсе, адал дос жайында айтылар сөз де, естелік те көп — бұл жерде соның бәрін түгендеп жатуға мүмкіндік жоқ.

	Қасындағы жақсы досың — асыл қазынаң екеніне күмән жоқ. Әрине, әрбір асыл мүліктің нарқы бар. Осыдан достықтың ерекше қымбат қасиеті келіп шығады. Дос қадірі — білгенге! Дос қадірін білмейтіндердің болмысы — болымсыз, өмірі — бояма, жасанды. Ал жасандылық пен жалғандықтың арасы — екі—ақ адым. Маңайыңда шын адал достарыңның болуы — тұтас қарағанда сенің адамгершілік кескін—келбетінді танытады. Өйткені қудың қасына — алаяқ, арамның қасына — желаяқ жиналады. Адал досың — өзің алдына барып, бет—бейненді күнде көретін айнаң секілді. Сол айнадан — жүзі нұрлы, иманы кәміл адамды көресің бе, әлде сырты бүтін, іші түтін біреуді тани кетесің бе? Соны өзгермеген өз бейнең деп білерсің.

	«Жақсының жақсылығын айт — нұры тасысын» деген аталы сөз бар. Досыңның табысына қуана білу — қарыз іс. Сондай—ақ оның қайғысына ортақтасу, ренішін бөлісу де — қарыз іс. Дос ақысын елемеу — кісі ақысын жегенмен барабар. Достың көңілі — дүниедегі ең нәзік, кірпияз әлем. Достың көңіліне кір түсірсең, сол жаман! Оны байқамай істесең — аңғалдығың, ал әдейі істесең — арамдығың. Қасақана арамдық — күнәһарлыққа бастайтын тура жол. Ең бітіспес қас дұшпандардың — бұрынғы достар екенін ұмытпағаны жөн.

	Бүгінгі дос — ертең жау,

	Мен не қылдым, япырмау?!

	— демеді ме Абай?

	Асылы адал досты ешкім әдейі іздеп, соңынан қуып жүріп таппайтыны рас. Дос пен дос ешқандай жоспарсыз, болжалсыз ойда жоқта кездесіп, ойда жоқта табысады. Әдеттегі әріптестік — күнделікті күнкөріс қамы болса, достық — өмір сүрудің әдісі. Бұл екеуі екі басқа түсінік, бір—біріне қарама—қайшы да емес, тек ішкі мән—мағынасы бөлектеу дүниелер. Әрине, татулықтың, сыйластықтың шынайы достыққа ұласып кетуі жиі кездеседі. Ал бірақ бас шұлғып, мақұлдастық білдірудің бәрін бірдей достық пейілдің таразысы екен деп қабылдау қатеге ұрындырады. Әсіресе орынсыз мақтау мен марапаттаудың арғы жағында кәдімгі бақай есептің жатуы мүмкін. Біздің бәріміз жұмыр басты пендеміз. Ханнан бастап қарашамызға шейін айнала мыздан жылы сөз, тіпті мадақ естігенді ешқайсымыз Шәк көрмейміз. Шынында азды—көпті еңбегінді елепескеріп, әділ бағасын берсе, қошеметтеп жақсы сөз айтса, бұл да дос ақысын өтеудің бір көрінісі. Сірә, мақтағанға мастанып, мақтанға бой алдыру ғана адамды адастырып әкетеді.

	Өңкей жалған мақтанмен

	Шынның бетін бояйды,

	— демеді ме Абай?

	Егер мақтанқұмар досың болса, ол ешқашан шындық сөзді естімеуі кәдік. Ондайлар төңірегіндегі қошеметші— қосшылардың құрған қақпанына түсіп, көп ұзамай жақсы мен жаманды, қымбат пен арзанды, ең бастысы дос пен қасты айырудан қалады. Өйткені оған шын ақиқи достан бірте—бірте «ләпбай, тақсырлаған» көтермешілер сүйкімді, жақын көріне бастайды. Оның төңірегіндегі қошеметшілердің көпшілігі бойлары аласа, дәрежесі төмен, әйтпесе бәрі мүлдем керісінше болуы да ықтимал. Әйтеуір иықтас, тендес емес. Ал иықтас, тендес достан өтірік мақтау, жалған жағымпаздық күту артық. Адам психологиясындағы осындай қиын, күрделі құбылыстарды, әлсіз иірімдерді ежелден Жырынды саясаткерлер мен кәдімгі қарапайым «Қулар» өздеріне өте ұтырлы, тиімді пайдаланып келгені мәлім.

	Достық та, бәлкім, махаббат секілді айрықша талантты қажет ететін шығар. Біреулердің досының көп болуының сыры мен себептері қайсы? Шынында айналасына ала—құла адамдарды жинап алып, соның көпшілігінің көңілін тауып, тіл табысып жүретін, достық қарым—қатынастарды оңай қалыптастыратын кейбір кең пейілді, кемел ойлы азаматтар да кездеседі. Соларды кейде сыртынан «көңілшек», «жалпақ шешей» атап кінә тағатын кездеріміз де жоқ емес. Бірақ араздасқандардың арасын ажыратпай, бөлінгендерді біріктіретін, тірі пенденің тұла бойындағы титімдей жақсылықты көре білетін, сөйтіп түптің түбінде мәмілегерлік пен кешірімділік өнегелерін өніпөсіретін ұстаздар осындайлардың арасынан шығуы мүмкін екенін әрдайым ескере береміз бе?

	Пейілі тар, қызғаншақ, күншіл адамдарда шын дос болмайды. Олардың маңына өзі секілді пейілі тар, Қызғаншақ, күншіл пенделерден басқа кім жиналушы еді? Ал осындайлардың өз арасында тұрақты сезім, баянды қарым—қатынастар қалыптасатынына да сену қиын. Бәлкім, мүдделер тұрақтылығы бар шығар. Достар арасындағы қарым—қатынастардағы ең—ең керекті нәрсе — кешірімшілдік сезімнің болуы. Неге? Өйткені әуелде топырақтан жаратылып, оған ақылсана, ыстық жүрек, пейіл—құлық, жеке мүдде, дара мінездер қоса берілетін әрбір пенденің тұла бойында, іс—әрекетінде, амалында мін—мүлтіктің, мүкістің кездеспеуі мүмкін емес. Бұл дүниеде адамның құнын анықтайтын жалғыз өлшем бар болса, оның аты — адалдық. Осындай тура жолдан ауытқымаған жақыныңның арагідік сүрінген жерлерін көргенде, тез түңілгенің, асығыстық, шыдамсыздық жасағаның жараспайды. Кінəмшілдің, сыншылдың сөзін сөйлеп, қостаушылардың табылатынына қарамастан, солардың бірде—біреуі шын тілеулес емес екенін ажырата білгеннің зияны жоқ. Жақын достардың арасында да бәсеке, жарыс деген бола береді. Дені сау бәсеке қызу әрекетке бастап, тұғырлы биіктерге, кең өрістерге шығармақ. Қасыңда қатар келе жатқан жүйріктер болмаса, өзіңнің ілгері қарай ұмтылып, оза шапқанынды қайдан білесің? Өңкей жабылардың алдына түскеннің бәрі — жүйрік емес. Шын жүйріктер — жүйріктердің тобында жүреді.

	Сырдың сүлей ақындарының бірі Бұдабайдың мынандай өлеңі еске түседі:

	Кең дүние тарылады қаза келсе,

	Жоқ қылмыс табылады жаза берсе.

	Болсаң да таудай биік кұлатады,

	Кемештеп айналанды қаза берсе.

	Жүйрікке жалғыз томар кезігеді —

	Айрықша жеке шауып оза берсе!

	...Бір қайырымды шын мұсылман кісі бар еді. Осы кісі күнде ертеңгілік таң қараңғысы мезгілінде көше бойын аралап жүріп, әр үйдің терезесін қағып:

	— Жарандар! Таң намазының уақытысы болды. Ұйқыдан тұрыңдар! — деп жар салады екен.

	Күндердің күнінде осындай үйреншікті дағдысымен көшеге шыққан әлгі кісі қарсы алдынан қазылған терең орға байқаусызда құлап кетеді емес пе? Қаншама әрекеттенгенмен, сыртқа өрмелеп шыға алмай, әбден әуреге түскен бейбақ сонда:

	— Кап, әттеген—ай! Менің кесірімнен талайдың таң намазы қаза болатын болды—ау! — деп өкінеді.

	Осындайда ойда жоқта сәнді киінген сұлу жігіт мұның қасына келіп, бұған жоғарыдан үңіліп қарайды да:

	— Ей, пірәдар! Өзгелердің қамын күйттегенше, алдымен өзініздің қараңғы үңгірден қалай құтылып шығатынынды қарастырмаймысыз? — деп сұрайды.

	— Ақымақ! Мен бұлай жата берсем, намаз уақыты өтіп кетпей ме?! — деп айқайлайды ордың түбінде жатқан мұсылман.

	— Өте берсін. Оған сіздің қандай кінәңіз бар? Таң қараңғысында алды—артыңызды байқамай, осындай мүшкіл халге түскен жоқпысыз?

	— Қолыма шам ұстап шығуым керек еді. Ақымақ басым асығып жүріп, соны ұмытып кеттім емес пе? Енді, міне, менің кесірімнен әлдекімдер ұйқысын Қимай, таң намазын қаза жіберіп, күнәға батуда!

	Бұдан кейін сыртта тұрған сәнді киімді сұлу жігіт төмен қарай еңкейіп қолын созады да, ордың түбінде жатқан оралымсызды білегінен тартып, жарық дүниеге шығарып алады.

	— Ой, Алла жарылқағыр, сен өзің кім едің? Түстеп танымадым ғой! — деп бар ризашылығын білдіріп, сол арада өбектей бастаған отағасыға мысқылдай қараған сұлу жігіт сонда:

	— Пірәдар, соншама шаттанып қуанбасаңыз да болады, — дейді екен. — Өйткені сіздің жүретін жолыңызға түн жамылып келіп, терең орды қазып тастаған басқа ешкім емес, мына мен едім. ұқтыңыз ба? Өйткені сіздің күнде құлқын сәріден тұрып алып, елдің ұйқысын бұзып жүргеніңіз маған тіпті ұнаған жоқ. Қазылған орға оңбай Құласаңыз, мұндай жаман әдеттен тыйылатын шығар деп ойлағанмын. Сөйтсем, қатты қателесіппін...

	— Онда неге мені шұңқырдан шығарып алдың? — деп сұрайды түкке түсінбеген мұсылман.

	— Менің басқа амалым қалмады емес пе? — деп жігіт қатты күрсінсе керек. — Егер сіз осылайша мен қазған ордың түбінде азап тартып, тыпырлап жата берсеңіз, бұл тірлікте істеген күнәларыңыздың көбiнен құтылып кетер едіңіз. Ал мұндай нәрсенің маған ұнамайтыны белгілі. Өйткені мен адам затының белшеден күнәға баТып, батпақтап, былығып жатқанына мүдделiмiн.

	— Немене, менің күнәларым жеңілдей бастаса, саған бір зияны тиюші ме еді?

	— Тигенде қандай! Жер бетінде қайырымды адамдар қаптап көбейіп кетсе, мына мен жұмыссыз қалмаймын ба?

	— Сен кім болсаң да, маған жақсылық жасадың. Алла жарылқасын! — деп отағасы алғыс пейілін білдіреді.

	Мұны естіген бейтаныс жігіт қабағын түйіп алып, суық жүзбен тесіле, тіміскелей қарап тұрады да:

	— Сайтанның достығы осындай болады. Бірақ маған алғыс айтқан қазақты осымен үшінші мәрте көруім! — деп теріс айналады да, артынша ғайып болып кетеді. «Оларың кімдер еді тағы?» — деп сұрауға отағасы үлгере алмай қалған екен деседі.

	17. 10. 2006 ж.





ҚЫЗҒАЛДАҚТАЙ ҚЫЗ ӨСІРГЕН ХАЛЫҚПЫЗ


	Қазақ отбасындағы қыз бала тәрбиесі туралы бүгінгі сөзімізді мынадай бір мысал—рауаяттан бастасақ дейміз.

	Осы Алматыда баяғыда өзіммен қатар оқып, кейін ұзақ жылдар бойы қапталдас қызмет істеп жүрген көңілі жакын замандасымның зәуімен маған ат басын бұрып, онаша отырып мұң шаққаны бар еді.

	— Өзің хабардарсың ғой: біздің үлкен ұлымыз алғашқы түсірген келінімізбен тұзы жараспай, айрылысып кетті емес пе? — дейді сұхбаттасым. — Содан төркін жұрты жағына қайтып оралған бұрынғы келінмен бірге біздің тұңғыш немере қызымыз да ілесіп кете барған. Бірақ шешесі сол маңайда екінші рет тұрмысқа шыққан соң, оның қасында жүрген біздің байғұс немереміз барған жерінде көзге шыққан сүйелдей болып, қағажу көре бастайды.

	Замандастың қапалы әңгімесіне қарағанда, атасы алыста адасып қалған кішкентай ұрпағының артынан әлденеше мәрте іздеп барғанға ұқсайды. Сонда туған шешесінің жаңадан көтерген шаңырағының астынан жайлы жылы орын таппай, арып—ашып, әбден жүдеген бейкүнә ұрпағын көргенде, бұл алдымен өз басы қорланғандай екіұдай күй кешсе керек. Тағы бірде кызмет бабымен оңтүстікке жолы түскенде, қала сыртындағы қан базардың ішінде әлдебір саудагер кемпірдің қасында есіл—дебілі шығып жылап жүрген, өзі жалаң аяқ, жалаң бас әрі үстіне киген лыпа көйлегі әр жерінен өрімөрім болып жыртылған немересін әрең іздеп таппай ма? Сонда мұны көрген немересі анадайдан: «Ата! Атам келді!» — деп құстай ұшып келіп құшағына тығылады. Артынша есін жиып, мауқын басқан мұның немересі бұларға қарап бeдірейіп тұрған саудагер кемпірге: «Енді сен мені ұрсаң, мына атам басынды балтамен шауып тастайды! — деп доқ көрсететінге ұқсайды. Содан бұл әлдекімдердің қолында жүрген немересін бір апта мерзімге әрең сұрап алып, Жаңақорған санаторийіне барып орналасқан соң, немересі екеуі он шақты күн емін—еркін демалып қайтканға ұқсайды.

	Құрдасымның күйзеліске толы әңгімесіне қарағанда, соңғы алты—жеті жыл аралығында Алматыдағы атасы мен алыстағы немересінің басынан талай қызыкшыжық оқиғалар өтеді. Бұл оқиғаларға, әрине, екі жактағы әжелер де белсенділікпен қызу араласады... Ақыр соңында анасының соңынан кеткен қыз баланың жасы жетіге толып, оны мектепке беру қарсаңында «ана жақтағылар» ақылға келіп, Мәміле жасайды да, әуелде орыс мектебіне баруға құжаттары толтырылып қойылған немере «Мына жақтағылардың» қолына тиген соң, мұндағы атасы мен әжесі оны дереу қазақ мектебіне әкеліп орналастырады.

	— Бұларың әбден жөн болған екен! — деп мен жиі ұшыраса беретін осындай отбасылық драманың ұштығын ұстай алмай, құрдасымның қарбыққан қабағына караймын.

	— Дұрысы дұрыс—ақ болған секілді еді... Бірақ енді бір күтпеген шатақтың шеті шығып тұрғаны, — деп құрдасым күмілжіңкіреп отырды.

	— Ол неғылған шатақ? Немерең қолында, көңілің орнында. Басқа не керек? — деп таңырқаған сыңай таныттым.

	— Бұл тек өзіне ғана айтылатын әңгіме еді, Ореке, — деп құрдасымның көзі жыпылықтап, кібіртіктей берді.

	— Сөйле, Көбей. Мен сірә да достың сырын сыртқа шығаратын кісің емеспін ғой. Тек өз ықтиярың болса ғана құлпымды ашуым мүмкін. — Онда мәселе былай болып тұр, — деп құрдасым бұдан соң ішіндегі түйткілін суыртпақтап шығара бастады. — Қызым өте зерек, оқуы да жақсы. Бірақ бір үлкен міні бар болып шықты. Мәселен, ақша көрсе болды, бірден түсі өзгеріп, көңілі бұзыла бастайды. Өзі үйдегі әжесінен күнде жалынып—жалбарынып теңге сұрап алады. Ал бермесе, бәрібір ұрлап алады. Әжесін қойшы... ұрсады да қояды. Ең сорақысы — немерем үйге келген қонақтардың қалтасын қарап, қақшып кететін жаман әдет шығарды. Қызымызды қасымызға ертіп, біреудікіне баруға да қорқатын болдық. Ұрсамыз, тіпті ұрамыз да. Сорлы баланы осындай жаман әдеттен тыюға шамамыз келмей тұр. Әжесiнiң тiптi жүрегі ауыратын болды. Өзім де жетісіп жүрген жоқпын.

	Құрдасымның аузынан шыққан мына сөз — шынында да тосындау гәп еді. Сәл тосылып калдым да:

	— Сонда сол ұрлаған ақшасын не істейді екен? — деп сұрамаймын ба.

	— Не істеуші еді? Дүкенге барып әр түрлі ойыншық, тәттілер сатып алады. Өзінен артылғанын аулада өзімен бірге ойнап жүрген балаларға үлестіріп беретін көрінеді.

	— «Неге өйтесің, қызым» деп сұрадыңдар ма?

	— Cұрадық. «Олардың ақшасы жоқ, ештеңе сатып ала алмайды. Сосын мен Әперемін», — дейді.

	— Онысы Қызық екен, — дедім де, құрдасымның немересінің үйден ұрлап алған қаржысын жасырып бүгіп қалмай, аулада өзімен бірге ойнап жүрген, сірә, атааналарының қалталары тесік, кембағал балаларға жұмсайтынын көңіліме түйіп қойдым.

	Камкөңіл құрдасым Хикаясын одан әрі жалғастырды.

	— Ешбір лаж таппаған соң, бір күні немеремді қолынан жетектеп, осы күні қаптап көбейіп кеткен жекеменшік психологқа ертіп апарайын. Оған кіру үшін екі мың теңге төледім... Психолог сонда немереммен тілдесіп, әр жерін әрлі—берлі шұқылап қарап отырды да: «Патология бар ма, жоқ па, оған әзірше жауап беру қиын. Алдымен он күндей жеке қабылдап, емдейміз», — деп шығарып салды. Содан баламды үш—төрт күн ертіп апардым да, пайдасын былай қойғанда, қазақша еркін сөйлесуге тілі келмейтін дәрігер—сымағына қайтып бармай қойдық. Енді, міне, өзге амалымыз қалмаған соң, әжесі екеуіміз ақылдасып, өзіңмен сөйлесуге келдім.

	— Дұрыс қой, Пәленшеке. Бірақ менің қолымнан не келеді? — деп мұны естігенде мен кәдімгідей ыңғайсызданып қалдым. Құрдасымды құмбыл тындап, жаHным ашып отырғаны рас еді.

	Бәріміз де ата—әжеміз, бәріміздің де жүгіріп жүрген немерелеріміз бар. Немеренің қаншалықты қымбат, тәтті екенін білеміз. Баяғыда өзіңмен қатар өскен өз балаларына түспеген ынта—ықыласың енді ұлғая бастаған шақта қайта тасып, немерелеріне қарай көшетіні, бұнын, бәлкім, өзіңнің атыңды өшiрмейтін, өмірінді жалғайтын нәсіліне деген көзсіз, ессіз сезім, шексіз сүйіспендiк екенін ұғына бастаған кезіміз.

	— Сен жазушысың. Оқыған, тоқығаның көп. Оның үстіне жасында мектепте мұғалім болып қызмет істегенсің. Педагогтік тәжірибең бар. Тәк што, бізге айтатын жөндем ақылың бар шығар, — дейді құрдасым.

	— Әй, мен бір қайтіп мұғалім болып елді қарык қылды дейсің... Сол кездегі бастықтарым тиесілі сабақтарымды бөліп беріп жарытпай қойған соң, біресе бастауыш сыныпқа орыс тілінен, жетінші сыныпқа физикадан, оныншы сыныпқа әдебиеттен дәріс оқумен әурешілік жылдарымыз өтті ғой. Тамақ асырау үшін әйтеуір физкультурадан басқаны оқыта беріппін! — деп құрдасымнан қалжыңға сүйеніп құтылмақ едім.

	Бірақ бұл жолы құрдасымның қабағы қатулы екен — менің тайғанақтау дәлеліме тоқтай қоярлықтай түрі көрінбеді.

	— Сен бәрібір бізге қарағанда қара танитын қазақ емеспісің? Білгенінді айтуға аянбағын, — деп қарап отыр.

	— Сен де оншалық құралақан емессің. Профессор атағың бар. Университетте Шәкірттерге сабақ оқисың. Педагогтік тәжірибең жеткілікті.

	— Мен нәйәті агрономМЫН. Ал сен жазушысың.

	Құрдасым бұлтартар емес. Әрі «жазушысың» деп мадақтап отырса, қайтіп иілмессің, икемге келмессің?

	— Жарайды, — дедім. — Алдымен немеренді көрейін, танысайын, сөйлесейін. Дұрыс па?

	Құрдасымның немересі Шынында да өз қатарынан өзгешелеу көрінді. Мінез—құлқын айтамын. Жасы тоғызға келген қызалақтың мінезі салмақты екенін, Әйтпесе жеңілтек ұшпалау екенін айыру қиын. Менің марқұм анам мұндай балаларды «Құбылнама» деп атаушы еді. Шынында да құрдасымның немересі аз уақыттың ішінде тез құбылып, тез өзгеретінге ұқсайды. Қуануы да, ашулануы да жылдам екен. Болмашы сөзге өкпелеп, лездің арасында өзінен—өзі оңашаланып, тұйықталып, өгейсіп қалуға бейім. Бірақ әркімнің қолында жүріп азғантай өмірінің ішінде талай тауқыметті басынан өткеріп үлгірген кішкентайдың көз түкпірінен Пәлендей жалтақтықты, қорқақтықты аңғара алмадым. Қайта бір нәрсеге ренжісе, аяқ астынан бүлініп, осының аузына қарап бәйек болып отырған атасы мен әжесін көшеде, далада естіген жаман сөздерімен бәлағаттай бастайды екен. Мұндайда жабайы мысықтай баж—баж етіп, жаман дауыс шығарады.

	Құрдасымның үйіне қайта—қайта қатынап жүріп, оның кішкентай немересін жіті бақылап, зерттей жүріп тағы бір байқағаным: осындай шәлкез мінезді, жаман әдеті бар балақай шынында да, атасы айтқандай, тумысынан зерек, алғыр көрінеді. Әр түрлі өлендерді жатқа айтады әрі мектеп пәндерін шемішкедей шағады, сурет салады, билейді. «Бұл жағынан маған ұқсаған ғой» деп профессор атасы ара—арасында мақтанып та қояды.

	Құрдасымның осы шәлкес немересімен мен де бірте—бірте тіл табыса бастағандай болдым. Екеуара әр түрлі тақырыптарда әңгімелесіп жүрдік. Бір—бірімізге бойымыз әбден үйренді—ау деген мезгілде мен тақырыпты қажетті арнаға қарай бұрып әкелдім де:

	— Қызым, сен білесің бе, адамды кім жаратты? — деп бірден Қиын сұрақтан бастадым.

	Кеңес заманының балалары мұндайда «адам маймылдан жаралған» деп жауап берер еді. Демократия заманының балалары олай емес, ақылдырақ екен:

	— Адамды Алла жаратты, — деп тандайы такылдап тұр.

	— Оны саған кім үйретті? — деп сұраймын. — Атам үйретті.

	— О, сенің атаң өте дұрыс айтқан. Сенің атаң өте білгіш, оқымысты кісі ғой. Сен әрдайым атаңның тілін алуың керек. Солай емес пе?

	— Мен атамның тілін аламын... — Әрқашан сөйтесің бе?

	Кызалақ осы жерге келгенде назарын төмен салып, үндемей қалды. Мен әрі қарай қазбаламай, тақырып аясын тарылта түстім.

	— Қызым, сен білесің бе, адамды жаратқан Алла ұрлықшылар мен өтірікші балаларды сондай жек көреді ғой! — дедім.

	Мұны естігенде, кішкентайдың көзі жыпылықтап кетті. Әлденені қинала ойланып, күйзеле бастағаны байқалады.

	— Алла ұрлықшылар мен өтірікшілерді жек көріп қана қоймайды, оларды жазалайды! — деп мен енді дауысымды қатайтып, сұқ саусағыммен төбе жақты көрсетіп қойдым.

	Осы арада кішкентайға тіл бітіп, кірпігін көтеріп, маған тандана қарады.

	— Алла жаксы ғой... Ол неге балаларды жазалайды? — деп сұрады.

	— Алла жаксы балаларды емес, әлгіндей жаман балаларды жазалайды, — дедім.

	— Сонда ол қайтіп жазалайды?

	Мен аңқау сәбидің мұндай төте сұрағына шапшаң жауап беруге әзір емес екенмін.

	— Оны атаң айтқан жоқ па еді? — деп әуелі тіпті сасып та қалдым. Содан соң нобайлап бірдеңе айтуға тура келді.

	— Мысалы, Алланы ренжітсең, сенің жолың болмайды, түсіндің бе? Сабақтан қалып қоясың, кітаптарынды жоғалтып аласың... Содан жаман оқисың... тағы сол сияқтылар толып жатыр...

	Осы арада құрдасымның немересі тағы да сұрақ қоймасы бар ма?

	— Сонда Алла жазаласа, мен кедей болып қаламын ба? — дейді.

	О, тоба! Екінші сыныпты әлі тәмамдап үлгірмеген кішкентай немере қазірдің өзінде—ақ кедей болғанның жаман нәрсе екенін біледі екен. Оның басына түскен тауқымет—тағдыр бай мен кедейдің, бар мен жоқтың арасын қазірдің өзінде—ақ айыра бастауға үйретіп үлгеріпті. Оның неге ақша көрсе тағат тауып тұра алмайтыны, қолына түскен ақшаға қай нәрсені де сатып алуға болатынын көрген соң—ақ әр түрлі амал іздейтіні таңқаларлық жағдай емес еді.

	— Рас, Алла жазаласа, кейін сенің кедей болып қалуың әбден мүмкін, қызым, — деп сол арада үгітімді әрі қарай сабақтадым. — Жақсы оқысаң, атаң мен әженді ренжітпесең, ұрлық істемесең, өтірік айтпасаң, біздің бәрімізді жаратқан Алла сені өте жақсы көреді, саған үнемі көмекке келеді, жарылқайды, есіркейді... білдің бе?

	Бұл сөзге құрдасымның кішкентай немересі басын изеп, келісетін ыңғай танытты.

	Осыдан кейін оның абдырап жүрген атасына мынадай нақты ұсынысымды айттым:

	— Бір пенжагіңнің сыртқы қалтасына күніге жүз теңгедей ұсақ ақша салып, орындықтың арқалығына іліп кеткін. Немереңе айт: «Ақша керек болса, осы пенжактің қалтасындағыны алып, қажетіне жарата бер. Бірақ ешкімнен еш нәрсе ұрлап алма. Ұрласаң, Алла тағала ренжиді. Тағы да ақша керек пе, онда тек менен сұра. Басқа ешкімнен сұрама». Осыны қайта қайта құлағына құйып, екеуің мәмілеге келіңдер, бәлкім, осы әдісімізден бір нәтиже шығып қалар. Көрейік, сынайық, — дедім.

	Арада екі ай шамасындай уақыт өтті. Әуелгі кезде кездескен сайын бәтуалы ештеңе айта алмай, күмілжіңкіреп жүрген құрдасымның бірте—бірте қабағы ашылып, жүзіне қан жүгіре бастағанын байқадым.

	— Иә, не болды? — деп сұрамаймын ба?

	— Оу, сен қағаз кемірген жазымпаз ғана емес, жүдә кәтта психолог екенсің ғой! — деп құрдасым ақыр соңында мені марапаттауға кірісті.

	— Қоя тұр. Қызың не болды? Ұрлығынан тыйылды ма? — деп төте сұраққа көштім.

	— Бірден емес, бірте—бірте тыйылды. Әуелде менің қалтамда қалдырып кеткен ұсақ теңгелерді алып дүкен аралап жүрді. Жұмсауына жетпесе, менің өзіме келіп сұрауға үйренді. Рас, бірер мәрте менің ішкі қалталарымды ақтарып шыққанын байқап қалдым... Бірақ соны білсем де білмегенсіп, үгітімді үдете бердім. Міне, енді недәуір уақыт өтті. Немерем көлденең жатқан көк тиынға көзін сүзіп қарамайтын халге жетіп отыр. Сөйтіп, әжесі екеуміздің күпті көңіліміз орнына түскендей болды..

	Баяғыда Шиелі ауданының орталығындағы М.В. Ломоносов атындағы орта мектепте мұғалім болып жүрген кезімде он бірінші сыныпта оқитын Б. деген атышулы тентек балаға ара түсіп, оның мектеп бітіріп кетуіне көмек көрсеткенім, Б—ның кейін Политехникалық институтқа оқуға кіріп, Шара екеуміз Алматыға қоныс аударып, бір ұйғыр кемпірдің пәтерін жалдап тұрып жатқанымызда сол «тентектің» қасына екі—үш студентті ертіп келіп, маған сол 60—шы жылдарда тигізген қолғабысым үшін алғыс айтқаны бар еді. Ол — ол ма, арада пәлен жыл өткен соң әлгі «тентекпен» жолсапар үстінде тағы кездесіп, мен оны түстеп танымай қалғанымда, қасында әйелі, балалары бар әлгі жігіт ағасының: «Ағай, мен баяғы Б—мын ғой», — деп күлгені есімде қалыпты. «Иә, Б., қайдан жүрсің?» — деп сұрамаймын ба сонда? Сөйтсем, баяғыда Ломоносов мектебін бөрідей шулатқан «тентегіміз» енді Жезқазған жақтағы бір ірі өндіріс орнының бiлдей бас инженері көрінеді.

	Менің Алматыдағы құрдасым асыра марапаттап отырған педагогтік өмірімдегі ең алғашқы азғантай табысым — баяғыда Б. деген «тентекті» түзу жолға түсуге септігім тисе, одан кейінгі жетістігім — қалтаға түскіш қарғадай қызды осындай жаман әдеттен жирендіруге азды—көпті ықпалым болса керек—ті.

	Біздің көбіміз, әрине, педагог, ұстаз, тәрбиеші емеспіз. Бірақ біздің бәріміз дерлік ата—анамыз, аталар мен әжелерміз, ұл өсірген, қыз өсірген әулетпіз. Әулетіміз жасай берсе, жалғаса берсе, көбейе берсе деп армандаймыз, тілейміз, сенеміз. Артында атыңа кір келтірмейтін жақсы ұрпақ қалмаса, өмірдің мағынасы, мәні жоқтай көретініміз бар.

	Қазақ ішінде әлдебіреуді мақтаса: «Көргені бар ғой!» — деп сүйсінетін әдет бар, ал ұнатпаса: «Көргені жоқ, көргенсіз!» — деп күстаналайды. Осы сөздерге тәрбие атаулының күллі философиясы сыйып тұрған жоқ па?

	Университетте оқып жүрген жылдарда бізге Кеңестік идеология Макаренко, Ушинский, Каминский, Сухомлинский секілді атақты тәлімгер педагогұстаздардың білімін үйретсе, ара—арасында өзіміздің Ыбырай Алтынсарин, Абай еңбектеріне зер салдық, сынақтар тапсырдық. Арамызда өз беттерімен ізденіп жүрген үздік ТӘліптеріміз де болды. Ал еркіндік заманы туғалы бері талай алтын сандықтардың қақпасы ашылып, әсіресе Шығыс қазыналарымен, руханиятымен танысуға мүмкіндік алдық. Халқымыздың ғасырлар бойы қалыптасқан ұлттық дүниетанымына, өміртанымына қайтып оралуға, зерттеп—білуге әрекет жасай бастадық. Соның бірі — халықтық тәрбие дәстүрлері.

	Христиандық жыл санауы бойынша жиырма бірінші ғасырға қадам басып, технологиялық өркениет һәм және қазір тым жиі айтылып жүретін ғаламдасу дәуірінде өмір сүріп отырсақ та, сонау ежелгі көшпенді номадтық тұрмыста қалыптасқан, заманалар желі қалай ұйытқып соқса да, өзінің тұтас болмысбітімін сақтап келген ұлттық тәрбие үрдістерінің мәні азаймақ түгілі, қайта ұлғая түсуі керек. Қазақ қауымы өзінің ұлттық даралық қасиеттерін, бүгінгі тілмен айтқанда, өзіндік менталитетін қазіргі кезде жан—жақты шабуылға шыққан евроцентризм идеясының саудасына араластырып, жоғалтып жібергіміз келмесе, ең алдымен әрбір отбасындағы бала тәрбиесінің ежелгі сара жолдарынан көз жазып қалмауымыз керек.

	Айрықша бүгінгі жағдайда: классикалық көркем өнерге, көркем әдебиетке сұраныс барынша азайып, кітап оқитын есті, естияр оқырман сирей бастаған кезде, ақпарат көздерінде, оның ішінде электронды жүйелерде зорлық—зомбылық, ұятсыздық, көргенсіздік, жүгенсіздік қаптап кетіп, пайдакүнемдік, дүниеқоңыздық, алдампаздық аласұрып алға шыққанда, күні—түні осындай сұмдықтарды көруден көз ашпайтын жас буынымызды адастырмай сақтап қалу үшін — Мына біздерге, ата—аналарға кішігірім ерлікке барабар әрекеттер жасауға тура келеді. Аяғын қаз—қаз басқан тәуелсіз қазақ мемлекетінде де жас ұрпақ тәрбиесін тура дұрыс жолға қоюдан асқан маңызды міндеттер көп емес деп ойлаймыз.

	Адамгершіліктің алтын қазығы — отбасындағы ежелгі халықтық тәрбиенің ортая бастауынан талай жас шанырақтардың ортасына түсіп, ойраны шығып жатқаны, бұдан түтіні түзу ұшқан тұрмыс құра алмаған екеудің ғана емес, ең алдымен жазықсыз сәбилердің жапа шегетінін жиі көріп жүрміз. Мұндайда ата—анасының көзі тірі болса да, туған әке мен туған шеше мейірімінен тысқары қалған ұрпақты тура түзу жолмен тәрбиелеп шығудың оңай еместігі хақ... Мұндай нәсілді «тірі жетім» деп бабаларымыз тегін айтпаған.

	Біздің жоғарыда келтірген мысалымыз — осындай бір «тірі жетімнің» тағдырын елестетеді. Өкінішке орай, жылдар жылжып өткен сайын осындай «тірі жетімдер» санының азаятын түрі жоқ. Бұл қалай болғаны? Шынымен—ақ біздің ежелгі бітім—болмысымыз, тәрбиеміз, Тәліміміз дағдарысқа ұшырап, салдыр салақ кілемшінің қолынан шыққан бұйымдай бояуы кетіп, арқауы босап, сөгіле бастағаны ма? «Солай еді» деуге әзір аузымыз бармайды. Аузымыз бармайТЫНЫ — қазекең өзге «озып кеткен» кейбір көршілерімізбен салыстырып қарағанда, ата—баба дәстүрін, адамшылық жораларын біржола ұмытқан елдер қатарына қосыла қойған жоқ. Біз әлі де үлкендеріміздің қабағына қараймыз, ата—аналарымызды сыйлаймыз. Туысқаншылмыз. «Айкәпір» атанудан көбіміз қорқамыз. Өзге де ұмытылып, тозып кетпеген онды салттарымыз (Мәселен, қонақжайлық) бар.

	Біздің халқымыздың отбасылық тәрбие дәстүрлерінде ежелден бері қалыптасқан өнеге—үлгілер, онды салттар аз емес. Соның бәрін бас—басына тізбелеп айтпағанның өзінде, Мәселен, қыз бала тәрбиесіне айрықша мән—мағына беріліп келгені белгілі. Отырықшылық пен көшпенділік өркениетті қатар ұстанып, дала демократиясының ерекше өнегелерін қалыптастырған қауым отбасылық өмірде жауапкершілік пен өнегелік қағидаларына аса берік болған. Кейініректе, жетінші ғасырдан бермен қарай ұлы далада Ислам дінінің ұрықтары өніп—өсе бастаған тұста, ежелгі ес білген заманнан бір Тәңірге табынып келген қауым енді бір Аллаға құлшылық етіп, Шариат зандарына бірте—бірте мойынсұнуға айналғанда да бұрынғы үйреншікті үлгілерінен бас тарта қоймаған. Өйткені көшпелі арабтар ішінен шыққан ұлық пайғамбар Мұхаммедтің (с.ғ.с.) таратқан ілімі көшпенділер топырағында өніпӨнген далалықтардың дүниетанымына ерекше жақын болып шықты. Сөйтіп, әрбір қоғам мен ру—ұлыстың әлеуметтік бет—бейнесін қалыптастыратын қайнардың басы — отбасылық тәрбие ісінде ежелгі халықтық үлгілер мен исламдық қағидалар табиғи бірлікте тұрақтап қалған. Қазір де соның қайсысы қазақтық дәстүр, қайсысы діни дәстүр екенін ажырату қиын.

	Мәселен, байырғы қазақы отбасында ер балаларды ертеңгі мұрагер санағанмен, Қыз балаларды олардан әсте кем көрмеген. Көп жағдайда қыз бала тәрбиесіне айрықша көңіл бөлініп, ата—аналар тіпті ұлдарынан гөрі қыздарын ерекше жақсы көріп, еркелетіп, еркін өсірген. Қазақ отбасында, мысалы, ұлды жазалау, шектен шығып бара жатқанда әкесінің, яки ағасының ондай тентекке қамшы жұмсап, қайырып алған кездері жиі кездескен. Ондай жағдайда әкесі мен ағасының қаһарына ұшыраған ұл, қандай қыңыр болса да, қыңқ етіп дыбыс шығармаған, қарсылық көрсете алмайтын. Ал қазақ отбасында қызды жазалау деген... мүлдем сирек кездесетін, мүлдем оқшау құбылыс еді. Әкешешесінің қасында, аға—інілерінің қамқорында, ежелгі ұғыммен айтқанда, «оң жақта отырған қыз баланы» ол замандарда бетінен қағып, беделін түсіретін ешкім болмаған. Қазақ отбасында қыз баланы әсіресе әкесі мен ағалары ерекше еркелетер еді. Қызды «өрісімді кенейтеді» деп әлпештеп өсіретін.

	Ал Ислам қағидаттарының қыз балаға деген көзқарасы қандай? Оны түсіну үшін ұлық пайғамбарымыз Мұхаммедтің (с.ғ.с.) хадистерінен бірер мысал келтірсек те жетіп жатыр.

	«Екі—үш қыз баланы бағып, тәрбиелеп, бәлиғатқа толтырған адаммен мен Жәннатта бірге боламын».

	«Қыз баланы ер баладан кем көрген кісі менің үмметім емес».

	«Қыздан туған перзенттің ешбір жаттығы жоқ».

	Қазақ отбасындағы қыз бала тәрбиесінде, ұл бала тәрбиесіне қарағанда, біраз ерекшеліктердің бар екенінен әркім хабардар. Өйткені, бұрынғылар айтқандай, «Әйел жолы — жіңішке». Оның о бастағы биологиялық бітім—болмысындағы әрқилы өзгешеліктермен қатар, оның әлеуметтік өмірдегі орнында да біраз айырым нұсқалар бар екені сөзсіз. Бұл жағына тереңдеп бармай—ақ, бүгінгі отбасында еркелетіп ұстап отырған қыз баламыздың күні ертең бой жетіп өскен соң өзге шаңырақтың түтінін түтетіп, ошағының отын жағатын әйел, ана болатынын айтсақ та жеткілікті. Туасы отбасы деген ұғымның өзі — ана деген ұлық ұғымнан тарайды. Бүгінгі қызғалдақ гүлдей баптап бағып отырған қыз баламыздың бұл өмірдегі ең өркенді миссиясы — ана болудан басталатынын әуел бастан ескеретін ересектер әулеті тәрбиенің талай тәлімдерін жасаған.

	Соның ең әуелгісі, біздіңше, ар, ұят туралы ұғым. Ес білгеннен бастап ар, ұятын қызғыштай қорғай білген қыз бала ұлтымыздың қазынасы десек жарасады. Туасы осы ар, ұяттың ұясы — әйел десек жарасады. Бетіне кон жамап алған кейбір еркектерімізге қарағанда, сол тез қуанып, тез күйінетін әйелдеріміздің жүзіне лып етіп шыға келетін сезім толқындарының ар жағында ұяттылықтан туған әсіре әсершілдік жатса керек—ті. Ата—анасы мен үлкендер тарапынан осындай «ұят болады» деген сөзді көп естіп, бойына сіңірген қыз баланың келешегі де жарқын, жарық екеніне сеніміміз зор.

	Кыз баланың келешегін о бастан осылай ойлаған отбасыларда бұрындары талай тыйылымдар болатын. Оның біразы, бәлкім, ескі наным—түсініктерден, тұрмыс қажеттерінен туындаған шығар—ақ. Соның біразы мақал—мәтел, ырым—жырым, насихат сөз ретінде айтылады. Мысалы: «Қызды қырық үйден тыю» дегенді бұрындары шешелеріміздің аузынан жиі еститінбіз. Бақсақ, мұның мағынасы — қыз бала жасынан қыдырма, желөкпе, кезбе болмасын деген қағида екен. Мысалы: «Күн батқан соң Қызды су әкелуге жұмсама». Бұл сөздің ақиқаттығын мен көзіммен көрдім десем болады. Кешегі жаһан соғысынан кейінгі жылдарда алыстағы күзеуде жалғыз үй отырғанда біздің шешеміз тоғыз жастағы тұңғыш қызын күн батқан кезде етекте ирелеңдеп ағып жатқан Қараөзекке су әкелуге жұмсағанда, мұның аяғы әпкеміз Гүлсараның өмірлік мүгедекке айналуымен аяқталып еді... Әйтпесе: «Қызға құрық ұстатсаң да, малыңның күзетіне қойма» дейді. «Қызы көптің — уайымы көп» дейді. Осылай жалғаса береді. Мұның бәрі түптеп келгенде о бастан нәзік, көркем жаратылған ұрпақты әр түрлі андушыдан, зорлықшыдан, қаңқудан, жаладан қорғап қалу ниетінен туғаны анық.

	Шығыс ойшылдары, оның ішінде ғұлама сопылар ұрпақ тәрбиесіне айрықша назар аударып, әр түрлі рисалалар жазып қалдырған. Ол жазбалардың біздің заманымызға сәйкес келетіні де, кереғар түсетін тұстары да бар. Бірақ бәрібір бейжай қалдырмайды. Мәселен, өмір сүрген кезеңі бойынша біздің заманымызға жақынырақ тұрған ғұлама сопылардың бірі Х.Инаят Хан (1882—1927) «Тәрбие» атты көлемді еңбегінде (Москва, «Сфера» баспасы, 2000 ж.) жас ұрпақ тәрбиесін кезең—кезеңге бөліп, психологиялық талдау тәсілімен кейбір қадау—қадау ойларын айтады. Осылардың ішінде біздің тақырыбымызға қатысты кейбір жерлерге көз жүгіртіп қарасақ дейміз.

	Дүниеге келген әрбір сәбидің жан дүниесінде әуелде Алланың қалауымен болған періштелердің мөрі бар. Әрине, бұл үлестен жын—шайтан дегендер де қағас қалмайды екен. Оның үстіне, оған өзінің жер үстінде өмір сүріп отырған ата—анасының қасиеттері де даритын болса керек.

	Сәби жаны — таза айна секілді. Оның қасына мүмкіндігінше қалыс ниетті жаман адамдарды жақындатпау керек. Жаманның кiрi мен ласы жұғып қалуы кәдік.

	Сәби тәрбиесі негізінен екі кезеңге бөлінеді: біріншісі әбден иі қанған балшықтан құмыра жасағанға ұксаса, екіншісі — сол құмыраны отқа күйдіріп, тозбайтын, сынбайтын бұйымға айналдырғанмен бірдей көрінеді.

	Сәбиді көпшілік, қазіргі тілмен айтқанда, коллективтік орта (бұл автор балабақша ұғымына теріс қарайды) тәрбиелейді, жетілдіреді деу артық. Сәби ең алдымен өз отбасында тәрбиеленеді. Онда да отбасындағылардың барлығы бірдей оған біркелкі әсер етпейді. Балақай үй—ішінде бір кісіге еліктеп (мәселен, ұл — әкеге, қыз — анаға) өседі. Баланың үш түрлі ұстазы бар: біріншісі — әке, екіншісі — ана, үшіншісі — мектептегі сүйікті мұғалімі.

	Сәбидің тілі шыққан соң екі жарым—үш жасында—ақ оның рухани дүниесінің қалыптасу кезеңі басталмақ.

	Бала тәрбиесімен айналысатын үлкендер барынша төзімді болғаны жөн. Ашуы тез кісілердің бұл істен аулақ жүргені абзал. Мәселен, қыз бала қуыршақтарын бүлдіріп, бұза бастаса, оған бірден тыйым салудың қажеті жоқ. Бұзып, бүлдіру, тексеру арқылы сәбидің дүниетанымы қалыптасады. Әсіресе қыз балалар тәрбиесінде оларды жасынан тыныштыққа үйретудің маңызы бар. Күніге бір рет ойыншықтарын жинап тастауы, есік—терезені жауып, ең құрымаса бес—алты минут көзін жұмып, тым—тырыс тыныштықта отырған осындай «ережені» дағдыға айналдырған сәбидің жүйкесі де, ой—санасы да сау болып өспекші дейді.

	Бес—алты жастағы сәбидің бойына жаратқан иеміз, Құдай туралы ұғымды біртіндеп дарыта берген дұрыс. Дәл осы кезде сіздің кішкентай ұрпағыңыз сіздің өзіңізге қиындау көрінетін кейбір ғаламдық ой—қиялдарды тезірек қабылдайды екен.

	Туғанынан бірбеткей, айтқанға бірден бас изеп көне қоймайтын сәбилердің тәрбиесіне әуел бастан айрықша көңіл бөлу керек. Бірбеткейлік — жаман мінез емес. Бірбеткей ұл—қыздан кейініректе атақты адамдардың шығуы мүмкін екенін ұмытпағайсыз.

	Ұл мен қыздың ойыншықтары екі бөлек, әр тектес болуы шарт. Ұл балаға, мәселен, қыз балалар ойнайтын қуыршақтарды беру — психологиялық қателіктерге ұрындырады.

	Қыз баланың табиғаты тумысынан — илеуі жұмсақ, көнбіс, икемді, ұл баланың табиғаты бұған қарамақарсы. Сондықтан, мысалы, айтқанға көнгісі келмеген ұлды пәленбай рет отырып—тұрғызып жазалауға рұқсат, ал Қызыңызға айтар ақылыңызды Әлденеше рет қайталасаңыз да қанағат.

	Кыз бала тәрбиесіндегі тағы бір ерекшелік — оны жастай көрсеқызарлықтан, қызық құмарлықтан аулак ұстаудың маңыздылығы. (Қазекең: «Қыздың көзі қызылда» демеуші ме еді? — О.С.). Осы жерде Инаят Хан тағы бір мысал келтіреді. Қайта—қайта айнаға қарай беруді әдет еткен қыз балаға тәрбиеші ұстазы былайша ескерту жасапты: «Сен өстіп айнаға көп қараудан тыйылмасаң, күндердің күнінде айнаның ар жағында жасырынып тұрған жынмен кездесесің», — депті. Біздің шешеміз де баяғыда қыздарына: «Түнде айнаға қарама» деп ұрсып жататыны есімізде... Ғұламаның пікірінше, айнаға көп қарау — қыз баланың әсемпаз болып өсуіне ғана емес, оның бойына өзімшілдік, ашушандық мінездерді дарытатын көрінеді.

	Бұл автор сондай—ақ қыз балаларды жасынан ерекше қымбат киіндіріп қоюдан сақтандырады.

	Бұл автор қыз балаларды жасынан музыкамен, бимен тәрбиелеудің айрықша маңызды екеніне назар аударады. Онда да халықтық классикалық музыка үлгілерін ғана қолдануды ұсынады.

	Өз жұртымыздың ортасында қалыптасқан озық өнегелер де ескірер емес. Соның ең бастысы — қазақ қыздарының қоғамдық өмірдегі орны. Еліміз ежелден: «Гүл өссе — жердің көркі, қыз өссе — елдің көркі», «Судың алдын шым бөгейді, даудың алдын — қыз бөгейді», «Қыздың ерлігі қырғында білінеді, алдына кеп жау жүгінеді», «Қызды лайықты жеріне берсең, ерінің атын шығарады» деген секілді аталы сөздермен әлдеқашан әйел ұрпағының әлеуметтік кеңістіктегі бағасын беріп қойған.

	Дала демократиясы ұл мен қызды бір—біріне қарсы қоймай, таразы басын тең ұстауға тырысқан. Іргелес отырған кейбір отырықшы елдердегідей әйел затының беті—аузын тұмшалап, тіпті ер кісілер отырған дастарқан басына төмен етектілерді маңайлатпай, оңаша «құлып» астында қамау секілді дағды атымен кездеспеген. Ескі өмірде жиірек көрінген жер дауы, жесір дауы — әсте теңсіздіктің асқынуы емес, қайта сол аталарымыздың еркіндік пен ар—намысын аяққа бастырғысы келмеген еркектік ерлік мінезінен туындаса керек—ті. «Қарындастың қамы үшін» деген ұғымның қазақта екі түрлі мағынада — өзіңмен бірге туған қыз, қарындас пен елің, жұртың ыңғайында қолданылуы әсте тегін емес.

	Қоғамның ежелгі номадтық құрылым талаптарынан туындаған кейбір шектеулер болған, бірақ шеткері қағу әдеті жоқ емін—еркін ортада өсіп—өнген қазақ қыздарының ішінен әр түрлі алыптарды дүниеге келтірген құрсағы құтты аналар ғана емес, кезінде ел бастаған көсем шешендер де, жаудың бетін қайтарған қол бастаған батырлар да, төбесінде шырақтары жаHып тұрған әулие—әмбиелер де аз емес еді. Бұл арада аттары аңызға айналған тарихи тұлғаларды түстеп түгендеп жатпағанның өзінде, күні кешегі Желтоқсан көтерілісін алсақ та біраз жәйтті аңғарамыз. Сол сексен алтыншы ызғары суық күндерде қызыл империяның кезекті зорлық—зомбылығына шыдай алмай, топтанып көшеге шыққан ең алғашқы жанкештілеріміз кім еді? ЖенПИ—дің қыздары еді! Ескі өктем отаршыл биліктің кеудесін теуіп, жаңа азаттық заманның жалауын желбіретіп көтерген алғашқы қарлығаштарымыз да осы қыз, қарындастарымыз болды.

	Өткенде де, бүгінде де қазақ қыздары арасынан шыққан, ұрпаққа өнеге боларлық тарихи тұлғалар аз емес.

	Әйткенмен, қазіргі таңдағы ұрпақ тәрбиесінде, оның ішінде қыз балалар тәрбиесінде біраз күрделі мәселелердің күн тәртібіне шыққаны рас. Мен өз басым бұрындары заман қанша өзгергенмен, адамның әу бастағы жаратылымы оңайлықпен өзгере қоймайды деген пікірдің жалынан ұстап жүргендердің бірі едім. Әлі де осы ұстанымымнан қайта қоймағаныммен, соңғы он—он бес жыл аралығындағы әлеуметтік төңкерістердің әсіресе жас ұрпақтың санасына тигізген кертартпа әсер—ықпалын байқаған соң, ШЫнымен—ақ қазақ қауымының ежелден қалыптасқан таным—түсініктеріне нұқсан түсе бастағаны ма деп қобалжиды екенсің. Бұл жерде ақиқи дүниетаным, әлеуметтік психология секілді терең қабаттарға үңіліп жатпай—ақ, кәдуілгі отбасындағы тіршілік пен Тәлімтәрбие иірімдеріне назар аударсақ, ұл өсіріп, қыз өсіріп отырған ата—аналардың көңілін аландатарлық құбылыстар бар екеніне көз жеткіземіз. Технологиялық өркениет қу түлкідей бұландап осылай алға түсе берсе, гуманизм атты «қасқаның» жиі—жиі жәбір көріп, жетім баладай күн кеше бастайтынын естуші едік. Енді капитализм деген мынадай «құбыжықтың» соңына ерген тұста жол—жөнекей адасып қалғандарға қайырылып қарамайтын, қалтасының қамынан басқаға бас ауыртпайтын тегеурінді тап тапырлып өсіп шығыпты, әрі бұлардың дені жастар екен. Жастар — жастарға еліктейді. Ал қазір сол еліктеуге тұрарлық «Қызықтар» тым көбейіп барады. Әсіресе Батыстан келген жабайы «Қызықтар» қала мен даланы жайлап жатыр. Сол қызықтардың ортасында мына сіз бен біздің сорайып бойы өскенмен, ой—өрісі кенжелеп қалған жас өскініміз — ұлдарымыз бен қыздарымыз жүрген жоқ па?

	Бұрынғылар: «Кызды ауылдың иті жатпас» дейді екен. Қыз баланы андушы мен тoрушының көп екенін ескерткені. Ал бүгінгі кейбір қыз, қарындастарымыз андушы мен тoрушыға өзі барып ұрынса керек—ті. Қазіргі қараусыз кеткен жүгенсіздер ортасында қызқарындастарымызды баяғыдай ескі ауылда киіз үйдің маңайын торуылдап жүрген жүректі жігіттер ғана емес, нағыз қаскүнемдер торларына түсірмекке әрекет жасайтыны түсінікті. Кейде тіпті айтуға аузың бармайды... Алматыдағы Сайын көшесінде балғын денесін ақшаға сататын қаракөздер қыдырып жүреді екен деседі. Қазақ арасында мұндай сұмдықты бұрын—соңды естіген, көрген, оқыған ешкім жоқ.

	Қазір көше—көшеде шылым тартып жүрген қаракөз Қыздарымызды да көретін болдық. Былайша қарағанда, Пәлендей жаға ұстарлық жамандық емес секілді, еліктеп—солықтаудан туатын өткінші баландық мінез ғой деп, елемеуге тырысатын ата—аналарымыз бар. Ал сол өткіншілігіңіз тұрақтылыққа айналып кетсе қайтесіз? Қайта ер балаларға еліктеп шылым тартатын қыз балаңыз бәрібір еркек болмайтынын, қыз баланың бұл өмірдегі орны ер балаға қарағанда ерекшелеу, бөлекшелеу екенін алдын ала ұғындырып, иландырып қойғанымыз жөн емес пе?

	Педагогика, меніңше, ең консервативті ілім саласына жатады. Отбасының тәрбиесі де негізінен ежелден бері қалыптасқан, уақыт сынынан өткен Тәлімдерге сүйенеді. Әрине, әр заман талабы туғызатын жаңа құбылымдар ескеріліп отыруы керек. Мәселен, қазіргі қызғалдақтай баптап өсірген қыз балаңызға: «Сенің келешектегі орның — отбасының айналасы, ошақтың қасы» деп үгіт жүргізу — әбестік болар еді. Бірақ теңесудің жөні осы екен деп, ер балаларша бейпіл сөйлеп, еркін жүретін қыздардың келешегі оңбай қалуы мүмкін екенін ұрпағыңызға ұғындыра берсеңіз, құба—құп.

	Ең маңыздысы — біздің ұлттық руханиятымызды (ал тәрбие ісі, әрине, руханият саласына жатады) төменшік халге жеткізіп, қолдарынан келсе мүлдем тұншықтырып тастауға тыраштанатын, бүгіндері «жалпыға бірдей мәдениет» аталып жүрген, кейбір зерделілер «еуропаландыру» деп түстеп белгілеп қойған ағымның арнасына түсіп, адасып қалмас үшін тек ата—аналарымыз бен тәлімгерлердің белсенділігі емес, мемлекеттік идология тарапынан да пәрменді әрекеттерді көруіміз керек.

	Мынадай аңыз—әңгімені сіздер де естіген шығарсыздар:

	Ертеде, есте жоқ ескі замандардың бірінде қазақтың бейбіт жатқан ауылын тұтқиылдан жау шауып кетеді. Сонда қираған ескі жұртта жарақты жаудан жасырынып тірі қалған жалғыз жігіт айнала аласұрып жүріп қора—қопсының ішінде еңіреп жылап отырған әйелін, баласын, қарындасын іздеп тауып алмай ма? Астындағы атына үшеуін бірдей мінгізіп алып, құтылып кетуге шамасы келмесін білген жігіт байғұс сонда не істерін білмей, әуелде қатты қапаға түссе керек. Ақыр соңында өз пайымдауынша ең әділетті байламға келген ол атына қарғып мініп, артына қарындасын отырғызады да, «шу» деп тартып кетеді. Ағалы, қарындасты екеуі былайырақ ұзап шыққан соң:

	— Көке—ау, жеңешем мен інімді неге жауға қалдырып кеттіңіз? — деп сұрайды қарындасы.

	Сонда ағасы:

	— Тірі болсам, қатын — жолда, бала — белде емес пе? Ал бірақ қарындасты қайдан іздеп табармын?! — деп жауап берсе керек.

	Қанасынан шыққан перзентінен қарындасын артық көрген ер жігіттің ұрпақтары, қазір қайда жүрсіңдер?

	30.03.2003 ж.





ӨМІРДЕРЕК


	Қазақ әдебиетіне өткен ғасырдың 60—шы жылдарында келіп қосылған пассионар ұрпақтың көрнекті өкілдерінің бірі Оразбек Сәрсенбай 1938 жылы (30.11.1937) Қызылорда облысы Шиелі ауданының «Жана тұрмыс» ауылында дүниеге келген.

	1945 жылдың күзінде ол «Жансейіт» бөлімшесінде ашылған бастауыш мектепке оқуға түседі. Одан соң «Ақтоған» жетіжылдық мектебін бітіріп, Шиелі ауданы орталығындағы No 45 қазақ орта мектебінде (қазіргі «Ақ Орда» гимназиясы) оқуын жалғастырады. 1957—1962 жылдарда Алматыдағы С.М. Киров атындағы (қазіргі әл—Фараби атындағы мемлекеттік университеттің филология факультетінде оқыған. Жоғарғы оқу орнын тәмамдаған соң Шиелідегі М.В. Ломоносов атындағы орта мектепке қазақ тілі мен әдебиеті пәнінің мұғалімі болып орналасады. Ал 1966 жылы О.Сәрсенбай Алматыға, жастар газеті «Лениншіл жасқа» (қазіргі «Жас Алаш») шақырылып, мәдениет, одан соң әдебиет және өнер бөлімінің меңгерушісі қызметінде болады. Сондай—ақ «Жұлдыз» журналы проза бөлімінің меңгерушісі (1968—1973), «Қазақ әдебиеті» газеті өнер бөлімінің меңгерушісі (1974—1982), Қазақстан Жазушылар одағында әдеби кеңесші, басқарма хатшысы (1982—1986) қызметтерін атқарған. 1987—1993 Жылдар аралығында «Жазушы» баспасының бас редакторы, «Өнер» баспасының директоры (1993—1995), 1996 жылдан бері «Қайнар» баспасының директоры.

	Оразбек Сәрсенбайдың шығармашылық өмірбаяны ауыл мектебінде, кейінірек университетте оқып жүрген шәкірттік жылдардан басталады. Елуінші жылдардың екінші жартысында, алпысыншы жылдардың басында аудандық, облыстық газеттерде, республикалық «Қазақстан пионері», «Лениншіл жас» газеттерінде оның ең алғашқы өлендері мен қысқа әңгімелері жарияланады. Кезінде Қазақстан комсомолы Орталық Комитетінің мақұлдауымен «Лениншіл жас» газетінде (1962 ж. 9 желтоқсан) басылған «1961 жыл» атты публицистикалық поэмасы әдеби, мәдени ортада үлкен дау—дамай туғызып, қазақ әдебиетіне жаңашыл жас буынның келгендігін паш еткен алғашқы шығармалар қатарына қосылды.

	Содан бері жазушы О.Сәрсенбай ұзын саны 30—ға жуық кітаптар бастырып үлгіріпті. Оның әр жылдарда жарияланған «Ыбырай түбегі», «Таңбалы тас», «Тамыр», «Уәде», «Бақыт құсы», «Сағым», «Гүлжаһан», «Жалғыз күрке», «Даңқ» атты повестері қоғам мен адам өміріндегі кезенді оқиғаларды қамтыған эпикалық кесек, кестелі шығармалар катарына қосылды. Сонымен бірге ол қазақ әдебиетіндегі Әңгіме жанрындағы айтулы шеберлердің бірі.

	О.Сәрсенбайдың «Шамшырақ» (1990), «Шеңбер» (1998) романдарында, «Өмірнама» (2005) мемуарлық романында өмір шындығы мен көркемдік шындықты тұтас қараудың, философиялық, психологиялық терең иірімдердің, ұлт өмірінің, ел тұрмысының айшықты, айқын суреттерін көреміз. «Қазақ әдебиетінің алтын ғасыры» аталып жүрген тұста қасиетті сөз өнерінің шаңырағын көтеріп, ұзақ жылдар бойы руханиятымыздың асыл қорына қосылатын аса құнды шығармалар жазып жүрген танымал суреткердің шығармашылық өсу—өркендеу жолы «Беласу» («Курсив», 2008) кітабына енген Ә.Кекілбаев. Ш.Мұртаза, Г.Бельгер, М.Мағауин, Ә.Нұршайықов, Ғ.Қайырбеков, Ә.Сараев, Қ.Ысқақов, С.Иманасов, Ж.Ахмади, С.Досанов, Р.Тоқтаров, Ж.Нәжімеденов, Т.Тілеуханов т.б. көрнекті жазушыларДың мақалаларында біршама толық қамтылған.

	Жазушы Оразбек Сәрсенбай — Қазақстан Республикасы Мемлекеттік сыйлығының лауреаты (2000). Ол сондай—ақ Қазақстан Республикасы Президентінің Жарлығымен «Құрмет» (2000) және «Парасат» (2008) ордендерімен марапатталған. Шиелі ауданының Құрметті азаматы.





	Оглавление

	АДАМНЫҢ ҚҰНЫ ҚАНША?

	ТАБЫНУ МЕН ТАҒУТТЫҢ АРАСЫНДА

	ТУРА ЖОЛДЫ ІЗДЕУМЕН КЕЛЕМІЗ

	МАХАББАТ ПЕН ҒАЛАУАТ

	БАҚЫТ ДЕГЕН НЕМЕНЕ?

	ШАЙТАННЫҢ ШӘКІРТТЕРІ

	ҚАНДАСТАР НЕМЕСЕ БҮГІНГІ ҮШ АНЫҚ

	ҚАНАҒАТ ҚАҒИДАЛАРЫ

	ӘЛ—ФАРАБИ ФОРМУЛАСЫ

	ҚАЗАҚТА ПАССИОНАР ТҰЛҒАЛАР БАР МА?

	БАРАКАТ ИЕЛЕРІ

	СОПЫЛАР САЛТЫ НЕМЕСЕ ТАҚУАЛЫҚТЫҢ ТУРА ЖОЛЫ

	КЕРЕМЕТ ПЕН СИҚЫР НЕМЕСЕ АЛЛАНЫҢ ЖҮЗІНШІ ЕСІМІ

	ӘУЛИЕЛЕР ӘУЛЕТІ

	ШЫНДЫҚТЫҢ ШЫРАЙЫ ҚАНДАЙ?

	ӨНЕГЕЛІ ҚАРИЯЛАРДЫҢ ҚОЛЫНДА ИМАН ТАРАЗЫСЫ БАР

	ДОС ҚАДІРІ — БІЛГЕНГЕ

	ҚЫЗҒАЛДАҚТАЙ ҚЫЗ ӨСІРГЕН ХАЛЫҚПЫЗ

	ӨМІРДЕРЕК





