	Саттар Ерубаев

	Келесі соғыс туралы



	Әңгіме





І


	Менің өте жақсы жолдасым болды. Білесіңдер ғой: кəдімгі өзіміздің Рақмет.

	Ол фальсафашыл да еді. Оның бір қызық категориясы, қалыбы бар еді: ол салыстыру, теңестіру болатын. Өмірдегі барлық құбылысты, өзгерісті осы қалыппен өлшейтін еді. Мен философияда мұндай категорияны көргенім жоқ. Оның үстіне өмірді салыстыруды керек қылмайтын нəрсенің бар екендігін де білуші едім. Бірақ, жолдасымның ойынша, өсудің, өмірдің басты заңы салыстыру сияқты еді.

	– Өзің ойлашы, – дейтін еді ол, – қазіргі өміріміздің қаншалықты жақсы екенін өткен өмірімізбен салыстырып білеміз. Сен бір кило нан сатып алсаң, оны өлшеп бір кило гирмен салыстырып, теңестіріп береді, тағы-тағылар.

	Шынында да, салыстыру саясатта да, ғылымда да, жай өмірде де сансыз рет кездеседі. Егер де екі таяқтың қайсысы ұзын екенін білгің келсе, екеуін теңестіріп, салыстырасың. Тегінде, ғылымдағы өте қиын абстракцияға айналған теңеулердің түбірі, шыққан жері осы жабайы теңестіру, салыстырулар болуы сөзсіз. Күн сəулесі нұрлы-ақ қой, бірақ Исаак Ньютонның байқауы бойынша – бұл ақ түс сансыз түрлі түстердің қосылған түрі, бұл сансыз түстер қосылып, спектр түстері деп аталатын жеті түс береді: қызыл, қызғылт, сары қошқыл, сары, жасыл, көк, қара, көкшіл. Қызыл түс əуеге, суға қара, көкшіл түстен тезірек жайылады. Бұны білу үшін де ең алдымен екеуінің жүйріктігін салыстыруымыз керек шығар. Күн нұры, сəулесі толқынының ұзындығы бір миллиметрдің миллиондаған бөлшегінің бір бөлігінен (миллимикрон) аспайды. Қызыл сəуленің неліктен қара көкшіл сəуледен гөрі тезірек жайылатынын білу үшін, екеуінің толқындарын салыстыруымыз керек. Химия элементтерінің атомдық салмағын алайық. Азоттың атомдық салмағы, 14, 008, неонның салмағы – 20, 173, радийдікі (Ra) – 225, 97. Бұл салмақтардың айырмасын білу үшін бір-бірімен салыстыруымыз керек қой. Екіншіден, азоттың атомдық салмағын көрсететін 14, 008 азот атомымен салыстырылған, теңестірілген сан ғой.

	– Өмірде салыстыруға келмейтін ешнəрсе жоқ. Өсу, даму, кері кету, қозғалыс – барлығын салыстыру арқылы білеміз, – дейтін ол.

	* * *

	Былтыр мен, Рақмет, Лиза, Иван Ленинградтағы Лизаның əкесі, үлкен болса да, өзімізбен құрдас болып кеткен академик Вознесенскийге қонаққа бардық. Академик Вознесенский жер жүзіне атағы шыққан, ұлы білімпаз адам еді. Ол өзі – атақты металлург, онымен қатар кеңес авиациясына көп еңбегі сіңіп жүрген адам.

	Вознесенский – «Орыс авиациясының əкесі» болған атақты профессор Жуковскийдің шəкіртіболған адам.

	Бір күні академикпен көшеде əңгімелесе келе жатып, Рақмет теңестіру жөнінде пікірін айтты. Аркадий Евгеньевич көшені жаңғырықтырып күліп жіберді.

	– Ой, балалар-ай, мұндай қызық болмас. Е... ал менің мына Лизамның əдемілігін кіммен салыстырасыңдар? – деп, қызына қарады.

	Біз де күлдік. Сіркіреп тұрған жаңбыр асфальттанған мостовойды жуып-шайып, құйып кетті. Академик мұны тыңдамастан көшенің ортасында тұра қалды. Біз де тоқтадық.

	– Шынында өзі тіпті қызық нəрсе, ə, – деп, менің иығымнан ұстады.

	Онан соң көзілдірігін сүртіп тұрып, біраз ойланды да:

	– Ертең біздің үйге келіңдер. Мен сендерге бір нəрсе көрсетейін, – деді асығып сөйлеп.

	Біз өзіміз сұранып номерде жататын едік. Мақұл дестік.

	Академик қызының арқасынан қағып, кетіп бара жатты. Біз көпке дейін бұрыштан жасырынып қарап тұрдық.

	Академик те, оның көз алдырмайтын сымбатты денелі өте əдемі қызы Лиза да бізге өте қымбат еді.

	Ертеңінде біз барғанда, академик лабораториясында екен. Оң босаға жақта кішкене əдемі самолет тұр. Біз есікті ашқанда, төрде отырған академик, мұрнының ұшына қарай ысырылған көзілдіріктің үстінен қарап бізді көрді де, қуанып орнынан атып тұрды.

	Амандасып болған соң академик:

	– Кəне, философ, не дедің кеше? – деді Рақметке.

	– Меніңше, өмірде салыстыруға келмейтін зат жоқ, барлық нəрсені сол арқылы білеміз, – деді ол.

	Біз самолеттің екі кісілік кабинасына отырдық. Сол уақытта үйдің іші қараңғы бола қалды.

	Төбеге қарап едік – жайнаған жұлдыз болып кетті. Төменде жер зырылдап артта қалып жатты. Біз ұшып кеттік. Көк аспан ға көтеріліп бірте-бірте жоғарылай жөнелдік. Жерде жыландай иіріліп Нева өзені қалды, сіріңке қораптарындай болып үйлер тұрды. Бірақ мотордың гүрілдеген қатты даусы жоқ, самолет қанатымен əуеге тіліп, сызып бара жатқан сияқты.

	– Бұл не керемет, қалай ұштық, қайда ұштық? – дедім мен қорқып кетіп.

	– Ертеңгі күнге ұшып барамыз, жаным, – деді ұшқыш болып отырған Лиза.

	Сол уақытта əлдеқайда, сонау төмендегі тау беткейінен шыққандай боп, саңқылдап академик даусы естілді. Академиктің даусынан терең қиял қозғалды.





II


	Қазандай қайнап жатқан Токио өмірі бір минутта су сепкендей басылды. Құмырсқаның илеуіндей жыбырлап жатқан алаңдар, көшелер, аузы-мұрнынан шығып адамдар сыймай жатқан бақтар мелшиіп қатты да қалды.

	Токио тал түсте, базардың қызған уақытында, неден екенін белгісіз, қалғыды да кетті. Ұйқыға кетті. Əлденеге асығып бара жатқан бір топ полицейлер дəл көшенің ортасына қисайып жата қалысты. Бір ұрыны қуып бара жатқан ұсақ саудагерлер дүниедегі барлық нəрсені ұмытып, ұрыны құшақтай құлап, екеуі де ұйқы ға батты. Трамвай, машиналар жүрісін тоқтатты. Токио сілейіп, мүлгіп тұрған жансыз тау құсап қалды. Премьер-министр жəне соғыс министрi Асахи кабинетінде бутербродты тістеген күйінде ұйықтап қалды. Генерал Курава жасырынып қаржы министрінің резиденциясына барып, əйелінің тізесінен жоғарырақ жерін сүйіп еді, сол күйінде ұйқыға кетті.

	Токионың 2 200000 халқы ұйқыға кетті. Қалада ұйықтамаған тек екі-ақ адам болды. Бірі – Токио полициясының начальнигі Цусимото, ол алдында тұрған адамдар қылжиып құлай-құлай кеткенде, шошып орнынан қарғып тұрды. Екі қолымен басын ұстап, есік алдына атып шықты. Коридорда өлейін деп жатқан адамдарды көріп есінен адасып, ерсілі-қарсылы жүгірумен болды. Көзі терезеден көшеге түсіп кетіп, құлап жатқан мыңдаған адамдарды көрді.

	– Тұрыңдар, – деп айқай салды күндегі əкімшілік əдетімен.

	Бірақ начальнигінің алдына келуге қорқатын полицейскийлер елең қылмай, созылған аяқтарын жинап та алған жоқ.

	Начальниктің көзі аларып, бетінен қаны қашып, не істерін білмей, үлкен шкафтың ішіне енді де кетті. Үш минуттан кейін Токио өмірі қайтадан басталды. Керемет ұйқыны полиция начальнигінен басқа ешкім білген жоқ.

	* * *

	Император қызы – принцесса Цюжукай сұлу ұйқыдан тұ рып, күндегі əдетімен айналы бөлмесіне барды. Бұл бөлменің төрт қабырғасы да айна-тұғын. Принцесса жалаңаштанып айна ға қарады, назданып түсін құбылтып, мың бұралып, өз денесіне өзі əуестенеді. Бір оң жағынан, бір сол жағынан бұрылып, аппақ денесіне, қылдай беліне, түзу əдемі аяғына қаранды.

	* * *

	Дəл осы уақытта Токионың шет жақтағы бір жұпыны үйінде 35-терге келген зор денелі кісі отырды. Бұл – империя профессоры Кувяси еді. Кувясидің алақанында кішкене дөңгелек айна тұр. Айна бетінен жаңағы принцессаның төңкерілген кеседей бір емшегі көрініп тұр. Кувясидің аузынан сілекейі ағып, айнаны бір айналдырып жіберіп еді, принцессаның оймақтай дөңгеленген аузы көрінді. Тағы бір айналдырып жіберіп еді, принцессаның аппақ күн тимеген тамағы көрінді. Кувясидің көзі қарауытып, денесі дуылдап, есі ауып, принцессаны құшақтағандай болып айнаны төсіне баса құлай кетті.

	Профессор басын көтеріп қайтадан айнаға қарады. Айнада ештеңе жоқ еді. Ауыр күрсініп орнынан тұрды, қисайған галстугін түзетті. Телефонға барды.

	– Полиция, – деді маңызды түрде сөйлеп...

	Полиция начальнигі генерал Цусимото кабинетіне ешкімді кіргізбей, жаңа ғана болған керемет есінен адастырып, қалың ойда отыр еді. Телефон сылдыр ете қалғанда селк ете түсіп, трубканы ұстай алды.

	– Кəне, сөйлеңіз, не керек? – деді жау қуғандай асығып, даусы дірілдеп.

	– Начальник, – деді профессор, – Токио халқы үш минут ұйықтап алғанда, тек сіз ояу болдыңыз. Көргеніңізді ешкімге айтпаңыз, ешкім білмесін, болмаған күнде менен жақсылық күтпеңіз. Начальниктің көзі шарасынан шығып кете жаздады. Бүкіл халықты ұйықтатып тастаған адам мұнда екен ғой! Қолынан трубка түсіп кетті. Безгек ұстағандай бар денесі дірілдеп, қалшылдап қоя берді. «Ойпырмай, құдай сақтай гөр...» – деді ерні-ерніне жуыспай. Начальник қайтадан трубканы алды.

	– Бүкіл Токио ұйықтағанда, сіз ояу қалған себебіңізді білесіз бе? – деді жай шыққан профессор даусы.

	– Жоқ, – деді начальник өзеурей түсіп.

	– Алақаныңызға қараңызшы...

	Начальниктің алақанына көбелек қанатын ұстағанда жұғып қалатын жұмсақ майлы ұнтақтай бір сары нəрсе жағылған екен.

	– Ойпырмай, мұны неге көрмедім, – деді ішінен.

	Начальник орнына отырды. Бүкіл Токионың тағдыры өз қолында екені есіне түсіп, қорқынышы басылайын деді. Маңызданып қойды да, ойға батты.

	– Токио өміріндегі болған уақиғаларға мен жауап бермегенде кім жауап береді? Мұны сөзсіз табу керек! – деді құлшынып.

	Хатшы кірді.

	– Күллі тыңшыларды шақыр. Мемлекеттік маңызы бар өте тығыз тапсырма бар , – деді генерал қабағын түйіп.

	Хатшы кетті.

	Алақанындағы генералдың есіне түсті. Қолынан сескеніп, біртүрлі бата алмады. Қорқыныш қайта айналып соқты. Кенеттен алдында тұрған оң қолын жұлып алып, өзінен қашықтатты. Бұл өз қолы емес, денесіне жабысқан бір пəле сияқты болып сезіледі.

	«Өй, осы мен бала боп кетермін», – деп, қорқынышты елемегісі келді. «Мен бүгін бір-ақ адамның қолын алып едім, ол кім еді, ə?» Ойына түспей-ақ қойды. Алақан ойлатпады. Ойын бөле берді.

	– Табу керек, табу керек!

	Басы мең-зең болып кетті. Жүрегі суылдап кетті. Кімнің қолын алғанын ойлап отыр ма, жоқ, алақанын ойлап отыр ма, оны өзі де білмейді.

	– Су, су, су əкел! – деп генерал айқай салды.

	Химия королі Тояманың бұрынғы хатшысы Момодзо өте қызық адам еді. Тіпті қиялшыл еді.

	Бұдан бес жыл бұрын банктің жұпыны қызметкеpi болып жүргенде, «бүкіл Жапония байлығы менің қолымда болса» деген ой қайда барса да оның алдынан көлденең тартылатын да тұратын. Өзі осы қиялды шынымен жүзеге асады деп ойлайтын.

	Сөйтіп жүргенде император театрының артисткасы – қарындасы Сада-Санға химия королі Тояманың есі кете құмар болып, жақындасқанның арқасында Тоямаға хатшы болып еді. Бұл орын қарындасының 55-тегі шалға денесін сатуы арқылы қолға түсіп отырғанына сəл қызарайын десе де, Тояманың байлығы, беделі арқылы қиялым жүзеге асады деп айрықша қуанып, жүрегі лүпілдеп мəз болуда еді.

	Бала күнінде бір он бес күн физика сабағын оқығаны бар. Сондықтан болуы керек, өзін үлкен физик санайтын. Химия короліне:

	«Біз физикпіз, химияға аз түсінеміз» деп те айтып салған. Момодзо профессор Кувясимен өте жақсы таныс еді. Профессордың фантазиялары, қауіпті, өте батыл жоспарлауы, түсініп болмайтын қиын чертеждері оны еліктіріп əкететін, кей уақытта қорқып та кететін. Есікті ашып профессорға кірерде жан-жағына алақтап қарап, сескеніп, біреу қуып келе жатқандай болатын.

	Сонда да:

	– Тəжірибеге керек қаржыны Тоямадан алып берем, – деп уəде де берген профессорға.

	Бірақ бір күні князь Тояма Момодзоны шақырып алып, секретарьлықтан босатқанын айтты.

	– Сен маған хатшы болуға жарамайсың, маған ақ пен қараны, иприт пен кислородты ажырата білетін адам керек, – деді.

	Момодзо ештеңе айта алмады, шығып кетті.

	«Қарындасым тұрғанда неге қам жейін» деді. Бірақ бір айналып келіп, есіктен сығалап еді, төсі, иығы жалаңаш қарындасы, император театрының артисткасы Сада сұлу диванда жатыр. Князь Тояма артистканың төсін иіскеп, көзін жұмып елтіп отыр екен. Артистка аяғын көтеріп, диванның үстіне салды. Жұқа көйлек ысырылып, аяғы тізесінен жоғарырақ жалаңаштанды. Князьдің көзі қызарып, құтырған иттей, артистканы құшақтай алды. Осы уақытта, неге екенін өзі де сезбей, Момодзо есікті ашып кеп жіберді.

	– Кет, кет, жоғал! – деді қарындасы басын көтеріп алып. Момодзо ес-түсін білмей шыға жөнелді. Содан қайтып ка-

	питалисті де, қарындасын да көрген жоқ.

	* * *

	Көшеде келе жатып ұйықтап қалғандардың ішінде химия королінің бұрынғы хатшысы Момодзо да бар еді. Бұл орнынан тұрып, көзін ашып алғанында жыбырлап түрегеліп жатқан адамдарды көрді. «Бұл не?» – деп таң қалды. Бірақ өзінің де жатып тұрғанын сезген жоқ. Келе жатып үстінің шаңына көзі түсті. Оған да таң қалды. Біраздан соң трамвайға мініп, қаланың батыс жақ шетіне қарай тартып отырды. Момодзо кішкене екі қабат үйдің терезесінің алдынан өтіп бара жатып тоқтай қалды. Кейін шегініп қабырғаға жабысты.

	Үйдің ішінде профессор Кувяси қолын көкірегіне басып етпетінен құлап кетіп еді.

	Профессор Кувяси полиция начальнигіне телефон соққан да Момодзо есіктің алдында тұр еді. Профессор «Токио халқы үш минут ұйықтап қалғанда тек сіз ояу болдыңыз», – дегенде, Момодзоның ойына бағанағы көшедегі уақиға түсті. Үстінің шаң болғаны есіне түсті. Көзі аларып, төбе шашы тік тұрды. Айқайлап жіберуге сəл-ақ қалды. Көзге көрінбейтін əлдебір нəрсе келіп тамағынан буындырып, дыбысын шығармай қойғандай болды.

	«Ешкім білмесін, болмаған күнде менен жақсылық күтпе ңіз», – деді профессор даусы. «Мені біліп қойды деп қазір жойып жіберер», – деген ой Момодзоға сап ете түсті.

	– Қаш, Момодзо, жаныңның барында, – деді өзіне-өзі. Аяғының ұшынан басып, кейін қарай зыта жөнелді.

	* * *

	Момодзо көшеде келе жатқанда көзіне полиция начальнигі генерал Цусимото елестеді. «Бір есікке, бір төрге жүгіріп, кірерге жер таппай жүр ғой», – деді. Бір уақытта қарап келе жатып начальникке жаны ашып кетті. Генералды Момодзо жақсы білетін. Былтыр мұның қарындасының соңына біраз о да түскен, сол кезде Момодзомен танысқан. Ол кезде генерал Токио полициясының начальнигі емес еді.

	Артынан, начальник болған соң, «Момодзо, бізге келсең қайтеді?» – деп те айтқан. Енді осы уақытта жұмыссыз жүргенде оған айтса, сөзсіз орналастырады. Ол тіпті жақсы адам. Шіркінай! Қап, сондай жақсы адамның мынадай пəлеге кездесіп, сау басы саудаға түсті-ау! Қап!..

	Момодзо трамвайға да мінген жоқ, жай басып баяу келе жатыр. Момодзоның ойына ежелгі қиялы түсті. Жапония банкелері... завод шахтылары... принцессаға үйлену.

	Кенет Момодзоның көз алдынан бір нəрсе жарқ ете қалғандай болды. Жүрегі лүпілдеп, көзі жайнап, езуі күлімсіреп қоя берді.

	– Е, Момодзо, ойыңды бір жерге жинап алшы, кəне, нең бар, нең жоқ...

	Бірақ «қайтадан ойланайын» дегенде, жаңағы қуаныштың дəлелдері құйрығын ұстатпай, зым-зия жоқ боп кеткендей болды. Бетіндегі күлкі, қуаныш та өшіп, ізі жоғала бастады. Бір секундта күлкісі қашып кетті. Бір уақытта бетіне қайтадан қуаныш жүгірді... Тұра жүгірді.

	«Айтам... айтам! Үлкен сыйлық береді...»

	Момодзо жайырақ жүрді. Күріш арқалап бір кемпір кетіп бара жатты. Момодзо көңілденіп кетті: «Ойпырмай, неткен жақсы кемпір еді», – деп өзінен-өзі күлді.

	Момодзо полиция басқармасының алдына келе бергенде, полиция начальнигі генерал Цусимото жинаған тыңшылар тиісті тапсырмаларын алып, Токионың бұрыш-бұрышына тарауға шығып бара жатқан еді.





«ҚАНЖАРЛЫ ОҚЫМЫСТЫЛАР ТОБЫ»


	Дəл Токио халқы ұйықтап қалатын түні «жас офицерлердің» тілі «Қанды қанжар» газетінде Токио университетінің профессоры Авенің мақаласы шықты. Мақаланың басы – «Қанжарлы оқымыстылар тобы».

	Бұл мақаласында белгілі профессор барлық ғылымдардың əкесі деп хирургияны жариялапты. Хирургия операциясы мен соғыс операциясын салыстыра келіп, екеуінің де еріккендердің ермегі емес, болуға тиісті заңды нəрсе дейді. «Жан алқымға тығылған Азияға қанды операция керек. Тек самурайдың қанды қанжарымен Азияны желпіндірген большевизмді кескілеп, турап алып тастауға болады. Орал тауы – Кеңес Одағының қыр омыртқасы. Дəл осы қыр арқаны балталап отырып, Ресейді қақ бөлу керек. Сөйтіп, Шығыс жағын самурайлардың жемтігі етіп алдына тастау керек. Дүниежүзін билеуге жаралған жапон ұлтына осы керек. Енді ғылым шетте тұра алмайды. Ғылымның əрбір қадамы осы қанды қанжардың керектігін дəлелдеп отыру керек. Хирургтің пышағы барлық ғылымда да болуы керек. Ғылым ұраны абстракция емес, соғыс болу керек. Жапон ұлтын құдай жер жүзін билеуге жаратқан. Мұны епископ Кедзе де дəлелдеп шықты. Ендеше, осы жапонды құдай тапсырған жұмысты орындау жолына түсіруіміз керек», – деді. Профессор мақаласының аяғында бүгін «Қанжарлы оқымыстылар тобының» съезі болатынын айтыпты.

	Профессор Аве Хоккайдодан шыққан бір өндіріс магнатының баласы еді. Əкесі орыс-жапон соғысын бастаушылардың бірі болған, қазір «үлкен соғыстың» жағындағы адам. Жапония фашизмінің ұйымы – «жас офицерлермен» тығыз байланысы бар Кухара концернінің басты акционері. Фашизм, соғыс жолына түскен Сеюкай партиясына ықпалы күшті адам еді.

	Профессор Аве өзінің өмірінде ешбір білімнің гранитін тісі батып мүжіген адам емес. Ол мамандығын əлденеше өзгертті. Ол ешуақытта маман болған жоқ, ғылым туын жамылып шыққан көп ойдың, пікірдің жуындыларын таратушы, соған рецензия жазушы болды. Бірақ əке бағы, дəулеті, беделі оны əжептəуір көтеріп тастады. Ғылым жəне соғыс деген тақырыпқа жазған үштөрт мақалалары арқылы «жаңа ғылымның» – ұлт ғылымының атасы деген атаққа иеленді. Сөйтіп жүргенде ұсақ журналдардың рецензенті Жапония профессоры деген атақ алды. Токио университетінің генетика кафедрасына отырып алды. Генетика ғылымының негізін салған Австрия білімпазы Иоганн Грегер Мендельдің тұқым қуу жөнінде заңдарын ебін тауып өзінше пайдаланды.

	– Белгілі екі түрлі ескілікті, яки жəндiктi шағылыстырсаң – тұңғыш гибрид екеуінің біреуіне-ақ ұқсап туады, екіншісінің белгілері көрінбейді, – деді Мендель.

	Көрінген белгі – басым белгі, көрінбей қалған белгіні – рецесипті белгі деп атаған Мендель. Екінші рет шағылыстыруда екі белгінің екеуі де көрінеді, т.т.

	Міне, Мендельдің осы заңына «сүйеніп», профессор Аве бүкіл Шығыс халықтарының «тұқымдас» екенін тапқан. Мендель тəжірибесін аяғынан басына қарай жүргізіп, неше түрлі буын мен руларға, ұлттарға, таптарға бөлініп кеткен Шығыс халықтарын жапон ұлтынан тұрады, бəрін жаратқан жапон ұлты деген қисын ашқан.

	Бірақ мутация заңы бойынша қандай нəрсені болса да қоршаған орта өзгертіп жіберді.

	Мысалы, «Klebs Vеrоnukа chamaedrsis» өсімдігін дағдылы өсетін жерінен алып, суық, жарық, сəулесі мол жерге əкеп өсіргенде, оның гүл шығатын жеріне жапырақ шыққан.

	«Vanessa levana» деген көбелек көктем уақытында ұшып жүреді, «Vanessa prossa» деген көбелек жазда ұшып жүреді, біріншісі сары болады, екіншісі қара қоңыр болады.

	Вейсманның байқауы бойынша, шынында бұл екі көбелек бір көбелек екен, тек температураның əсерінен жылдың екі мезгілінде түсін өзгертеді екен.

	Камбала деген балық былай өмір сүреді. Бұл балық жас уақытында суда жүзіп жүреді де, белгілі бір жасқа келгенде судың түбіне шөгіп, сол жамбасымен қимылдамай жатып алады да, қозғалмай осылай өмір сүреді. Осы уақытта балықтың сол көзі оң жағына көшіп кетеді. Сөйтіп, балықтың екі көзі де оң жағында болады да, сол жағында көз қалмайды. Мұнымен қатар қараңғы жақтағы бетінде пигмент болмайды.

	Кеннинген тəжірибе жасап, осы балықтарды жабық авкариумнің ішіне салған. Тек аквариумнің түп жағы əйнек, бұл əйнектен жарық түседі, сонда жарық түскен балықтың бауырына қоңыр пигмент пайда болған.

	Ауа райы малдың жүнінің ұзындығына, қалыңдығына көп əсерін тигізеді.

	Жер астындағы суларда өмір сүрген протер деген жəндік жүрген жерінде жарық сəуленің жоқтығынан көзі көрмейді. Бірақ оны Каммерер жарыққа ұстап асырағанда көзі көре бастаған екен. Міне, мутация заңы осы. Өскен орта, жағдайлардың жəндікке, өсімдікке тигізетін əсері осылай болады.

	Профессор Аве осы өскен ортаның əсері бүкіл Шығыс халықтарын өздерін жаратқан самурай ұлтынан тіптен қашықтатып, өзгертіп жіберді деп қисын шығарды. Профессор Авенің бұл «қисындарынан» қандай қорытынды шығатыны өзінен-өзі белгілі.

	Егер де барлық халықтың шыққан жері жапон ұлты болса, онда Жапония барлығына құдай болып есептеледі. Барлық халық жапоннан тараса, олар сөзсіз жапон қол астына қарауы керек. Егер ол халықтар қазір өзгеріп, құдайын танымай кетсе, онда соғыс арқылы таныту керек. Бұған профессордың «Қанды қанжар» газетіндегі жоғарғы мақаласы дəлел. Міне, профессор Аве осындай адам еді.

	* * *

	Момодзо полиция басқармасына кірді. Қалай жүрерін білмей аңқайып тұр еді, сарт етіп ашылып, бағанағы жолда көрген кемпір ішке құлап түсті. Сирек мұртты кішкентай ғана, тығыршықтай полицейский кемпірді түйгіштеп, итеріп, жоғары ала жөнелді. Момодзо орнынан қимылдамай қалды. Сəл қимылдаса – тығыршықтай полицейский артына жалт қарап, көріп қалып, мұны да қосып айдап əкететіндей болды.

	Кемпірді алып кетіп қалды. Бірақ қорқыныш мұның жүрегін суылдатты. Еш жазықсыз, кетіп бара жатқан кемпірді қамап қойды, ал бəлеге өзі ұрынып жүрген Момодзоны қамап қою қиын ба? Момодзо полиция басқармасынан қалай шығып кеткенін сезбей де қалды.

	Бір көше айналған соң бағанағы қуанышы есіне түсіп, қобалжып біраз тұрды. Бірақ қалайда полицияға қарай басқысы келмеді. Бармауына себептер іздеді. «Оны айтқаныма маған еш теңе бермес. Ең болмаса тауып бергенге сыйлық береді деп бəйге жариялайтын шығар? Одан да күте тұруым керек...»

	Момодзо жай жүріп келе жатты. «Мен айтсам – ертең профессор Кувяси «саған кім айтты?» деп генералды қысса, ол қорыққаннан мені айтып қойса, не болар еді. Мені жойып жіберер еді...» Момодзоның төбе шашы тік тұрды. Сөйтті де, өзінің қорыққанынан өзі ұялды... «Өй, бұл қорыққандық емес, əшейін дос адам болған соң ұят болады да», – деп өзін-өзі ақтады.

	«Полицияға айтқаннан келер пайда болмас, одан да профессормен ортақ болып, табысын бөліссек қайтеді?»

	Бірақ полиция десе қамау есіне түсіп, профессор десе бағанағы көрген уақиғасы есіне түсіп, ешнəрсеге беттетпей қойды.

	Момодзо жол тапты: қарындасыммен ақылдасайын деп тұра жүгірді. Өзі де анадағы уақиғадан кейін олай қарай қадам баса алмай, баруға желеу таба алмай жүр еді. Тіптен жақсы болды.





«ШЫҒЫСТЫҢ СҰЛУЛАРЫ»


	«Шығыстың сұлулары» – əйелдер сататын зынахана еді. Үлкен əдемі залда қамалған қойдай жүзге тарта əйелдер отыратын. Бұлардың киімдері де, сымбаттары да түрлі-түрлі келіп, тек кəсіптері ғана бір-ақ нəрсе болатын. Еркектер келіп таңдап жүріп, біреуін алып жоғары номерлерге кететін. Токиодағы ең қызу сауданың бірі осы əйелдер саудасы еді.

	Бірақ жаңағы əйелдердің бəрі бірден қызу саудаға түспейтін. Іштерінде аса сұлуларын қолды-аяққа тигізбей Токио буржуалары, чиновниктері бір минут тұрғызбайтын. Ал жұпынылаулары арзан болатын да, ана сұлулардай қолдан-қолға өтіп жүрмейтін. Бірақ соңғы уақытта «Жас офицерлер» ұйымының мүшелері келіп, сауданы қыздырды. Əйелдер өте шаршап, түнде жатарда төсектеріне ес-түстерін білмей құлайды. Таңертең кешегі ішкен арақ, билеу, темекінің көк түтіні бастарын мең-зең қылып, барлық денелері сал болып қимылдауға жарамай қалатын. Бірақ, амал не, тұрып, кешегі өмірді қайтадан бастайтын.

	Белі бұралған кербез гейшілер, империяның мақтаны болған гейшілер осылай өмір сүретін.

	Бұл əйелдер сататын үйдің жанында театр болатын. Бұл театр эротикадан, еркек пен əйелдердің жақындасуынан басқа ешнəрсе көрсетпейтін. Əрине, театрға келушілердің көбі оны көрген соң, əйел жататын үйдің тұрғылықты қонағы болып алатын.

	Бəрінен қызығы, ойынның артынан келгендерге зынаханада мынадай сұлулары бар деп əйелдерді біртіндеп сахнаға шығарып, жанды жарнама ететін. «Қанжарлы оқымыстылар тобының» съезі осы «Шығыс сұлуларының» театрында ашылды. Ашылар алдында театр иесі сұлу əйелдерін сахнаға шығарып, «заявкелеріңді бере берсеңдер де болады» дегендей болды. Шынында қанжарлы оқымыстылар жаңа көрген əйелдерінен таңданғандарын айтып, конторға барып, өздеріне меншіктеп жатты.

	Асакодан келген – я офицер екені, я ғылымпаз екені белгісіз бір делегат үй иесіне келіп:

	– Ең əдепкі көрсеткен О-кей сұлуды менің еншіме беріңіз, – деді.

	Үй иесі күліп, жайдары ғана:

	– Ол болмайды ғой, О-кей сұлу профессор Авенің меншігінде ғой, – деді.

	Делегат сасып қалып, кешірім сұрап шыға жөнелді.

	«Қанжарлы оқымыстылар тобы» – «Жас офицерлер» мен Сеюкай партиясының мүшелерінен құралған топ. Бұл топ ұйымдасқалы – екі жыл. Топтың программасы – үлкен соғысты тез бастау. Сондықтан съездің ашылуына Жапония фашизмін бастаушы адмирал Арахидің өзі қатысты. Съезді топтың президенті профессор Аве ашты.

	Съездің күн тəртібі: Азия жəне соғыс... Тағы біраз мəселелер.

	Токио газеттері съезд күнделігін үзбей жазып тұрды. Əсіресе Сеюкай партиясы көсемдерінің бірі Ламомото Тейдзироға жақын «Күні шыққан ел» атты газетке «Қанжарлы оқымыстылар тобы» деген сөйлемді өзінше өрнектеп, «Қанжар мен оқымыстылар тобы жасасын!» деп үлкен аншлаг берді.

	Токио газеттеріне үлкен сенсация болған нəрсе – профессор Дойхараның «Мимикрия жəне Жапония» деген баяндамасы болды.

	Газеттер Дойхараны мақтап, суреттерін қос-қостап басып, аяққолын жерге тигізбей жатты.

	Керек десеңіз, «Berliner tagblat»-тың Токиодағы тілшісі профессор Авемен əңгімелеседі. Профессор Авенің «Дойхара – империя ғылымының көгінде туған жарық жұлдыз, бұл жұлдыз Темірқазық сияқты, барлық адасқандарға компас болады» деген сөзін Германия газеттері түгел басты. Домей Цусин агенттігі съезд хабарын Жапонияға тегіс таратты. Степани агенттігі де көп еңбек етті.

	Профессор Дойхара отставкадағы генерал еді.

	Не себептен екені белгісіз, əйтеуір, генерал Дойхараның əскери карьерасы құлап түскенмен, кейін ғылымға ұмтылғаны да рас. Осы соңғы март реформасында əскер арасында арахишылдық ықпалы күшті болған соң, оны қоймай жүріп отставкаға шығарған. Генерал жас күнінде Оксфорд университетінде оқып жүргенде атақты Паултонның мимикрия жөнінде бес-алты лекциясын тыңдаған. Содан соң бұл университетті тастап, соғыс жолымен кеткен. Бірақ мимикрияны біртүрлі жақсы көретін. Тағы бір айта кететін нəрсе – бұл генералдың профессор деп аталуы. Бұл ат съезге келгенше жоқ еді. Осы баяндамасымен байланысты, неден екені қайдам, журналистер, газеттер профессор деп атап кетті. Əйтеуір, ең əдепкіде біреу профессор деп айта салып, содан осылай тарап кетуі сөзсіз.

	Енді газеттер хорын шулатқан Дойхараның баяндамасына келейік.

	Мимикрия деген сөз – еліктеу деген сөз. Былайша айтқанда, бір жəндіктің (көбелек, шыбын) қасиеттерін екінші жəндіктің иемденіп алатыны жөніндегі ғылым. Ендеше, мимикрия көбінесе жəндіктер жөніндегі ғылым. Дарвин кезінде болмаса да, мимикрия Мендельоқуы(менделизм) кезінде пайдаболды. Вецтің, Уоллестің көрсеткен фактілеріне Дарвин өте қуанып, қосылатынын білдірген. Паултон жəндіктер түсінің үшке бөлінетінін көрсеткен. Бірінші апотетикалы түс – көз бояушылық. Жəндіктің түсі жүрген жеріндегі шөптің, өсімдіктің түсімен бір түстес болып, көз ге түспейді. Бұған дəлел – құмдағы кейбір жəндіктер түсінің сұр болуы, көк шөп арасындағы кейбір жəндіктердің көк болуы.

	Екінші – бір жəндік екінші бір жəндікке өте ұқсас болады. Бұл бірінің біріне еліктегенін көрсетеді. Міне, осы басқаға еліктеуші жəндіктің түсін псевдоапосемитикалы түс дейді.

	Бірінші – апотетикалы түсі бар жəндік көзге көрінбегендіктен жауға жем болмайды.

	Екінші – псевдоапосемитикалы түсі бар жəндік «еті ащы, иісі аңқыған», жеуге жарамайтын жəндіктердің «тонын жамылып» жауға жем болмайды.

	Үшінші – апосемитикалы түсі бар жəндік шынында еті ащы, жеуге жарамайтын болғандықтан жауға жем болмайды.

	Профессор Дойхараның қорытындысы бойынша, жəндіктердің, аң, адамдардың өмірі біреуге жем болмай, біреуді жем қылу үшін күрес болмақшы. Сондықтан барлық халықтың, оның ішінде Жапонияның мақсаты қалай да біреуді жеу болады.

	Дойхара Жапонияның жемі туралы айта кетіп, жержүзі мемлекеттерін екіге бөлді:

	1) Апосемитикалы мемлекеттер.

	2) Псевдоапосемитикалы мемлекеттер.

	Біріншісі: «жеуге келмейтін» еті ащы – Германия, Италия сықылды мемлекеттер. Бұларға тию керек емес.

	Екінші: жеуге жарайтын, сөзсіз жейтін мемлекеттер. Бұлар біріншілердің «тонын жамылған», сондықтан да жапон солқылдақтары алданып, жеуге жарамас деп жүр. Міне, осы қателікті жойып, жапон халқының тоятын алып беру керек.

	Мəжіліс артында Арахи сөйледі. Ол басты жаудың – Кеңес тер Одағы екенін, тез үлкен соғысты ашудың, ол үшін өкіметтің «Сеюкай» мен «Жас офицерлерге» көшуі керек екендігін айтты.

	– Азияның шөбі қуарып, шаңы аспанға шығып кетті. Оны қанмен суару керек, – деді адмирал Арахи.

	Оқымыстылар түрегеліп, айқайлап, адмиралды құрметтеді.

	* * *

	Химия королінің бұрынғы хатшысы Момодзо қарындасы ның үйіне жүгіріп келді. Есіктен жүгіріп келіп, көрген-білгенін сыбырлап соғып жатты. Қарындасының «тұра тұр» дегенін де байқамады. Бір уақытта ішкі үйдің есігі ашылып кетті.

	– Ол – кəдімгі физик Кувяси ме? – деді химия королі. Момодзо есінен айрылып, отырып қалғанын да сезбей қалды.

	* * *

	Ертеңіне химия королі Тояма Авені кабинетіне шақырып алды.

	– Енді қисыны келмейтін қойыртпақ ғылымды қойсаң да болады, – деді сөз аяғында король, – біздің жігіттер профессор Кувясиді өлтіріп, чертеждерін, аппаратын алып келеді, адам ұйықтататын химиялық элементтер. Аппараттың иесі – мен, оны істен шығарған сен боласың, мақұл ма? – деді.

	Профессор корольдің алдына жығылып, аяғын құшақтай алды. Ертеңіне түнде «Жас офицерлер» тобы өкімет үйлерін қамап, өкімет басыларын өлтірді. Сөйтіп, өкіметті өз қолдарына алды. Премьер-министрлікке адмирал Арахи отырды. Полиция да, өкімет əскері де қарсы шықпады. Өкімет фашизм қолына көшті.

	Жапон фашистері үлкен соғыс жағында екенін, Кеңестер Одағымен тез соғыс ашатынын айтты. Ашық декларация жариялады. Сол күні газеттер Токионың шетінде бір шұңқырдан белгілі профессор Кувясидің сүйегі табылғанын хабарлады. Оның аппараты жөнінде бір ауыз сөз жазылмады.





ІІІ


	Арахи өкімет басына келгелі программасын орындауға бар күшін салды. Кеңес үкіметімен соғысты бастады. Жапония императоры жалпы мобилизация туралы декретке кеше ғана қол қойды. Бірақ самурай тұқымдарының Улан-Баторды басып алғанына бес күн болып қалды.

	Хабаровск, Владивосток, Иркутск қалаларының соғыс жағдайына көшкеніне де бес күн болды.

	«Polkice Belovaxtr» газетінің майдандағы тілшісіне Жапония армиясының бастығы адмирал Арахи:

	– Біз Орал тауына жеткенше тоқтамаймыз. Орал тауының бергі жағы түгел Жапон империясының қолына көшуі керек, – деп жауап берген.

	Бірақ Кеңестер Одағының шекарасынан өтіп, Жапония əскері бір қадам да баса алмады. Империя самолеттері шекараға ұшып келеді де, артиллерияның отына шыдай алмай, алдынан дауыл соғып, көкірегінен итергесін қайқайып барып, кейін қарай ұшып кеткен қарға құсап, ізімен қайтады. Кейбіреулері оқ тиген құстай, жер сүзе құлап, шекара үстінде қалады.

	Бірақ Токио табыс дабылын қағып жатты. Улан-Баторды алғаннан бері Жапония газеттері бұл хабарды көкке көтеріп, əскербасылар құрметіне тост көтерумен болды.

	Өкіметке жақын газетте жапон өндіріс корольдері жазған «Жаңа намаз» текстісі басылып шықты. Бұл тексте «Я, құдай, өзіңнің ұйғаруың бойынша, Оралға дейін жерді империяға қаратамыз» делінген. Бұл намаз текстісін жоғарғы шіркеу орны бекіткен, əрбір жапон ұлына осыны бұрынғы намаз орнына оқы деп тапсырған.

	Улан-Баторды алу құрметіне Токио байлары арасында күні-түні бал, банкет, той болып жатты. Тіпті князь Куваяси 1930 жылғы күнделіктерін газетке басып, ондағы «болашақ соғыста Жапония Улан-Баторды басып алады, содан əрі Кеңестер Одағына ауыз салады» деген жерін бетке ұстап, өзін əулие деп жариялап жатты.

	Токиодағы орыс ақтарының газеті Улан-Баторды қалай алғаны жөнінде осы бес күн ішінде бір роман да жариялап үлгерді. Бұрынғы Петербург салонының гүлі болған, қазір Токио кабагінің швейцары эмигрант жазушы «бір жапон офицеріне он моңғол қызының қалай таласқаны» туралы сілекейі ағып тұрып жазады. Тіпті жапон жігіттерінің əйелдер сүйетін бір өзгешелігі бар деп, кешегі патшалы Ресей «патриотының» аузынан суы құриды.

	Осака қаласындағы күйеу алмай қойған 49-дағы кəрі қыз қолын кесіп, қанын ағызып, бөтелкеге құйып, адмирал Арахиге жіберіпті.

	«Самурайдың қанымен қылышыңды суар, ол ешуақытта қайрылмайтын болады», – деп жазыпты. «Бұл еш еркек көрмеген таза қыздың қаны», – деп те қойыпты 49-дағы «жас ару».

	Бірақ кəрі қыздың қаны ешнəрсеге сеп бола алмады. Владивосток пен Хабаровскіге дейін Уссури өзенінен, Хабаровскіден Манчжурия станциясына дейін Амур өзенінен өтем деушілердің сүйегі суда қалып жатты.

	1904 жылғы орыс-жапон соғысында орыс эскадралары түгелімен су түбіне кеткен. Арахишылар осы соғыста да сондай табысқа жетеміз деп ойлаған.

	Шынында, бұл теңіз соғысының үлкендігі Цусимадан кем болған жоқ. Бұны біз түгел келтірейік:

	7 август күні Владивостоктан 200 миль жоғары Совет атты порттың жанында ашық теңізде 10.000 тонналық 3 крейсер, бір авианосецтен құрылған жапон эскадрасы көрініп қалды. Корабльдерден аспанға 12 самолет көтеріліп, қалаға қарай тартып отырды. Ойламаған жерден бұл самолеттер портты қалаға бомба тастады, елді үрейлендірмекші болды.

	Сол кезде порттан теңізге үш жеңіл крейсер, екі эсминец шықты. Толқынсыз ашық теңізде жапон снарядтары кеңес крейсерлерінің орнын сипалап, таба алмай жүргендей жан-жағынан түсіп, теңіз суын таудай етіп, аспанға лақтырумен болды. Сегіз дюймді зеңбіректерден атылған бір снаряд кеңес крейсерінің біріне тиіп, өрт басталған соң кейін қайтып кетті.

	Крейсерсіз қалған флангіге күш төгіп, кеңес эскадрасын қусырып, жапондар қалаға жақындай түсіп, порт гаванын ата бастады. Осы уақытта порттан жиырма кеңес самолеті көтеріліп, жапон самолеттерінің атакасына қарамай, жапон эскадрасының үстіне шықты. Бомбылар теңіз бетінің тас-талқанын шығарды. Бір крейсер жамбастап біраз жүріп, суға шөгіп, жоқ болды.

	Жапон самолеттері кеңес самолеттерінің астына түсіп, төменнен жоғары қарай пулеметпен ата бастады. Бір уақытта екі жақтың самолеттері де қашуын қойып, бір-біріне ұмтыла түсті. Əуедегі соғыс басталды. Екі самолет соғысып, жанып, теңізге түсіп жоқ болды. Жапон авианосецінен тағы бес-алты самолет көтеріліп, тура қалаға тартып, порт үйлеріне, радиостанцияға, складтарға, жағадағы қамалдарға бомбы тастады. Портта өрт басталды. Кеңес самолеттері екі бөлініп, бір бөлегі қалаға ұмтылды.

	Порттан тағы екі крейсер ашық теңізге шығып, кеңес эскадрасы жапондықтарды беттетпеді. Кеңестің бір истребителі екі жапон бомбовозын құлатты. Сонда ашық теңіз жақтан жапонның екінші эскадрасы келді. Артиллерия бет бақтырмай кеңес эскадрасын кейін ығыстырды. Келген эскадрадан тағы 20 самолет көтері ліп, аспанда темір құстар қаптап кетті. Кеңес эскадрасы төмен Владивостокке қарай жылжыды. Қаланың жау қолына өтуі күмəнсіз болды.

	Сол уақытта жапон эскадраларының екі жағынан екі кеңес сүңгуір қайығы келіп қалды. Олар торпеда тастады. Жапон эскадралары бетін бұрып кейін кетті. «Асахиякрен» қатардан шықты.

	Осы уақытта Уссури таулары жақтан шегірткедей қаптап, көкжиекті қара ноқатқа толтырып 200 гидропландар көрінді. Жапон самолеттері Хоккайдоға, Лаперуза бұғазына қарай тар тып отырды. Үрейі ұшқан жапон эскадралары да олардың соңынан селтеңдеп ерді, кеңес самолеттері қуа жөнелді.

	* * *

	Жапон флоты екі бөлініп Владивостокке аттанды. Бірі Хоккайдодан шығып, Сангар бұғазынан өтіп, ұшы-қиырсыз төңкеріліп жатқан теңіз толқынымен тура Владивостокке келе жатты.

	Екіншісі Корей бұғазынан өтіп, тіке тартып отырды.

	Адмирал Уланага жапон эскадрасына «Совет» портынан Лаперуза бұғазына қарай шегін дегенде, флотының күшін жол жақ қа аударып жіберіп, Корея жағынан келіп, Владивостокты ба сып алмақшы еді. Тынық мұхит флотының эскадралары кейін қайтқанда, Сангар бұғазынан келе жатқан жапон эскадралары алдынан шығып, Тынық мұхит эскадраларын кейін шегінді ріп, жіңішке Татар бұғазына тықпақшы еді. Сол жеңнің ішінен шығармай жоқ қып жібермекші еді.

	Адмирал Уланаға Ельзанмен радио арқылы хабарласып, жақын арада жау жоқ екенін біліп, алға қарай тарта түсті.

	Патруль жасау үшін крейсер дивизиясы мен эсминец флотилиясын бөліп, флотты Лезан гаванына қарай бұрды.

	Осы уақытта линкор эскадрасынан 500 метр жерде жүрген сүңгуір қайық сезіліп қалды. Сүңгуір қайық екі торпедо таста ды. Торпедодан кашып, флот кейін шегінді. Бірақ алдынан бір сүңгуір қайық тағы білініп, о да екі торпедо тастады. «Како» мен «Пуконың» оң порттары тесіліп қисая бастады.

	Атыс шықкан жаққа эсминецтер ұмтылды, сумаңдап іздеп жүр. Минаны олай да, былай да тастайды. Жапон флотының Корей проливінен бері қарай өткенін естіп, Тынық мұхит флотының екі сүңгуір қайығы терең теңіз түбінде екі сөтке жүрді. Үшінші күні жапон флотына кездесіп, қасқыр тиген қойдай үркітіп, линкор эскадрасының екі кораблін жаралап, қатардан шығарып, ізін таптырмай жоқ болды. Жарты сағаттан соң адмирал Уланага енді қорқыныш жоқ деп, эскадраларды гаваньға апарды.

	Сангар бұғазына шыққан жапон эскадралары 9 август күні тынбастан жүріп, Владивостоктан жоғарырақ 350 миль жердегі позицияны алды. Алға, барлауға жіберген самолеттер кеңес самолеттерімен айқасып калды. Сағат бестер шамасында 200 самолет аспанды қаптап кетті. Бірі шыңды қалықтап, біреулері төменде жүрді. Жанталасқан əуе соғысы басталды. Көп самолеттер суға құлап батты. Кейбіреулері аспанда соғысып, теңізге түсті. Əуе соғысы кезінде 12 жапон эсминецтері оң флангіден алға ұмтылды. Оған қарсы солтүстік жақтан келе жатқан кеңес эсминецте рі көмектесіп, 6 дюймді зеңбіректен ата бастады. Оларға қарсы кеңес крейсерлері шығып, соғыс күшейді. Сол флангіден майдан сызығына 10 000 тонналық 4 жапон крейсері келіп, 8 дюймді зеңбірекпен атып, бір кеңес крейсерін қатардан шығарды. Оған көмекке 10 000 тонналық 5 кеңес крейсері келді. Татар бұғазы жағынан кеңес эскадралары келіп, жапон эскадраларының артынан шығып қоршап алды. Лезан гаванындағы жапон эскадралары майдан болып жатқан жерге қарай қозғалғанда, алыстан ататын теңіз жағалауындағы кеңес артиллериясы көлденең жүргізбеді.

	Онан соң бұл эскадралар орағытып бару үшін, теңіздің ішіне қарай кетті. Бірақ алдынан Тынық мұхит эскадралары шыға келді. Жапон флотының бұл эскадралары да қоршауда қалды. Арты – жағалау артиллериясы, алды – кеңес корабльдері.

	Адмирал Уланага қателескенін жаңа сезді. Адмирал Уланага Кеңестер Одағының жапон теңізін алақандай жер қоймай, қаптап кететін осыншалықты зор флоты бар деп ойламаған еді. Жау күшін бағаламау – теңіз соғысында ең басты қауіп.

	Жапон авианосецтері мен крейсерлерінен 100 шақты самолет көтерілді.

	Кеңестер Одағы жақтағы теңіз жағалауынан да 100 шақты самолет ұшып келді. Су дауылпаздары айқаса бастады.

	Енді жапон теңізіндегі соғысқа Тынық мұхит флоты мен жапон флоты тегіс қатысты. Соғысқа араласпаған бір корабль, бір гидроплан қалмады. Крейсерлердің де, самолеттердің де саны уақыт-уақыт сайын көбейе түсті. Майданның бір шеті Владивосток, бір шеті Сангар бұғазына дейін барды. Көрініп жатқан теңіз беті соғыс сахнасына тарлық қылды.

	Өртенген самолет, корабльдер, жарылған снарядтар теңіз ішін өрт қылып жіберді, теңіз қайнап асты-үстіне шығып жатты.

	Қоршалған жапон эскадралары Тынық мұхит флотының қатарын жарып өтіп, негізгі күшке қосылу үшін алға ұмтылды. Алдынан 10 000 тонналы төрт крейсер артиллерия отына қарамай алға шықты. Артынан эсминецтер ерді. Кеңестің үш линейный кораблі олармен соғыс ашты. «Касанаги» мен «Менсейто» қатардан шықты, төрт эсминец су түбіне кетті. Олардың орнын жеті жапон жеңіл крейсері келіп басты. Бұның бəрі үлкен кеңес крейсерінің сегіз дюймді зеңбіректен атқан снарядтарының астында қалды. Беттей алмай кейін қайтты.

	Адмирал Уланага эскадралардың қоршауда, кеңес снарядтарының ойнағында, өте қауіпті жағдайда қалғанын сезіп, қалайда жау қоршауын жарып шығуды бұйырды.

	Артиллерия оғын жаудырып, крейсер эскадрасы, эсминец флотилиясы атакаға шықты. Оның артынан қатарын жайып 10 000 тонналық крейсерлер, эсминецтермен қоршалған көп эскадралар алға ұмтылды. Бірақ екі жақтан атылған снарядтардың түскен жерінен өте алмай, көп корабльдер өртеніп жатты. Біразы суға батты. Бірақ алға ұмтылу тоқталмады. Осы уақытта екі кеңес сүңгуір қайығы келіп, торпедалар тастады. Жапония эскадралары быт-шыт болып жан-жаққа қашты. Бір-екі корабль соғысып та қалды. Бірінің оң бөксесі тесіліп, су жұтып қатардан шықты. Осы жағдайды пайдаланып, кеңес эсминецтері минаға кезек берді. Жақындасып атысты. Екі жақтың бірнеше эсминецтері соқтығып су түбіне кетті.

	Содан сағат 10-да жапон эскадралары көп корабльдерінен айрылып, Корей бұғазына қарай бұрылып, зорға құтылды. Екі бөлінген жапон флоты қосылды. Сөйтіп, теңіздің Корея жағасына қарай кетті. Кеңестің флоттарымен айқасуда адмирал Уланага Цусима соғысын екінші рет көрмекші еді. Белгілі Ресей ғой деп, табысты болатынына сөзсіз сенетін еді. Іс жүзінде олай болмай шықты, топас орыс адмиралының Цусимадағы эскадраларындай, теңіздің толқынына əлдеқашан батқанын сезейін деді. Орыс моряктарын теңізге салып, тоғытқан қойдай қылып империя зеңбірегінің аузына қарай айдайтын Рождественскийлер мен жапон адмиралдары енді кездесе алмас.

	Сорлы арахишылар дəуірден ұтылған екен, осылардан жарты ғасыр бұрын туса ғой, ауыздарын толтыра қан ұрттар еді. Адмирал Уланага соғыс сахнасын теңіздің Корея жағалауына алып кету ге тырысты. Сүйеу болмаса, жеңу қиын. Корея жаққа жақындап, жергілікті күш пен авиацияның үздіксіз көмегін пайдалану керек. Кем боп қалған жерде толтырып отырмай болмайды. Адмирал Уланаға қаша ұрысып, жауды резервтегі күші жаққа алып кетуге тырысты. Жау мұны сезді, бірақ қорыққан жоқ.

	Қазіргі соғыста жеңіп шығудың басты шарты авиация ғой.

	Сондықтан да Уланага барлауға самолеттерін жіберді. Тағы əуе соғысы басталды. Жапон теңізінің көгі жарылып, күні тұтылғандай болды. Көкте де, суда да мотор гүрілі, тарсыл-гүрсіл снаряд даусы қаптап кетті. Аспан суға, су аспанға араласқан тас-талқан болды. Самолеттерді авианосец крейсерлер үздіксіз атып жатты. Бірақ кеңес самолеттері теңіз бетін шағаладай қаптап кетті. Владивосток жақтан көктемде келетін құстардай келді де жатты. Жапондықтардың тек авианосецтеріне салып алып келген самолеттері төтеп бере алмады.

	Əуе соғысымен қабаттасып екі жақтың екі эскадрасының арасында ұрыс болды. Бұлар 10 000 тонналық крейсерлерден құрылған: қарулары да теңбе-тең. Соғыс алыстан атысудан басталды. Онан соң екеуі жақындасып аралары 25 километр болды. Бір жапон кораблінің палубасын снаряд талқандап жіберді, борты тесілді, лезде су жұтып, корабль батып кетті.

	Біраздан соң екі жақ та көп зиян тапты. Кеңестің линейный корабльдері көмекке шықты. Жапон эскадралары есінен адасты.

	«Каконың» алдыңғы жағы суға батып кетті. «Пузияма» қатардан шығып, портқа қарай кетті. Енді екінші жапон эскадрасы келді. Бірақ мұны кеңес корабльдері снаряд астына алып, жолатпай кейін қайтарып жіберді. Жапонның линейный корабльдері келді.

	Жапон флоты ығыса түсті. Кеңес флоты да жапон эскадраларын Владивосток жаққа айдамақшы болды. Екеуі де маневр жасап, шырқ айналумен жүрді. Жапон флоты терістік шығысқа, кеңес флоты терістікке бет алды. Бір жерде екі флот тағы кездесіп қалды... Кеңестің эсминец флотилиясы жапонның жеңіл крейсерлеріне атака жасады. Ешқандай қарсылыққа қарамай, жаңбырдай жауған снарядқа қарсы алға ұмтылды. Бұл уақытта екі жақтың флоты да жақындап келіп қалды. Жапонның жеңіл крейсерлері атакаға шыдай алмады.

	Енді кеңес флоты эсминецтеріне тағы бір атака жасап, жаудың үрейі ұшқанын пайдаланып, үлкен соғыс ашпақшы болды.

	14 август күні Тынық мұхит флотының командирі Кеңестер Одағының маршалына жапон флотының негізгі күшін жойып, қалғандарын кейін шегіндіріп, қуып жібергені жөнінде рапорт берді.

	* * *

	Бұл сұмдық жапон флотының жеңілуі артынан іле-шала болды. Кеңестер Одағы суда да, құрғақта да жеңіп, интервентшілерге Қызыл Армияның күшін көрсетті. Жапондар кейін қашты. Майдан сахнасы екі-үш күн тыныс алды.

	Міне, бұл сұмдық осыдан үш күн өтіп, төртінші күні таңертең болды.

	Бүкіл Қиыр Шығыс шекарасындағы Қызыл Тулы армия бір секунд ішінде ұйықтады да қалды. Жауынгерлер ешнəрседен қаперсіз өз жұмыстарын атқарып жүргенде, бастары мең-зең болып, денелері ауыр тартып, талықсып, көздері жұмылып ұйықтап, құлай-құлай кетісті. Майдан линиясында ұйықтамаған бір адам қалмады, тек бір деревнядағы штаб ұйықтамай қалды. Ол майдан линиясына жіберілген күштің алқымына ілінбей қалса керек. Инженер Төлепов самолет, автомобиль, танк, поезд, корабльдерді алыстан тоқтатып тастайтын машинасын Қиыр Шығыс майданында сыннан өткізуге келгеніне үш күн болған еді. Академик Вознесенский Төлепов аппаратына сынаушы комиссияның мүшесі болып келген еді.

	Қиыр Шығыс армиясын ұйықтатқан жапон профессоры ның ультракүлгін сəулесі бір секунд ішінде Токиодан Кеңестер Одағына жетіп, барлық армияны ұйықтатып үлгерген.

	Бірақ Қиыр Шығыста штабтан басқа екі-ақ адам ұйықтамай қалған, олар: инженер Төлепов пен академик Вознесенский еді.

	Дəл ультракүлгін сəуле келген секундтың басында ракетопланға мініп, Жапонияны айналып, листовка таратып, жаңағы секунд бітпей қайтып оралған еді. Сөйтіп, бір секундта 5000 километр жерге барып қайтқан еді.

	Адам ұйықтайтын сəуле келгенде бұлар Жапонияда болып, ояу қалған еді.

	Келген соң академиктің басы айналып, əлсіреп, талықсып төсекке жатып қалды.

	Инженер Төлепов лабораторияға келіп, қызметіне кірісті. Осы уақытта есік ашылып кетті, екі жапон офицері кіріп келді.

	– Көтер қолыңды! – деп біреуі айқай салды.

	Инженер Төлепов қолды қалтаға сала беріп еді, артынан біреу ұстай алды. Жалт қараса, артында да екі офицер тұр екен.

	Төрт мылтық төрт жағынан тірелді.

	Инженер өлерін білді. Стол үстіндегі микрофонға көзі түсті.

	«Аппараттың қайда екенін айтсам ба екен», – деген ой сап ете қалды. «Қой мыналар біліп, жойып жіберер» , – деді.

	Сонан соң микрофонға аузын таяп:

	– Қиыр Шығыс армиясын жапон ғылымпазы ұйықтатып тастады. Ертең Москваны, Донбасты, басқа ірі қалаларды ұйықтатып, Кеңестер Одағын басып алмақшы. Мен инженер Төлепов, өліп бара жатып, Кеңес Одағына қасық қаным қалғанша...

	Бұл өзінен-өзі неге сөйлеп тұр деп таң қалып тұрған офицер түсіне қойып, мылтықтың шүйдесімен желкеден қойып жіберді. Инженер етпетінен түсті.

	Бірақ инженер Төлеповтің өліп бара жатқандағы ащы даусын микрофон бір секундте жер жүзіне түгел жайды.

	Төрт офицер инженер Төлеповтің қол-аяғын байлап тастады. Біреуі пышақпен инженердің жуан желке тамырын қиып жіберіп, бір насосты тығып қойды. Насос бір тамшы да қалдырмай инженердің қанын сорып алды.

	Төлепов өліп қалды. Ашық көздері əйнектей көкшіл тартып кетті, жүрегі тоқтады.

	Əбден өлгенін білген соң офицерлер шыға жөнелді.

	* * *

	Академиктің бойына қуат кіріп, басын көтеріп алғанда, Төлепов жоқ екен. «Ол лабораторияда болар» деп, орнынан тұрып сонда барды. Сілейіп өліп жатқан инженерді көріп, жүгіріп келіп құшақтай алды.

	– Рақмет! Аппарат қайда?! – деп айқай салды.

	– Рақмет! Лизаға не деймін, Рақмет қайда деймін? Академиктің көзінен бірінші рет жас шықты.

	«Аппарат, аппарат» деді есі ауыңқырап! Командармның тапсыруы бойынша сынаудан кейін Рақмет аппаратының қайда екенін оның өзінен басқа тірі жан білмейтін. Қай қалада, қай жерде екенін ешкімге айтпаған. Рақмет летчиксіз самолетті жерде тұрып радиомен басқарғандай, аппаратын радиомен жүргізетін.

	Академиктің көзі Рақмет қанын сорып алған насос пен үлкен шыныдағы бес литр қанға түсті. Академик қолын апарып еді, ұйып қалған қара қошқыл қан əлі жылы екен. Рақметтің өлгеніне жиырма минут болған еді. Академик орнынан қарғып тұрды

	«Автожектор» атты қолдан жасаған жүрек-машинаны əкеліп жүргізді. Машинаның трубкасын Рақметтің желкесіндегі қан шыққан жеріне жапсырды. Пышақпен өзінің желке тамырын қиып жіберіп, насосты тыға қойды. Насос академиктің қанын тартып алып кетіп жатты. Машина-жүрек кəдімгідей соғып, жылы қанды Рақмет тамырларына тарата бастады. Бес минуттан кейін өліктің ерні қозғалды, бірден кездескен жарықты жатырқап, көзі жұмылыңқырады. Бірте-бірте жанданып, пульсі жүре бастады. Рақмет бір күрсініп, саусақтарын жұмды. Даусын шығарды. Сөйтіп, жүрегіне тамырларынан қан тарап, өз өкпелері кислородпен дем ала бастады. Рақмет басын көтеріп алды. Бірақ академик өліп қалған еді.

	Академик алдында «өзім өліп, біреуді тірілтсем қайтеді» деп те ойлаған жоқ.

	Ал Рақмет аппараты өте қымбат еді. Аппаратты сақтап қалу, Отанды мына пəледен сақтап қалу ниеті көп ойландырған жоқ еді. Өзі өліп, біреуді тірілту біртүрлі заңды нəрсе құсады оған. Жығылып бара жатқан біреуді əшейін сүйеген тəрізді ғана болды. Ол өзінің өлетінін, өліп бара жатқанын, өлгенін сезген жоқ. Ал оның барлық ойы Рақметтің тірілуінде болды. «Қайтер екен» деп шыдамай, тірілгенше асықты. Бірақ Рақмет денесіне қан жүгіре бастаған сайын, мұның денесінде қан азая түсіп, ол жанданған сайын бұл əлсіреп, ақырында Рақметтің тірілгенін, өзінің өлгенін сезбей кетті.

	Əрине, академик өзінің де, неше түрлі самолеттерінің де, бір минутта айды айналып келетін ракетопланының да Отанға қымбат екенін білетін.

	Бірақ академикке бəрінен бұрын өз еліндегі миллиондаған адамның тірлігі қымбат еді. Сондықтан да академик өзінен, өзінің самолеттерінен миллиондаған адамдарға өлім əкелетін жаудың корабль, самолеттерін тоқтатып тастайтын аппаратты артық санады. Сондықтан да ол «өлсем бе екен, өлмесем бе екен?» деп ойланған жоқ. Жауапты міндетті атқарғандай болып өліп кетті.

	Рақмет орнынан қарғып тұрды. Өліп жатқан академикті көр ді. Барлық сырға түсінді. Бірақ ойлануға уақыт жоқ еді. Отан үлкен қауіпте тұр еді. Рақмет желкесін таңды. Жүгіріп далаға шықты. Штабқа барды. Бір сағат өтпей-ақ ұйықтап қалған екі жүз мыңдаған қызыл ерлердің орнын айналадағы колхозшылар басып, позицияны жауға бермеген екен. Он минут өтпей-ақ Рақмет айрықша тапсырыс алып, ракетопланға мініп, Тынық мұхитқа қарай бет бұрып жоқ болды.

	* * *

	«Қиыр Шығыс армиясы ұйықтады» делінген суық хабар бір минутта сумаңдап кеңес еліне – Москвадан Мурманскіге ұшты. Орал тауларын аралады. Астраханьды аралап, Каспий теңізін толқындатты. Қазаннан қалықтап өтіп, Кавказ тауын жаңғырықтырды. Алты айлықты алты аттап, суды кешіп, тас таптап, Арқаны басып асқақтап өтті суық хабар.

	Орап өтіп Оралды, Обь өзенін жағалай мұз боп жатқан терістік боранына бой бермей, аязына қарамай, Айсберг, Трост, Солтүстіктің теңізін сықырлатып тербетті суық хабар.

	Каспийді кесіп, Қарақұмды басып өтіп, Памирдің шыңына шығып, Азияны айқайлап оятты суық хабар.

	Облыстан ауданға, қаладан деревняға, заводтан шахтаға, таудан тасқа секірді суық хабар.

	Сонау Балтықтан Ростовқа дейін, Қара теңізден Камчаткаға дейін, Каспийден Сахалинге дейін, Памирден Мурманға дейін, Байкалдан Таймырға дейін, Амурдан Анадырьға дейін еркін жатқан 170 миллион кеңес халқын аяғынан тік тұрғызды суық хабар. Ерікті өскен ел едің – еркіңді жояйын депті ғой, еркін жатқан ел едің – етегіңнен тартайын депті ғой, ер боп өскен ел едің – еңсеңді түсірейін депті ғой, Еділ-Жайық екі өзен, Енисей мен

	Ленаңнан қан ағызайын депті ғой, – деді суық хабар.

	Бас білмей өскен асау бақытыңды, қойынға сыймайтын қуанышыңды құртпақшы болыпты ғой, бақытты өміріне қанды қолын сұғып, ен далаңдағы еркін өскен егісіңді самурай етігімен таптамақ болыпты ғой, – деді суық хабар.

	Қырмызыдай Қырымыңды, құлпырған Кавказыңды, қазыналы Қазақстаныңды, топырағы сап алтын, тасы гауһар, меруерт, жоқшылықты білмеген, қуаныш пен бақыты бəйшешектей гүлденген бүкіл социалистік Отаныңды – самурай солдаттарының казармасы, Токио саудагерлерінің лавкасы етпекші болыпты ғой, – деді суық хабар.

	Суық хабар сумаңдап 170 миллион халықтың үстінен атойлап өтті. Белін буынып, жүгіріп далаға шықпаған адам қалмады Отанда.

	Планетаның алтыдан бір бөлегін, Шығыс Европаны жер қайысқан адам басып, құмырсқаның илеуі етіп жіберді.

	Қаны қарайған халықтың ашуы ішіне сыймай, эфирді айқаймен толтырып, жерді дірілдетті. Түнімен халық ұйықтамады, жарылған факельдер шығыс Европаны жап-жарық қылды. Таң ата Отанның миллиондаған адамдары қалаларға ағылды. Он мыңдаған қалалардағы жұмысшылар қатар түзеп олардың алдынан шықты. Бір күннің ішінде Кеңестер Одағында 200 000 митингі өтті. Халық ашуы тасыған судай байлау бермей кеңес жерін алып кетті.

	– Социалистік Отанға қия қадам басып көрсінші, – деген айқай көкті тітіретті.

	Одақтың барлық түпкірінен Москваға телеграмма жауды. Ұлы халық данышпан көсеміне шын берілгендігін білдірді.

	Жауға аттануға рұқсат сұрады. Бір жүз жетпіс миллион адамның қосылып: «Жасасын партия!» – деп уралаған даусы бүкіл Европаны жаңғырықтырып, ел құлағын елеңдетті. Жер жүзі қосыла айқайлады.

	Сол күні жер жүзінің обсерваториялары Кеңестер Одағының барлық ауданында жер сілкініп, тоқтамай қойғанын жариялады. Жер сілкінткен халықтың қайраты мен ашуы еді.

	Сонда 170 миллион халық: «Біріміз қалмастан Отанды қорғауға аттанамыз», – деген еді.

	* * *

	Кеңестер Одағының геройы Молоковтың Арктикадағы Диксон аралында жатқанына бес күн болды. Боран ұйтқып, бір қадам жерді көрсетпеді. Самолеттің ұшуына ешқандай жағдай болмады.

	Түнде радио арқылы суық хабарды естісімен Москваға рұқсат сұрап телеграмма берді. Жауап күтіп түнімен ұйықтамады. Самолетін сылап-сипап боранда жүрді де қойды.

	Ертеңіне таңертең рұқсат келгенде боранның күшейе түскеніне де, ұшу мүмкіншілігінің жоқ екендігіне де қарамастан, самолетке мініп, долы боранға араласып, кабинада отырып самолеттің тұмсық жағын көре алмады. Қазір тауға соқтығып қалуы да мүмкін. Боран самолетті бір жоғары, бір төмен лақтырып, желге қарсы ұшқан қарғадай қылды. Демде самолет денесі мұз боп қатып қалды. Бірақ Молоков өлім туралы ойлаған да жоқ еді.

	Москваға жер жүзінің барлық түкпірлерінен 200 000 ғылымпаздар ұшып келді. Барлығы да «уақиғаның болған жері – Қиыр Шығысқа» жіберуді талап етті.

	Хабарды естісімен Швейцарияда ауырып жатқан ұлы жазушы Ромэн Роллан Москваға ұшып келді.

	– Кеңестер Одағы мынадай халге түсіп жатқанда, жата алмадым, – деді ұлы жазушы Москва жұмысшыларына.

	Қиыр Шығыс армиясының ұйықтап қалған хабары жер жүзі не түгел тарады. Ұйықтататын аппаратты ойлап тапқан Аве атты профессор екен деген хабар жер жарды.

	Байлар газеттері кеңес үкіметі енді құрыды деп шулап жатты. Адмирал Арахиге герман генералы Геринг құттықтау телеграмма соқты.

	Бірақ жер жүзінде жұмысшылар, еңбекшілер митинг ашып, Кеңестер Одағын қорғау қамына кірісіп жатты. Коминтерн үндеуін жер жүзі еңбекшілері қарсы алып, ұлы көсем атына мың миллиондаған телеграммалар келіп жатты. Осының ішінде Кеңестер Одағы жағында екенін, көтеріліс жасап капитал үстемдіктерін құлататындықтарын білдірген жапон жұмысшыларының телеграммалары да бар еді.

	Кеңестер Одағында 170 миллион адамның əрқайсысының бірбір самолеті бар еді. Бұл бір кісілік кішкене авиетке еді. Авиетке кез келген жерден ұшып, суға да, далаға да, қырға да, ойға да қона беретін самолет-əмпавия1. Бұнда қанат жоқ, тұмсығы снарядтай сүйір, сондықтан əуе кедергісі аз болады да оқтай зымырайды. Сағатына 400 километр ұшады. Мұны басқару да оңайлатылған еді. Авиация өндірісі орасан күшейіп, жеке адамдардың пайдалануына арналған кішкене авиеткелерді миллиондап шығарған. Арзан болғандықтан халық мұны ат орнына алған. Азамат соғысы уақытындағы «Пролетариаттар, атқа мініңдер!» деген ұран сияқты, ұлы көсем «Кеңес халқы, самолетке мініңдер!» деп ұран тастаған.

	Содан, жас демей, кəрі демей, халық ұшу өнерін үйреніп, бір жарым жылдан кейін 170 миллион кеңес халқы самолетке мініп аспанға көтерілген.

	17 август күні таңертеңгі сағат 8-де Москвадағы Қызыл алаңда тұрып Кеңестер Одағының маршалы команда берді. Он минут өтпей-ақ 170 миллион самолет аспанға көтерілді.

	Əйел демей, еркек демей, жұмысшы, колхозшы, білімпаздар, академик, жазушы демей, кеңес халқы түп-түгел жауға аттанды. Əрбір адам өзінің кімнің қарауында екенін, қай эскадрилияда екенін жақсы білетін.

	Сегізден 15 минут өткенде, ұлы маршалдың командасымен кеңес халқы – 170 миллион самолет Тынық мұхитқа қарай тартып отырды. Шығыс Европаның аспаны түнеріп, жерге сəулесі түспей, күндізі түнге айналды. Ұшқан халық алдында жұмысшышаруа Қызыл Армиясы келе жатты. Самолеттердің арты Ленинград, Мурманск, Минск, Киев, Одессадан көтерілгенде, алды Владивосток, Хабаровск, Николаевск, Охотскіден көтерілді.

	Самолеттердің оң жақтағы флангасы толқынды Қара теңіз үнімен жоталы Кавказ тауларын өрлей, долы Каспийдің жиегін жағалап, Орта Азияның құмы мен шөлін баса, Памир шыңында қалықтап, Индия шекарасымен зымырап, көкке өрлеген Хантəңірінен асып, Қытай шетіне көлеңкесін түсіре, жапон аралдарына қарай кетіп жатты.

	Шегірткедей қаптаған самолеттер Шығыс Европаны басып, күн көзін тұтылдырып, қара бұлттай түнеріп, дауылдай көтеріліп келе жатты. Сағат он болғанда, самолеттердің алды Жапония аралдарын басып өтті. Көктемде келген тырнадай шұбатылып, эскадрилия артынан эскадрилия өтіп жатты. Сағат төртте Жапон теңізі мен Тынық мұхит аралығындағы Жапония үстінде 170 миллион самолет қалықтап, күндізгі сағат 5-те Жапонияның түні басталды. Күні тұтылды. 170 миллион самолет жік жазбастан Жапония үстінде қара бұлттай төнді де тұрды. Империя жеріне ешқандай күн сəулесін түсірмеді. Əрбір самолет жан-жағына электр тозаңын септі. Бұл тозаң самолеттер арасындағы саңылау жерді тұманмен тығындады. Бұл тұманның қоюлығы, тығыздығы, қалыңдығы сонша, ешқандай күн сəулесін өткізбеді. Империя профессоры аппаратының ультракүлгін сəулесі де бұл тозаңнан өте алмады. Есінен адасқан Токио аспанға қарап, электрмен жазылған жазуларды оқыды:

	«Біз бір топ жапон империалистеріне бола ұлы жапон халқының қанын төккіміз келмейді. Жапон халқы! Төбеңде түнеріп тұрған 170 миллион кеңес елі. Жапон фашистері тыныш өмірімізге арам қолын созып, сендердің де, біздердің де қанымызды төкпекші болды. Буржуазия үстемдігін құлатып, Компартия басшылығымен Совет өкіметін құрыңдар!

	Жапон солдаты!

	Кеңес халқы саған достық қолын созды. Мылтығыңның ұшын кейін бұрып, жапония империализміне қарсы шық!»

	Сағат 6-да самолеттер төрт қабырғалы төбесі жабық үй боп Токионы қоршап, ішіне алды. Токио самолеттерден жасалған үлкен сарайдың ішінде қалды.

	«Кішкентай қарсылық болса, 170 миллион бомбы тастап, Жапонияны жоқ қылып, Тынық мұхит пен Жапон теңізінің арасын қосып жібереміз», – деді электр жазуы.

	Содан соң бір миллион қызыл əскер мінген самолет Токионы айнала қонды.

	Сонда арахишылар үлкен авантюра бастамақшы болды. Аппаратты жүргізіп, 170 миллион адамды ұйықтатып, самолеттерді бомбылармен жерге құлатып, Жапонияны да, Кеңестер Одағының да барлық адамын да өртеп, Тынық мұхиттың түбіне батырып жоқ қылмақшы болды. Профессор Аве аппаратқа барды. Бірақ қанша күш салса да, машинаны жүргізе алмады.

	Профессор Аве 170 миллион самолеттің күн сəулесін түсірмей тұрғанын біліп еді. Бірақ аппаратты жүргізетін ультракүлгін сəуленің күн сəулесінен алынатынын, күн сəулесі болмаса, түкке жарамай қалатынын білмеп еді.

	Сағат 7-де көтеріліс жасап жатқан Токио пролетариаты қызыл ерлермен бірігіп, Токиодағы өкімет жұмысшылар қолына көшкенін жариялады.

	Ертеңіне осы уақытта 170 миллион кеңес халқы өз Отанына келіп, бұрынғы қалпынша күнделікті жұмыстарын істеп жатты. Шығыстағы соғыс бітті, Жапонияда төңкеріс күндері басталды.





IV


	Академиктің қиял толқыны тоқтай қалды.

	Кенет шам жанып, лабораторияның ішін жарық қылды. Академик қалтасын қарап, орамалын іздеп жатты.

	– Қане, осыны немен салыстырамыз? – деді, маңдай маңдай терін сүртіп жатып академик.

	Жолдасым сасып қалды.

	– Шынында, мұны ешнəрсеге теңестіруге болмас, – деді.

	Біз қоштасып, шығып бара жатқанымызда, академик менің қолымнан ұстай алды.

	– Осы шындық па, Компартияның халықты осылай ететініне сенесің бе? – деді ентігіп.

	Біз қуаныш сезімін білдірдік.

	– Осындай айдан анық нəрсеге сенбеуге бола ма екен!

	Біз есік алдына шыққанымызда, артымыздан Лиза келді. Рақмет қалың ойда, алға түсіп кетіп қалды.

	– Лиза, жаңағы аттаныстың ішінде сен барсың ба? – дедім мен артта, оңашада қалып.

	– Əрине, болдым.

	– Мені көрдің бе?

	Сонда Лиза құлағыма сыбырлап:

	– Рақметке айт, кешке келіп кетсін. Мені келіп сүйіп кетсін, – деді.

	– Қазір ше?

	– Əдейі келмесе, сүйгізем бе?

	1937





	Оглавление

	І

	II

	«ҚАНЖАРЛЫ ОҚЫМЫСТЫЛАР ТОБЫ»

	«ШЫҒЫСТЫҢ СҰЛУЛАРЫ»

	ІІІ

	IV





