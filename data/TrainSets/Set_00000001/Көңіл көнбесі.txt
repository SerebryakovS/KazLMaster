Annotation


Жазушы-драматург Әлдихан Қалдыбаевтың бұл кітабына өзінің әріптестері, өнер адамдары жайындағы ойлары, қаламдастарының өзі жайлы жазғандары іріктеліп енгізілген.

Көргені көп, түйгені мол қаламгер айтарын жазуға шебер-ақ. Тілге жеңіл, жүрекке жылы тиетіндей болып жазылған, тәлімі мол әдеби мақалалар мен зерттеулерден үлкеннің де, кішінің де үйренері көп.





* * *



Әлдихан Қалдыбаев

Бірінші бөлім

Екінші бөлім





* * *





Әлдихан Қалдыбаев

Көңіл көмбесі





мақалалар, эсселер





Бірінші бөлім




Өз қоржынымнан

КӨҢІЛІМІЗДІҢ КӨГІНДЕСІҢ, ЖАМБЫЛ АТА!

Жамбыл — ақындықтың шыңына шыққан шайыр, жыр алыбы. Жәкең жырлары бір жарым ғасыр тыңдаушысын да, оқушысын да тамсандырып, таңдандырып келеді, әлі де солай бола береді.

Жамбыл — қанша оқысаң да тауыса алмайтын қазына, азаймайтын ақыл, өшпейтін өнеге-өсиет. Ол — халқымыздың аса бай ауыз әдебиетінің үлкен арналы дариясы.

Жамбыл — халқымыздың ұлы перзенті.

Адам ұлылыққа халқына қалтқысыз қызмет көрсетуі арқылы жетеді.

Ақиық ақын мұны жақсы білген, білген де былай деген:

— Менің тамырларым — туған халқым, менің бұтақтарым — жырларым, менің жапырақтарым — ұл-қыздарым. Мен — бар болғаны жүз жылдық терекпін, қартайғанда тапқан жарқын күнімді, халқымның бақытын, ұл-қыздарымның бақытын жырлаймын.

Жамбыл өлеңмен ерте жолдас болған. Он жасында «Шағым» деген өлең шығарып, келешекте от ауызды, орақтілді ақын болатынын аңғартқан.



Оқымаймын молдадан,

Не оқытпақ ол маған?

Бала келсе сабаққа,

Жем дәметкен дорбадан.

Ақ сәлдесін төңкеріп,

Көзін жұмып теңселіп,

Күн ұзынға боздаған.



«Дін — апиын» делінген коммунистік идеология тұсында жер-көкке сыйғызбай мақталған, бүкіл молда атаулыны аямай сынаған делінген бұл өлең, әлбетте, бала Жамбылдың белгілі бір молдаға көзқарасы еді.

Құлынында көкірегінен осындай өлең өрген балаға атақты Сүйінбай ақын былай деп батасын береді: «Балам, өлеңің жүректің түкпірінен жарып шығатын болсын. Жырларың жекелеген адамдарға ғана емес, бүкіл халыққа жағатын болсын. Сенің өлеңдерің адамдарға ақиқат пен әділдікті айтатын болсын. Жырларың ел ішіне кең жайылып, ауыздан-ауызға таралып жүрсін. Сенің өлеңдерің өзіңнің айналаңда болып жатқан оқиғалар жөнінде болсын. Басқалардың әбден жауыр қылып, таптап кеткен жеңіл жолын іздеуші болма».

Жамбыл — ұлы ұстазының осы өсиетінің үдесінен шыққан ақын. Бата дарыған, болашағына арналып айтылған осы асқақ, аяулы ойды өмір бойы ұстанып өткен адам ол.

Айырылдым арманымнан, қайран Бұрым,

Айдай ең толықсыған шапақ нұрың.

Алдандым, аяғымды шалыс бастым,

Білмедім жан ашымас аға сырын.

Бір-ақ ауыз өлең. Осында өмірдің ащы шындығы жатыр, ғашықтардың зары бар, ру намысын жыртып, жас жүректі қан жылатқан би ағайын бар.

Өзі ақын, өзі айдай сүлу қыз Бұрымды Жамбыл алып қашады.

Сарыбай би екі ел татулығын желеу етіп, Жамбылдың махаббатын аяққа басады.

Мен Жәкеңнің екі шағын өлеңін оқырмандар есіне неге салып отырмын? Мұндағы айтпағым — ақын өлеңдеріне өмір шындығы өзек болған. Жамбылдың бір де бір өлеңі «жоқ, барды, ертегіні термек үшін» жазылмаған. Бұл — Жамбыл шығармашылығының ең басты, ерекше қасиеті.

Жамбыл — алдына қара салмаған айтыскер ақын, ғұлама шежірелі жыршы.

Жамбылдың көркемдік палитрасы өте бай,

Ол өлеңнің жыр түрін жетік меңгерген, оны жаңа, Жамбыл белесіне көтерген. Оның жырлары көлемді, халықтың дана сөздеріне, мақалдары мен мәтелдеріне мейлінше бай.

«Көрұғлы», «Манастың» бір тарауы, «Өтеген батыр», «Сұраншы батыр» дастандарын жырлаған. Соңғы екеуін Сүйінбай да жырлаған. Бірақ екеуінікі екі түрлі. Бұл — бір тақырыпты бірнеше ақын жырлай беретін шығыстық үлгі көрінісі.

Жәкеңнің ел тарихының елеулі оқиғаларын кең қамтитын ұзақ жырлары өте көп.

Жыр — қазақтың батырлық эпосына тән өлеңдік үлгі. Өлеңнің бұл түрін Жәкең жақсы меңгерген, әркез ұстанған. ¥лы ақын төгіп жырлағанда ұйқас түйдек-түйдегімен ағылған, ой маржандары келісім тауып төгілген. Қазақтың кәдімгі он бір буынды қара өлеңін де қаға беріс қалдырмаған. Дәл осы өлең түрінде әр сөзді орны-мен қолданған, шеберліктің үлгісін көрсеткен.

Жамбылды жаттау керек. Абайдың «Мақсатым — тіл ұстартып, өнер шашпақ» дегенін Жамбыл да мұрат тұтқан дерсің. Тілімізді қазіргі мүшкіл халінен құтқаруға Жамбыл жырларының қосар үлесі — өлшеусіз.Ұлы Жамбыл — ұлы Махамбет пен ұлы Абай тәрізді өлеңмен бірге ән, күй де щығарған, кәдімгі қазақ мақтан тұтатын «сегіз қырлы, бір сырлы», «Жігітке аздық ететін жеті өнерге» жетік талант

Жамбылды оқу керек. Алып ақынның мол әдеби мұрасын игеріп, көркемдік тәсілдерін меңгеріп, тілінің байлығына қанығу керек. Түйіп айтқанда, Жамбылды тану керек.

Шашасына шаң жуытпаған ақиық ақынды тану — ұлтының, оның өлеңін, өнерін тану.

Жамбылды қазақ қана емес, бүкіл әлем таныған, білген. Қызыл империя тұсының өзінде Жамбыл Қазақстанның баламасы ретінде жер-жаһанға мәшһүр болған.

Бұл ретте қазақ халқының, әдебиетінің досы, белгілі орыс жазушысы Леонид Соболевтің мына бір сөзін келтірген жөн болар.

— Жамбыл түсінде де өлең шығаратын болуы керек, бұл ғажап екен! Мен үш күнде Жамбыл университетінен өттім, Жамбыл «тайниктерінің» көзін аштым. Жамбыл өнері — импровизация өнері, өзі сол өнердің, поэзияның данасы екен, бұл расында жаны тірі, бізге керініп тұрған Гомер екен, мұны көрген кісіде арман жоқ.

Жамбылмен үш күн бірге болғанда Л.Соболев осындай ой түйеді. Ал, біз Жамбылмен өмір бақи біргеміз. Жамбыл — біздің абыз ақсақалымыз, ұлы тауымыз,

Жамбылтану — ешуақыт үзілмейтін, халқымызбен бірге жасайтын ілім, өнеге.

Бұл өркенді істі өрге бастыруда «Жамбыл» журналының көп іс тындыруы керектігі айтпаса да түсінікті. Журналдың шығармашыл ұжымына бұл тұрғыда Тараздың жоғары, орта оқу орындарының ғалымдары мен оқытушылары, мұғалімдері көп көмек бергені жөн болар еді. Мен соңғы кездері өткізілген ғылыми-теориялық конференцияларда оқылған ғалымдардың сөздерінің кітаптық нұсқаларына редактор болып, облыстағы ғылыми күштің жеткілікті әрі әлеуетті екендігіне әбден көз жеткіздім. Бірақ, өкініштісі, олардың бір де біреуі Жамбыл жөнінде жұмған аузын ашпапты. Бұл — үлкен олқылық. Конференциялар тақырыптары басқа дерсіздер, иә, солайы солай, алайда оларда әдебиеттің бұрынғы, кейінгі, қазіргі өкілдерінің шығармашылық қырларына талдау жасалынған, ал, Жамбыл ауызға алынбаған.

Жамбылдың өзі, оның айналысы, ақындық мектебі, ізін қуған шәкірттері — толып жатқан тақырып. Осылардың бәрін ғалымдардан артық кім ашып көрсетпек.

ӘН МЕН ЖЫРДЫҢ КЕНІ

Ақын, жыршы, композитор, әнші Кенен Әзірбаевтың өмірі мен творчествосы — аса сирек құбылыс. Бір басына осыншама өнер қонған және сол өнердің әр саласында ересен мол із қалдырған адам — кешегі сахараның ұлы дарындары Біржанның, Ақанның, Мұхиттың, Балуан Шолақтың, Әсеттің — шын мұрагері, әмбебап өнерпаздардың бірегей өкілі.

Кенен — талай алқа топта жыр төккен жүйрік ақын, бұлбұл көмей әншілігімен елді тамсандырған айрықша талант иесі. Ұзақ өмірінің арқауы болған өнер жолына ол ерте түсті.

Жасымнан-ақ қиялшыл, ойшыл болдым,

Қарамай ат-тоныма тойшыл болдым, — дейді ақын.

Тағы бір өлеңдерінде айтылатынындай, ол он жасынан қолына домбыра алып, суырып салып өлең айтқан, ән салған.

Кененнің әкесі Әзірбай ән салып, домбыра тартса, шешесі Ұлдар әншілігімен жақсы танылған адам болған. Ол шешесінен ерте, жеті жасқа келгенде жетім қалады.

Жас өмірін жалшылықта, жоқшылықта, жетімдікпен өткізсе де, өнерінің арқасында Кенен ел қатарына ерте қосылады. Ақындықты ардақ тұтатын, әншілікті айрықша бағалайтын халық сұңғақ бойлы, ер мұрынды, қырғи тілді, бұлбұл үнді Кененге төрінен орын берген, жас балапанды бүркіттей баулып, балақ жүнін түлетіп, алтын ұясынан ұшырған.

Атақты «Бозторғай» әнін шығарғанда Кенен он бір жаста екен. Ал «Ри, қойым» одан да бұрын шыққан. Осыншама жас дарынның өзі сияқты жалшы бала өмірін соншама шыншылдықпен, соншама тапқырлықпен, өлендік кестелік жүйемен, жүрек шымырлатар әсем әуенмен ғажап жеткізіп бере білгені — біздің ғана емес, әлемдік әдебиет пен мәдениет тарихында да сирек кездесетін құбылыс. Ол — туа біткен талант, феномен. Бала Кененнің тырнақалды туындылары сол кездің өзінде-ақ сырлас, мұңдас, тағдырлас жалшы-малшылардың арасына тез тарап, қалың қауымның сүйікті әніне айналады.

Ақынның қызық та аянышты тарихы бар, тапқырлығымен, өткірлігімен, шыншылдығымен ерекшеленетін шығармасының бірі — «Көкшолақ» әні. Жал-құйрығын сүзілтіп жорға мініп, қалың нөкерімен сән түзеп бара жатқан бай қызы, Көкшолағын тепеңдетіп жанаса беріп шырқай жөнелген қойшы бала-жігіт — сол кездің ащы шындығын бейнелейтін керемет сурет емес пе! Бай қызынан сескенбай, өрлеп сөйлеуі Кененнің өнер құдіретін ерте түсінуі болса, өсіп тұрған көңіліне демеу бола алмаған шабан көкшолаққ арнаған сөздері ақынның өз тағдырына, өзі тәрізділердің тағдырына айтылған ащы әзілі, кедейлікке кегі еді. Әрі күлкі, әрі драма. Бұл айтыс, ән-өлеңнің ішкі мазмұны, сыртқы формасы кінәартсыз қабысып, үлкен-дарынды танытып еді. Осыдан кейін-ақ Кененнің ақындығы мен әншілігіне жұрт тәнті болып, ол жиын-тойдың қызығы, алқалы топтың базарына айнала бастайды.

Кенен 1900 жылы қырғыздың атақты манабы Шабданның асына барады:

Бұл асқа қатар жатқан бауырлас, ауылы аралас екі халықтың небір топ жарған жыршылары, ақындары жиналады. Олардың арасында Жамбыл, Тоқтағұл, Қалмырза, Арқабай, Төкпе сынды үлкен ақындар болады.

Әнші, жыршы, күйшілердің осы думанды жарысында Кенен сыйлықпен қоса Жамбылдың ақ батасын алады. Ал Жәкеңнің өзі бас бәйгеге ие болады. Міне, осы оқиғадан кейін Кенен бай малын бағуды біржола тастап, ақындық, әншілік, сазгерлік жолға түседі.

Ақ патшаның 1916 жылғы жарлығы Жетісу өңіріне келіп жеткенде Кенен өз алдына отау тіккен, қазақ, қырғызға қатар танылған талант болатын. Ауылнай мен болыстар он тоғыз бен отыз бірдің арасындағыларды хаттай бастағанда, «Қара жұмысқа адам бермейміз» — деп халық бұқарасы көтерілді. Жетісу жерінде болған 1916 жылғы ұлт-азаттық қозғалысын Бекболат Әшекеев пен Әли Нұрғожаевтың бастағаны тарихтан жақсы мәлім. Сол жасаққа үгітші-ақын болып Қордайдың қос ақыны Кенен Әзірбаев пен Есдәулет Қандеков қосылады. Кенекең үгітші ғана емес, Әли батырдың сенімді серігі болған адам.

Кенен Әзірбаев бұл тұста патшаның жазалаушы отрядтарымен болған талай қанды қақтығыстарға қатысады, қолға түсіп, құтылып та жүрді. Кейін Әли батыр бастаған көтеріліс жеңіліс тапқанда Кенекең қатты күйзеледі. Туысқан қырғыз еліндегі достарын паналайды. Осы бір қасіретті оқиғаларды реалистік тұрғыда бейнелейтін «Әли батыр» поэмасын жазды. Әйгілі «Ой, бұлбұл», «Он алтыншы жыл» атты ән-жырларын шығарды.

Совет өкіметі орнағаннан кейін жерлестері оны ауылдық Советтің төрағасы етіп сайлайды. Бұл жылдары Кенен ақын «Қосшылар одағын» ұйымдастырушылардың алдыңғы қатарында жүрді. Туған халқына ән мен жырдан шашу шашқан ел қазақ ауылдарын советтендіру жұмысына белсене араласты.

1921 жылы Кенен Әзірбаев Қордай болыстық революциялық комитетінің төрағасы болып тағайындалады. Ревком бола жүріп және одан кейінгі жылдары ол Қазақстанның белгілі басшылары Ораз Жандосов, Жұбаныш Бөрібаев, тағы басқаларымен жиі кездесіп тұрады. Кенен Әзірбаев сол жылдары ауылды советтендіру жүмыстарын ойдағыдай білгірлікпен жүргізумен қатар, халықтың бірден-бір сенімді үгітші ақыны болады. Бұл кездерде оның «Он сегізінші жыл», «Октябрь», «Шырқа, даусым», «Шаңқ етпе», «Батырақтар әні», «Соқ-соқ байларды» тәрізді белгілі өлеңдері жарық көреді.

Кенен Әзірбаев ел өміріндегі әрбір оқиғаға сергек үн қосьіп отырды. 1928 жылы арнаулы тапсырмамен Шу өңірін аралап жүргенде ақынның отбасы үлкен қайғыға душар болады. Базар, Назар деген үйелмелі-сүйелмелі екі бірдей баласы қапияда ше-шектен қайтыс болады. Егде тартып, ел ағасы болған ақын бұл қасіреттен белі бүгіліп, қайғырып, көпке дейін үйінен шықпай қалады. Атақты «Базар-Назар» әні осы кезеңде дүниеге келеді. Қатты қапа болып жүрген Кененге қырғыз-қазақ ақындары, қалың халық егіліп көңіл айтады, қайғысының жеңілдеуіне ықпал етеді.

1936 жылы ол республикалық ақындар слетіне қатысады. Кененнің слет кезінде шығарған жаңа жырлары республиканың творчестволық өмірінде жаңа серпін туғызды. Және бұл өлеңдер қазақ әдебиетінің алтын қазынасына үлкен үлес болып қосылды. Кенен сол 1936 жылы қазақ әдебиеті мен өнерінің Москвада өткен алғашқы он күндігіне барады.

Ұлы Отан соғысы жылдары Кенен Әзірбаевтың патриоттық әндері мен өлеңдері ел ішіне Жамбылдың отты жырларымен бірге тарап жатты. Ақын бастаған мәдени-үгіт бригадасы колхоз, совхоздарды тынымсыз аралап, өзінің отты жырларымен ауыл еңбеккерлерін қанаттандырып отырды.

1943 жылы Жетісуда жасақталған үгіт бригадасының құрамына енген Кенен Әзірбаев фашистермен арпалысып жатқан совет жауынгерлеріне барып, сәлем-сауқат тапсырды. Концерт қойып, ән шырқады, күй шертіп, жыр тасқынын нөсерлетті. Совет солдаттарының жеңістерін, қаһармандығын мадақтады. Жауды тезірек жеңіп қайтуға үндеді. Ал, ұлы Жеңіс күні Кенен Әзірбаев Москваға шақырылды. Қызыл алаңдағьі Жеңіс құрметіне берілген қызылды-жасылды салют астында тұрып, әуелете ән шырқады. Жеңіс жырын бар даусымен жырлаған ақын үні кейін бейбітшілік тақырыбына ұласты. «Бейбітшілік — асыл сез», «Нұрлы жаз», «Сенеді өз күшіне совет халқы», «Бейбітшілк ұраны» деген ән-жырлар шығарды. Бейбіт өмірдің жаршысы, жыршысы болды.

Кенен творчествосының сан қырлы сыры мен сыйпатын айтқанда оның асқан айтыс ақыны болғанын ерекше атап етуіміз керек. Айтыс — табан астында ойдан өлең өрбітетін өрен жүйріктердің ғана үлесі. Кенекең мұндай өнерге жетік болған. Шәлипамен, Ләтипамен, Кенжеқожамен, Әбдіғали Сартиевтер-мен айтыстары бұл айтқанымыздың анық дәлелі. Оның үстіне Кенекең сәлемдесу, қақтығысу түрінде де біраз мұра қалдырған.

Кенен атамыздыңт ворчествосының өнімді бір саласы-дастандары. Ол оқиғалы-сюжетті дастандар шығарып, оларды өзі әсем мақаммен жатқа айтатын болған. Халыққа кең тараған «Шөпке барғанда», «Құдыяр», «Қырғызбай», «Әли батыр» дастандары бар.

Ұстазы Жамбыл сияқты Кенен де күлдіргі, көңілді аңыз, әңгімені майын тамызып, қисынын келтіріп айтады екен. Ол, әсіресе, Жетісу өңірінің сал-серілерінің күлдіргі, қуақы, әзіл-әңгімелерін көп білетін шежіре кісі болған. Сонымен қатар Кенен жырларын, оның орындаушылық қабілетін ой елегінен өткізіп, қарайтын болсақ, онда жыршы-жыраулықтың да нышаны байқалмай қоймайды. Кенен атамыз өзінен бұрынғы және өз замандастарының өлең-жырларын жатқа айта білетін жырау да, Сүйінбай, Сарбас, Шөже, Шашубай өлең-толғауларын, қырғыз ақындары Қалмырза, Оспанқұл, Әлімқұл жырларын өз әуен-мақамымен орындап беретін тамаша жыршы да еді. Кенекең 1960 жылы Москвада өткен халықаралық этнографиялық конгреске Лениндік және СССР Мемлекеттік сыйлықтарының лауреаты, заманымыздың заңғар жазушысы Мұхтар Әуезовпен бірге барып қатысып, тама-ша өнерімен конгреске қатысушылардың таңдайын қақтырған. Ұлы Мұхаңның: «Кенеке, мен Сізді әнші ғана деуші едім, осыған дейін анық танымаған екенмін. Сіз күміс-көмей әншілігіңіздің үстіне әрі ғұлама жырау, әрі әбжіл шешен, байтақ шежіре екенсіз. Халқымыздың аяулы өнерін шет жұртқа жеткізген талантыңызға дән ризамын» — деген сөзі сол сапардан кейін айтылғанын еске алу — біз үшін бүгінде зор мақтаныш.

Кенен Әзірбаев ақындық өнерде, жырда ұстазға кенде болған кісі емес. «Жетісу ақьіндарының алтын діңгегі» атанған Сүйінбай мектебі, сол мектептің шашасына шаң жұқпайтын дүлдүл жүйрігі Жамбыл Жабаев Кенекеңнің ет жақын бауыры, кемеңгер ұстазы болды. Көрші қырғыз елінің төкпе жыраулары мен таңды-таңға қосқан манасшылар Кенен өнеріне қосымша қыр, соны сипат қосты. Ал енді Кененнің сазгер, әнші, күйші болып қалыптасуы өз алдына үлкен әңгіме. Анасының әлди әуенімен ән өнердің әліппесімен жүздескен, халықтан, табиғаттан осынау мөлдір бұлақтардан жалғызсыраған көңілдің емін тауып, алғашқы әндерін шығарған Кенен ат жалын тартып мініп, елмен араласа бастаған шағында Арқаның ақ иығы Балуан Шолақтың Жетісуға келуі оның творчествосына үлкен әсер етті. Біржан сал, Ақан сері, Жаяу Мұса, Үкілі Ыбырай сияқты Арқаның ардақты ардагерлерінің әндеріЖетісуға осы Балуан Шолақ арқылы жеткен. Бұл жөнінде ұлттық әдебиетіміздің мақтанышы Сәбит Мұқанов өзінің «Балуан Шолақ» атты повесінде кең суреттеген. Сол жолы Кенен және басқа да Жетісу ақындары Балуанның қасында бір жаздай болады. Құйма құлақ жас Кенен Балуан Шолақтың оншақты әнін үйреніп алады. «Ыңғай көк», «Діңкілдек», «Сегіз келін», «Қос барабан», «Қос пер-не», «Сұрша қыз», «Құлан кісінес», «Жайқоңыр», «Кенжеқоңыр», «Ғалия» әндері Кененнің орындауымен бүкіл Жетісу өңіріне, одан кейін қырғыз еліне кеңінен жайылады. Міне, мұның барлығы жас Кененнің сазгерлік, әншілік жолындағы алғашқы баспалдақтар, тағылымы мол мектеп болғаны сөзсіз.

Кененнің сазгерлік творчествосы сан қырлылығымен ерекшеленеді. Жиырмасыншы жылдардың аяғы мен отызыншы жылдардың бас кезінде сазгерлер, музыка мамандары Кенен әндерін ден қоя зерттеп, нотаға түсіре бастайды.

Кенекең барлық шығарған ән-күйлерін өзі тамаша орындаған. Өнердің санымен емес, сапамен өлшенетіні — белгілі шындық. Кенен Әзірбаевтың творчествосы санына сапасы сай болған. Тозу білмес, тотықпас туындылары Кенекеңді қазақ халық поэзиясының, сазгерлік, әншілік өнерінің ең көрнекті өкілдерінің бірі ретінде бүкіл елімізге, одан тыс жерлерге де мәлім етті.

Жылдар жылжып, тарих керуені алға тартқан сайын өзінің үлкен ақыны, композиторы, әншісіне деген халықтың құрметі арта бермек. Мұндай ілтипаттан Кенекеңнің ешуақыт кенде болмай-тынына біз анық сенеміз. Өйткені өзі айтқандай, ол — «халықтың бұлбұлы», ән мен жырдың кені.

БАЛА ЖАНЫНЫҢ БАҒБАНЫ

Қазақ жазушыларының ішіндегі балаларға арнап жазған, әрі ең нәрлі жазған жазушы Бердібек Соқпақбаев десек, артық айтпаймыз. Бердібектің бұл қасиетін мойындаушы тек біз емес, академик жазушымыз Сәбит Мұқанов Б.Соқпақбаевқа ашық хатында былай дейді:

«Құрметті Бердібек!

Мен сені қалам ұстаған күніңнен білем. Сен, сөз жоқ, қазақ прозасында соңғы оншақты жыл ішінде көрінгендерінің ең таланттыларының бірісің. Әдебиет майданында сенің ерекше бір еңбегің — қазақ тілінде балалар әдебиетін жасауға белсене ат салысып келе жатуың».

Бұған қандай сөз қоспақпыз. Тек бас изеу ғана керек. Бердібек — әдебиеттің әр саласында қаламы жүрдек, сауатты, мәдениетті, талантты жазушы. Әдебиетімізге алғаш өлеңмен араласқан Бердібек — ірілі-ұсақты оннан аса кітаптың авторы. Б.Соқпақбаев көптеген әңгіме, очерк, пьеса, бірнеше повесть жазды. Мұның ішінде біз тек балаларға арналған шығармаларын ғана сөз етеміз.

Бердібек Соқпақбаев творчестволық жолын өлеңмен бастаған. Бұл еңбегінің жемісі — 1950 жылы жарық көрген «Бұлақ» деген өлеңдер жинағы. «Бұлақ» жинағына қырыққа таяу өлең енген. Соның дені балаларға арналған.

Кіп-кішкентай кітапты оқып шыққанымызда аңғарғанымыз — Бердібек сол алғашқы жинағымен-ақ балалар тілін, балалар психологиясын тамаша білетіндігін айқын көрсетеді. Өлеңдерінің бәрі сорғалап тұрған поэзия деуден аулақпыз. Әйткенмен, «Шынықсын денеміз», «Шалғынбай», «Сауысқан» сияқты өлеңдері күні бүгінге деиін балалардың аузынан түспей жатталып келеді. Ол неліктен? Өйткені Бердібек не жазса да нағыз балаларға түсінікті ойнақы тілмен жазады. Бас-аяғы екі-ақ ауыз «Сауысқанды» оқып шығайық:

Ала қанат сауысқан, Қутыңдаған сауысқан. Құлақ түріп жалтаңдап Тыңтыңдаған сауысқан.

Екі қарап, бір шоқып,

Секеңдеген сауысқан.

Құс ішінде қусың-ау

Жауыр көрсе жабысқан.



Мейлі бала, мейлі үлкен жаттап әуре болатын емес. Өзі жатталып тұр. Сауысқан дәл алдында секеңдеп жүргендей сезіледі. Тұрған бойы динамика.

Бердібек өлеңдерінің көбін сюжетке құрып жазыпты. Бұлар болашақ прозаиктің сюжетті шығармаларға жасаған алғашқы қадамдары іспетті. Сюжетті өлеңдері: «Мұқаш», «Жағал ешкі», «Ақылды бала», «Оқиға», «Жүзгіш Жолдыбек», «Мұғалім», «Москваға саяхат».

Бұлардың әрқайсысының-ақ кезінде балаларға тәрбиелік мәні болғаны мәлім. Бірақ пәлендей өміршең өлеңдер емес. Өз ісіне аса жауапкершілікпен қарайтын жазушы мұны өздігінен сезген де, осы тәуір-ау дегендерін жеке әңгіме яки повестеріне эпизод қылып жіберген. Сөзіміз жалаң болмас үшін «Жүзгіш Жолдыбектің» «Балалық шаққа саяхат» повесінде жеке эпизод екенін, «Мұғалімнің» «Жекпе жек» повесінде ұшырайтындығын, «Москваға саяхаттың» «Бақыт жолы» деген әңгіме боп қайта жазылғанын айтсақ та жетіп жатыр.

Бір ескеретініміз Б.Соқпақбаев бұл аталған өлеңдерін сол бойында қара сөзге түсіріп қана қоймаған, кейбірінің идеясын ғана алған, ал кейбірін ысылған қолмен илеп тұрып жұтындырып жіберген.

Аталған өлеңдер нағыз шешімін таппаған. Өмірде болған оқиғаларды айна-қатесіз көшірген де қойған. Бәрі дағы жеріне жетпеген. Ол заңды да болса керек. Өйткені жас жазушы жаңа бастағанда тек өмір фактілеріне жүгінетін сияқты. Мұны жас жазушылар кеңесінде М. Горький де айтқан болатын, «Өмір фактілерін көп жинау керек» деген. Ал соны қорыту жағының жетіспеуі, әрине, тәжірибесіздіктен. Қуанарымыз сол — Бердібек өмір фактілерін аяққа баспай қайта оралып тамаша шығармалар өте білді.

Балаларға нағыз қажетті сатиралық өлеңдер де аз да болса бар. Олары сәтсіз де емес. «Әлемге аты әйгілі» Шалғынбай бала талай Шалғынбайларды қып-қызыл етіп беттерін дуылдатқан өлең. «Шалғынбайды» жаттап алып, керексіз жерге атын жазған балаларды әжуалаушы ек.

Бүгінгі санасы, ой-өрісі, қиялы — романтикасы өскен балаларға бұл өлеңдер төменде қалған шығар. Жазушының бір кезде жүріп өткен жолы ғой. Сол тұрғыдан ғана сөз еттік.





* * *


«Хат» бас-аяғы екі параққа толмайтын шағын әңгіме. Осы титтей әңгімеде әдемі жарастықты шындық бар. Жоғарғы сынып оқушыларының бір сәт жылт еткен махаббат сезімі бар. Бұл сезім Шолпанды өжеттендіріп жібереді. «Не жазғанын білем» деп қутындаған Әріпбайға былай дейді:

Білсең, біле бер!

Осы үш сөз әңгіме түйіні. Қандай тамаша аяқталған. Осы үш сөзде алғашқы махаббатты мойындаушылық қуанышы асқақ айтылып түр.

«Жолда» жинағына енген «Нағашы», «Бекең», «Аналар мен балалар» әңгімелерінің үшеуі дағы төрт аяғын тең басқан шығармалар. Ал «Бекең» әңгімесін қазақ балалар әдебиетіндегі ерекше туынды деу керекБекең — еңбек адамы. Орденді қарт коммунист. Зейнетке шығудан ат тонын ала қашады. Бекеңді ірге тасын өзі қалап етене боп араласып кеткен сүйікті заводынан дәрігерлік комиссия еріксіз тайдырып отыр. Бекең үйге бір-ақ күнде қартайып келді. Бекеңнің сондағы күйіп-пісіп, әбігер боп жүргені — зейнетке шығарған дәрігерлік комиссия. Бұған разы болған кемпіріне:

— Мен жұмысты аштан өлермін деп істеп жүр ғой деймісің?

Жоқ, елде, байлық іздеп жүрмін бе?

- Сонда жөні сенің қасыңда қазан күзетіп қарап отыру екен ғой,

— деп жатып кейиді.

Бекең қояр да қоймай жүріп цехтың құрылыс материалына күзетші болады. Сүйікті цехын көріп, жаңалығын біліп кетуге келіп, Бекең үлкен қуаныш үстінен шығады. Осы қуанышын айтқанда кемпірі сыйлық дәметіп қуанып қалады, (Сірә, Бекең талай рет сыйлық алып дәндеткен болуы керек).

Үзінді келтірейік:

— Жақсы болған екен, — деп жайнаңдап кетті Күлсім, — немене, бәйгі, бірдеңе алдың ба?

- Әй, кемпір-ай, сенің көкейіңді «алдың ба» теседі де тұрады.

Ештеңе де алған жоқпын. Әлгі бір Николай деген шәкіртім жөнінде өзіңе айта беруші едім ғой. Сол темір кесудің жаңа бір әдісін ойлап тауыпты… Енді, кемпір, әлем еңбек үнемделіп, енім пәлен есе артпай ма. Ал сен мұны түсінбейсің, өмірден артта қалып барасың дейтінім де осындайдан ғой…

Бекең — үлкен гуманист, патриот, рптамист. Өмір ағымынан қара үзгісі келмейді. Біздің елімізде еңбек — қуаныш, бақыт. Міне, осыны паш етеді жазушы.

Үлкен герой-шығарманың идеялық, интеллектуалдық өзегі. Ол оқушыға жазушының идеясын поэтикалық ойға бөлеп жеткізуші. Сол үлкен геройдың өзі ете сүйкімді, мінезі қызық болғаны жөн. Балалардың Алдаркөсе, Қожанасырды сүйетінінің өзі осында емес пе. Бізде мұндай шығармалар жоқтың қасы. «Бекең» әңгімесін ерекше атап отыруымыздың сыры осы.

«Бекең» сиякты шығармалар көбейе түссе шіркін!

Мектеп жасына дейінгі және төменгі класс оқушылары үшін Бердібек алғаш қалам ұстаған күннен жазған. «Жол», «Саша», «Колхоздан келген қонақ», «Шал мен бала», «Жасырынбақ», «Компас» әңгімелерін сәбилерге ертеде тарту еткен. Бәрі де өмірден ойып алып жазылған, дөңгеленіп тұрған шығармалар. Сәбидің тәтті қылықтарына ойнақы қан жүгіртіп тамаша әңгіме еткен.

Бірақ, осыларда бір ақау бар. Ол — оқиға қуушылық. Балаларға қызықты қылып әңгімелеп беруге келсек, Бердібек қазақ балалар әдебиетінде алдына жан салмайды. Сол ойнақы тілімен балдырғанның кішкентай қылықтарын әңгіме дәрежесіне жеткізіп жібереді.

Бердібек Соқпақбаев кейінгі кезде «Балдырған» журналында қызмет істеді. Бұл жылдары жазушы балақайларға бірнеше қызықты шығарма тарту етті. «Балапан торғай», «Ағаштар неге ашуланды?», «Жексен», «Жалғыздық» әңгімелері, «Аяжан» повесі — осы жылдар жемісі. «Аяжанды» повестерін талдағанда сөз етеміз. Әңгімелерінің алғашқы екеуі балаларды табиғат байлығын сүюге, жасыл бақтың досы болуға шақырады. Сол идеясына романтикалық ғажайып сюжет құрған.

«Жексен» мен «Жалғыздықтың» айтары — біреу. Ол «жалғыз жүріп жол тапқанша, көппен жүріп адас». Жоғарыда өзіміз айтқан ұжымшылдыққа, ұйымшылдыққа баулу. Дараланған геройсымақтарды түрлі әдістермен бармағын тістетіп өкіндіреді.

Бердібек негізінде шебер әңгімеші. Әңгімелері созылып жатып алмайды. Бас-аяғы жұп-жумыр, уақиғаны шашыратпай, бір идеяның төңірегіне жымдастырып жібереді. Әңгімелерінің қай-қайсысы да үлкен жүрек әмірімен жазылғандығы сезіледі.





* * *


Жазушылық жолын өлеңмен бастағанмен Бердібек қазақ балалар әдебиетінің проза жанрына үлкен үлес қосты. Бұл саладағы сүбелі шығармалары — повестері. Жалпы, Бердібек — өндіріп жазатын жазушы еді. Бақандай-бақандай бес повестің авторы.

Жазушының «Менің атым Қожа» повесі тек қазақ балаларының ғана емес, бірнеше одақтас республикалар балаларының сүйікті шығармасына айналғаны бәрімізге аян. Повесть оншақты тілге аударылды. Бердібекті повесть жазудың асқан шебері деуге болады. Алғашқы повесі «Он алты жасар чемпион» жазылғаннан кейін он жыл ішінде бес повесть жазуы жәйдан-жәй емес.

«Жекпе-жек». Осы алғашқы повесін жалықпайтын жазушы түгелдей толықтырып қайта жазды.

«Жекпе-жек» спорт тақырыбына арналған шығарма. Повестің бас кейіпкері Мұрат Батырбаев — бокстан халықаралық студенттер жарысында дүниежүзінің чемпионы атағын алған қарапайым қазақ баласы. Міне, осы Мұраттың өсу жолын, оған ұстаздық етуші бапкер украиндық Денисенконың қажырлы еңбегін, спорттан ныспы, тоғышар Тоқмолда директордың қиямпурыс қылықтарын жан-жақты баяндайды.

Мұрат әуелі өткінші жаңбырға төзбей ауырып қалған нәзік, қатпа бала. Спорт Мұратты болаттан берік етіп шыңдап, қайта жасаған. Повестің соңында дүниежүзі чемпионы. Мұраттың есу жолын көрсетуге Бердібек әдемі бір өлшем тапқан. Ол — білек күшке мыкты, едірең Садық.

Директордың баласы айбынды Садық әркез жасытпақ болып Мұратқа тиісіп жүреді. Бойында жігер оты бар, қоңаштауға төзбейтін Мұрат алғаш боксты осы Садықтың көп қорлығынан құтылу үшін үйренеді. Ата-ананың аясында ілмиіп нәзік өскен Мұратты алғаш бокс секциясына алмай қояды Мұрат бойындағы қайтпас жігерге, спортқа құштарлыққа ешнәрсе тосқауыл бола алмады.

Мұратты мұратына жеткізген Николай Трофимович Денисенко. Н.Т.Денисенко — бойында барын шәкіртіне сіңіретін абзал ұстаз. Спортты жанындай сүйетін спортшы. Соны шәкірттеріне егеді.

Спорт десе, аза бойы қаза болатын Тоқмолда образын Бердібек тамаша шығарған. Балалар әдебиетінде үлкен адамдарды сүттен ақ, судан таза ғып керсетушілік ауру бар. Керісінше, олай болмауы керек. Олардың жағымсыз бейнесін керсетудің де түк оғаштығы жоқ. Бала күнделікті өмірде үлкендермен қарым-қатынас жасайды. Олай болса, үлкеннің жақсы-жаман екенін білмей тұра ма? Түк мүмкін емес.

Ауылдық жерде Тоқмолда сияқты спортты сабақ деп бағаламайтын бастықтар, жасыратыны жоқ, әлі де бар. Бердібек бұл ретте батыл жазған. Онысы өте жарасымды. Жалтақтық жасамай, тура жазу керек. Алдаған екенсің, балалар қолын бір-ақ сілтейді де, ондай кітапты қайтып қолына алмайды. Бердібек өмірлік қызықты жағдайлармен геройларын «тірілтіп» жібереді.

Бердібек — балалармен қызықты юмормен сейлесе алатын бақытты жазушы. Қазақ жазушыларының юморы күштілерінің ең алдыңғыларының бірі. Балаларға арналған шығарма юморсыз болуы тұзсыз аспен тең. А.М.Горкийдің: «Нам нужна и веселая забавная книжка, развивающая в ребенке чувства юмора» деуі тегін емес.

Осы кітапты оқытып, қызықты етіп тұрған Тоқмолда образы. Бердібек Тоқмолданың тоғышар, надан, пасықтығын мейлінше айқын суреттеген. Жазушы алғашқы таныстықта Тоқмолданы жайып салмайды. Тоқмолданың Тоқмолдалығы іс-әрекеті арқылы біртіндеп ашылып отырады. Дәңкеуде, дүмше Тоқмолда Николай Трофимовичпен тартыста бейшаралық халге түседі. Тоқмолданың қуыс кеуделігі оқушының езуін жиғызбайды. Сондай да адамзат болады екен, турниктің не екенін білмейді-ау. Ол ол ма Францияны картадан іздеген түрін қараңдар:

- Сонда мұның Трансиясы қайсы? деп сұрады Ұлжан шешей.

— Трансия емес, Прансия деңіз — Тоқмолда орнынан түрегеліп картаның қасына келді. Саусағын имите шошайтып «Прансияны» іздеді. Солтүстік Американы шарлап, одан Оңтүстік Америкаға түсіп, Прансия деген жазуды одан да таба алмай дал боп тұр еді,

Роза кіріп келді.

— Роза, әлгі Прансия қайда еді? Көрсетіп жіберші?

— Бұл Американың картасы ғой. Мұнда Франция қайдан болады? — деді Роза.

— Е, Американың картасында Прансия болмай ма екен?

— Франция ол Европада ғой.

Ыңғайсызданып қалған Тоқмолда қолын бір-ақ сілтеді.

- Мен осы карта дегеніңе шорқақпын.

Соқпақбаев осы бір эпизод арқылы сорлы Тоқмолданың тек карта емес, барша дүниеден шорқақтығын тауып көрсеткен. Тоқмолда — кекшіл, аяушылығы жоқ қаныпезер.

Балалардың өздерінше ұйымдастырған бокс секциясын тал түсте қойға шапқан қасқырдай ойран қылады. Алаңғасар Айнабеков екеуінің балалар романтикасын аяққа таптаған жүгенсіз әрекетіне ішің қайнайды. Сондай да айуандық болады екен!

Бір-екі эпизод арқылы-ақ жазушы бөспе, алаңғасар Байқұлақ Айнабеков образын тым әсерлі, жанды көрсеткен. Байқұлақ- Денисенкодан кейінгі физкультура пәнінің оқытушысы. Сабақты әскерде жүргенде естіген, есінде еміс-еміс қалған командалармен жүргізеді. Оқып отырып адамның ішегі қатады. Бұл — тегі Тоқмолдадан да өткен аусар. Сабаздың сабақ берген түрі соғысты ойыншыққа айналдырып, жоқ өтірікті бөсу. Қала берді команда беру, онысы мынадай боп келеді.

— Но дба станобис! Направу! Прямі шәгім арш! Рас-тва! Рас-тва! Куру-ғом! Рас-тва! Тағы да куру-ғом! Бигом арш! (107 бет).

— Лажис! Короткий перебежка би-род! По пластунский би-род! Көтерме басыңды! Би-род! Бирод! Атаку! Ур-р-а! (109 бет). Дәл осылай болмағанмен, физкультура сабағын осылай қор ету әлі де бар. Осындайды құрту керек деген идеяны автор қызықты

оқиғамен бүркемелеп қалай әдемі айтқан.

Тоқмолданың оң көзі, қалай илесе де көнімпаз Сәйбек қарттың образы да екі-үш эпизодта көрінгенімен, тамаша жанды шыққан. Сәйбек Тоқаңның ақылшысы, сырласары. Сәке деп дандайсытқанға өзінше шаруақор боп пысықсып жүреді. Сәйбектің өз сөзімен айтқанда:

— Директор ысказал — начальник ысказал… Тоқмолда приказ давай. Мен быполнай, сынок. Басқа нишауа низнаю! Мұраттың досы Шәкір образы жөнді шықпаған. Әр жерде Мұраттың қылықтарын аша түсу үшін көрініс алып қана қояды. Мұрат өзін секцияға алмай қойса да бокспен өзінше айналысады. Ол үшін боксқа қатысып жүрген біреуден үйрену керек. Ол — Шәкір. Садық пен Марат оңаша бокстаспақ болады. Төрешілікке біреу керек. Ол — Шәкір. Шәкір осылай оқиға шылауында елпектеп ұшып жүргені болмаса, өзінше дараланбайды. Бұлыңғыр қалып қояды.

Бала үлкен өмірге ұшар алдында алдымен отбасы аумағынан қаннаттанады. Содан бөлініп өзіндік пайда бола бастайды. Автор мұны да өте орынды көрсеткен. Мұраттың өсу эволюциясы, міне, осыны алақанына салып аялаған қамқор Ұлжан ана мен Батырбай қариядан аулақтанудан басталады. Пионер лагеріне барғанда артынан келгештей берген әке-шешесінің қылықтарын Бердібек әдейі әжулап отыр.

Б.Соқпақбаев «Жекпе-жек» повесіне көп еңбек сіңірген. Идеясын көркем бейнеге келтіруге лайықты тіл тапқан. Повестің тіл мәдениеті өте көркем. Автор тарапынан баяндаулар сирек ушырайды. Адам образдары іс-әрекеті арқылы ашылып отырады. Кейіпкердің характерін ашуда жазушы диалогты шебер пайдаланған.

Повесте ұшырайтын майда детальдардың өзі тым жанды. Кішкене нәрсе арқылы-ақ көп жайды аңғартқыш. Мұраттың Москвада бірінші орын алғанын автор Николай Трофимовичтің жубайы Дусяға жазған тілдей хаты арқылы-ақ білдіреді. Мұрат финалға шыққан шетел газеттерінің сәуегейлік даурықпаларын қалай қисынымен келтірген.

«Жекпе-жек» повесі жеткіншектерді спортты сүюге баулитын аса қызықты шығарма. Біздің елімізде жастардың қай салада Гіолсын, шарықтап өсуіне жол ашық. Ол үшін тек қажырлы еңбек, қызуы басылмас жігер оты керектігін Мұрат Батырбаев жолы арқылы әдемі бейнелеген құнды еңбек бұл.

Жазушының «Алыстағы ауылда» повесі кешегі Ұлы Отан соғысы кезінде азаматтардың бәрі майданға кетіп, тылдағы ауыртпалықтың бәрі аналар мен белі бүгілген шал-кемпір, буыны қатпаған балаға түскен кезді суреттейтін реалистік шығарма.

Повестің негізгі идеясы — Отанды сүю. Осы негізгі идеялық арқау шығарманың басынан аяғына дейін үзілмейді. Еңбекшілдік, достық, ұжымшылдық сияқты жанама идеялар негізгі идея ағынын толықтырып астасып, әдемі өріліп, жымдасып отырады.

Жазушы ел басына күн туған соң бір ауыр күндердің бір-ақ жағын суреттеу арқылы сол дәуір шындығын елестетер со-вет балалардың патриоттық істерін асқақ бейнелейтін шығарма берді.

Повесті ашып оқи бастаймыз. Геройларымыз жол үстінде. Жұрттың бәрі жолда. Дүрбелең қауырт қимыл. Форма киініп лек-легімен Отан қорғауға тік көтеріліп аттанып бара жатқан халық. Идет война народная — Война священная.

Майданға аттанбақ ағасының үйіне жеңгесіне қолғабыс болуға кетіп бара жатқан Болат. Қаршадайынан әкесінен тірі, шешесінен өлі айрылып, балғын денесін жау оғы жарадар еткен Сережа. Сережаны госпитальдан алып кетуге келген Жұлдыз. Бәр-бәрінің көңілінде бір күйкілжің. Бәрі асығыс.

Повесте біз түрлі кейіпкерлермен танысамыз. Соның ішінде іс-әрекетімен, мінез-құлқымен дараланған төрт кейіпкер бар. Олар — Болат, Сережа, Қожаш, Досан. Бұлардың алғашқы екеуін өмір толқыны айдап келіп отыр, ал соңғы екеуі «жаңаөмірліктер».

Болат қалада өскен. Ауыл өміріне шорқақ. Колхоз жайлы газет-журналдардан ғана оқыған, колхоз келбетін машинамен зулатып үстінен өткенде кергені бар. Түк өмір көрмеген сарыауыз балапанның өзі. Қызыл атты ақ ат деп, қалай жүгендеуді білмей, желген аттың екпініне машинадан ауып түсетін Болатты дүрбелеңді, қайнаған қауырт өмір өзгеше шыңдап, еңбек иесі етіп шығарады.

Сережа жас та болса емір талқысынан өткен. Қан майданға бір сүңгіп шыққан. Өмір оньі мәймеңке, шыбын тимес шыңқ етпе мінездердің баршасын алыс ысырып турашыл, тындырымды нық шеге қылып қатырып тастаған. Темірдей тәртіпке үйренген. Өмір жасына сай емес ересекке тән мінездер еккен. Бұл мінездері сырт көзге дөрекі қара дүрсіндеу көрініп қалатыны бар. Алғаш Болат та жақтырмай қалады. Досан ғой безе қашады. Сауыққой, қызба Досан үнемі жарысып, жеке шауып колхоздың күш атына күн көрсетпейді. Міне, осы Досанның шаба беретін атын алып, шабан «трактор» қараны бермек болғанда Досан былай бәлсінеді.

- Ендеше, мен машина айдамаймын.

- Айдамасаң, жалтырат табаныңды! Бұл масылдарды асырайтын орын емес. Қазір соғыс кезі сенің қылтың-сылтыңын мен еркелігіңді көтере алмаймыз…

- Балалар тезірек аттарыңды ұстаңдар. Біздің бір минутымыз өлгенше, неміс фашистерінің бір солдаты өлсін.

Міне, осы кішкентай үзіндіден-ақ Сережаны қатал, жалқауға ымырасыз еткен не екені айқын көрінеді. Ол кішкентай жүрегімен, сәби жанымен Отанын сүйеді.Қожаш — әр іске тындырымды, колхоз өмірін жетік біледі, повестің ұзына бойында Болаттың ұстазы іспетті.

Повестегі ең сәтті шыққан образ — Досан. Бердібек — Досан сияқты сатиралық геройлар образын жасауға өте ұста жазушы. Оған жеткілікті ойнақы тіл де таба біледі. Лайықты уақиға да табады. Досан — сауықшыл, ерке-бұлан. Өз дегенім болсын дейтін өлірме, мақтан сүйгіш. Керекті жерінде әділ-айласын асыратын өтірігі де бар. Жұмыстан қашып келіп, егіннің шөбін отайтын уақ Балаларға бригадир болдым деп әжесін алдай салады. Досанды құртып жүрген не? Ол дүниеге турашылдықпен қарамау. Бұл жерін Досанның Сережамен тілдесуі арқылы жақсы бейнелейді. Елдің бәрі жұмыста. Досанның іші көгереді. Досан жолаушылап ол аралайды. Барлық жерде қызу еңбек. Жұрт көзіне күйік болады. Өстіп жүріп бір үлкен игі істен шеттеп қалады. Ол — «Жаңа өмір» балаларының барша аудан балаларына үндеуі. Досан бар пәле Сережадан деп ойлайды. Повесть соңында өз кінәсін мойындап, Досан Сережамен дос боп ажырасады. Жазушы Досанды өз қатесін мойындаттырып, бір әдемі сезім ұялатады. Ол батырдың інісі болды. Ағасы Сайран Совет Одағының батыры атағын алады. Осы эпизодты жазушы өте әсерлі баяндайды. Бұл күн колхоз өмірінде дүбірлі той болады.

Жанама кейіпкерлер де бірлі-жарым көрініп-ақ жанды әсер қалдырады. Олар ақын бала Әнуар, күзгі сынға қалған Құрмаш.

Колхозбастығы Жұлдызды, яки бригадир Балабекті, Сережаның өкесі уәкіл Вороновты қашан кермейік, үнемі қймыл үстінде жүреді. Кеңседе қақиып отыру, немесе сен сүйт, сен бүйт деп тақылдау да жоқ. Бірақ, бір кемшілігі бұлардың, яғни үлкендердің іс-әрекеті күңгірт. Тек балалармен қарым-қатынаста ғана көрініс алады.

Кей сыншылар бұл шығармада пионер вожатый жоқ, комсомол басшысы жоқ дейді. Біздіңше, ол — қате пікір. Үлкен-кіші түгелдей ардақты борышқа жұмылып, қауырт қимылдап жатқанда жұрт «көпірдей» бастыққа қат па еді. Жазушы мұны дұрыс көрсеткен. Мәселен, Балабек шабылған шөпті өлшеп, күндік норманың орындалу көрсеткішін іліп отырады. Басқа шаруасы қанша. Неге бұл күндегідей есепші жоқ, бәрін өзі істеп жүр? Адамдарды отанды сүюшілік асқақ қасиеті бір кісідей жұмылдырған жұмысқа. Жазушы мұны тамаша керсеткен. Досан жекжатшылап қыдырғанда алдынан текжұмыс шығады. Қайда барса қызу еңбек. (Қорқыттың алдынан кер шығатынындай).

Шығарманың көркемдік дәрежесін сез етсек, Бердібек еңбек тақырыбын тартымды уақиғамен, қызықты суреттеулермен бала-лар қызығып оқитындай ете білген. Балалар образдары, еңбек картинасы, дала табиғаты — бәрі тартымды, қызықты суреттеледі.

Композициясы да ширақ. Барша тартыс, іс-әрекет бір-ақ нәрсеге бағынып отырады. Ол — Отан алдындағы жауапкершілік.

Шығармада психологизмге көп көңіл аударылған. Жазушы көп жағдайда геройларының толғанысын дәл басып отырады. Диалогтарды да шебер пайдаланады. Пейзажды суреттеуге де төселген. Дегенмен, олақ сөйлемдер ұшырасып қалатыны бар.

Ендігі әңгіме арқауы «Менің атым Қожа» повесі — жазушының оншақты жыл ізденісінің көрсеткіші тәрізді белеңді шығарма.

Повестің үлкен өзегі — ой-арман. Бас кейіпкер Қожа — жазушы болуды арман еткен сотанақ бала. Сотанақ деймін, солай ма өзі? Ақылды бала емес пе? Иә, Қожа әрі ақылды, әрі сотанақ, содыр бала.

Өмірде сықиып қалған жақсы бала, яки жақсылық атаулыдан жұрдай жаман бала болуы мүмкін емес. Адамның өзі жаман емес, қылығы жаман. Қалыптасып бітпеген балаға өмір несін сыйламай-ды. Бәрін сыйлайды: қуаныш пен қайғы, қызғаныш пен достық, масаттану мен азап — бәр-бәрін сыйлайды. Осының бәрін қызықты әрі байсалды баяндап беруге не жетсін!

Міне, осы құбылыстың бәрітүгелдей Қожабасынан өтеді. Соның бәрін өмірдегідей етіп көрсетуге Бердібек қандай әдемі әдістапқан. Кітап оқығандай емес, Қожамен әңгімелесіп отырғандай боласың. Әңгіме айтып, сырын ашып елжіреп отырған адамға сен қоя тұр, кейін айтарсың деу қалай қиын болса, бастап оқыған адамға повесті бітірмей жабу да солай қиын. Қожа повесть беттерінен тұрып кеткендей болады. Бұған себеп, біріншіден, Соқпақбаевтың жазу әдісі десек, екіншіден, шығарманың кереметтей шындығында. Шындық дегенді әдейі айтып отырмыз. Шығарманың шындық дәрежесіне көтерілуі — талант құдыреті. Ойындағысын тура өмірде болған уақиғадай етіп көре біліп, оқушыға көрсете білгенде емес пе талант. Флебердің ауырып қалуы, Л.Н.Толстойдың «геройларыма ие бола алмай қалам» деуі шынтуайттап келгенде осыған саймай ма. Бердібектің Қожасы да жазушыға тәуелді емес, бағынбайды. Бердібек Қожаға еш қылықты әдейі істетпейді. Мәселен, Қожа тентек екен, оған тентектік істету керек, ол қиялшыл, қиялдауы керек, ол ойшыл, ойлауы керек деп күні бұрын әзірлемейді. Қайта бәрі өмір заңдылыктарымен туындап отырады.

Қожа өзін таныстырмақ болды. Бала жатып қиналады. «Менің атым…» — дейді де аржағын айта алмайды. Себебі аты сүйкімсіз, күлкілі. Балаға дұрысырақ ат қою керектігін қандай әдемі әжуалайды.

Қожа — әкесіз жетім. Әкесін соғыс жұтқан. Жазушы мұны да оп-оңай, еш қиындықсыз білдіреді. Себебі Қожа фамилиясын айтады. Сөйтеді де әкесі Қадырдың жоқтығын айтып: «Еһ, қайран әкем. Кім біледі, жер-әлемді шулатып сотқар Қожа атанып жүргенім әкесіз жетім өскендігім де шығар» деп жүрегі қарс айрылады.

Қожа — ойшыл, арманшыл, намысшыл. Сотанақтығының салдарынан көп қағажу көреді. Сол үшін кейде ретсіз қыжыңдайтын үлкендерге наразы болады. Шынында, үлкендердің баланы орын сыз басынатыны бар.«… адам әуелі үлкен болып жаралса, өмірдегі озіне тиісті қызмет мамандығын атқарып болғаннан кейін барып, балаға айналса. Сонда маған Майқанова қалай қарар еді?» деп ойлайды Қожа. Балағатән әдемі аңғал қиял. Қожажайлауға кетпек болды. Көлік жоқ. Неге? «Белсенділердің әрқайсысында бірнеше аттан бар. Үстеріне өздерінен басқа шыбын жорғалатпайды. Жазда жайлауға қоя беріп, семіртеді де, қыстыгүні қаншырдай етіп жа-ратып, қасқыр, түлкі қуып шығады. Сонда олар бұл үшін колхозға төлей ме бірдеңе? Түк те төлемейді. Әкем Қадыр осы колхоз құрылған күннен бастап, ұста болып істеді, мамам — сауыншы. Бір аттың бір күндік терін пайдалануға менің неге қақым жоқ?

Шынында солай. Қожаның орнында кім де болса солай ойлайды. Бастықтардың әкесінің малы ма еді? Мінсін Қожа да. Бұлай ойлауы Қожаның тентектігі емес, дүниеге сын көзбен қараушылығы.

Қожаның бүлдіріп бара жатқан ештеңесі жоқ. Қайта Қожаны қорсыну бүлдіріп бара жатыр. Қожа бұған көнгісі келмейді. Қайсар бала. Қожа ешқандай бұзықтықты істейтін деп істемейді, өзі қалай істеп, бүлдіріп алғанын бір-ақ сезеді. Ол ісінің оң-теріс екенін де біледі. Бірақ кейін өкінеді. Қожаның Сұлтанмен дос болуын автор жайдан жай алмаған.

«Әй Сұлтан, Сұлтан. Сенің бойында кісі қызығарлық өнер-қабілеттер толып жатыр-ау. Асауға шалманы қалай діл тастайсың. Бие сауғанда шөпілдетіп жібересің. Жолдасыңа қоң етіңді ойып бе-руден тартынбайтын батылсың да жомартсың. Бірақ, арамдығың да бар: өтірік айтасың, ұрлық істейсің. Егер оқуды тастамасаң, әлгі айтылған қылықтарыңнан азат болсаң, сенен түбінде жаман азамат шықпас еді» (67 бет).

Бұл — Қожаның Сұлтан жөніндегі пікірі. Иә, мұны ойлап отырған баланы қалай жаман бала дерсің!

Өзін ең болмаса Жантас құрлы көрмегеніне Майқанова апайына ерегісіп, Қожа Сұлтанға ілесіп жайлауға кетіп қалды. Сұлтанмен достығы басталды. Жаздай ұжымнан аулақ болды. Сұлтан өзін оңдырмай масқара етті. Ал, ауылдағы балалар қайткен? Ұйымшылдықпен шөп шабысқа барған, даңқтары республикаға жайылып абырой алған. Осыған Қожаның өкінішін автор қалай әдемі берген. Шөп шабыста болған балалармен бірге газетке суреті шығады. Алғаш мақтанып қап, кейін өкінеді. Бұл өкініш — кепшіліктен шеттеп қалғанының жазасы.

Қожа — Отанын жан-тәнімен сүйтетін патриот. Оны да Қожекең өзі айтып береді. Немене осының бәрін айтып отырып мақтанып кеткен жоқ па? Керек десеңіз Қожа дәл балаға тән аңғалдығымен, романтикалы ұшқыр қиялымен білдіреді. Совет Одағының батыры болуды арман етеді. Өйткені келешекте жақсы адам болудың бәрі Қожаға қазіргі жамандық қылықтарына ара тұрар мият боп отырады.

Ұжым күші, оның адамға творчестволық әсерету күші Қожаға өзі істеген, немесе қатысы болған бұзықтық әрекеттердің бәрін қайта ойлатты. Бұзықтық, жаман болу аяқ астынан екенін аңғартты.

«Әрине, бәріне өзім айыптымын. Осының бәрі тәртіпсіздіктің, мінез-құлқымның нашарлығының кесепаты. Әйтпесе, ана Темір құсап езімді үлгілі ұстап, текжүріп, тектұрсам, мұндай жағдай болар ма еді! Аяулы алтын мамам арып-талып жайлаудан жұмысын тастап келер ме еді? Жоқ, жетеді! Ақымақтықты енді доғаруым керек! Түзелуім керек».

Бірақ ауру қалса да әдет қала ма? Әзіне-әзі осылай үкім айтқанымен, Нүрила кемпірдің қара қаншығын ұрмақ болып жерден тас алады. Бұл — бұрынғы Қожа қылығы. Ал, мына жаңарған, ұятқа піскен Қожа қайтеді? Тесін ұстап тұрып бір ой келді басына: «Япыр-ау, бұл ит маған не істеді? Мен оны неге ұрамын? Сосын иесі шықпай ма жүгіріп. Қарғап, тілдемей ме мені? Тәртіпсіздік деген, міне, осындайдан туады екен ғой». Бұл — Қожаның оңалуға жасаған алғашқы адымы.

Майқанова апай — Қожаның қас жауы. Қожа жегідей жек көреді. Неге жек кереді? Майқанова Қожаны кезексіз қулықпен кітап алғалы тұрған жерінен қуып шыға жаздайды. Қожаға өне бойы ұрсып, күн керсетпейді. Бірақ Майқанова жек кере ме Қожаны? Жоқ. Педсоветтен шығып бара жатып мектеп директоры Ахметовке:

Қадыров — түбінде адам болатын бала, — деді Майқанова.

Майқанованың осы сезі Қожаның бойына нұр жүгіртті. Автор балалар үшін от пен суға түсіп жүрген мұғалім бейнесін орынды керсеткен. Мұғалімнің күйініші мол қиын еңбегін қайта неғұрлым анық жазса, балаларға соғұрлым сүйкімді болмақ.

Жазушы Сұлтан образын тым орынды көрсеткен. Сұлтансыз-ақ содыр бала образын жасауға болушы еді ғой. Бірақ Сұлтан керек. Әне нағыз қисық боп есіп бара жатқан бала — Сұлтан. Қожа

ше? Қожа Сұлтанға астар бола ма, тәйірі.

Соқпақбаев — шындықты бүркемей, батыл жазатын жазушы. Бердібекті кейбіреулер балалар махаббатын жазасың деп жазғырады. Қазақ балалар әдебиетінің кернекті жазушысы С.Бегалин Бердібекке мынадай мін таққан:

«Бердібектің «Балалық шаққа саяхат» деген повесінде өзінің жеңгесінің жат суық жүрісін сөз етіп, оны езі көріп, жас оқушыларына әшкерелеп отырады. Тағы сол повесте өзі қаршадай болып, екі қызға көңілі кетіп, махаббат ұшқынына душар болады. Бердібектің 1960 жылы басылып шыққан «Менің атым Қожа» деген повесінде өзінің шешесіне Қаратай дегеннің сөз айтқанын тындап, Қаратаймен ешігеді. Біз Бердібекке махаббат жайында жазба демейміз, жаз, бірақ жас буынға арналған шығармада, үлкен адамдардың арасында болатын келіссіз, дерекі махаббат жайын сез ету орынсыз деп ойлаймыз. Осы кейінгі повестің 9-бетінде: «Шешеме әкем не үшін керек, білем» дейді. Бұл да жас оқушыларға арналған шығармаға қонымсыз әбес жәйт. Әсіресе, жас буындарға арналған шығармада мұндай сөз ерсі болып тұрады».

«Балалық шаққа саяхат» туралы кейінірек айтармыз. «Менің атым Қожа» туралы Сапарғали ақсақалға айтар дауымыз бар. Қожа повестің үзына бойында Қаратай мен шешесінің ләм-мим деген «дөрекі махаббат» жайлы бір сөзін тыңдап көрді ме? Жоқ. Қожаныкі — тек балалық күдіктен туған қызғаныш. Қаратайдың Миллатта көңілі болып жүргені сезіледі. Мүмкін «дөрекі махаббаттары» да бар шығар. Бірақ ол повесть рамасынан сыртта, көрініс алмаған. Мүмкін Қаратай өзеуреп келіп жүрген шығар.

Отбасында болатын қуаныш яки қайғы — барлық отбасы мүшесіне ортақ. Мұндай құбылыс баланы да шаттандырады, мүңға батырады. «Кейде Миллат мамам әкемнің суреттерін ақтарып қарап отырады да мүңға батып, бір түрлі егіліп кеткендей болады. Кірпігі жасқа шалынады… Мен сол кезде маматайымды керемет аяп кетем. Бірақ аяғанмен не пайда, білем, сезем неге күйзелетінін».

Шешесі тұрмақ Қожаның өзін аяп кетесің. Сапакең соңғы сөйлемді кішкене бұрмалаңқырап отыр. Сөйлем мағынасы екі ұштылау екені рас. Бірақ автордың ойы әкесінен айрылған баланың ерінен айырылған ана трагедиясына ортақтасуы ғой деп ойлаймыз. Отбасындағы ата-ананың мінез-құлқына сын көзімен қарамау, одан шет жүру балаға еш мүмкін емес. Ал мұның өзі тек Бердібектің ғана жазғаны, соның ғана ашқан жаңалығы емес. Гәп осыны қалай жазуда. Сапарғали Бегалин дұрыс сақтандырып отырған болар, бірақ автор әбес жәйтқа бармаған сияқты. Әбес жәйт деп мынаны айтуға болады. «Қос есігінен сығалаймын. Садыр келген бетте-ақ жантая беріп өгей шешемнің мықынына қол жүгіртті:

Мықыныңның өзі немене, өлген қойдың жамбасына ұқсап шодырайып кетіпті ғой!»

Бұл Сафуан Шаймерденовтың «Мезгіл» повесінен үзінді. Мұны да бала керіп, біліп отыр. Ал, Бердібектің Қожасы ше, мұндайдың бірін де көрген жоқ. Тек қызғанады. Себебі шешесін қатты сүйеді. Повестің кульминациясының өзі жер-дүниені бүлдіріп жүрген Қожаның шешесімен бетпе-бет анық сөйлескенінде емес пе.

Повестің қызықты беттері Қожаның «махаббатына» арналған. Қожа мен Жанар дос, бірақ Қожа осыны махаббатқа саяды. Жанарды сағынып өлең жазады, үйінің маңынан әдейі жүргіштейді, хат та жазбақ болады, қызыл бұзауды әдейі айдап келіп Жанар ауласына кіргізіп жібергені қандай қызық. Бәрі — күлкілі.

Бердібек Соқпақбаев бұл жерде дұрыс жазған. Нағыз баланың басында болатын сезім. Қожаның жәй ойы. Ол ешқандай махаббат емес. Махаббат еді деуден автор да аулақ. Қайта жеңіл юмормен әжулайды. Мұндай сезімді айтуға тіл жоқ. Баланы піспеген сүюшіліктен жеңіл күлкімен сақтандырып отыр.

Қожаның Миллат мамасы — «ақылды тәрбиелі адам». Аудандық советке депутат. Көпшілік алдында беделді, сыйлы. Мамасының осы қасиеттерінің бәрі Қожаның содырлығы арқылы ашылған. Шеше мен бала арасындағы қатынас повесті әдемі, жылы лирикаға белеп тұр.

Повестің тілі көркем. Басынан аяғына дейін желіп отырып оқисың. Қожа сез арасында былай дейді.

«Өзінің тырнақ алды прозалық туындысын шағын повесть түрінде бастап отырғанын автор бір де бір минутке есінен шығармайды. Сондықтан да адамныңбасынан кешетінтұрмыстың ұсақ-түйек құбылыстарына онша жүгіне бермейді».

Қожаның осы сөзін қайталап айтуға тура келеді. Бердібек ұсақ-түйек емес, өмірдің нағыз керектісін теріп жазған да шап-шағын.әдемі повесть еткен.

Жалпы Бердібек повестерінің аумағы 100 беттен әзер асып жығылып жатады. Бұл дегенің — қысқа деген сез. Негізінде осылай жазу керек. Балаларға оқығанда сары тап қып жалықтырып жіберетін сала құлаш кітаптар түкке керек емес.

Диалогтары қандай жанды. Сұлтанның бұзық екені, оқуды тастап кеткені белгілі.

«Тоқта, тоқта, келген жерімді белгілеп қояйын. Мына бір мылтық ұстаған адам ба, албасты ма, осы бетке келіпсің».

Бұл Сұлтанның Қожа «Робинзон Крузоны» оқып жатқанда қолынан жұлып алып, жауып жатып айтқаны. Әкем-ау Сұлтекең бала біткеннің бәріне әйгілі Робинзонды да білмейді. Надан боп қалды-ау бишара бала! Мұны жазушы диалог арқылы ашып отыр.

Қожаға үнемі араша түсетін жарықтық әжесі де тек диалог арқылы тұлғаланбай ма?

«Менің Қожашым тірі болса, ешкімнен кем болмайды. Өсе келе өзі-ақ түзеліп кетеді. Сабырбек нағашысына тартқан. Ол да жас кезінде осы секілді шығаннан шыққан сотанақ еді. Бұл қайта оқу оқып, мұғалімдерінің айтқанын орындап, кейде өтіншік боп жүр ғой».

Жантас қу да тек сөзімен қу. Шақпа ащы тілі қандай жанды. іс-әрекетімен емес, тек диалогпен Жантас боп тұр.

Жазушы портрет жасауға да ұста. Аз сезбен кеп мағына аңғартады «Ахметов — қатал адам. Шынымды айтсам, мен оның алдына барған сайын қалтырап тұрам. Сусылдаған қызыл-күрең шашы желп-желп етіп, қабағы түксиіп шүйлігіп қарағанда, сұп-суық кездері адамның өңменінен етеді». Осы кіп-кішкентай суреттеу мектеп директорының қатал бейнесін жанды елестетеді.

Табиғат суреттері де Қожаның көңіл күйімен байланыста суреттеледі. Қожа кеңілсіз, ит жайлаған күңгірт түн. Қожа бар пәледен құтылды, арылды, бар жиһазын тағынған айлы түн.

Повестің соңғы сейлемдері табиғат суреті мен бас кейіпкер Қожаның көңіл-күйінің астасуымен бітеді. «Ай нұрынан орнаған күміс көпір белдеулеп бет алдымда, ауылдың дәл іргесінде өзен жатыр жарқырап. Мөп-мөлдір мына ғажап дүние «Ұш! Самға! деп, қолтығымнан қанат бітіретін, арман нысанасына қарай алып ұшатын тәрізді. Лаула! Лаула жігер оты! Самға қиял құсы! Асығатыным да, аңсайтыным да ертеңгі болашағым».

Повесть аяқталды. Қожа оқушымен қалай қоштасты? Қандай әсер қалдырды? Бұл ретте біз П.Косенконың мына пікіріне қосыламыз.

«Читатель верить в счастливое будущее Кожи в то, что он будет думающим и ищущим, беспокойным и страстно любящим жизнь человеком. Во всяком случае идеала умеренности и аккуратности он не примет никогда».

Жазушының «Балалық шаққа саяхат повесі 1960 жылы жарық керді, орыс тіліне аударылып басылды.

Повесть жаңадан мойын серік құрып, қаз тұра бастаған қазақ

ауылын, сол кездегі ауыр өмірдің шындық болмысын, алғаш ашылған совет мектебінің оқушылары өмірін суреттейді.

Повестің бас кейіпкері — Бектас. Бектас кім? Лирикалық герой ма, автордың өзі ме? Автордың өзі. Бұлай деуіміздің себебі повестің узына бойына өткен уақиғаны жік-жігін ажыратып, десте-десте қылып есіне түсіріп, оқушыға баяндап отырған автор позициясы бар. Ол барша болмыстың таразышысы, ой елегінен өткізіп, балалық базарлы күндеріне қайта үңіліп, өткенді қазбалап тауып саяхаттаушы. Әдетте саяхатты таныс емес жат жерге жасамайтын ба еді. Ия, балалық күндер де алыстап, бұлыңғыр, көмескі тартқан. Міне, автор сол ұмытылып бара жатқан еміріне саяхат жасайды. Сонда бұл қандай шығарма? Бұл ретте біз ақын Әбілда Тәжібаевтың автобиографиялық повесть деген пікіріне қосыламыз.

«Повестегі бас геройдың аты Бердібек емес, Бектас. Сондықтан бұл шығарманы автобиографиялық деуге сия ма деушілер де табылуы мүмкін. Бұл әңгіменің формальдық жағьі одан шығарманың табиғаты өзгермейді».

Осы баяндамасында Әбілда Тәжібаев Бердібек туралы былай дейді:

«Бердібек туралы бірінші айтарымыз: ол, сөз жоқ, талантты жазушы. Өмір детальдары мен адам мінездерінің алуан сипаттарын, психологиялық нәзік құбылыстарын аңғартқыштыққа, соларды сипаттарлық сөз табуға келгенде Бердібек балалар прозасындағы ең күшті жазушьі десек, артық айтқан болмаймыз. Юморы қандай жақсы! Оқығанда жортып отырғандай сезінесің».

Бердібектің жазушылық шеберлігіне бұдан артық сөз тауып мақтау да, таңдану да мүмкін емес.

Осы баяндамасында Ә.Тәжібаев повестке әжептеуір сын айтқан. Біз оның көбіне қосыламыз да:

«Дүние қоңыр, адам бишара, жер жұтаң, ән-күй көңілсіз болып сезілді маған…

…Қап-қара түнді жазып отырғанда түннің не бір үрейлерін сипаттауға болады. Бірақ, ертең күн шығатынын да оқушыға сездіріп отырған жөн. Онсыз дұрыстық бұрмаланған болар еді. Бердібек Соқпақбаев жолдастың кітабында осылар жетіспейді».

Ол рас. Жазушы балалығы өткен дәуірге үңілуден гөрі жеке өз басының күйкі жәйттарына кебірек үңілген сияқты. Бектас үйінің тұрмысы ауыр, бірақ барша ел тұрмысы олай боп көрінбейді. Ақ нанды кертіп жеп жүретін Жанбосын үйі, Бектастың жездесі Әлқожа үйі, бір отарлы жан бола түра ішіп-жемге тарықпай, қасық «смирно» тұратын тамаққа бай Қағазбай нағашысының үйі жалғыземес. Олар көп. Бектастың үйі сияқты там-тұм тамақтанатын үйлер де болған. Бұл күндегідей жұрт еңбегінің зейнетін түгел көре қоймаған. Бірақ келешек үшін, жарқын болашақ үшін күресіп жатқан момын шаруа қазақ ауылын көрдік. Біз оқып шыққан соң Әбекең құсап шаршамадық, қайта жігерлендік. Бектастың: «Тірі болсам, осы жыртық-жәутік күйімде тұрып қалмай, түбінде адам болып шығатыныма сенімім кәміл» дегеніне «Иә, оның рас! Сүйтпегенде ше?» — деп сырласқымыз келді.

Арнайы мақала жазған Н.Ғабдуллин де, баяндамасында шолып өткен Ә.Тәжібаев та Бектас психологиясын жете түсінбеген сияқты. Сыншылар Бектасты ештеңе білмейтін көр бала ретінде ғана таниды. Мүлде олай емес. Бектас оқуға келмей тұрып-ақ «жер жүзіне шам шырақ орнатқан» көсеміміз Ленин жөнінде көп естіген, оқуға келген соңелімізде социализм, коммунизм орнайтынын білген, көрші Қытай туралы хабардар көзі ашық жігерлі бала, Отанын сүйетін, болашаққа кәміл сенетін патриот бала. Үй-іші қытайға етпек болғанда заставаға барып хабарлауы, өзімен қас Баймырзалардың жәшік астына төңкеріп кеткенде Отан бақыты үшін жапа шеккен революционер-патриоттарға еліктеп тапжылмай жатуы Бектасты кеп нәрседен хабардар етіп керсетпей ме. Осындай бала неге ғана «ертең күн шығатынына сенбесін». Әбден сезеді. Олай болса, біз Әбекең кішкене артықтау кеткен бе дейміз.

«Мен өз басым ауыр жылдардың ауыр шындығын айтуды қостаймын» дейді Әбділда Тәжібаев. Ендеше, шығарма езегі осы ауыр жылдардың жүрегінде қалдырған күйініш-сүйініші ғой.

«… Жаңылудың себебі, ең алдымен, өмірді қанық білмеуден туады деп тура айта аламыз. Өмірді жіті білмеудің салдарынан тіршілік тұрмыста әр кезде, әр уақытта болып жататын түрлі-түрлі құбылыстар жайында ұшқары қорытындылар жасап қоюымыз әбден ықтимал»-дейді Н.Ғабдуллин.

Н.Ғабдуллиннің бұл пікірі Бердібек Соқпақбаевты емірді жете білмейсің деп кіналауға саяды. Біз бұған мүлде олай емес дейміз. Әбділда сөзімен: «Бердібек — талантты жазушы. Оның білген, түйгендері аз емес, айтуға да шебер, суреттеуге де ұста» дейміз.

Н.Ғабдуллин осы повестен Сағатбай мұғалім мен Әсбет шешейден басқа бірде-бір жағымды кейіпкер кездестіре алмайды. Ол екеуіне де разы емес. Повестің бас геройы Бектасты ру намы-сын жыртқыш, төбелесқой, ұры, өтірікші деп жазғырады.

Осы жерде айта кетейік, Нығымет Ғабдуллин шығарма табиғатына түсінбеген. Автобиографиялық повесть екендігін білмейді. Сөйтеді де Бектасты автордан беліп алып, авторға геройды өиткесің-бүйткесің деп кінә қояды. Бектасты жазғырады. Жоқ, олай емес, ауыр өмірді жазғыру керек. Өмір тақылетіне кез боп жүрсе де ертеңгі болашағына сеніммен қарайтын Бектасты, жасында солай өскен авторды оқушы қауым дәл Ғабдуллинше жазғырмайды. Қайта оқушы Бектаспен сол ауыр кезеңге саяхат жасап шығады. Бұрынғы ағалараның жүріп өткен жолын біледі. Бүгінгі шат өмірлеріне мақгана отырып, өткенге үңілу қандай жақсы. Заман ұлылығын сездіре түспей ме! Бектас ру намысы үшін балалармен төбелесті, осы жерде Бердібек «надандықтан туған осы жексұрын жікшілік, ұрушылық алакөздігінің кеселі балаларға да жұққан» деп ашына айтпай ма. Жоқ, ой біз іштен туа сап қай қылық жақсы, қай қылық жаман, білуші ек демек пе. Бектастың өзі де, үй-іші де қай жылы туғанын білмейді. Бұлардың бәрі — геройдың өсу эволюциясын көрсетер алғашқы өлшемдер.

Сыншының екеуі де автор позициясын мойындамайды. Тіпті Нығымет Ғабдуллиннің аузына іліп алар жағымды кейіпкер таба алмауы осы автор позициясын аңғармағандығынан. Әйтпесе автор аса ілтипатпен еске алып отыратын кейіпкерлер неге ұмыт қалсын. Көршісі Көпесбай балалары туралы:

«Соншама ащы қиындық кешіп жүрсе де, жабырқауды білмейтін, болашаққа ғашық жардай құмар, сайып қыран тас түлек, өршіл арман иелері еді. Шіркін, амал нешік, өмірлерінің қызғалдақтай құлпырып, толықсыған нағыз балғын шағында қаусаған шөптей оталып, бәрі бірдей Отан соғысы майданында мерт болды. Үшеуі де коммунист еді, ерлерше алысып, мәңгі өшпейтін даңққа бөленіп қаза тапты» дейді.

Жағымды герой емессің деп осыларды жазғыру керек пе? Жоқ. Бөтелке шамның жарығына түрегеп тұрып Ленин шығармаларын құныға оқыған Сатылған, тұрмыстың ауыр мойынтырығын қайыспай тартқан, табиғат адамшылық қасиетті үйіп-төгіп берген нағашысы Қағазбай жайлы, аяулы анасы Әсбет, өзі ауруханада азап шегіп жатып «нәпсі тілегін адамгершілік бауырмалдық сезіміне жеңгізген» інісі Тұрдыбек, ілтипатты Әлиман жеңгесі жайлы автор тебіренісін қайда қоямыз.

Н.Ғабдулл иннің сыны алдын алу болғанмен, шығарманы оқушы қауым қауыша қарсы алды. «Өлең жаза білу ақын болғандық емес, бұл ақиқаттың дәлелін іздесеңіз кітап магазиндеріне кіріңіз» деп Белинский айтпақшы, Ғабдуллинге де «Кітап магазині, кітапханаға кіріп көріңіз» дейміз. Оқушылар қолдан қолға тигізбей оқиды. Бұл кітап үшін төбелесіп қалған балалар туралы Ә.Асылбеков «Спорт» газетіне әңгіме жазды. Повестің жетістігін айтып мақтаған сындар да болды. Бірақ біз олар туралы сөз қозғамадық. Жоғарғы екісынға сын көзімізбен қарай отырып пікір таластыруды жөн көрдік.

Повесть кемшіліктен құр-алақан емес. Бұл жәйді Әбділда Тәжібаев айқын ашып керсетті:

«Реализмнен гөрі натурализмі, қорытудан қобыратуы басым» деді. Осы жолдар бізді әжептеуір ойландырды. Шынында, емір фактілерін кеп білетіні жазушыға зиянын тигізген сияқты. Артық эпизодтар еніп, шығарманың сюжеттік линиясын әлсіретіп, қабыратып алатыны бар.

Повестің керкем де, талантты да жазылғаны жайлы жоғарыда Ә.Тәжібаевтың сөзін келтірдік. Оған қосарымызда жоқ. Жазушының бір ерекшелігін айтып қана кетейік. Бердібек еш уақытта оқушысын жалықтырмайтын сергек жазушы. Адам психологиясын авторлық баяндаудан гөрі көбінесе штрихпен ашады. Апайының үйінде жүріп оқығанда қытымыр Әлипа тамаққа жарытпайды. Дүмбілез ашты-тоқты жүреді. Осы күйін қалай береді? Сары қыздың нанын орысша жеймін деп алдап аузын мың құбылтуы, қытайша жемек боп өңешіне конфет тұрып қап қылқылдауы — қандай жанды штрих. Сақылдап күліп отырып жыларман боласың. Осының өзі Бектастың ойнақы, кеңілді, еңсесі түспейтін өнерлі бала екенін керсетпей ме.

Ауылынан әу дем жерде жүріп үйіне хат жазатын бала мінезін айтсаңшы. Хат сездері қандай жанды.

Қысқасы, Бердібек қаз тұра бастаған қазақ ауылындағы жаңа ашылған мектептің оқушысы Бектастың кергендерін бүгінгі пайымдауымен ұштастырып, оқушы сүйіп оқитын тамаша повесть жазған.

«Пишите, пишите для детей, но только так, чтобы вашу книгу с удовольствием прочли и взрослый, и прочтя, перенесся бы легкою мечтью в светлые годы своего младенчества»… деп, Белинский айтқандай, повестке үңілген ересек оқушы да балалық шағының сәулетті жылдарын рахаттанып еске түсіреді. Қызығып, сүйсініп бас алмай оқиды.

Бердібек Соқпақбаевтың «Балдырған» журналында істеп жүріп бөбектерге арнап жазған әңгімелері жайлы жоғарыда айттық. Осы жылдардың сәтті туындысының бірі — «Аяжан» повесі. Повесть «Балдырғанда» 1961 жылы жарық керді. Биыл жеке кітап болып

шықты.

«Аяжан» повесі қазақ әдебиетіндегі бөбектерге арналған тұңғыш повесть. Повесть оқушыларына лайықты шап-шағын. Осы кіп-кішкентай повесте сан-алуан мінезді бала бар: көңілі зерек, әр нәрсеге қызыққыш Аяжан, шаруаға жұғымтал, тындырымды Ораз, шолжаң Нұрдәулет, тазал ыққа үйренбеген Зәуре, кектен түскендей боп оқшауланып жүретін Меліс.

Балалар әрқайсысы мінездеріне тән табиғи қылықтарымен оқушысын еліктіріп әкетеді.

Аяжан автобустан түсті, барлығы жат. Қайда барарын білмей дал. Адам адамға дос. Мейлі танысын, мейлі танымасын адамдар бір-бірінен көмегін аяп көрген бе. Ораз бен Меліс ұшырасты.

Меліс:

- Керек болса, өзің бар, — деп жайына кетті. Оқушы бірден Мелістің бұл қылығына ренжіп қалды. Атасының үйіне Ораз алып келді. Осы алғашқы таныстықтан барып достықтары басталды. Әр нәрсені білуге құмар Аяжан ауыл емірімен біртіндеп танысты.

Повестің қызықтылығы, құндылығы: Аяжанның жат жерге келгендей болмай, ауыл балаларына, ауыл өміріне етене араласып кетуінде. Өзіне дос тауып, сол достықтың титтей де болса бір кәдеге жарауында. Ораз бен Аяжан достығы арқылы автор көзінен айырылып кәріп боп қалған Күлиша шешейге тағдыры шипалық дәрі табады. Бердібектің балалар психологиясын, балалар тілін білетін жазушы екендігін осы титтей повесть мол қырынан керсетеді.

Аяжан келген қазіргі колхозды ауыл Бектастың Қостебесі, Болат келген «Жаңа өмірдің» гүлденген, марқайған шағы. Қаладан келген Аяжанның саяхат кезімен-ақ қазіргі ауыл өмірі сәнді де жанды көрінеді. «Нан жарықтықтың ауыр еңбекпен табылатынын білсін» деп Ораздың папасы айтпақшы, еңбек адамын, еңбекті түсінуге баулиды.

Қазіргі балалар романтикасы, қиялы қандай әдемі. «СССР-10.1. Жер-ай!» ракетасы бүгінгі балалар қиялы емес пе! «Мен космонавт болам. Айға барам. Үйтем-бүйтем» дегізіп баланы қу жақ қылмай-ақ, кіп-кішкентай жанды эпизодпен бүгінгі балалардың ұмтыларын тауып көрсеткен.

Еңбегімен жұрт құрметіне ие болған, қайда барса, сәлем беріп жас-кәрі сыйлайтын Сарыбай атай да жанды.

Повесть тілі сөбилерге түсіндікті, ойнақы. Бүлкілдеген бұлақ суындай мөлдір. Бұл айтқанымыздың бәрі повестің жетістіктері. Енді әттеген-ай дегізетін кемшіліктерін ортаға сап көрелік.

Автор Аяжанның ауыл өміріне шорқақтығын керсету үшіңдеп детальдар тықпалап жіберген. Оларының кейі артықтау. «Сүйікті қошақан» деген тарауда Аяжан қойды керіп:

— Анау сүзейін деп келеді — деп қаша женелетіні бар. Ал негізінде Аяжанның мал туралы, оның қасиеттері туралы түсінігі жоқ. Ол шығармада көрініс алған. Сиыр, қаз, есек жайлы ештеңе білмей, ыңғайсыз күйге душар болады. Олар туралы ештеңе білмей тұрған Аяжан қой сүзеді деп қашпау керек, басқаша жасқанып қашуы керек. Аяжанның Зәуремен қатысында біртүрлі жасандылық бар. Аяжан қазымырлау көрініп қалады. Қымс етсе, мұрныңды сүрт, аяғыңды жу деп дүрсе қоя беріп жүргені. Осы ретте автор Аяжан-ды пысық қылам деп ана тәрбиесінің егініне түсіңкіреп кеткен.

Натурализмге бой алдырып алған «Балалар енеден туған қалпында тыржалаңаш шомылып жүреді. Нұрдәулет те түрсиіне дейін сыпырып тастайды». Осы аралар біртүрлі тұрпайылау. Өмірде осылай болуы мүмкін, бірақ керкем шығармада көрініс алғаны оқушыны ыңғайсыздандырғандай болады. Егер «Аяжанды» бір топ қыз-бала бірігіп оқып отырса, осы жерге келгенде бір-бірінен үялып, қызарып қалар еді.

Осы жалаңаштықтан шығады, өткен жылы «Балдырғанның» 10 санында Оспанхан Әубәкіровтың «Жалаңаштар жиналысы» деген әңгімесі жарық керді. Соны сәбилерге оқып беру тұрмақ журналдың сол бетін ашу ұят. Суретін салған Б.Ненахов та, О.Әубәкіров та тым түрпайы кеткен. Әңгіменің идеясы не екен? Тырдай жалаңаш өзенге ат қоя алмай шуласып жатқан балалар-дан басқа дәнеңе болса бұйырмасын!

Нұрдәулеттің, Ораздың кітаптары ересек балалардың кітапханасы тәрізді. Әрі Аяжанға ол кітаптардың кебі таныс, оқыған кітаптары болуы да нанымсыздау. Бірінші класс баласы қай бір опырып оқып тастасын.

Бұлар үңіліп жіті қарағандағы көргеніміз. Шығарма тұтастығына бұлар нұқсан келтіріп те тұрған жоқ. Өзі жақсы дүниеде осылар болмаса, одан да жарқырай түсер еді дегеніміз ғой.

Жалпы повесть — балдырған оқушыларын тындырымдылыққа, қайырымдылыққа, жинақылыққа, бауырмалдыққа, еңбек иелерін құрметтұтуға баулитын құнды шығарма.

Повестің безендірілуі де біршама жақсы. Бірақ шығарма көркемдігінен төмен жатыр. К.И.Чуковский «Пишущий для них (детей) должен так сказать, мыслить рисунками» демеп пе еді. Мұны Б.Соқпақбаев түсінген, бірақ суретші Б.Талбылдиев не бір әдемі жайларды жіберіп алған. Сөйткен де суреттері статуялық күйде қақиып қалған. Бұл да ептеп нұқсан келтіріп тұрған сияқты. Повесть беттерінің келемі бұдан гөрі аумақты, суреттері түрлі-түсті бояулы болғанда тым жарастықты болған болар еді.

Балдырғанның жеке мінездеріне құрып әңгіме жазудан, заман тынысын сездірер көлемді повесть жазу шеберлікпен қоса жауапкершілік жүктейді жазушыға. Бердібек Соқпақбаев бұл талаптарға сай тағы бір қырын танытқан. Қазақ балалар әдебиетіне тағы бір әдемі туынды әкелген. Жас оқушылары бас алмай оқыр тамаша шығарма бұл.Қорыта айтарымыз: Бердібек Соқпақбаев қазақ балалар әдебиетіндегі ең талантты кәсіпқой жазушы. Бердібек шығармалары өзінің балалық шағы өткен жиырмасыншы ғасырдың 30-жылдарынан кейінгі 50 жыл ішіндегі балалар өмірін, олардың түрлі сезімдерін түгел қамтитын шежіре тәрізді. Осы аралықтағы өмірдің ой-қыры, жақсы-жаманын жасырмай суреттеген реалистік шығармалары қазақ балалар әдебиетін жасауға үлкен ат салысқандығының айғағы.

Балаларға арнап шығарма жазу жазушылардың ең ардақты борышы болса керек. Үлкендерге деп маркалап жазып жатқан шығармаларының келешекоқушысы бүгінгі сәбилерге рухани азық боларлық, эстетикалық сезімін оятар көркем туындылар әбден қажет. Бұл жағын біздің аға жазушыларымыз көп ескермейтін сияқты.

Лев Николаевич Толстой «Соғыс және бейбітшілік» атты асқан кесек шығармасын жазып, даңқы мейлінше шарықтаған кезінде тұтас үш жыл бойы балаларға арнап шығарма жазумен шұғылданған, «Әліппе», есеп кітаптарын, балалар оқитын бірнеше кітапша жазған.

Бір сөз еткен Бердібек Соқпақбаев творчествосы — осындай патриоттық борышын, жауапкершілігін сезген жазушы творчествосы. Бердібек — өзінің жазушылық қабылетін мүлдем дерлік балаларға арнаған жазушы.

«… должно родиться а не сделаться детским писателем, это своего рода призвание. Тут требуется не только талант, но и свое-го рода гений» — деген В.Г.Белинский.

Ұлы сыншының осы сөзін Бердібек Соқпақбаев үшін қайталап айтуға тура келеді. Бердібек шығармаларын балалар қолдан қолға тигізбей оқиды. Ол жазушының мына қасиеттерінен болса керек;

а) Бердібек балалардың психологиясын жетік білген. Геройларын поэтикалық

фантазиямен тірілтіп жібереді.

ә) юморы күшті жазушы. Бұл — балалар жазушысы үшін ең қажетті қасиет;

б) шығармаларын балаларға түсінікті ойнақы тілмен жазады.

в) Бердібек геройлары өмір сүйгіш, сезімтал. Қожа қаншама бұзықтық істесін, Бектас қаншама ауыртпалық көрсін, еңсесі түспейтін, жанайын деп тұрған жігерлі балалар. Геройлары өмірдің ащы-тұшысын қатар көріп жүреді.

г) ең бастысы Бердібек әңгіме жазсын, повесть жазсын жалаң өсиет айту, құрғақ дидактикаға бармаған. Белинский балалар жазушысын осы ақылгөйсуден қатты сактандырған болатын. Біз жазушы шығармаларын балалар әдебиеті тұрғысынан сөзеттік. Жазушының әңгіме, повесть жазудағы ерекшелігі, жетістік, кемістігін толық ашып көрсетуге тырыстық.

Бердібек Соқпақбаев — арынды, адымды жазушы. Ол балалар әдебиетіне талай қызық туындылар берген. Бұл жазғанымыз жазушының сол еңбегінің таралғысы.

ПИОНЕР ЖАЗУШЫСЫ

Сансызбай Сарғасқаев — қазақ балалар әдебиеті ірі классиктерінің бірі. Ол — шын мәнінде өзінің барша шығармашылық талантын жас достарына сарқа арнаған қаламгер, пионер өмірінің жыршысы.

Сансызбай Сарғасқаев — Сұлутөр ауылының түлегі. Осында ауып, осында бал дәурен балалығын өткізген.

Лениншіл жас,

Атта, алға бас!

Кел, аралас еңбекке

Елмен жетіс,

Елге жеміс бермекке, — деп Ілияс ақын ағасының өлеңін айтып, жас достарымен бірге ата-аналарына қолғабыс жасауға барған. Балалар кешке дейін еңбек етіп күркеде тыныстап жатқанда тарамыстай арық, аласа бойлы, шашын тақырлап алдырған, басына оюлы тақия киген қаршадай бала сия қарындаштың ұшын жалап-жалап қойып, түзу жол бетіне: «Бүгін Красногор мектебінің төртінші класында оқитын пионерлер егіс даласына масақжинауға шықты. Алғашқы күні 130 килограмм масақ өткізді. Пионерлер ертке қарсы қарауыл қойды», — деп жазды.

Арада бірнеше күн өткенде оның осы хабары «Октябрь бала-лары» (қазіргі «Ұлан») газетінің бетінде жарияланды.

Міне, он бір жасында он бір жол хабары республикалық газет-те жарық көрген бала қаламгер кейін аты айдай әлемге кеңінен мәшһүр болған үлкен жазушы Сансызбай Сарғасқаев еді.

Шашы бурыл тартып, мосқалданған тұста Сәкең өзі туып-өскен, алғаш мектепке барған, алғаш пионер галстугін таққан ауылдағы Калинин атындағы орта мектеп оқушыларымен кезде-суге келген. Сонда жазушы сөзін осы жайды айтудан бастайды. Атап айтқанда, былай деген:

«Сен неге пионерлер туралы ғана жазасың?» — деп жолдастарым менен жиі сұрайды.

Осы шақты менің көз алдымнан пионер болған күндерім еле-



степ өтеді. Бұл отызыншы жылдардың орта шені еді. Қызыл галстук тағып алған біздер мақтанышпен колхозды аралап жүрміз. Ал, біздің қызықты істеріміз қанша еді десеңізші! Біз кішкентай үгітшілер едік, бригадалар мен фермаларды аралайтынбыз, газеттер мен журналдарды оқып беретінбіз, жауынгерлік листоктар шығаратынбыз, концерттер қоятынбыз. Біз сауатсыздыққа қарсы күрестік, ауыл шаруашылығы дақылдарының зиянды жәндіктерін қүртыстық, масақ терістік. Жорыққа шығатынбыз, жас бөбектер мен қарттарға жөрдемдесетінбіз. Мұны ешқашан да ұмыта алмайсың.

Мен пионерлерді инициативасы, тапқырлығы үшін, коллектившілдігі мен шынайы достықтары үшін жақсы көремін. Міне, сондықтан да олар менің шығармаларымның басты кейіпкерлеріне айналды.

Ұзақ жылдар республиканың бас пионер басылымын басқарған Сәкең өзі пионер болған кезінде көрген-білгенін қызметіндегі күнделікті тірлікпен ұштастырып, замана тамырын тап басқан тамаша шығармалар жазған. Оның балаларға арналған барлық шығармалары басқа балалар жазушыларынікінен дәл осысымен — пионерлер өмірін жетік білетіндігімен, олардың өмірін шебер өрнектейтіндігімен ерекшеленеді. Айталық, жазушының 1952 жьілы жарық көрген «Бір отрядта» деген повесінде пионер отрядыныңжарқын істері, коллективизм жайында сөз болады. Повесть кейіпкері Қайраттың мінезі қайнаған еңбекте қалыптасады. Ал, «Достар» атты әңгімелер жинағындағы балалардың бәрі

- өмірдің өзінен ойып алынған кейіпкерлер. Пионер жазушысы өзінің біраз туындыларына қызыл галстуктілер көшбасшысы — вожатыйлар арқау болады. «Сұлутөрдің балалары», «Бір көшенің бойында», «Балалар» атты әңгімелер жинағында жазушы

вожатыйлардың сәтті, сәтсіз істері жайында шынайы баяндайды, балалардың сан алуан мінез-құлқын алға тартады.

Сәкең пионер қатарына 9 жасында 1934 жылдың 1 қыркүйегі күні еткен. Содан өмірінің соңына дейін өзін пионер сапындамын деп санаған.

Біз қазір өткеннің бәрін орынды-орынсыз мансұқтап жүрміз. Пионер жас өскінді коммунизм мұраттарына құлшындыратын. Коммунизм — елес, пионер енді ол елеске ешкімді тастай алмай-ды. Заманына қарай адамы. Сол заманда Сансызбай ағалар сол заманның балаларын — пионерлерін келісті етіп жазса, уақытқа, сезімге қызмет еткені. Пионерлер — сол кездің жас желкені еді, соныбейнеледіжазушы. Комсомол, пионертарады, бірақ балалық

— меңгі. Сансызбай — сол балалар жазушысы.

Жаңа жоғарыда айтып өткен кездесуде Сәкеңе Досан деген гшла (қазір ол үлкен азамат болар):

— «Біз төртеу едік» атты повесіңіздегі Санат Сіздің өзіңіз деседі. Сол рас па? — деген сұрақ қояды.

- Мүмкін мен емес, сенің әкең Дәрмен шығар, — деген Сәкең. Содан соң сөзін салмақпен тұжырымдап: — Менің кітаптарымдағы кейіпкерлердің бәрі өмірден алынғандар. Бәрі де осы өзім туып-өскен Жамбыл облысы Сұлутөр өңірінің Красногор, Қордай, Меркі, Луговой аудандарында бұл күндері оқып жүр, қызмет істеп жүр.

- Сүйікті қарт ұстаз Жамал Төлендиева және «Ұстаз»

романындағы Сәуле де ме? — Иә… Иә…

Сансызбай Сарғасқаев, өзі айтқандай, шығармаларының негізгі арқауы — мектеп, пионер өмірі. Ол бала тәрбиесі мәселесін әңгіме, повестерінде ғана емес, көптеген очерк, көсем сөздерінде де үзбей қозғап отырған. «Баланы жастан…» атты әңгіме, очерк, мақалалар жинағы (..Қазақстан» баспасы, 1980ж.) бұл айтқанымызға толық айғақ.

Жазушы өз замандастары еңбек адамдары жөнінде-өзінің жас достарының ата-ана, аға-әкпелері хақында «Сұлутөр», «Ұстаз» романдарын, «Жердегі жұлдыздар», «Сұлутердің бектерінде» очерктер жинақтарын жарыққа шығарды.

Сәкеңнің «Сөуленің жаңа достары», «Бір отрядта», «Бір көшенің бойында» тәрізді повестері әуелі орыс тіліне, сол арқылы сол кездегі одақтас көптеген республикалардың тілдеріне, шетел тілдеріне аударылған.

Сонымен біз Сансызбай Сарғасқаев — қазактың шоқтығы биік жазушысы, ол ез елімізде ғана емес, өзге елдерге де танымал болған талант дейміз.

Өмірінің 13 жылында республикалық пионер газетін басқарған Сәкең ең әуелі жастар баспасын жағалап, содан кейін үлкен өдебиетке ауысқан көптеген жас жазушылардың ұстазы. С.Сарғасқаев қазақ редакторлар корпусының жаны жайсаң, жақсы командирлерінің бірі болған. Талапшыл, тәртіп сүйгіш басшы болған. «Жақсыдан — сөз, жаманнан — бөз» қалады. Сәкеңнің том-том кітабы қалды. Ол сомдап кеткен жас қауым өсті, алды қартайды, о дүниелік болғаны да бар шығар. Өмір заңы осы, тумақ бар, елмекбар. Өмір- мәңгі. Адам — қонақ.

Сансызбай Сарғасқаев та бұл өмірдің қонағы еді, кетті. Артына өшпес мұра тастап кетті. Сол — медет.

ӨМІР ЖЫРШЫСЫ

Уақыттың жылжуын біреу жылдам, біреу баяу деп жатады. Растау, уақыт ешбір жанға білінбей өте береді. Уақыттың жылдамдығын, шегін білдіретін өлшем жоқ. Ал өзекті жанға өлшеулі өмір берілген. Уақыт жыл, жыл төрт мезгіл болып жылжиды алға. Адам — уақыт қонағы. Адам өмірінің де төрт мезгілі бар.

Мен бүгінгі әңгімеге арқау өткелі отырған Кәрекеңмен — белгілі қазақ жазушысы Кәрім Баялиевпен алғаш кездескенде ол өмірінің жазын жайлап, мен көктемін көктеп жүр едім. Жақсының өзінен бұрын сөзі жүреді. Кәрім Баялиев — жақсы, өзінен бұрын сөзі жеткен. Біз Қазақ ұлттық унивеситетінің студенті болып, әдебиеттің арғы-бергісін жалықпай оқып, үйреніп жүрген жылдары Кәрімнің «Жол үстінде» атты әңгімелер жинағы жарық көргенді. Сол кітап ішіндегі бір шағын әңгіме біздерді, болашақ жазушыларды, Қарауылбек Қазиевті, Ерғали Ахметовты, Өтеген Күмісбаевты керемет тәнті етіп еді. Кәрілік ғаріп еткен шал мен болып-толған баласы арасындағы әңгіме болатын бұл. Шал ескі дуалға қоған құстың қай құс екенін сұрайды баласынан, баласы айтады. Шал тағы сұрайды, баласы айтады. Шал тағы сұрайды, баласы тарс кетеді. Шал жер болып отырып қалады. Сөйтсек, баласы кішкентай кезінде дәл осы дуалға қонған дәл осындай құстың қай құс екенін әкесінен сұрайды екен. Баласы бір, екі, он, жүз, мың рет сұрасын, әке жалықпай жауап береді екен. Сөйткен баланың сыйқы мынау. «Кішкентай ғана қара тас, атан түйе көтере алмастың» өзі еді бұл әңгіме.

Мен өзін көрмей тұрып дүниеде осындай шебер жазушы барын біліп едім.

Кәрекең де мені кермей тұрып шығармам арқылы біліпті.

1965-ші жылдың күзінде тағдыр айдап Жамбылға келдім. Қосағым Жамбылдың қызы болды. Курстасым Жорабай Молдақұловтан басқа жан адамды танымайтын қала тұрағыма айналды. Қалтада диплом, ойда жігер, бойда қуат бар, жұмыс жоқ. Бану — жетім қыз, енем — жесір кемпір, мен жетілмеген, жігіт, бізді елер ешкім болмады.

Мен — университетте оқып жүргенде бір кітабым, әскерде қызмет етіп жүргенде екінші кітабым шыққан жас қаламгермін.

Жұмыс іздеп таба алмай, шаршап келсем, Жорабай: «Әлеке, бүгін сағат 5-те облыстық «Еңбек туы» газетінің жанындағы әдеби бірлестіктің отырысы өтеді. Соған кел» деген тілдей қағаз тастап кетіпті почта жәшігіне. Уақыт 5 болып қалған, екі өкпемді қолыма алып ұштым «Еңбек туына». Сонда мені асықтырған әдебиет деген жалғыз сөз еді. Сөйтсем мен тағдырыма асығыппын. Жамбылдық әдебиетшілер мені жылы қарсы алды.

Әсіресе, Кәрім Баялиев сергектік танытты:

— Түрген жақты жазғанға Алматы облысының баласы екен десем, -

деген сөзі жүрегімді елжіретті.

Кәрекең менің «Қос тентегімді» оқыған болып шықты.

Жас жазушыны біреу шығармасы арқылы танудан асқан бақыт бар ма? Оның үстіне Кәрекең іш тартып, жағдайымды сұрады. Жұмыссыз жүргенімді біліп, облрадиокомитетте бір орын босайтынын, бастығына айтып, қызметке қабылдатуға әрекет ететінін айтты. Бәрі солай болды, мен облыс журналистері мен жазушыларының сапына қосылдым.

Содан бері, міне, табаны күректей 32 жыл өтіпті. Содан бері Кәрекең аға, мен іні болып сыйластығымыздан айнымай өмір кешіп келеміз. Журналистік, жазушылық қызметте де қатар ұшып барамыз.

Кәрім Баялиев — бар бақытын туған жерден, Тараз топырағынан тапқан адам.

Кәрім — ауыл баласы. Билікөл жағасындағы кішкентай ауылда туған, Алматыда оқып заңгер мамандығын алған, содан бергі жердегі барша саналы өмірі туған жерінде өтіп келеді. Мамандығы бойынша біраз қызмет етіп барып журналист болған, қолына қалам алған. Сөйтіп Кәрекеңнің әдеби шығармашылықпен айналысқанына 50 жыл болыпты. Бұл жылдар ішінде ол өз замандастарының тұтас бір шоғырының образын жасап, он үш кітап шығарды. Кәрім Баялиев — әр сөзін орнымен сөйлейтін, әр іс-қимылын біліп жасайтын басалқалы адам. Жоғарыда аталған алғашқы жинағын жас жазушы тектен-тек «Жол үстінде» атамаған. Өмір — жол, адам — жолаушы. Мына жерде жол — әдебиет, жол үстіндегі — Кәрекеңнің езі. Недесекте, Кәрекең алғашқы кітабында меңзеген өмір жолы, әдебиет жолы үстінде ел қатарлы өмір сүріп, қолынан қаламы түспей жемісті еңбек етіп келеді.

Кәрім жазған кітаптардың бастыларын атасақ, «Жол үстінде», «Адам ізі», «Дегелек келді, жаз болды», «Нөсер», «Жер тынысы», «Жасарған Жамбыл жерінде», «Ар жазасы», т.б. болып тізіледі. Ал, егер осы кітаптардың әрқайсысына екі-үштен хикаят, әлденеше әңгімелері енгенін есептесек, жазушының көп-көп көркем дүние туындатқанын аңғарар едік.

Кәрекең бірнеше драмалық шығармалардың да авторы. Жамбыл, Шымкент, Қырғызстанның Ош облыстық драма театрларында оның тиісінше «Оралу», «Атаң келеді артыңда», «Қос дегелек» пьесалары қойылған. «Қайта сайлау» деп аталатын комедия да жазды. Кезінде мен Кәрекеңнің бұл кітаптарын жеке-жеке талдап пікір айтқанмын. Ендігі сөз басқаша. Өмір өзгерді, мұрат басқа болды. Кешегі қызыл империя кезінде асыл деп аспандатқанымыз жасық, жасық пен күстаналағанымыз асыл екен. Әдебиет — өмірмен өзектес өрбитін процесс. Адам — өз заманының перзенті. Заманына адал қызмет еткен перзент абыройлы. Ал, жазушы — заманының ақылды, ойлы перзенті. Ендеше заманына қызмет ету жазушы мұраты болмай қайтпек?… Қазір ғой кейбір көкезулердің: «Мен бәрін білдім, таза әдеби шығарма жаздым», — дейтіні. Ештеңе жоқ, бәрі коммунизм мұраттарына беріліп, соған қызмет етіп жазған. Тіптен, ұлы Әуезов те сөйткен, «Өскен өркенді» жазған.

Осы тұрғыдан келгенде Кәрекең, сөз жоқ, көп іс тындырған.

Республикамыздағы майталман радиожурналистердің бірі атанған Кәрім Баялиев қазақ радиосының біздің облыстағы меншікті тілшісі болған жылдар есімізде. Кәрім Баялиевтің бұл салада қайран боларлық қызмет атқарғанын ерекше атап өткен ләзім. Ол табаны күректей 28 жыл бойы Жамбыл өңірінің тыныс-тіршілігін ертелі-кеш республикалық, ара-тұра Одақтық эфир арқылы жария етіп тұрды. Қазақ журналистері арасында алғашқылардың бірі болып «КСРО-ның құрметті радисі» атағына ие болды. Ұмытылған жоқ, ертелі-кеш радио құлағын бұрасаңыз, әдеп Кәрекең сөйлеп жатар еді. Сонда өң бір келіскен хабарларды жария ететін. Мұның бәрін ол қалай табады, жауабы оңай, облыс өмірінің қан тамырын қолдан шығармай, ұстап отырады.

Осындай сергектікті ол әдеби шығарма жазғанда да танытты. К.Баялиев шығармаларының аты да, заты да өмірмен үндес. Мысалға, «Адам ізі» хикаятын алайық. Жамбыл жерін түлеткен, жаңадан екі қала — Қаратау, Жаңатастың салынуына, Таразды толыстыруға, елімізде астық молшылығын жасауға игі ықпал еткен Қаратау фосфорит кенін игерушілер өмірі арқау болған бұл шығарма тақырыбының актуальділігімен ғана құнды емес, жазу шеберлігі, тіл шұрайлылығымен де ерекше.

Кәрім Баялиев-өмір сырына терең үңілу замандастарымыз-

дың күрделі ой-сезімдерін зерттеп, маңызды әлеуметтік, адамгершілік мәселелерін көтеру жөнінде жемісті еңбек етіп жүрген қаламгер. Мұның жарқын мысалын жазушының «Мейірім» атты кітабына енген шығармаларынан келтіруге болады. Кітаптағы «Тойбастар» хикаятының басты кейіпкерлері — Еркін мен оның жұбайы Несіп біздің замандастарымыз ретінде жақсы бейнеленген. Озық ойлы, ізденгіш құрылысшы жігіт Еркін тойлар мен сауық кештерін басқару талантымен жұрт көзіне түседі. «Белгілі тамада» атанған Еркіннің көзімен адамдардың бір-бірімен аралас-құраластағы тоғышарлық батыл айыпталады. Босдаңғазалық, ысырапшылық, байлықтала-стыру адамгершілікке сыйыса ма? Көңілді, мәдениетті Демалудың орнына өмірін арақпен улайтындардың кездесуі неліктен? Еркін мен Несіпті осы сауалдар толғандырады.

Жазушы шығармасының бұдан көп бұрын жарық көргенін, онда көтерілген мәселелердің қазіргі күнде де өте өткір қойылып отырғанын ескерсек, Кәрекең шығармаларының өміршеңдігіне тәнті боласың. Салуаттылық жолындағы ізгі ойлардың осы шығармаға негіз болғандығы көп нәрсені аңғартады. Жазушы адамдардың жан, тән тазалығының кеміп бара жатқанына сол кезде-ақ қатты қынжылған. Қаламгер өмірден кеш ілгері алда жүру керек дейтін пікір үдесінен шығу деп осыны айтса болар.

Біздің тағы бір байқағанымыз, өмірден көрген-білгені мол жазушы белгілі бір характерлерді сомдауда жанды материалдар-ды шебер пайдаланады. Жазушы — өз заманының жыршысы. Кәрекеңнің туындылары өмірдің өзінен ойып алғандай әсер береді. Өмірде орын алған көріністерді Кәрекең шыншыл суреттейді. Мысалға «Нөсер» повесінің басты геройларының бірі Паңбай Шыныбековті алайық. Оның мамандығы — агроном. Еңбегі жанған маман аудандық ауыл шаруашылығы өндірістік басқармасына бастық болады. Ол қалың қауыммен енді жиындарда ғана көрісіп, биік мінберден тіл қатады. Істің жайын ақпар, рапорт арқылы ғана біліп, сонымен бағалап шешумен тынады. «Басшылық деген мінбеде сейлей білу екен» — деп ой түйеді Паңбай. «Ол мінберге шығып алса, үні ашылып, жігерленіп жүре беретін болады» — дейді автор. Міне, бұл бәріміз қазір де қүтыла алмай отырған кәдімгі бюрократтық, даңғазалық көріністерінің езі емес пе? Жазушының мұны уақытылы кере білгені, бейнелей алғаны қандай жақсы! Ең болмаса, бір бюрократ кеміген шығар.

Ешқандай уақытқа бағынбайтын, қай қоғамның, қай кезқарастың, қай идеологияның адамы болмасын, сүйіп оқитын таза әдеби шығармалар болады. Осындай, коммунизм мұраттарын емес, адамгершіілк атаулыны асқақтататын таза әдеби шығармалар Кәрекеңде де аз емес. Кәрекеңнің бізге өзінен бұрын жеткен Шал мен баласы туралы әңгімесі, «Жылы лебіз», «Дегелек келді, жаз болды» хикаяттары — оқығанды ойландыратын, ізгілікке бастайтын шығармалар. Кәрім Баялиев — үлкен очеркші қаламгер. Бұл ретте жазушының «Жер тынысы», «Жасарған Жамбыл жерінде» атты очерктер кітаптарының орны бөлек. Бұл екі кітапта замандастарымыздың автор жасаған бейнелерінің үлкен шоғыры бар. Олар журналист-жазушы шеберлігінің айшықты бедерін аңғартады. Жазушы соңғы кезде жаңа қырын байқатты. Бұрын өзі заң қызметінде істеген Кәрекең прокуратура тергеушілерінің өмірінен «Ар жазасы», «Бөтен бала» деген хикаяттар жазды. Бұл туындыларында автор біздің қоғамымыздағы адамгершілік мәселелері, кісіні қуаныш пен құрметке бөлейтін адал еңбек төңірегінде ой толғайды. Жазушы адамның рухани саулығы, бақытының бағасы сияқты тақырыптарды қозғайды, енжарлық пен тоғышарлықты шенейді, озбыр, дүниеқұмар, ұсақ мүдделі жандардың қуыс кеуделілігін шегелеп айтады.

Біздіңше, жазушы тақырыбын тауып отыр. Жазушы шығармасы — оның болмысы. Заң қызметін білетін жазушы бізде некен саяқ. Осының өзі-ақ Кәрекең алдынан кең көкжиек ашқан. Бұл шығармалар туынды табиғатын танитындар тарапынан қазақ әдебиетіндегі детективтік жанрда жазылған көркемдік өресі биік дүниелер деп бағаланды.

Юрист-жазушы «Қасапшы» деп аталатын хикаят та жазды. Кәрекең мұнда нақты қылмысты оқиғаларды тергеу барысында жұмбақ түйіндерді шеберлікпен шешетін заңгерлер мен өмірлік мұраттарды теріс ұғынған жандар арасындағы ақыл-ой тартысын шырқау биікке көтереді.

Қазіргі нарықтық қатынастар заманында қылмыстың өсуі, адамдардың қатыгездігінің күшейуі себептеріне барлау жасалынады. Құқық қорғаушылар өмірін жақсы білетін жазушы олардың өмірі жайлы жазуды ерте бастағанда, әлбетте, көп тындыратын еді. Құқық қорғаушылар өмірі жөнінде үнемі ізденіс үстінде жүрген, өмірде болып жатқан құбылыстардың титтейін де елеусіз қалдырмаған қаламгер үш бірдей хикаяттың басты кейіпкері Әбен Ерімбетовті детектив жанрындағы жаңа төртінші хикаятына ауыстырып отыр. Әлем әдебиетіндегі Шерлок Холмс, комиссар Мэгре сынды қылмыс әлемінің білгірлері Ерімбетов бейнесі арқылы қазақ әдебиетінде де пайда болды-ау деп ойлаймын мен. Тек, өкініштісі, оларды оқып, бағалайтын адам аз.

Керекең өз заманының адал, абыройлы азаматы, өсіп-өнген отбасы иесі болып емір кешіп келеді. Дипломды заңгер ретйнде еңбек етіп, облыстық әділет басқармасы бастығының орынбаса-ры деңгейіне дейін көтерілген. Өзінің ең әдемі, қажырлы жылдарын журналистикаға берген. Ал, жазушылықпен елу жыл айналы-сты. Абырой-атақтан да кенде емес, Қазақстан Республикасының еңбек сіңірген қайраткері.

ЖАҚСЫ АҒА



Белгілі өнер зерттеушісі, ұлағатты ұстаз, отбасы иесі. Кімдерге арналып айтылмаған бұл сөздер. Бұл сөздерге лайықадам бұрын да болған, қазір де арамызда жүр. Сөйте тұра бұл сөздер Яхаңа, Яхия Шынәсілұлына арналып айтылғанда ерекше реңк алып, шын мағынасына ие болады.

Өмірде бетінен нұры таймайтын, иманымен, ибасымен ерекшеленіп тұратын адамдар болады. Біздің Яхаң — сондай адам. Яхаңды бұлай ететін ұлы күш жоғарыда біз атаған анықтауыштар.

Алдымен ол — белгілі театр сыншысы, зерттеуші. Мұндай болу Яхаңның арманы еді. Сол арманға жету үшін Яхаңа өмірдің небір бұралаң жолдарынан өтугетура келді. Ал, өмір Яхаң құралпыларды еркелеткен жоқ.

Осыдан дәл жетпіс бес жыл бұрын, яғни, 1920 жылы қыркүйек айында қазіргі Байзақ (Свердлов) ауданындағы Теспе ауылын-да дүниеге келген сәби Яхия бұғанасы бекіп, қабырғасы қатпай жатып әкесінен айырылды. Жеті жетімекпен қалған шешесі оны Қостөбедегі балалар үйіне тапсырды. Бұл кәдімгі Қазақстанда «Кіші Октябрь» орнатушы Голощекиннің «құдіретімен» келген наубет жылдары еді. Жетім бала түгілі жетіскен баланың көбі жер жастанған сол қиямет-қайымнан аман қалғанына өзге тұрмақ өзі де таңданады бүгінде Яхаңның. Көрер күн өшпеген, татар дәм таусылмаған екен, жас өскін өмір өріне қарай өрлей берді. Об-лыс орталығындағы Жамбыл атындағы орта мектепті үздік бітірді. Он құрсақ көтеріп, замана зауалына соның алтауын берген анасы Сапаркүл медет күтіп, қолқалап үйлендіргенде Яхия 19-да, алған жары Райкүл 17-де еді. Әскери комиссариаттағылар сен жаңа үйленгенсің, жар қызығын көр, шешең байғұстың қолын ұзарт, жетім бауырларына пана бол дегенді білуші ме еді, оны әскерге шақырды, Яхияға анасына басу, жарына жалынарлық сөз айтуға тура келді. Ел қатарлы қызмет ету — міндет. Еркек кіндіктің еншісі — осы. Бәрі көнді, құдай ертерек қауышуға жазсын деген тілек-токтам болды. Сөйтсе ер жігітке етігімен су кешу, жарға сарғайып күту еншісі тиген екен.

Жауынгер Яхия Шынәсілов Екінші дүниежүзілік соғыстың алапат майданында болып, өз замандастары көрген қиындықтың бәрінің дәмін татты, әлденеше рет жарақат алды, кеудесіне орден, медальдар тақты.

Соғыс, әлбетте, жерді жүдетті, сонымен бірге оның от-жалынды күндері, небір ауыртпалықтары адамдарды керемет-тей шындықтырды да. Кешегі балаң жігіттер есейіп, атпал аза-мат болып оралды, сағыныш сарғайтқан келіншектердің ақ білегі қайта асылды жар мойнына. Шейіт болғанға амал қайсы, аман қалғандар жапа-тармағай өмір сүруге лап қойды.

Кешегі жауынгердің жалаулаған көңілі жайбарақат тапты. Алда ұзақ өмір жатты. Зерек жігіт оқысам, білсем, мамандық алсам, сөйтіп барып еңбек етсем деген ойға кетті. Сөйтті де Ташкентке жол тартты, мақсаты — тарихшы мамандығын меңгеру еді, бірақ ол жаңа ашылып жатқан өнер институтының театр сыны факультетіне құжатын тапсырды. Институт қабырғасында өткен жылдарда Яхия әдебиет пен енерді мейлінше меңгерді. Институтты үздік бітірді, қазақ драматургиясы жайлы қорғаған диплом жұмысы ерекше бағаланды. Сол кезде бұл жайлы «Правда» газетінде хабар жарияланып, Я.Шынәсіловтің Ташкент театрөнері институтынан театр зерттеушісі мамандығын алып шығып отырған Қазақстанның тұңғыш өкілі екендігі атап жазылды. Ойы анық, жазу бояуы қанық жас маманға Москвадағы А.В.Луначарский атындағы мемлекеттік театр өнері институтының аспирантурасына жолдама берілді.

Тапшылық кімді табандатпаған. Әкеден ерте айрылған, соғыстың от-жалынынан өткен, үйленген, үбірлі-шүбірлі бола бастаған Яхаңа қызметке араласудан басқа жол жоқ еді. Республикадағы мекен-саяқ мамандық иесін Министрлер кеңесі жанындағы өнер басқармасы, Қазақстан Ғылым академиясы қызметке шақырды. Бәріне рахмет айтуға тура келді. Жамбыл қаласында жаңа ашылып жатқан мәдени ағарту училищесінде эстетика және өнер саласының оқытушысы болып жұмыс істей бастады. Осы жерден енді біздің Яхаңды ұлағатты ұстаз ретінде әңгімелеуі басталуы тиіс еді. Оны сәл қоя тұрып, алғашқы әңгімемізді аяқтап алайық.

Яхия Шынәсілұлы — театр енері, драматургия туралы түрлі газет-журналдарға 200-ден астам сын, зерттеу мақалалар жазған автор. Бұл айтар ауызға оңай, әйтпесе, көзмайын тауысып сан спектакль көріп, пьеса оқып, пікір түйіп, олар жөнінде ұғынықты да түсінікті тілмен төгілтіп жазу, соның бәрінде қара қылды қақ жарған әділдік таныту — қиынның қиыны. Мен осылардың бәрінде де Яхаң ешкімді пір де, кем де тұтпай шын сөзін айтты десем, ешқандай артық кетпеймін. Әдебиет пен өнердің бір пұшпағына үнемі қолымыз тиіп келе жатқандықтан жақсы білемін. Яхаң өзі көркемдік кеңесінің мүшесі болып жүрген театр спектакльдерін қабылдау, қойылатын пьесаларды оқу кезінде шешімді сөзін айтады. Өз басым Яхаңның пікірлерінің талас туғызғанын көрген емеспін. Яхаңның айтқанына автор да, қоюшы да, орындау-шы да тоқтайды. Неге? Аса білікті маман, терең білімдар адам шығарманың да, қойылымның да тамырын дәп басып, тағдырын тануда жаңылыс басып көрген емес. Жалпы бұл Яхаң — өмірден әділдіктің ақтуын ұстап өтетін, адал жолдан айнымайтын, өкінішке орай, қазір шанда бір кездесетін кісі.

Қазақ драматургиясы мен театрына жетік, ал біздің облыстық драма театрын киім ілгішінен, сахнасына дейін бес саусағындай жетік білетін Яхия өзінің жақсы ағасы Қазақстанның халық әртісі Шәріпбай Сәкиевтуралы «Мәртебе» атты повесть-зерттеу жазып, 1993 жылы «Өнер» баспасынан жарқыратып тұрып шығарды. Егер Сіз бұл тамаша кітапты оқып шықсаңыз, тума талант Шәкеңнің бала шағынан бастап, өнегелі өнер өріне көтерілуіне дейінгі жо-лын түгел бағамдар едіңіз. Бұл кітап — сонымен бірге өнердің қара шаңырақтарының бірі — Жамбыл облыстық қазақ драма театрының қаз тұрған күнінен бүгінгі өріне дейінгі тарихының жылнамасы. Шәріпбайдай таланттың өмір сүргені, оның өнер құдіретін осыншама тебірене түсініп жазатын қалам иесінің болғаны қандай жақсы еді. Яхаң бүгінле жамбылдық қаламгерлер жазған драмалық шығармалар, олардың қойылымдары жайлы көлемді еңбек жазып жүр. Көңілдес, пікірлес адамдар ретінде бұл туындының алғашқы тарауларын оқығанымыз бар. Театрдың білгірі оны тереңнен тартып, әдемі өрнектеп жазып жүр екен. Кітап оқырман қолына ерте ме, кеш пе бір тиер. Нарық-парық деп жатпай, игі іс тындыруға бекініп, бұл адамның қолға алғанын аяқтап шығатынына біз кәміл сенеміз. Ол бастағанын жарты жолда қалдыратын адам емес.

Яхия Шынөсілұлының қажыр-қайратын, білімін мейлінше мол жұмсаған қызметі — ұстаздық. Өмірінің отыздан астам жылын арнаған бұл салада Яхаң бар болмысымен жарқырай керінген. Жамбыл мәдени-ағарту училищесінің оқу ісін меңгерді, болашақ енер қызметкерлеріне дәріс берді. Егер адамның еңбегі марапат қағаздарымен, сыйлықтармен өлшенеді десек, Яхаңа оның сан түрі берілді. Ең бастысы — Яхия Шынәсілұлы мәдени-ағарту училищесі ұстаздар қауьімының аса сыйлы адамы болды. Бұл құрметке ол бір кезде езінің қызметтесі Н.Самороков жазғанындай, ғұлама білімдарлығы мен іскерлігімен, ізеттілігімен, принципшілдігімен ие болған еді. Шынында, Яхаң — осы сипаттамалардың бәріне әбден лайық адам. Шет жағасын өзіміз де көргенбіз, ол ортада. Яхаң айтқан сөз алға озып, пікірлері шешімді нүкте қоюға ұласар еді. Мамандығының қыр-сырына қанық, ойы озық, білімі мол, ісін беріле атқаратын, адамгершілігіне қылпық түсірмейтін, мейлінше әділ, әріптестерінің жақсысына шын жүрегімен қуанып, жаманына жирене білетін адам неден қаймықсын, бәріне қатаң талап қоятын. Ол осы қасиеттерімен тұлғаланатын. Ұстаздар да, шәкірттері де осы бір арлы адамның алдында ұятқа қалмасам дейтін ұлы қасиетке ұмтылатын. Қазір солардың барлығы дерлік Яхаңның талапшылдығы нәтижесінде алға талпынғандығын қуана әңгімелейді.

— О-о, ол кісі — ғажап педагог — дегені бар бізге бірде Қазақстанның еңбек сіңірген қызметкері, белгілі күйші-сазгер Әбдімомын Желдібаевтың.

Сахнаның белгілі шеберлері Оразғали Әбділмановтың, Әлібек Әмзеевтің, Гүлбаршын Өскенбаеваның, Аманкелді Сембиннің, Алтынбек Қоразбаевтың, Ерсайын Тәпеновтың және басқалардың да ұстаздары туралы айтары тек осындай алғыс пен ізетке толы сөздер екеніне өз басым еш күмән келтірмеймін. Біз достас болған училищенің сол кездегі ұстаздары Садыхан Әубәкіров, Бағдат Шайкеновтер де Яхаңды әкесіндей сыйлайтын, аяғын ша-лыс басуға қаймығатын.

Ұстаз өмірі шәкіртімен жалғасады. Яхаңның шәкірттері, оның өнер-білім деп төккен терін өтеді. Қазіргі әдебиет пен өнердің барлық саласында жемісті еңбек етіп жүрген сан-сан қызметкерлер тұлғаға айналған азаматтар кезінде тал ант қайнарын Яхаң ашқанын ұмытпайды, жақындағылары амандасып, алыстағылары хат жа-зып, хабарласып тұрады. Өмірдің сан тарау соқпағынан жол табуды сұрайтындары да бар. Ұстазға бұдан артық мерей болған ба!

Яхаң — сүттей ұйыған үлкен отбасының иесі. Анасының айтқан тілін алып үйленген жары Райкүл екеуі алты бала тәрбиелеп өсіріп, олардан жиырмаға тарта немере сүйіп отыр. Солары кәдімгі адамға тән қуаныш, реніш әкеледі. Асқар әке, абыз ата бәріне жөн сілтеп, билеп-төстеп отырады. Адамға бұдан асқан бақыт болған ба?

Біздің бүгінгі әңгімемізге арқау болған сексеннің сеңгіріндегі Яхия Шынәсілұлы әлітың,бауырында-балалары, аузында-тағылымы, қолында — қаламы, Яхаңды нұрландырып, қажырландырып, ша-быттандырып отырған үщ қайнар кез — міне, осылар.

ӨРЕЛІ ӨНЕРШІ

Қазақ поэзиясының алыбы Жамбыл есімімен аталатын облы-сымыз таланттан кенде болып керген емес. Арғыны айтпағанда, кешегі Кенен, Бауыржан, бүгінгі Шерхан, Әкім, Күләш, Асанәлі, Тұңғышбай — қазақ әдебиетін, енерін бұларсыз кезге елестете ал-майтын тұлғалар.

Талантты енерші қауымның бір топ өкілі қазір де ез туған жерінен табан аудармай еңбек етіп жүр, Солардың бірі — Қазақстанның мәдениетіне еңбек сіңірген қайраткер, КСРО киноөнерінің үздігі, театр және кино режиссері, қаламгер Тұрар Дүйсебайұлы.

Түрекең бүгін жетпіске толып отыр. Жетпіс — бұл біз жасап көрмеген жас, дегенде, байқаймыз ғой, жетпіске адам әжептәуір ентігіп жетеді. Ал, біздің Тұрекең жігіттей. Әлбетте, уақыт өз дегенін істемей қоймайды: бір кездегі тұтасқан қара шаш сиреген, гүлдеген, қайрат теуіп тұратын сом тұлға босаң тартқан. Сон-да мен жігіттей деп неге айтып отырмын, ол — Тұрекеңнің ерен еңбек қорлығын, шығармашылық құштарлығын мойындауым, бұл тұрғыда оның өзінен үлкеннен де, кішіден де еш кем соқпайтынын алға тартқаным.

Мен Тұрекеңді соңғы жиырма жылдың бедерінде білемін. Жамбылда біз атжалын тартып мініп, қоғамдық-рухани өмірге белсене араласа бастаған тұста Тұрар Дүйсебайұлы Алматыда жүр екен. Сонда Жамбыл театрында мықты бір режиссер болғаны, оның бозым жігіт екені жайында өң бір әдемі әңгімелер айтылатын. Жүрек түкпірінде сол бір режиссерді көрсем-ау, таныссам-ау дейтін бір ынтазарлық оты маздайтын. Сөйтіп жүргенде Тұрекең өз театры-на директор болып келді. Содан бері біз ағалы-інілі адамдардай сыйласып келеміз. Жеке өмір дейсің бе, өнердегі өмір дейсің бе, аралас-құраласпыз.

Тұрекең сол Жамбылға оралған алғашқы жылдары театрда балаларға арналған спектакль жоқ екенін айтып, сол олқылықтың орнын толтыру үшін маған пьеса жаз деп қолқа салды. Мен құп алып, «Шаншар атай» атты комедия жаздым. Комедиям Тұрекеңе ұнап, министерлікте қабылдату, репертуарға енгізу дейтін мехнаттың бәрін өзі көріп, өзі сахналады. Мен әдебиетті жақсы түсінетін, өнер десе алған бетінен қайтпайтын күрескер адамға кез болдым. Комедиямды өзіме де билетпей, жандырып, жарқыратып қойды. Көрермен керемет қуана қарсы алды, бүкілодақтық, республикалық, жергілікті баспасөз құралдары бірауыздан мақтай жөнелді. Шын мәніндегі өнертуындысы өмірге келгенін тамсана жазды. «Шаншар атай» балалар мен жастарға арналған сахналық қойылымдардың бүкілодақтық байқауында бас бәйгеге ие болды. Үлкен кеңес энциклопедиясының жылдық кітабына шықты. Менің драматург ретіндегі қадамым осылай басталып еді. Қазір осы бір ерен оқиғаны Тұрекең де, мен де аса разылықпен еске алып отырамыз.

«Шаншар атайды» Тұрекеңнің сонша сәтті қоюында үлкен сыр жатыр. Тұрар да менің кейіпкерлерім тәрізді арманшыл, еңбекқор бала болған, Шаншар атай тәрізді ұлағатты қарияның алдынан қия өтпеген, солардыңөнегесімен өскен. Ақыл айтып, жөн сілтерәкесі, асты-үстіне түсіп аялаған шешесі болған. Тұрар ат жалын тартып мінгенде алдында өмірдің тарау-тарау жолы жатқан. Дүйсекең қария баласын інісі Нұрбайдыңжолына салғысы келіп, заң оқуына түс деген, отағасының айтқанына мақұл марқұм шешесі Күлжан мұны құп керген. Әке сөзін екі етуді білмейтін жас Алматыдағы заң оқу орнына түскен де тастап кеткен. Осы тұста Жамбыл театрының директоры болып істейтін немере ағасы Төленді: «Сенің тегі өнерге икемің бар. Ташкентте жаңадан ашылған театр өнері институтының режиссерлық факультетіне бар» — деп кеңес береді. Ағасы директор Тұрар театр спектакльдерінің бірін жібермей көретін. Алдар көсе, Қобыланды батыр тәрізді халықтың аяулы ұлдарының сахналық бейнелері албырт жасты бейтарап қалдырмайтын. Осылардай болсам-ау, осындай алып тұлғаларды өзім де жасап, халық кәдесіне жаратсам-ау дейтін бір арман қылаң беретін. Сол мүмкіндіктің туғаны ғой мынау. Өзі пір тұтатын Шәріпбай, Мұқаметқали, Жомарт, Саралармен өнерлес болады бұл оқып шықса. Балаң жігіт енді Ташкенттегі өнер институтынан бірақ шықты.

Институттан режиссерлық мамандық алып, 1953 жылы Алматыдағы республикалық жасөспірімдер театрында Кеңестер Одағының Батыры Әлия Молдағұлова туралы спектакльді қойып, дипломдық жұмысын үздік қорғаған Тұрекең содан бергі 45 жыл бойы қазақ театрында, кино өнерінде, әдебиетінде жемісті еңбек етіп келеді.

Мәдениет министрлігі Тұрар Дүйсебайұл ын сол 1953 жылы Жам-был облыетық қазақ драма театрына бас режиссер етіп жіберді. Осы жерде айта кету керек, Тұрар біздің театрда тұңғыш, ал республикада қазақ жастары арасындағы төртінші дипломды режиссер болды. Жамбыл театрында істеген жылдары білімді де талапшыл режиссер көрермендерге көркемдік дәрежесі биік көптеген спектакльдер ұсынды. «Қыз Жібек», «Айман-Шолпан», «Ер Тарғын», «Аршын малалан», «Ақан сері — Ақтоты», «Қозы Көрпеш — Баян сұлу», «Иванов». Тұрар Дүйсебайұлы қойған бұл спектакльдер Жамбыл театрының тарихына алтын әріптермен жазылды.

Тұрекең бұдан кейін бірер жыл Гурьев облыстық драма театрында бас режиссер болды. Мұнан соң ол «Қазақфильм» кино-студиясына қызметке шақырылып, сонда ұзақ жылдар жемісті еңбек етті. Қазақ кино өнерінің көшбасшысы Шәкен Айманов бұл салада білім алған қазақ кадрлары аз болғандықтан, театр мамандарын тартқан еді. Солардың бірі — осы Тұрекең. Шәкен мен Тұрар ағалы-інілі адамдардай сыйластыктан танбай, өнер өріне бірге өрлеген. Қазірде Тұрекең: «Менің ¥лы ұстазым — Шәкен Ай-манов, — деп отырады.

Тұрар Дүйсебайұлы — кино өнеріндегі шағын жанр-құжатты фильмдер шығаруға маманданған режиссер. Құжатты фильм түсіру — көркем фильм түсіруден машақаты бір мысқал да кем емес ауыр тірлік. Ел өмірі, адам тағдыры құжатқа құрылған, шындықтан тұратын фильм жасау режиссердан мол білімдарлықты, жетік кәсіптік шеберлікті талап етеді. Тұрар Дүйсебайұлының «Мұхтар аға» атты құжатты фильмі жөнінде¥лы Әуезовтың тұлғалы шәкірті академик Зейнолла Қабдолов: «Тұрар, мына дүниең үшін саған филология ғылымының кандидаты атағын берсе, артықтық етпес», — деген екен. Тұрекеңнің «Бейімбет Майлин», «Сәкен Сей-фуллин», «Біздің Күләш», Алма Оразбаевыа жайлы «Дәуір үні» атты құжатты фильмдері халқымыздың аяулы ұл-қыздарының кесек тұлғаларын кемел сомдаған шығармалар болса, «Шұбартау Оттары», «Тракторшы қыздар», «Өнерде өскен өмір», «Туған мекенің», тағы басқа туындылары — өз заманына қызмет етудің үлгісі.

Тұрекең — өзі туып өскен Жамбыл облысының киношежіресін жасау жолында көп тер төккен өнерші. Талас ауданындағы «Талас» кеңшары шопандарының, Меркі ауданындағы Киров атындағы ұжымшары қызылшашыларының жасампаз еңбегі Тұрар Дүйсебайұлы түсірген ленталар арқылы сол кезде республика, одақ еңбеккерлеріне үлгі ретінде ұсынылды. Жамбыл қаласы туралы түсірілген фильм Орталық телевизия экранына шықты. Бұларға облыстың атақты адамдары Б.Кейкиев, М.Әшіров, А.Костянкин, Т.Мүсірәлиев, Қ.Шотбақов туралы құжатты фильмдерді қоссақ, Тұрекеңнің қаншалықты игілікті іс атқарғанын аңғару қиындыққа түсе қоймас.

Құжатты киношы Тұрар ағасы жөнінде қазақтың белгілі ақыны Жақсылық Сәтібеков былай дейді: «1963 жылы сол кездегі Оңтүстік өлкесінің орталығы Шымкент қаласында өлкелік ақындар айтысы өтті. Сол айтысты киноға түсіру ұйғарылып, Алматыдан режиссер Тұрар Дүйсебаев бастаған топ келді. Айтыстан кейін режис-сер өзіне қажет деген бір топ ақынды бір ай бойы әуре-сарсаңға салды. Ақыры «Айтыс» атты екі белімді фильм дүниеге келді. Өзімізді өзіміз, дос-жарандарымызды экраннан көргенде төбеміз көкке жете қуандық».

Міне, Тұрар Дүйсебайұлы — осындай, өз өнерімен елге қуаныш сыйлаған өнерші, режиссер.

«Қазақфильм» киностудиясында еңбек еткен жылдары Тұрекең құжатты фильмдер түсірумен ғана шектелмей, көркемсуретті ки-нофильмдер жасауға да белсене атсалысыпты. «Алыстағы тауда», «Менің атым Қожа», «Менің арманым», «Сенің достарың» атты көркемсуретті фильмдерге екінші режиссер болған. Балалар әдебиетінің классигі Бердібек Соқпақбаевтың «Меніңатым Қожа» повесі бойынша түсірілген фильмнің Бүкілодақтық, халықаралық фестивальдарда жеңімпаз атануында Тұрекеңнің де қолтаңбасы болғанына мақтансақ керек.Әдебиет пен өнер адамы еш уақыт екі қолын алдына салып қарап отыра алмайды. Ол — жасампаз. Ал, жасампаз өмір бойы іс үстінде болады. Әсте тынымы, тынышы жоқ өмір кешу жазылған пешенесіне бұл жұрттың. Соның айқын бір мысалы — Түрекең өмірі. Түрекең зейнеткерлікке шыққалы он жыл болды. Осы он жыл ішінде осы адам, режиссер, қаламгер атқарған істерді сара-лар болсақ, оның бүрын жасағаны көп пе, кейінгісі көп пе мәре-сәре күй кешер едік. Өйтіп бас қатырып қайтеміз, Тұрағаңның жасампаздығына, үнемі іс-әрекет үстінде жүретіндігіне дәлел ретінде оның соңғы жылдары «Тараз-Тұрарфильм» атты жекеменшік киностудия ашып, фильмдер шығара бастағанын айтсақ та жеткілікті болар. Тұрекең 1990 жылы «Мосфильмнің» тапсыруымен «Қырғызфильм» киностудиясының режиссері Бақыт Қарақұлов түсірген «Ат үстінде мығым бол» фильмінің сценарийін жазды. Енді жекеменшік студиядан сценарийін өзі жазып, өзі түсірген фильмдер шыға бастады. Бұл ретте оның республика, ТМД елдері экрандарын аралап кеткен. «Апиын», «Жыртқыштар» көркемсуретті фильмдерін айтқан ләзім.

Тұрар Дүйсебайұлы жетпісіне дені сау, шығармашылық шабыты шалқар шағында келіп отыр. Дәл осы айтулы күн қарсаңында заманымыздың заңғар жазушысы Шыңғыс Айтматовтың «Ұлыммен кездесу» әңгімесі бойынша пьеса жазып, облыстық драма театрының сахнасына өзі қойды. Бес беттік әңгімені елу беттік пьесаға арқау ету — Тұрекеңнің қарымды қаламгер екенінің айқын көрінісі. Бұл Тұрар — кезінде Сәбит Мұқановтың бес жүз беттік «Ботакөз», «Мөлдір махаббат», Ғабит Мүсіреповтың «Қазақ солдаты» романдарын да елу беттік пьесаға айналдырған драматург. Сонда Сәбең: «Ә, Тұрар, неткен пәлесің сен! Менің көлдей романымды қайтіп қана сыйғыздың кішкентай пьесаға? Дұрыс, бәрі дүрыс, сен кілтін тапқансың шығарманың», — деп таңғалыпты.

Театр заңдылығын жақсы білетін режиссер Тұрар Дүйсебайұлы қазақ қаламгерлерінің бұлардан басқа да біраз туындыларын сахна тілінде сөйлеткен. Ал Шыңғыс Айтматовтың «Бетпе-бет» повесі бойынша жазылған пьесасы әлемнің 86 театрының сахна-сында қойылды, солардың бесеуін Т.Дүйсебайұлының өзі қойған.

Тұрекеңнің бұл жанрдағы өз төлтумалары да жетерлік, проза да жазады. Астанада тұрып еңбек еткен, ой мен өнердің алыптармен аралас-құралас болып, аяулы күндер өткізген Тұрекең қазақ зиялылары жөнінде үлкен эсселер кітабын баспаға тапсырып отыр.

Саңлақ режиссер, қарымды қаламгер, үлкен азамат Тұрар Дүйсебайұлы туған халқымыздың рухани қажеттілігін өтерлік толымды туындылар беріп қарсы алып отыр жетпісін.

Ол — үлкен отбасының иесі. Құдай қосқан қосағы, отандасқандарына елу жыл толған Зиякүл екеуі бес баласын ұяға үшырып, қияға қондырып, олардан он бір немере сүйіп отыр.

Өнерде дәйімі өрге жүзіп, өмірде әмісе оза бер, Тұр-аға!

«КҮМІС ҚОҢЫРАУ» СЫҢҒЫРЫ

Бұл күндері өзінің ойлы да мазмұнды өлендерімен жақсы танымал болып отырған талантты ақынымыз Қадыр Мырзалиев әу баста балалар әдебиетіне қалам тартқан болатын. Бұл салада жемісті, енімді еңбек ете білген ақын жас оқырмандарына 6–7 жылдың көлемінде 8–9 кітап беріп үлгерді. Кейін балалар өдебиетімен қош айтысып, үлкен арнаға түсті. Ол мұнда да жеміссіз болған жоқ. Соңғы он жыл поэзиясындағы Қадыр үнін қазір әрбір оқырман жақсы біледі.

Қадыр балалар әдебиетімен біржола қош айтыспапты. Ба-лалар жазушысы болып туған Қадырдың жуырда ғана кітап сөрелерінен балаларға арналған бір дүниесі — «Күміс қоңырауы» орын алады. Қадыр поэзиясын сыйлайтын үлкен-кіші ол кітапты қызыға оқуда. Кітаптың алғы сезінде былай делінген: «Күміс қоңырау» — сұрыпталған, іріктелген, сегіз-тоғыз кітаптың жаңа одағы, творчестволық он-он бес жылдың мәуелі жемісі. Бұл — жалғыз бөбектерге, балаларға, мектеп оқушыларына ғана емес, тәрбиешілерге, мұғалімдерге, ата-аналарға да арналған еңбек».

Міне, Қадыр Мырзалиевтің «Күміс қоңырауы» осындай кітап. Онан сіз балаларға арналған өрнекті елеңдерді, мысалдар мен жұмбақтарды, жаңылтпаштар мен ертегілерді құныға оқисыз. Олардың тақырыбы сан алуан. Отанды, туған жерді сүю, татулық-достықты құрметтеу, еңбекшіл, епті, шыныққан шымыр, тапқыр болу, жақсыдан үйреніп, жаманнан жирену — бәр-бәрі бала үғымына жеңіл, ойнақы тілмен әдемі бейнеленген. Алғашқы өлеңдердің бірін оқып керейік.

Жалбыр-жалбыр жүні ұзын

Жабағыдай

Жөңкіген бұлт көк жүзін

Жабады ұдай.

Тұрамыз,

Өтеді деп

Нұр селдетіп.

Кетеді тек

Құр желдетіп.

Шөлдеткенде алтын күн

Егістікті

Жауа алмаған бұлтыңның

Несі мықты!!!

Бұл «Бұлт» деген өлең. Бұлтты өркім әртүрлі жырлап келеді. Қадыр осылай жырлаған. Әзі сотанақ, өзі қуақы, ақылды бала тақпақтатып соғып тұрған сияқты. Сөзді қастарлейтін балаға жатта демесең де тіліне орала кететін әуезді өлең бұл. Қадыр табиғатты осылай жырлайды. Бәрі бала ұғымына жеңіл, табиғат сол бала болмысымен астасып, кірігіп кетеді.

Кітапта баланың алуан түрлі мінез-құлқын бейнелейтін жырлар өте көп. Оның біреуі баланың аңғалдығын, біреуі жалқаулығын, біреуі салақтығын, біреуі сотқарлығын айтады. Жақсы, ізгі қасиеттерді арқау ететін жырлар да кеп. Бала психологиясын жақсы білетін ақын осылардың қайсысын жырға қосса да: «Қарағым, әйбет бол. Нағыз жігіт болып ес», — деп баланың маңдайынан сыйпап тұратын сияқты. Ешқандай «өйт-бүйт» дерекілігі, тап беруі жоқ әдемі айту ол. Әр елең баланы езінше ойлауға жетелеп, ақынның айтпағын езінше дамытып барып, лайықты қорытынды түюге бастайды.

Бір кенеп ап тамағын,

Бастады ағай сабағын.

Есебімді көрді де,

Шыта қойды қабағын.

Мынауың не?

Қатаңа

Қояйын ба екілік.

Ол «екіні» бұл жолы

Қойыңыз, сіз атама.

Екі-ақ шумақ шағын елең бұл. Үңіліп қарасаңыз кішкентай ғана қаратас, атан түйе кетере алмастың өзі. Сабағын өзі жасай ал-майтын жалқау, үй-ішінің кемегіне сүйенетін әздек, өз мінін шын-дап мойындайтын тоңмойын бала бірден келеді көз алдыңызға. Ақын оны жамандаған да, жақсылаған да жоқ. Бірақ оның кім екені белгілі болды да қалды. Енді ол бала жайлы, «анау-ақ, мынау-ақ»деп жатудың түкке қажеті жоқ. Ал жас оқырмандар үшін осындай қысқа, тұжырымды жазудың қажет екені көптен белгілі жайт. Бірақ сол бақытқа көп ақын-жазушының қолы жете алмай жүр, Ал Қадыр болса оны жақсы меңгерген бақытты ақын.

Төрт түлік мал, хайуанат туралы бұрынғы-соңғы ақынның көбі жазған әлі де жазып жүр. Солардың біразы мысал өлеңдер, біразы сол жан-жануарларды балалар ұғымына түсінікті етіп, лайықтап жырлау болып келеді. Қадырда мұның екеуі де бар. Кадырдың хайуанаттары сондай-ақ ертегіге герой да болып кетеді. Қадыр хайуанаттар туралы көп біледі екен. Сонысын әдемі жыр өтеді. Оның бәрі баланың ой-өрісін кеңейте түсуіне мол мүмкіндік

Қай баланың тілге жүйрік, ойға ұшқыр болғысы келмейді!? Ал оны шынықтыратын жаңылтпаш пен жұмбақ екені мәлім. Ендеше Қадыр «Күміс қоңырауда» мұны да ескерген. Ақын баланың өз түсінігіне жақын етіп жазады, жаңылтпаш етіп сөз ойнатады.

Ызақор бұғып жатыр,

Ашуын тығып жатыр.

Пиязды ақын осылай жұмбақтайды. Әдемі емес пе. Қадырдың жұмбақтарының бәрі осындай ұтқыр да ғажап. Баланың өздері ойлап тапқан жұмбақ дерсің. Осындағы «ызақор» деген сезді тек бала ғана айтпай ма. Ендеше жұмбакты баланың өзі ойлап тапқан демеске лажың қалмайды.

«Күміс қоңыраудағы» жаңылтпаштар — бұрын қазақ поэзиясын-да көп кездестірмеген жаңылтпаштар.

Ісіңе сен кеш кіріссең,

Тындырмайсың ешбір іс сен.

Көбейсін атұстар,

Болмасын атыстар.

Болса мол атыстар.

Қалмайды атұстар.

Біз бұл екі жаңылтпашты тегіннен-тегін мысалға алып отырған жоқпыз. Қадыр жаңылтпашты бұрынғыша «Ей, Тайқарбай, қойыңды көк шағылға жай Тайқарбай» деген сияқты шым-шытырық сез жарысыдеп қарамай, оны ойға бағындырып, құдіретті етеді екен. Оны осы екі жаңылтпаштан жақсы аңғаруға болады.

«Күміс қоңырау» шыққалы бері республикалық газет беттерінде бір қауым рецензия жарияланып үлгерді. Бұл әрине кітаптың құндылығынан деп білетін жәйт. Шынында, қазақ балалары, жалпы қазақ оқырмандары өте бір ақылды кітапқа ие болды. Ол — «Күміс қоңырау». Ол өмірдің сан-салалы тармағында өз үні — «Күміс қоңырау» сылдырын қақты, қаға бермек. Талантты ақын Қадыр Мырзалиевке алдағы уақытта да жас қауымды осындай кұнды дүниелерімен қуанта беруін тілейміз.





ӨМІР — ӨЗЕНДІ ӨРНЕКТЕГЕН

Адам баласының мықтап бір ұстанар кредосын Абай айтып кеткен: «Ақырын жүріп, анық бас».

Белгілі жазушы, марқұм Мейірхан Қуанышбаев — осы талаптан табылған адам еді. Біртоға, асып-тасуға жоқ, беті ақырын ағып, асты буырқанып жататын қуатты өзен іспетті болатын ол. Кеудемсоқтығы, қулығы жоқ, бірақ шаруасына пысық, бас-аяғы жинақы адам болып өмірден кетті Мекең.

1966 жылы «Жазушы» баспасынан Мейірхан Қуанышбаевтың «Жанар» атты повесі жарық көрді. Отыз бес жасында алғашқы кітабын оқырманға ұсынған жазушыны жас дей алмайсың, әрине. Шынында да, Мекең жас емес еді, журналистика саласында әбден ысылған, оқтын-оқтын мерзімді баспасөзде әңгімелері жарияланып жүрген қарымды қаламгер болтын.

Әдебиет сүйер қауым «Жанарды» аса жылы қабылдады. Біз ол кезде қызметтес едік. Мекең облыстық газетте бөлім меңгерушісі, мен әдеби қызметкер болатынмын. Қалай сапарлас болып қалғанымыз есімде жоқ, әйтеуір екеуміз менің туған жерім — Шу ауданында бірге болғанымыз бар. Газеттің Шу ауданындағы сол кездегі меншікті тілшісі Бердібек Атаевтың үйінде қонақта отырғанбыз. Мен дастархан басындағыларға М.Қуанышбаевты «Жанар» повесінің авторы деп таныстырдым… Сол кездегі таңданысты көрсеңіз. Қазіргі классик күйші (мен мұны шын ниетіммен айтып отырмын) «Ерке сылқымның» авторы Әбдімомын Желдібаев та бар еді арамызда. Ойы сергек, тілге шешен Әбекең қатты таңданып келіп:

— Мұндай кітапты күйші-домбырашы ғана жаза алады, — деді.

Мекең мұны растап, домбырашы екенін айтты. Сөйтсек, Мейірхан шебер домбырашы, бірнеше күйдің авторы екен.

Енді екі домбырашы кезек-кезек күй тартып, үй іші кішігірім кон-цертзалына айналып кетіп еді.

Мейірхан Қуанышбаев — сол алғашқы повесімен-ақ әдебиет аталатын қасиетті ғимарат қақпасын жасқанбай қаққан қаламгер. Повестің негізгі идеясы — сол кездегі жастардың рухани әсемдігі, пәк сезімі, мөлдір махаббаты болатын.

Повестің басты геройы — Жанар көзі ашық, көңілі сара қыз. Ол әкеден жастай айрылған. Сөйтіп от басы, ошақ қасында күні өткен, ескі салттан арыла қоймаған шешенің тәрбиесінде өседі. Ұяң қыз шеше ықпалынан шыға алмай, көпшіліктен аулақтанып жүреді, білім алудан да күдерін үзе бастайды. Тіптен шешесі ұйғарған адамға қосылуға көнгендей де болды.

Осындай мәре-сәре халде жүргенде ол Бақыт тартқан өзінің өмірімен өзектес «Жетім бала» күйін тыңдайды. Автор осы жерде күйдің құдіретіне Жанарды ғана емес, оқушысын да елітеді. Күй арқылы түсініскен екі жастың жүрегі бірге дүрсілдейді.

Өз жерінен өнер адамы шыққан ел — бақытты. Ақын-жазушының қаламына ең әуелі сол өзі туып-өскен жер мен ел ілігеді. Бұл тұрғыдан келгенде Мейірхан Қуанышбаевты Аса өзені аймағы елінің өмірін жалықпай жазып келе жатқан жазушы да таныған ләзім.

«Жанардан» кейін жарық көрген «Жалғыз жиде» повесі, біздіңше, өмірбаяндық туынды. Олай болса, кітап геройлары өмірде бар, туған жер табиғаты түнған күйінде қағазға түсірілген.

«Жалғыз жидеге» Ұлы Отан соғысы кезінде Аса бойындағы шағын колхозда өткен өмірді өзек етеді автор. Кітаптың алғашқы бетінде-ақ сол кездің қайғылы көрінісі суреттеледі. Үйіне қарай колхоз бастығы бастаған бір топ ауыл адамдары келе жатқанын көріп «Дәрменнің келіншегі Ұлғаным тұла бойы мүз қарығандай селкілдеп, төсек тартып жатқан әжесінің қасына буыны құрып өрең жетеді».

Отан басына қатер төнген сол қиын шақта алыстағы ауылда жас-кәрі демей түгел еңбекке жұмылған еді. «Жалғыз жиде» ге-ройлары да сондай — соғысқа кеткен боздақтардың, әкелер мен ағалардың орнын жоқтатпай жүргендер. Олар ішсе тамаққа, кисе киімге жарымайтын күй кешкендер. Ішіп отырған быламығы төгіліп қалғандығы кейіпкерлер халін автор былай бейнелейді: «Ұлғаным да, Еркебұлан да төгілген асқа тесіле қарап қалыпты. Екеуі де ауыр күрсінді». Оқырман да ауыр күрсінеді. Сол кездің ащы шындығы — бұл. Нарық экономикасы қыспағына алды деп байбалам салып жүргеніміз жәй бір пендешілік екен-ау дейсің. Кітап геройларының рухы биік, еңсесі көтеріңкі. Қырық бірдің келіншектері Ұлғаным, Күлпарша, жас жігіт Еркебұлан — өмірдің өзінен көшірілген жанды бейнелер. Олардың барлығы да есте қаларлық әрекет-тірлігімен ерекшеленген.

Мейірхан Қуанышбаевтың келесі кітабы «Тайталас» повесінде де Ұлы Отан соғысының қиын-қыстау кезіндегі ауылдың ауыр тұрмысы, адамдар арасындағы қарым-қатынас, адамгершілік пен ар тазалығы, жақсы мен жаманның теке-тіресі суреттелген. Повестің соңғы бетін жапқаныңызда алуан түрлі тағдырлар тай-таласына жете үңіліп, олардың әрқайсысының жеке басындағы қайғы-мұңына, қуанышы мен шаттығына ортақтасасың. Повестің тілі көркем, ойы айқын. Мейірханды мұнда даңғайыр қаламгер ретінде танимыз.

Повесть бір жағынан «Жалғыз жидені» толықтырады, екінші жағынан соның жалғасы іспетті. «Жалғыз жидедегі» геройлар өмір сахнасына қайта шығады. Повестің екінші бөлімінде елуінші жылдардың оқиғасы қамтылған. Аш-жалаңаш, ер-азамат майдан-да қыршынынан қиылып жатқан шерлі заманда да адамдардың бір-біріне деген сенімі, мейірбандығы жоғалмаған еді, ал есжиып, етек жиған бейбіт өмірде қастандықтың, зұлымдықтың тиылмай-тыны қалай? Егер сіз повесті оқысаңыз, тағдырлар тайталасымен бетпе-бет жолығып, бұл сұрақтың нақты жауабына қанығасыз.

Мейірхан — Жамбыл ауданының су аяғындағы «Қызыл Октябрь» колхозындатуып өскен бала. Су тапшылығы, оның халық тұрмысын жақсартуға, әлеуметтік-рухани өсуге тигізер зияны, біздіңше, Мейірханды сол бала кезден көп-көп ойға қалдырған. Содан болар оның шығармаларының денінде өмір өзегі — су проблемасы қабырғасы қайыса отырып суреттеледі. Бүл ретте оньің «Жолайрық» атты кітабының атына ие болып тұрған повесі өте сәтті шыққан дер едім. Жалпы, бұл кітабында М.Қуанышбаев кәдімгі майталман прозашы үрдісін танытады. Байыпты баяндау, адам сезімінің иірімдері, табиғат суреттері шебердің қолынан шыққандығын аңғартады. Ең бастысы — адамдар характерлері «Өркенді» колхо-зына су беруге тиісті Құмтүйін тоспасының жобасынан бастап салынуына дейінгі аралыктағы алуан оқиғаларға оралып ашылады. Кітапта күні кеше ғана өмірде орын алған әкімшіл-әміршіл жүйенің тісін ақситқан жырынды өкілдері де, оларға қарсылық білдірген өркенді өскіндер де жеткілікті. Шолақ белсендіден колхоз бастығы дәрежесіне жетіп алып, енді содан айырылмаудың айласын ойла-удан басқаны білмейтін Құрман, оның өз таяғын соғуға бейім ұлы Қияс елдің көсегесін көгертіп, көрпе-жастығын ұзартуды ойламайды. Оған керісінше, мұраб, дала академигі атанған Нұрбек, оның ұлы Жұмаш — ел қамын жейтін ерлер. Осы екі әулет арасындағы тартыс ескі мен жаңаның, махаббат пен зұлымдықтың, жақсы мен жаманның, ақ пен қараның күресі дәрежесіне көтеріледі. Автор өзі тартқан алтын арқау — тоспа құрылысы төңірегіне түрлі деңгейдегі — қарапайым, лауазымды адамдарды топтастырады да, оларды бар болмысымен жарқырата көрсетеді, қоғамды ілгері апарар игіліктерді, кейін тартар кесепаттарды геройлардың іс-әрекеті, мінез-құлқына бөлеп ашады. Әлбетте, мынандай шағын мақалада бәрін қамтып айта алмайсың, әйтпесе «Жолайырық» — кең толғап

әңгімелейтін туынды.

Мейірхан Қуанышбаевтың «Гүл нәз» хикаясы — оның азаматтық, жазушылық, суреткерлік қарымын анық аңғартатын шығарма. Қазақты «Мың өліп, мың тірілген» дегенде оның ұзақ тарихи жолында Шығыстағы көршісі жоңғарлардың сансыз шапшыншылығынан көрген қорлығы алдымен көзге елестейді. Біздің ата-бабаларымыз халықтың тәуелсіздігі үшін небір қидаласқан соғысты бастан өткеріп, аттарымыз ауыздығымен су ішкен. Сөйтіп жаны жомарт қазақ елін, алып қазақ даласын сақтап қалған. Біздің ұлтымыздың үлы рухын бейнелейтін тарихи шығармалар шоғыры қазір біраз болып қалды. Солардың ішіндегі бірегейінің бірі осы «Гүлнәз» хикаясы дер едім.

Қошауыт тайшысы Ядамсурэннің қанды жорықтарының бірінде мерт болған қазақ мергені Саранжаптың жары Алқаның құрсағында кеткен Гүлнәз қыз кейін бойжеткен соң ұлтын сүюдің ерен үлгісін көрсетеді. Реңіне қызығып Алқаны әйелдікке алған Ядамсурэн жалғыз «қызы» Гүлнәз — Геренгерольдты өлгенше жақсы көреді. Адам қанын судай шашудан ләззат алатын баскесер қызын өз жолын қусын деп қанды жорыққа алып шығады. Аюандық шеңгеліне бүріліп қан құсқан адамдарды көргендегі қыз жанның шырқырағанын көрсеңіз! Ауру анасының бауырына тығылып еңірегенде екі мұңлықтың етегі жасқа толады. Ана бар сырын ақтарып, қызы мен зындандағы қазақ батыры Ақберен екеуінің қашып құтылуына жол нұсқайды.

Ақберен мен Гүлнәз қосылып, үлкен қол жиып, елді жоңғар шапқыншылығынан қорғау қамына кіріседі. Алты бақан ала ауыз біздің халқымыз, оның Қарпы іспетті қара ниет байы Ақберен мен Гүлнәздың бұл тірлігін көре алмай, Жолбарыс ханға жамандап, бастарына қатер бұлтын төндіреді. Олар жалғыз ұлдары Толешті кепілдікке тастап кетіп барып Ядамсурэнді тірідей қолға түсіріп, хан алдына алып, келеді. Өкініштісі, Гүлнәзға оқ тиіп, әлсіреп келіп «Төлеш! Құлыным!..» деген тәрізді төрт-бес сөзге ғана тілі үйіріліп барып, көз жұмады.

Бұл — хикаяның ұзын ырғасы. Оны оқыған адам сол бір жаугершілік замандағы қазақ ауылдарының да, қонтайшы қосындары мен сарайларының да тіршілік-тынысынан мол хабардар болады.

Ең бастысы хикая — өз елін, жерін жаудан қорғауға жанын пида етуге әзір аталарымыз бен аналарымыздың биік рухы алдын-да тағзым етіп, тәуетерлік шығарма деңгейіне көтерілген. Хикая бас алмай оқырлықтай қызық, артық-ауыс ештеңе жоқ, кіл бір мөлдіреген сырлы сурет, автордың айтарына бағынған оқиға. Автор қаламына іліккен жайдың бәрі оның түпкі мақсатына қызмет етеді.

Кезінде Мейірхан Әулиеата жерінен шыққан большевик-тер шоғырындағы жарық жұлдыздардың бірі — Қарымбай Қошмәмбетов жөнінде «Кек қылышы» атты повесть жазған болатын. Кейін «Қазақстан» баспасынан оның «Дала перзенті» атты деректі романы жарық көрді. Бұл екеуі — бір дүние. Жазушының бір жазғанына қайта оралып, оның тақырыбын байытып, кейіпкерлерінің бейнесін сомдап, жетілдіре түсуі — әдебиет та-рихында көп кездесетін қүбылыс. Мейірхан да сөйткен. Жазушы өмірбаяндық деректерге ерекше жауапты қарап, архив мәліметтері мен естеліктерді шебер пайдалана отырып, шыншыл дүние жазған. Әулиеата большевиктік тобы мүшелерінің кезеулі мылтық, жалаң қылыштан тайсалмай жүріп атқарғаң істері нанымды көрініс алған.

Өлкемізде Кеңес өкіметі орнағанымен де, ішкі, сыртқы жау әрекеті тиылмағаны, қайта өршелене түскені тарихтан мәлім. Осындай сын шақтарда Әулиеата гарнизоны біріккен қосынның жетекшісі Қарымбай Қошмамбетовтың әскер басылық танытып, жеке өнегесі ерекше жарқырап көрінеді. Үш жылдай төтенше комиссия сапында ысқырған оқпен күнбе-күн дерлік кездесіп жүрген Қарымбай әрі аштықтпен де, сауатсыздықпен де күрескен.

Романда жиырмасыншы-отызыншы жылдар шындығы айшықты кестеленген. Коллективтендіру кезінде жіберілген кемшіліктер, Голощекиннің халық мүддесінен аулақ әпербақан саясатының салдары да ашық айшықталған. Өлке тарихының от-жалынды бөлігіне, жиырмасыншы-отызыншы жылдардың шытырман оқиғаларына кейіпкерін араластыра отырып көркем суреттеуі, сөз жоқ, жазушының еңбекқорлығының, халық жүріп өткен жолды зерделей алатындығының айқын көрінісі.

Мекең үлкен журналист болатын. Облыстық «Еңбек туы»(қазіргі «Ақжол») газеті редакторының орынбасары болды, облысәдебиетшілерінің жүмысына басшылық жасады.

Қорыта айтқанда, Мейірхан Қуанышбаев жақсы азамат, шебер жазушы-журналист болып, мәнді өмір сүрді.

«КӨКТӨБЕДЕП КЕЗДЕСУ» ЖАМБЫЛ САХНАСЫНДА

Лениндік және мемлекеттік сыйлықтардың лауреаты, қырғыздың халықжазушысы Шыңғыс Айтматов пен белгілі қазақ драматургы Қалтай Мұхамеджановтың драмалық шығармалары біздің облыстық театрының сахнасынан дәйім орын алып, көрермендер игілігіне айналып келеді. Абай атындағы қазақ драма театрының коллективі тамырын тереңнен тартатын өздерінің осы бір тамаша дәстүрін тағы да жалғастырып отыр. Олар жуырда осы екі қаламгердің «Көктөбедегі кездесу» деп аталатын екі бөлімді психологиялық драмасын театр сахнасына шығарды.

«Көктөбедегі кездесу» — дүниені дүрілдете келген туынды. Алғаш орыс тілінде жазылғандықтан ба, авторлар қалауының со-лай болғандығынан ба, әйтеуір әу дегенде Отанымыздың астанасы Москваның талғампаз өнер сүйермендерінің игілігіне айналып, көркемөнердің аса білгір салиқалы сарапшыларының аузына ілікті, солардың жоғары бағасына ие болды. Сөйтіп осыдан екі жылға жуық уақыт бұрын Москваның «Современник» театрында қойылған бұл шығарма өресін кеңге тартып, әлемнің атышулы таңдаулы сахналарынан орын ала бастады.

Бұл драма біздің замандасымыз деп аталатын бүгінгі адамдардың, соның ішінде әсіресе, мынау қазіргі бақытты өмір үшін сан алуан сынға түскен аға ұрпақтың барша болмысын, асқаралы арын, замана алдындағы парызын, жауапкершілігін ке-реметтей шыншыл бейнелейтін кесек туынды.

Драманың әу бастағы аты «Восхождение на Фудзияму». Ал қазақшасы — «Көктөбедегі кездесу». Фудзияма — Жапониядағы заңғар биік тау. Фудзияма — будда дінінің әрбір өкілі өмір бақи армандап өтетін, басына шыға қалған күнде құдайға жақын келіп тұрып, бар сырын ақтаратын, барлық күнәкер тірлігінен баз кешіп, кешірім сұрап жалбарынатын тау.

Спектакльдегі Көктөбеге мына жұрт мүлде бұл ниетпен шыққан жоқ, оларды ойын-сауық қуып келді. Барлығы — Көктөбе баурайындағы совхоздың агрономы Досберген Мұстафаевтың (артист Ж.Шүленбаев) қонағы. Қаршадайынан бірге өсіп, кешегі сұрапыл соғыста қанқұйлы жауға қарсы тұруға жастарына жетпей өздері сұранып аттанған, соның бар ауыртпалығын мойымай көтеріп, туған жерге аман оралған, қазір өмірдің алуан түрлі саласында қызмет атқарып жүрген төрт дос көңілді демалыс құруға қызу әзірленіп жатады. Алатау баурайында, маужыраған табиғат құшағында думанды отырысқа бет бұрған бұл төртеудің өмірге көзқарас топшылауы сан қилы. Шатыр құрып жатқан жігіттердің алғаш аузын ашқан жеңіл қақтығысы, қалжыңдасатын сөздерінің өзі-ақ олардың тірлік деңгейін бірден айқын аңғартады.

Мәмбеттің турашыл, маңғазсынуды сүймейтіндігі, Өсіпбайдың мансапқұмар, атқарған ісінен «тындырдымы» көп даңғазалылығы, Досбергеннің орынсыз оңды-солды бораған пәлсапаны сүймейтін, шаруаға бейім, істің адамы екендігі, Исабектің өз басына шаң жуытпай ақталуға әзір, өзінің қандай да болмасын қылығын жасы-рып, бүркемелеуге келгенде айлакерлігі бірден белең алады.

Енді сахнаға бұлардың әйелдері шығады. Олар да түрлі мінездің адамдары.

Думанды ортаға ақырында мына төрт жігітті оқытқан, бұлардың балалық бал дәуренін, соғысқа аттанған алғашқы азаматтық қадамын жақсы білетін аяулы ұстаз Айша апай келеді.

Төрт құбыласы түгелденіп, көңілдері тасып, арақ-шарап ұрттап, ептеп қызып алған топ енді желігеді. Фудзияма, дін, құдай, ар, адамдық туралы әңгіме желі тарта бастайды. Бәрі Көктөбені Фудзиямаға балап, өздерінің бар құпиясын қалтқысыз алға жайып салмақ болады,

Міне, осы тұста Айша апай (Қазақ ССР-нің еңбек сіңірген артисі А.Ружева) мына төрт жігіттің досы Сабырды еске алады. «Сен-дерге қарап отырып, есіме Сабыр түседі. Өзі бір ерекше жалын атьіп тұрған жан еді…» — дейді.

Осы сәттен бастап сахнаға сол Сабыр тағдыры шығады. Сабыр — талантты ақын. Ол майдандық газеттің редакторы болып жүргенде қойын дәптеріне жазып жүрген, көп қайнауы өлі де іште жатқан, пісіп жетілмеген «Дабыл үні өшкенде» деген поэмасының кесірінен өмірден біраз көз жазып қалады. Оның мұндай поэма жазғандығын штабқа хабарлап, ушықтырған біреу бар. Тағдыр Са-бырды қазір таланттан, ақындықтан айырып, азғындатып, ішкіш етіп жіберген. Көктөбе басындағы жұрт Сабыр тағдырының осы-лай басқа арнаға ауысып кетуіне себепші болған қанды қол опасыз жанды аласұра іздей бастайды. Ол мына тертеудің біреуі.

Реппродуктордан Сабырдың «Мәңгі талас, мәңгі дау» атты елеңі оқылады.

Мәңгі талас, мәңгі дау -

Қайткенде адам қалады адам болып?

Қан сасыған соғыста да сол сұрау -

Қайткенде адам қалады адам болып?

Ұрандаған жорықта да сол сұрау -

Қайткенде адам қалады адам болып?

Тура ажал кеп, қорыққанда да сол сұрау -

Қайткенде адам қалады адам болып?

Жаудан қашып, жасығанда сол сұрау -

Қайткенде адам қалады адам болып?

Жауды жеңіп, тасығанда сол сұрау -

Қайткенде адам қалады адам болып?

Кім бізді осы дау-таласқа қалдырған,

Қашан болсын шыға келер алдыңнан.

Айтыңдаршы,

Қайткенде адам қалады адам болып?

Сұмдық құдіретгі өлең құйқа тамырыңды шымырлатады.

Бұл өлең- шығарма лейтмотиві.

Адам болып қалу! Күллі адам атаулының биікке асқақтата көтеретін туы, мәңгі таласып, мәңгі талпынып өтетін арайлы алтын аймағы, міне, осы. Жап-жас кезінде дәл осындай ғажайып ой айтқан адамның қайғылы тағдыры жаныңды жегідей жейді.

Сол адамдықты аттап, жат қылыққа барған жан қолымен істегенді мойнымен көтеруге жарамайтын, «Сабырға опасыздық жасаған мен едім» деуге батылы жетпейтін қорқақ болып шығады. Бұлардың біреуі әйтеуір айласын асырып, ұстатпай бара жатқаны аян. Ол кім? Бұл сұрақ өз шешімін Көктебе басындағылардың барлығының өмірдегі бүгінгі ересін алдымызға жайып салып барып табады.

Спектакльдің екінші бөлігінде бұлардың төбе басынан ермек етіп атқылаған тасынан етекте кетіп бара жатқан әйел қаза табады. Милиционердің «Істің анық-қанығына жеткенше төбе басындағылар ешқайда кетіп қалмасын» деген сәлемін орман жұмысшысы (артист А.Омарбеков) айтып келген сәтте төбеден жай түскендей болады. Өсіпбай мен Исабек (артистер Ә.Әбдіманов пен Б.Қапжаппаров) түрлі сылтау тауып жылыстап жөнеп береді. Гүлжан мен Алмагүл (артистер Г.Әскенбаева және Ш.Ақжолова) де кетеді. Төбе басында Мәмбет, Анар (артист Р.Мағпирова), Досберген қалады. Спектакльді көріп отырып, Сабырға жасалған опасыздық үшін Өсіпбай мен Исабекке күдік артуға болатын еді, бірақ шешімді ойға келе алмайтынсың. Енді анық сезінесің. Қанша қиын болғанымен, адам болып қалатын адамдарды көресің. Көресің де ой арқалайсың.

Аса талантты жазушы мен дарынды драматургтың бүгінгі адамдардың өмір тынысын соншама образды, соншама шынайы, шебер бергеніне қайран қаласың. Бұл шығармада совет адамына тән асыл қасиеттің бәрі бар. Олардың әр қимылы мен сөзіне сүйсіне қол соғасың. Мұнда ізгілікке ұмтылған жанға қас, аяққа оралғы болар оңбағандықпен де бетпе-бет келесің. Оларға зығырданың қайнап, лағнет айтасың. Іс мұнымен де бітпейді, адамды арналы ойлар оқтын-оқтын тереңіне тарта береді. Бүгінгі жасампаз еміргө жаңа еткір кезбен жіті, сергек үңілесің.

Бағанадан бері актерлардың орындаушылық деңгейі туралы сөз қозғамай жатуымызда бір себеп бар. Шығарма қимылға емес, ойға құрылған. Мұнда, біздіңше, терең мағына арқаламайтын, ұтқыр ой айтпайтын кейіпкер кемде-кем. Сондықтан артистер ал-дына сөз құдіретіне мейлінше көңіл бөлу міндеті қойылған. Ар-тистер ойынын да осы тұрғыдан бағалауды жөн көрдік. Осылай дер болсақ, артистердің барлығының да өз рольдерін жете түсініп ойнағандығын бірден аңғарамыз. Сонда да болса Гүлжан ролін атқарған Г.Өскенбаеваның, Мәмбет бейнесіндегі Қ.Сатқанбаевтың ойындары өмірге тіптен жақын, жанды болып шыққан.

Ақымақтың ортасына түскен дананың дірмәні қашпақ. Дана өзімен ой жарыстырар ортада ғана ерен жарқылдап шабыттанбақ. Сол тәрізді әрбір артист те өзімен бетпе-бет келетін адам иық тірестірер мықты болғандағана айшықты ойынымен ашыла түспек. Сондықтан мен бұл шығарманың сәтті болуына артистердің бірі қалмай аянбай мол еңбек сіңіргендер едім.

Іс бар жерде, кеміс болады. Мұнда да солай. Бұл жөніндегі кейбір пікірімізді Айша апай ролінен бастайық. Айша апай — өмірде көпті көрген, замана ағымының алдыңғы сапында болып еңбек етіп, соған лайықты құрметке бөленген абзал ана. Бұл рольде театрдың белді артистерінің бірі Алтын Ружева ойнайды. Бұл актрисаның осы театр сахнасында жасаған алуан түрлі сәтті бейнелерін біз жақсы білеміз. Мына Айша апай образын солардың ішіне апарып араластырып жіберсек, еш дараланбай, көптің бірі болып қалатындай екен. Алтын бұл жолы ана образы-на ауадай қажет мол мейір, толғақты толғау беріп ойнай алмады. Айша апайдың жазды күн шілдедегі киімі оны оқыған басалқалы анадан гөрі үстіне жаздық, күздік киімді елеп-екшеп жатпай оңды-солды қабаттап іле беретін кейбіреулерге көбірек ұқсатады.

Енді Мәмбет ролін жақсы шығарды деген К.Сатқанбаевтың ойыны туралы бірер сөз. Жамбыл көрермендеріне кейінгі кездері жүздесіп жүрген бұл артистің үнінде, кейіпкер күйзелісін беруінде ұтқыр сәттер көп-ақ. Алайда, оның жаны қиналған сәтте қайта-қайта маңдайын басып, жер тесіп, шашын жалбыратып отырып қала беретіні біздің ұлттық характерімізге сай келе қояр ма екен?

Исабек рөліндегі жас артист Б.Қапжаппаров көрермендер көңіліне жылы ұялады. Бұл жігіт жай қимылды, кекесіні басым, кемсітуі дайын сатиралық кейіпкерлерге бейім артист екен. Исабек жаман да болса жазушы. Оның жанында Б.Қапжаппаров аша алмаған иірімдер әлі көп-ақ. Өнердің адамы басалқалылау болуы керек.

Басқа артистеріміздің де кей тұстарда дікіңдеп, кіжініп, орын-сыз сөйлейтіні, немесе сөздің соңын жұтып қоятыны, тым сыз-дана бас шұлғуы көңілге қонбайды. Бірақ бұлардың ешқайсысы да драманың адам санасына арқалатар ар-абырой жүгін түк те жеңілдетіп тұрған жоқ. Сауатты, ойлы көрерменмен бетпе-бет келген сайын айшықты сипат алып, ысыла түсетін кемшіліктер.

«Көктөбедегі кездесу» сөйтіп республикамызда тұңғыш рет әрі сәтті болып біздің облысымыз театрының сахнасына шықты. Екінің бірі еркін бара бермейтін бұл күрделі туындыны Қазақ ССР-нің еңбек сіңірген өнер қайраткерлері, театрдың бас режиссері Ма-ман Байсеркенов қойған. Оның бұған көп еңбек сіңіргені көрініп-ақ

тұр.

Иә, сонымен Жамбыл сахнасында «Көктөбедегі кездесу» жүріп жатыр. Бүгінгі замандасыңмен, оның барша болмысымен, өзіңнің адамдық арыңмен, бетпе-бет кездескің, абайламай жүріп бойыңа біте бастаған пендешілдігіңнен айырылғың келсе, соны көруге кел, ойлы көрермен.

СӨЙЛЕНБЕГЕН СӨЗ

Жақсылық Сәтібековтің өлеңдерінде, прозалық шығармаларын да ең көп оқыған адам, сірә, мен болармын. Жақаңның жетпіс жылдық тойына ерте қам жасағандардың да бірі мен шығармын. Сондағым — ақынның «Айырөткел» таңдамалы жырлар жинағын тағы бір оқып шықтым. Тағы бір дейтінім — бұл кітаптың редакторы менмін.

Кітап оқу дейтін ғажап қасиет қожырап кеткен қазіргі тұста көз жазуға болмайтын кітаптар бар болса, соның біреуі — осы «Айырөткел».

Адам өлеңді еліп бара жатқан сезімдерін тірілту үшін оқыса керек. Өмірде сондай елең кітаптар бар болса, соның біреуі — осы «Айырөткел».

Жақаңды мен аға тұтам.

Дегенде, Жақаңмен менің жас айырмашылығым анау айтқан алшақ емес, белгілі құрдастыққа балайтын бестен де аз, өз ай-тысында үш, құжат бойынша екі-ақ жас. Өміріміз ұқсас, Жақаң көргенді көріп, сезінгенін сезініп келемін. Содан да оның жырлары маған етене жақын, ерекше түсінікті.

Ақынның елу, алпыс жылдық мерейтойларында негізгі баяндаманы мен жасаған едім, міне, енді жетпіске толғанында кішкентай лебіз білдіру де бұйырмай, денсаулықтың кесірінен тойына қатыса да алмай отырмын. Сол себепті сейленбеген сөзімді қысқа ғана түйіп айтуға тура келіп тұр.

Жақа, сіз аса білімдар азамат, ғажап ақынсыз. Сіз әдебиет сүйер қауым тарапынан әлдеқашан лайықты бағаңызды алған талантсыз, бірақ ол тым-тым аз. Шындығында, Сіз — қазақтың мандай алды ақынысыз. Мұны, әлі-ақ, білмей, білсе де сізге қимай жүргендердің бәрі-ақ айқайлап айтатын болады.

Жақсы жыр жырақта қалмайды.

Сіздікі өте жақсы жырлар.

Сіз аса дарынды ақынсыз, аға!

АЗАМАТ, АҚЫН

Бүгінде ойлап отырсам, біздің курста оқитындардың өлең жазбайтындары жоқ болатын. Тегі бәрі өлең арқалап келген. Солардың көбі бір-бір өлеңімен есте қалыпты.

Тұрар Молдабаевтың курстасымыз Нарбай Ыбыраевты өлеңмен былай әжуалағаны бар:

Жігіт пе десем, ұстамды,

Шешіп тастап штанды,

Көтеріп жатыр штагы,

Мойнына тері үш тамды.

Есенбай Дүйсенбаевтың ғашық қызы Тыныштыққа арнаған «Сенің көзің» деген өлеңі бәрімізді таңдантқан.

Сенің кезің әдеміден әдемі,

Мөлдірейді сұлулықтың әлемі,- деп бастап, жылап отырып оқыр еді Есенбай бұл ұзақ өлеңін.

Жорабай Молдақұлов тырнақалды өлеңін туған жеріне, оның өзіне ыстық өзені Таласқа арнады. Қойнауы бақша құлпырған, Өлкемнің құты — Таласым. Жатырсың жалғап бір туған Қырғыз бен қазақ арасын, — деп түйіндеді Жорабай өлеңін.

Мен курстастарымның ішінен үш жігіттің өл еңдерінен үзінділ ерді неге келтіріп отырмын? Өйткені бұлардың үшеуі де ақын болды. Өлеңді ең көп жазып, бір де кітап шығармаған Тұрар да, қазіргі қазақ әдебиетіндегі көрнекті ақындардың бірі Есенбай да, аз жаз-са да саз жазатын Жорабай да ақын.

Әке-шешесі ерте о дүниелік болған Жорабай Молдақұлв университетке өмірдің біраз мектебінен өтіп келіпті. Кәсіптік-техникалық училищені бітіріп, теміржолда еңбек еткен, коммунистік партияның мүшесі, бір сөзбен айтқанда; заман талабына сай жігіт.

Жорабай біздің топтың старостасы болды, озат оқыды. Оның тірлігінің барлығы орнықты, бірге оқыған қыз-жігіттер арасында беделді болатын.

1963 жылы университетті бітіріп, екеуміз жолдамамен Қызылорда облысының Арал қаласына бардық. Қазақ тілі мен әдебиеті пәнінің мұғалімі болып, ұстаздық жолымызды бастадық. Мені көп ұзамай Кеңес әскері қатарына шақырып әкетті де, Жора-бай Аралда қалып қойды.

Жоғары білімді коммунист жігіт аудандық партия комитетіне жұмысқа шақырылыпты. Ол кезде жолдамамен барған жерде екі жыл істемей, ешкімге диплом берілмейтін. Жөкең ол екі жылдық мерзімді өтеп, Аралдың Бағдагүл аруына үйленіп, дипломын алып туған қаласына, Жамбылына оралды.

Мен де екі жыл әскер қатарында болып, тағдыр айдап Жамбылға келдім. Достық құшағымыз қайта айқасып, өмір деп аталатын алып кемеде бірге жүзіп келеміз.

Жорабай Молдақұловтың ең жақсы жылдары Жамбыл ауда-нында өтті. Аудан алғаш қайта ашылған 1966 жылдан аудандық партия комитетінің нұсқаушысы, бөлім меңгерушісі болды. Біраз уақыт аудандық оқу бөлімін басқарды. Одан кейін бірыңғай педагогтік жұмыспен айналысты, бірнеше мектептің директоры, аудандық оқу бөлімінің аға инспекторы қызметін атқарды.

Жокең қай жерде қызмет атқармасын, лайықты бедел мен құрметке ие болды. Мен онымен тікелей қызметтес болмасам да көріп, біліп жүрдім, ол — нағыз ұстаз, Қазақстан Республикасы білім беру ісінің озық қызметкері. Мен білетін Жорабай еш уақыт асып-тасуды білмейтін біртоға, бір сөзді азамат. Меніңше, Жокеңнің жақсылығын, мейірім-шапағатын көрген адамдар өте көп. Аудан мұғалімдері оны ұстазы тұтады.

Жөкең өзі ерекше сүйетін әдебиеттің ерен білгірі. Әңгімелескен сәттерімізде оның хрестоматиялық шығармалар ғана емес, бүгінгі күнгі қаламгерлер туындыларын да көп оқып, саралап отыраты-нын аңғаратынмын. Сонымен бірге ол сол оқығанынан тоқығанын баспасез бетінде жариялап отырады.

Жокеңнің ақындығы туралы ерекше айтсақ болады.

Сөзімнің басында мен оны «Аз жазса да саз жазатын» — дедім.

Жокеңе бұдан басқа сөз тауып айту қиын.

Сонау студенттік жылдардың өзінде курстағы жігіттердің алды болып, «Лениншіл жас» (қазіргі «Жас Алаш») газетінде, «Балдырған» журналында өлеңдері жарияланып тұрған жігіт том-том кітап шығарса керек, екі-ақ кітабы жарық керді.

Жокеңнің жазғандары менің жұмыс үстелімде жатады, оқтын-оқтын парақтап қоямын, шығармаларының бәрі маған өзіндей ыстық. Табиғат суреттері, махаббат лирикалары, арнаулары, поэмасы — бәр-бәрі тебірентеді мені.

Кербұлақтың торы тобылғысының арасында өскен мені Жокеңнің «Тобылғысы» қалай толқытпасын.

Тасасында шың, құздың,

Құлпырасың сонша сен.

Иілсе де ұл-қызым,

Сынбас сендей болса екен!

— деп жырлаған ақынды табиғатты, оның тау-тасын, шөп-бұтасын «Керемет біледі екен-ау!» демеске әддің қайсы.

Жорабай, заты, табиғат лирикасын жақсы жазады. Ақын табиғат сұлулығын құры қызықтамайды, өз сезімімен астастырып, әдемі ой айтады. Бұл сөзіміздің дәлеліне оның кез келген өлеңін келтіруге болады. Әрине, оны газет мақаласы көтермейді, сонда да «Күз» өлеңін оқып көрелік.

Бозғылт бұлт іркес-тіркес шұбатылған,

Бір тізбек ерді оған қыратымнан.

Алыстан үн келеді тыраулаған,

Талдың басын күзгі ызғар қыраулаған.

Содан кейін тырнаның талады үні, Дала — тыныш, бұл, бәлкім, даналығы, Қарсы алдым мен тағы да ойлы күзді, Алыс қалды ойсыз шақ бала күнгі.

Жорабайдың махаббат жырлары да әдемі-ақ, жүрек лүпілі бар. Өмірдің өзінен ойып өрнектелген өлеңдер оқыған адамды бей-жай қалдырмайды.

Екеуміздің сөзіміз жараса ма.

Рас па Ләйлі-Мәжнүн бары Асада?

Ел құлағын көтеріп не қылайын,

Әміріне жүректің бағынайын.

Жеңіл-желпі сөз емес, бұл — шындығым,

Сырласуға көңілім құлшынды мың.

Дүрсілдеумен жүрегім қажыды әбден,

Құр сүйреумен сезімнің қыл шылбырын.

Жокең осылай қысқа да нұсқа етіп, шымыр ой айтып аяқтайды өлеңдерін. Мұнысы — үйренерлік үрдіе, ұлттық нақыш.

Осыдан бірер жыл бұрын Алматыда кездескенімізде Есен-бай ақынның Жокең жайлы сұрап, «Арнау өлең жазып жүр ме? Жорабайдың арнау өлеңдері әйбат», — дегені бар. .

Үйге келген соң Есенбайдың «сол сөзінің түбіне бір барып қайтайын» деп Жокеңнің «Тектұрмас түлегі» кітабын қолыма алып, арнауларын бас алмай оқып шықтым. Есенбай дүрыс ай-гыпты, Жокеңнің арнаулары бас-аяғы жұп-жұмыр, ғибраты мол шығармалар екеніне тағы бір рет көз жеткіздім. Оқырмандар да ой түйсін деген ниетпен Жокеңнің «Менің әжем» деген арнау өлеңін түгел келтіруді жөн көрдік.

Өзі баптап келтірген есесін де,

Қаймақ қатқан қою шай-кесесінде

Әжем көрші кемпірмен ауыз ашып,

Сәресі ішіп, сырласты кеше осы үйде.

Әлдекімге сөз арнап, ұдайына: «Қүлшылықта етпейді қүдайына», «Ел қатарлы ораза түтпайды» — дер «Сол кәпірді неге тез жұтпайды жер!»

Бұл сөз маған тіпті де дарымайды, Ыстық нанға жағып жеп сары майды, Таңдайына кейде әжем құрт сап қояр, Мейірленіп бал шайын ұрттап қояр.

…Болған сол бір әңгіме сәресіде, Оразада түскенді тағы есіме.

Әне бір жылдары Жамбыл ауданының орталығы Аса ақын-жазушылар ауылы болғаны мәлім. Осы Жорабай Молдақұлов белгілі қазақ ақыны Совет Әлімқұлов, арынды ақын, қаламы жүрдек прозашы Базар Қилыбай, қарымды қаламгер Жорабек Мәмбетәлиев, Болат Жаппаров Асаны дүрілдетіп жататын.

Базар Таразға қоныс аударып, Жорабай құрдасына өлеңмен хат жазуға кірісті. Жорабай да қарап қалмады, өлеңмен жауап қатты. Сол тұста «Егемен Қазақстанда» жарияланып жататын Шерхан Мұртаза мен Камал Смайыловтың хаттары тәріздендіріп мен Базекең мен Жокеңнің өлең-хаттарын «Ақ жолда» жария-ладым. Екі ақын өз хал-қадерінше ауыл, аудан, ел жайын сұрақ-жауап етіп жырға қосты. Бұл өлеңдерде сол кездегі өмірдің ащы шындығы бар еді.

Халі нашар, күйі жоқ,

Отбасылар бар әлі,

Баспанасы, үйі жоқ

Жоқтықтан жан жаралы. Оқымайтын бала да, Табылады ауылдан. Ой түссе бұл салаға Күйіп жаның ауырған.

Күні кеше Елбасымыз Н.Ә.Назарбаевтың Тәуелсіздігіміздің 15 жылдығына арналған салтанатта сөйлеген сөзін тыңдап, оқып отырып, көңілімізді шексіз қуаныш кернеді. Өмір оң жағына өзгерді, өлең де өзгерді енді.

Көрген-білгені мол, білім жеткілікті Жокең эпикалық жанрға да қалам тербей алатынын байқатқан. Оның «Достық» атты ұзақ жыры, «Тектұрмас түлегі» поэмасы — бұл айтқанымыздың жарқын дәлелі. Ең бастысы, оларда оқырманды қызықтыратын адам тағдыры бар. Жақсы оқиға тапқан ақын әдемі жырлай да алған. Бас-аяғы жұп-жұмыр, шымыр шумақтар өрнектеген.

Қорыта айтар сөз мынау: Жокең — ақындықтан азаматтықты жоғары қойған адам. Мен білемін, ол қызметін, бала оқытып, тәрбиелеуді өте жақсы атқарған. Мұғалім өз баласынан гөрі елдің баласына көбірек жұмсайды білім-білігін. Жорабай мен жары ұстаз Бағдагүл де сөйтті, сонымен бірге үш перзенті Жақсылық, Жанар, Жансерікті инабатты, мейірімді, жақсы менен жаманды ажырата алатын етіп өсірді. Үшеуі де жоғары білім алып, абыройлы қызмет атқарып жүр.

Жорабай мен Бағдагүлге ендігі қалғаны — немерелерінің қызьіғын көру. Жокең болса, мұның үстіне көзіне көзілдірігін киіп, қолына қаламын алып, алдына ақ қағазды жайып тастап ойға шомады. Сондағы мақсаты — сөз теру, өлең жазу, із қалдыру.

Шығармашыл адам — осы жарғақ құлағы жастыққа тимейді.

Өлең — өзен өз толқынына түскен талантты жағаға теппейді, айдын көлге апарады.

Менің досым Жорабай Молдақұловты да сөйткей.

АР-АҒА

Соңғы кездері қазақта бір жақсы үрдіс қалыптасты. Ол аса сыйлы, беделді адамның есімінің алғашқы буынына «аға» сөзін қрсып айту. Мысалы, Сер-аға, Шер-аға. Бұл екеуінің алғашқысы — Серке Қожамқұлов, соңғысы — Шерхан Мұртаза. Екеуі де қалың қазақтың арыстары, Біз бұларға Ар-ағаны қосып айтып жүрміз. Ол — Арғынбай Бекбосын. Ар-аға да қазақтың нар жүгін көтеріп жүрген атпал азаматы. Ар-ағаң бір кітабына маған «Қанаттас, қаламдас іні-досқа» деп автограф жазып берген еді. Бұл — шын көңілден шыққан шынайы сөз. Мен еткен ғасырдың жетпісінші жылынан бері Ар-ағаңмен бір арман, бір тілекпен өмірдің сан тарау жолдарынан бірге етіп, қиыр-қияларында бірге ұшып келе жатырмын.

Журналистік қызметте, яғни, «Еңбек туы» (қазіргі «Ақ жол») газетінде бір кезде мен оған бастық, кейін ол маған бастық бол-ды. Екі жағдайда да екеуміз керемет сыйластықпен еңбек еттік. Газеттің ауыр жұмысын екеуміз де қопарып тастайтынбыз. Екеуміз де бұл жұмыстың ұшығына шықтық — бас редактор болдық. «Ақ жол» Ар-ағаның кезінде республикадағы таңдаулы басылымдар қатарына қосылды. Мен оны сол қалпында ұстауға тарыстым.

Мен білетін Арғынбай Бекбосын — феномен, яғни ерекше жаралған, ерен қабілетті адам.

Арғынбайдың феномені — бір оқиғаны санасына құйса, ол өшпестей болып қатып қалатын, яғни ерекше зерек, алғыр адам.

Оқу бар да, оқығанды кеңілге тоқу бар. Ар-ағаң мұның екеуіне дежетік.

Оқыған мен тоқығанды ұстану, жүзеге асыру екінің бірінің қолынан келе бермейді, әрине. Ал, Ар-ағаң бұған кәнігі ұста.

Ар-ағаңмен жұрт бас қосқан жерде әңгіме өрби қалса, оның езі құралпылардан ойы озық, еңсесі биік екені бірден аңғарылады. Ел мен жердің еткені мен бүгіні, келешегі жөніндегі ой толғамдары кісінің кеңілін кеңітіп, өмірге құштарлығын арттырады, түрлі ойға бөлеп, мерейін өсіреді.

Ар-ағаң — қызметтің, халыққа қызмет етудің абыройлы жолы-нан еткен азамат. Он жыл «Ақ жолды» басқарды, Республика Парламенті Мәжілісінің депутаты болды. Мұның екеуінде де айтулы істер атқарды.

Ар-ағаң-соншама қауырт жұмыс атқара жүріп, қолына ақындық, жазушылық қаламын ұстауды ұмытпаған талант. Басқасын былай қойғанда, Омар һайямды аударып, соның жолына түсіп кеткені таңданарлық құбылыс болды. Міне, енді екі мыңнан астам рубаятың басын қайырып тастап отыр. Толстой, Пушкин, Лермонтов, Мольерді аударуы да үлгі аларлық іс. Өзі жазған пьесалары республика, облыс театрларының репертуарынан түспей келеді.

Ар-ағаң — ардың адамы.

Ар ұялар іс қылып кермеген кісі.

Ар-аға, әмісе Осы биігіңнен керіне бер!

Ар-ағаң — көпті көрген кесем, сейлеп кетсе шешен қария;

Біз Ар-ағаңа тек денсаулық, ұзақ ғұмыр тілесек керек. Баскасын Құдай берген талантының арқасында өзі жасайды.



БІЗДІҢ БӘКЕҢ

Қашан болмасын, өзің жақсы көретін адам туралы жазу қиын, ал ол оның үстіне қаламгер болса, қиынның қиыны, әне, сол.

Ойламаған жерден «Ар-Ай» газетінің редакциясынан шұғыл тапсырма алғандағы менің көңіл-күйімді сұрамасаңыз да болады, тегі. Мен аяқ астынан жазушы, драматург, журналист Бақытяр Әбілдаұлының алғашқы қыры — жазушылығы туралы пікір жазып беруім керек екен.

Есіме бірден өткен ғасырдың жетпісінші жылдарының екінші жартысында КСРО жазушыларының «Пицунда» шығармашылық үйінде демалғаным түсті. Қазақстаннан отбасымызбен үш жазушы — Сейдахмет Бердіқұлов, Әбіш Кекілбаев және мен барыппыз. Марқұм — Сейдағаң — спорттың адамы, мен талай жердің суында жүзген малтығышпын. Екеуміз әй, бір емін-еркін шомылдық-ау Қара теңізге. Әбіш болса, теңіз жағасындағы көлеңкеде Л.Н.Толстойды оқыды да жатты. Содан көп ұзамай «Социалистік Қазақстанның» бірнеше бетіне Әбіштің Толстой жөніндегі көлемді мақаласы жарияланды. Оқып шығып, Қара теңізден көрген рахаттан әлдеқайда артық әсерге беліндім.

Әрине, Әбілдаұлы Толстой мен Әбіш емеспіз.

Дегенде, Жазушы жөнінде бірдеңе жазу үшін Әбіш құсап оны әбден зерделеп оқуың керек. Сөйтейін десем, уақыт жоқ, жазбайын десем, қиылып сұраған журналист баланың көңілін қимадым, келісімімді бердім. Әлбетте, көңілге медеу қыларлық жайттар аз емес еді.

Мен Бәкеңді танығалы, қаламгер ретінде бірлегі қырықжылдан асты. Осы жылдар ішінде бір-біріміздің қаламымыздан туындаған дүниелерді қалт жіберіп көрген емеспіз.

Бәкең әдебиетке журналистиканың қызық-шыжығын өте көп, тым мол көріп келді. Алпысыншы жылдардың соңында «Еңбек туына» (қазіргі «Ақ жол») топтала қалған жас жазушылар жапа-тармағай әңгіме, хикаят жазып жүргенде Бәкең сол кездің ең ұшқыр журналисі ретінде машинисткалардың жанына отырып алып, әдеп газет нөміріне баратын материалдарды қойша тоғытар еді. Бір көрініп қойғысы келді ме, бірде газетке «Жұмаш үйінің түтіні» атты әңгімесін жариялады.

Соғыстан оралмай қалған ұлының түтінін өшіргісі келмей, ескі жұртта қалып қойған кейуананың адам аярлық халін соншама шыншыл, жан тебірентерлік етіп баяндаған бұл әңгіме оның авторының келешегі кемел екенін бірден байқатқан. Енді Бәкеңді іш тартып, жақсы керіп кеттім, мұның үстіне ағайындығымыз барболып шықты. Содан бері біз өмірде де, журналистикада да, жазушылықта да қатарласып келеміз.

Бәкең «Жұмаш үйінің түтінінен» кейін «Айша бибі» хикаятын жазды. Бұл «ұйықтап жатқан көңілді оятқан» шығарма болды. Қазақ оқырмандары ғана емес, қазақ қаламгерлері де дүр сілкінді. Айша бибі туралы аңыздың ұзын сұлбасын ғана тыңдап, біліп ескен жұртжаппай Б.Әбілдаұлының ізімен өлең, поэма, прозалық, драмалық шығармалар жаза бастады. Кейбіреулер тіптен Айша бибінің авторын ұмытып, шектен шығып бара жатты. Осы тұста Бәкеңе Айша бибі жайлы трагедия жазуға кеңес бергенім бар. Бәкең Айша бибі кешкен заманның тамырын дәп басқан тамаша туынды әкелді өмірге. Трагедия еліміздің бірнеше театрларында қойылып, көрермендердің ыстық ықыласына бөленді.

Бақытяр Әбілдаұлының көп қалам тербеген тақырыбы — тарихи роман. Қаршадайынан хатқа жүйрік әкесі мен көкірегіне көп нәрсе тоқыған шешесінің тәлім-тәрбиесіне қанығып өскен зерек бала ел, жер туралы әңгімелерді көп білетін. Мұның үстіне ол — оқу-білімнің ұшпағына шыққан адам. Бұл жерде біз оның мектепті медальмен, университетті қызыл дипломмен бітіргенін айтсақ, артықтық етпес дейміз. Оқу бар да көңілге тоқу бар. Біз білетін Бәкең осының екуіне де аса бейім.

Еліміз тәуелсіздік алып, халқымыз тілімізге, ділімізге, дінімізге мықтап оралудың жаппай белең алғаны мәлім. Біздіңше, қазақ әдебиетінде бұл тақырыпқа ең өндірте жазған жазушы — Бақытяр Әбілдаұлы. Бұл жөнінде Қазақстан жазушыларының XII құрылтайында атап көрсетілді де. Ел тарихына қанық Бәкең хал қымыздың бостандығы жолында жаумен жан аямай жағаласқан Жауғаш, Сыпатай, Байзақ, Саңырақ, Наурызбай батырлар, аяулы айтыскер қыз Ұлбике жайлы романдар топтамасын жазды.

Затында, Бәкең — өте тез жазатын қаламгер. Күніне газеттің бір бетін машинкаға айтып тастауды бұйым құрлы көрмейтін ол роман жазуда да сол жүрісінен жаңылған жоқ. Ең бастысы — романдарының бәрі әр кезде халқына қалқан болған батырларымызды ұлықтаудың үлгісіндей болып шықты.

Өне бойы іс-қимыл үстінде жүретін жазушы ағам Бақытяр Әбілдаұлы бүгін де үлкен тірліктің үстінде, өз атасы Қойгелді батыр туралы роман жазу қамымен жүр.

Менің түсінігімше, Бәкең бұл романға барын салатын іспетті. Батыр бабамыз Қойгелдінің кесек тұлғасының келісті болып шығатыны еш күмән туғызбайды.

Бақытяр Әбілдаұлы — әдебиеттің теориясына да, тарихына да өте жетік қаламгер. Осы облыста тұратын қалам ұстаған үлкен-кішіміздің, бәріміздің дерлік шығармаларымызды білгір саралаған мақалаларын жариялаудан жаңылған емес.

Ал, енді оның коммунистік режим тұсында, өзі университет студенті бола жүріп, әдебиеттегі социалистік реализм әдісін жоққа шығаруы адам таңқаларлық оқиға. Мұндайды қалт жібермейтін үш әріп қызметкерлерінің кәріне ұшырай жаздаған албырт жастың айтқаны айнымай келгеннің куәсі болып отыр емеспіз бе, қазір. Ал, Бәкеңнің әдебиетке кештеу келуінің де төркіні, міне, осында Ол өзі мансүқтаған социалистік реализм әдісімен жаза алмаған Еліміз егемендікке ие болған соң тынысы ашылған жазушы жемістіктің үлгісін көрсетіп отыр. Сөзі алымды, қаламы қарымды жазушының бүл шабысынан жаңылмайтыны айдан анық.

Құдайым сізге қуат бергей, аға!

ӨНЕРІҢ ӨРГЕ ЖҮЗСІН, СӘКЕ!

Сазгер-әнші Серік Әбдікерімүлы Әденов екеуміз бір ауылда естік. Серік маған көп ересек болып көрінуші еді, сөйтсем үш-ақ жас үлкен екен. Ол Жамбыл облысының Шу ауданындағы Жамбыл ауылында 1936 жылғы қыркүйектің 24-інде туған.

Балаң кезімізді еске алсам, көзіме сахнада баян құшақтап тұрған Серік елестейді. Серік баянды құйқылжыта тартар еді. Әзін де, өзгені де сүйемелдеп саз төгетін. Ауылдың кішкентай клубы үлкен театрға бергісіз еді бізге. Клуб меңгерушісі болған Серік осында керкеменерпаздар үйірмесіне жетекшілік етті. Ауылдың драма үйірмесі облыста алғашқылардың бірі болып халық театры атағына ие болды.

Жасынан домбырашы әкесінің ықпалымен ән-күйге жақын болған Серіктің арманы сазгер болу еді. Оның алғашқы туындысы — «Сәулешім» әні. «Сәулешім» — Серік шығармашылығының шыңы десем, артық айтқандық емес. Бүл ән кең байтақ республикамызға кеңінен тарады, оны қазақ әншілері тамылжыта орындады. Оның Роза Бағланованың репертуарына енгеніңің өзі көп нәрсені аңғартса керек. Кірпияз жезтаңдай әнші айтатын әнін таңдай білген.

Әмірдің қайнаған ортасында жүрген Серік әндерінің тақырып ауқымы өте кең. Туған жерді, еңбеккер елді әнге қосады, өмірдің өзін өрнектейді сазгер.

«Біздің ауыл осындай» әнінің шығу тарихы тіпті қызық, - дейді Секең. -1968 жылы жазда үйге бір топ ақын-жазушы келді. Аман-тай Байтанаев, Оспанхан Әубәкіров, Бек Тоғысбаев, ӨтегенКүмісбаев дастархан басында көңілді отырды. Бір кезде ұжымшар төрағасы Қожамберді Омаров: «Іштеріңде ақындар бар екен. Біреуіңіз Серікпен бірге күйсандыққа жақындаңыздар, Серіктабан астында ән шығарады, сөзі сіздерден болсын», — деді. Біз Өтеген Күмісбаев екеуміз күйсандыққа таядық. Сөйтіп өмірге жаңа ән келді.

Серік Әденов — облыстық, республикалық фестиваль-байқаулардың жүлдегері, мәдениет, оқу министрліктерінің грамоталарымен марапатталған өнерші.

Сазгердің шабыты қазір де шау тартқан жоқ, жаңа ән, күй жазып жүр.

Өнерің өрге жүзе берсін, Секе!

ӘБЕКЕҢ-БІРӘЛЕМ

Мәдениетті қолдау жылы мәдениет қызметкерлеріне берілген награда иелерінің көшбасында Әбекең, Әбдімомын Желдібаев тұрды.

Өте дұрыс еді.

Елбасы жарлыққа қол қойғанға дейін марапатқа ұсыну деп аталатын үлкен марафон жатады.

Алдымен кандидатураны облыс басшылары іріктеп ұсынады. Осы тұрғыдан алғанда облыс басшылығы, дәлірек айтар болсақ, облыстың сол кездегі әкімі Серік Әбікенұлы Үмбетов әділдіктің ақ туын аспандатты.

Енді кандидатура түрлі сүзгіден өтеді. Меніңше, Әбекең кандидатурасының ең қатал деген сарапшының талғамынан шығатыны айдан анық. Әбекең қандай наградаға ұсынса, соған лайық. Әбдімомын Желдібаевты білмейтін қазақ жоқ, егер болса, ол қазақ емес.

Әбдімомын Желдібаевты бүкіл қазақ «Әбеке» дейді.

Оның баланың болмысынан-ақ келешекте қазақ халқының «Әбекесі» болары білініп түратын.

Бүгінде Әбекең туралы жазу қиын.

Әбекең ән-күй жазуға алғаш да қойған кезде мен «Тұла бойы түнған күй» атты очерк жазғанмын, оңай жазғанмын. Әбекең ол кезде «көз көріп, қолға ұстайтын жерде» еді, қазір ол — үлкен әлем.

Қазақ баспасөзінде Әбдімомын Желдібаев туралы жазғандар аз болған жоқ. Бәрінің тамсанатыны — «Ерке сылқым». Сөз бар ма, «Ерке сылқым» — жұлдызды шығарма. «Ерке сылқым» Әбдімомын Желдібаев есімін бүкіл елімізге, түрік әлеміне мәшһүр етті ғой. Түркияға барғандар айтып келіп жүр, онда да біздегі сияқты қолына домбыра ұстаған кәрі-жас «Ерке сылқымды» тартады екен. Бұл күй — адамзат игілігіне айналар шығарма. Қазақ топырағында Әбдімомынның тұсында «Ерке сылқымға» пара-пар күй туды ма екен, қайдам? Бұл сөзім, әлбетте, даулы, ал, мәселе күйдің халық арасына кең тарауына келіп тірелгенде, «Ерке сылқым» алдына күй салмайды. «Ерке сылқымның» республикамыздың бас өнер ұжымы — Құрманғазы атындағы ұлттық оркестрімізден бастап қанша оркестрде, ансамбльдерде, жеке күйшілердің орындауында күмбірлейтінін санап шығуға бір музыка зерттеушісі керек болар.

Әбекең бұл күйді тартқанда талай рет: «Саусағыңнан айналайын», — деп едім. «Ерке сылқым» — сезімнің күйі.

Әбекең — «сұлулардың ауылына көп жантайған» жігіт. Әсем күй әдемі қызға арналған. Адамзат сезімінің шыңы — махаббат. Бұл күйде ер жігітті тәнті еткен сұлудың ерке қылығы, ер жігіттің сылқымға үзіле ынтығуы бар. Сезім қылының ең жіңішке ішегін басатын күй өте нәзік, өте күрделі. Бұл күйді дәулескер күйшілер болмаса, тарта алмайды.

Шын шығармашы адамның тамсантарлық туындысы аз болмайды, бірақ соның біреуі ғана оны даңққа бөлейді, атын шығарады… «Ерке сылқым» — сондай күй.

Әбекең шығармашылығын өзінен кейін жақсы білетін адам, сірә, мен шығармын. Оның кейбір күйлері меніңше, «Ерке сылқымнан» артық та болуы мүмкін, бірақ «Ерке сылқым» — Әбдімомын Желдібаевтың төлқұжаты. Мен бұл жайды Әбекеңе айтып та көргенмін, ол мұндайда үндемегенді қалайды. Әр шығарма — автордың төл перзенті. Өз перзентін талқыға салғанды кім жақсы көрсін.

Әбекең әлеміне бойлау — өте қиын.

Әбдімомын — домбыраны тым ерте өңгерген бала.

Әбекең екеуміз — бір ауылдың төліміз. Мен қазір Әбекеңді дом-бырасыз елестете алмаймын. Ол ауылдағы үлкенді-кішілі жиын-тойдың бәрінде домбыра тартар еді. Балалардың бәрінен сүйкімді болып көрінетін.

Әбдімомын Желдібаев Жамбыл мәдени-ағарту училищееінде, консерваторияда оқыған жылдары да домбырашы болды. Республикаға шебер орындаушы ретінде танылды.

— Көресің, әлі-ақ жұрт тамсанатын күйлер шығарамын, — дейтін сонда Әбекең.

Бірде мен: Енді қашан? — деп асықтырдым.

- Мен халық композиторларынан әлі үйреніп біткенім жоқ. Алдымен соларды насихаттауға қызмет ету керек, — деді Әбекең.

— Жөн, — дедім.

Оқу, еңбек дейтін жолда Әбекең ауылға, Новотроицкіге, мен қалаға, Жамбылға тұрақтадық.

Мен Шуға барған сайын, Әбекең Жамбылға келсе, бір-бірімізді іздеп табамыз.

Сондай бір ұшырасуда Әбекең қоңыр домбырасын қолға алып, мен естімеген керемет бір зарлы күй тартты. Шертпе күй екен, домбыра сөйлеп кетті. Қандай да бір адам аһ ұрып ащы зарын айтты.

- Бұл не? — деді Әбекең.

- Күй. Қандай қайғылы еді!

- Әлеке, дұрыс таптың. Сен түсінесің ғой. Бұл — өзің білетін Ыдырыс жәкемнің зары. Осы жақында Жаңа жылды бірге қарсы алайын деп Ыдырыс жәкемнің үйіне бардым. Ыдырыс жәкем — менің әкемнің досы, екеуі түйдей құрдас. Білесің ғой, ол кісінің перзенті жоқ.

- Білемін.

- Ыдырыс жәкем Ұлы Отан соғысынан оралған соң жесір жеңгесіне үйленген. Екеуі перзент көрмеді. Қарияның көңілін көтерейін деп домбырамды ала барғанмын. Әй, бір күйді аямай төктім-ау. Байқаймын, шал қатты толқыды.

Қайтатын кез келді. Желдібай өлмеген екен, деген сөзді Ыдырыс жәкем есіктің көзінде тұрып зорға айтты. Енді болмаса кемсеңдеп кететін түрі бар.

Үйге келген соң дөңбекшіп ұйықтай алмадым. Баласыз, бақытсыз шалдың сөзі көкейімнен кетпей қойды. Болмаған соң, түн ортасынан орнымнан тұрып, домбырамды қолға алдым. Ыдырыс жәкемнің өмірі күй болып төгілді.

Алдымен «Ыдырыстың шертпегі», кейін «Ыдырыс» аталған бұл күй — кешегі ерді жерден, белден айырған сұм соғысқа айтылған лағнет. Бұл — поэзиядағы Қасым Аманжоловтың «Дариға, сол қызына» пара-пар шығарма. Соғыс жайлы көркемсөзде «Дариға, сол қыз» өлеңі тұтас бір поэма, роман жүгін көтеріп тұрмай ма, «Ыдырыс» күйі тұтас бір симфонияға татиды.

1984 жылғы қарашаның 11-інде Әбекеңнің жақсы көретін інісі Қарауылбек Қазиев қайтыс болды. Боздақ дейтін жаста кетті. Қарауылбек Қазиев — оқырмандарды дәмді шығармаларымен тамсандырған жазушы еді. Ақынжанды, лирик жазушы болатын. Жаны да жайсаңтын. Осыдан біраз уақыт өткенде қазіргі «Баласағұн» мәдениет орталығында Әбдімомын Желдібаевтың шығармашылық есебі болды. Сол жолы Әбекең «Бозжігіт» күйін тартты. Күйді бастамас бұрын былай деді:

- Бұл — өмірден ерте озған, талантты жазушы інім Қарауылбек Қазиевке арналған күй. Қарауылбек республикалық байқауда бас бәйгеге ие болған «Иманжапырақ» повесіне «Бозжігіт» деген

бүркеншік ат қойған екен. Мен де күйімді «Бозжігіт» деп тартамын.

Домбыра боздады. Боздақ кеткен аяулы азаматты аһ ұрып жоктады күй.

Жұрт сілтідей тынды. Залда Қарауылбекті де, Әбдімомынды да білетіндер көп еді, әсіресе, солар қатты тебіренді.

Мен де толқыдым.

Шығармашылық кеш соңында үш-төрт адам сахнаға шығып Әбекеңді құттықтайды.

Мән де микрофонды қолыма алдым.

- Қарауылбек екеуміз домбыраның қос ішегі едік. Қарауылбек өліп, бір ішек үзіліп еді. Әбеке, сіз үзілген ішекті қайта жалғапсыз — деп Әбекеңді құшактап сүйдім.

Көз алдым мұнартып кеткен.

Кейін ақын ағам Жақсылық Сәтібеков айтты:

- Сенің сөзіңе Әзиза жеңгең жылады, — деп. Жақа, күйге жылаған шығар, — дедім.

- Ия, күйге жылады. Жылайтын күй ғой.

- Бұл кез жаеы, бұл сез — күйді ң бағасы.

Бұл күйге жылаған адамды мен кеп кердім. Ал, Қарауылбектің немере әкпесі Дәметкен алғаш естігенде жұбана алмай, солқылдап жылаған.

Адамның қуаныш-қайғысын жеткізуге күйден құдыретті не бар екен?!

Әбдімомын Желдібаев күйлерін көктей шолып қараған адам халық өмірінің тұтас бір шежіресі түзілгенін байқар еді. «Жетісу сазы», «Күй көкөшолақ», «Төле би толғауы», «Жыртолғайды Жам-был ата» осылай желі тартатын күйлер Әбекеңнің өз халқының өміріне сергек үн қататынын көрсетсе керек. Тарихымызды қайта танып, елгеніміз тіріліп, өшкеніміз жанып жатқан мына тұста Әбекеңнің осылай күй толғауы ете құптарлық.

Мен білетін Әбекең халқының еткенін де, бүгінін де жақсы біледі, келешегінің кемел екеніне де сенеді. Пайым-парасаты мол, емірден ұққаны жиған-тергені жеткілікті, болмыстың барлық оқиғасына сергек, әсерленгіш жан Әбекең. Мұның бәрінің үстіне ол — аса шебер домбырашы ғой. Күй жазатын сазгерге бұл ауа-дай қажет қасиет. Қандай да музыкалық шығарманың халыққа тарауы, ең алдымен, оның орындалуына байланысты. Бұл жөнінен Әбекең күйлерінің бағы жанған. Әбдімомын күйлерін өзіндей етіп орындай алатын адам шанда бір кездесер. Оның Құрманғазы, Дәулеткерей, Тәттімбет күйлерін қалай тартатынын мен әлі ұмыта қойған жоқпын.

Әбекең ән де шығарады. Оның жақсы әндері аз емес. «Қызыл гүлім — қызғалдағым», «Шырайлым», «Сұлутөр», «Қызыл елік», «Бәйдібектің жайлауы», тағы басқа әндері — маржан дүниелер. Әбекең әндерін Зейнеп Қойшыбаева, Ескендір Хасанғалиев, Нұрғали Нүсіпжановтар үзіп-жұлқып дегендей айтқан болды. Әнді әншілерге айтқызу деген — бір азабы мол шаруа. Содан да оның әндерін көбінесе көркемөнерпаздар деп аталатын қауым орын-дайды. Сөйтіп, әттең, әдемі әндер кеңтарай қоймады.

Қазір енді жағдай басқа. Әбекеңнің ұлы Талғат әуенді мың құбылтатын музыкант, келіні Сәуле жезтаңдай әнші. «Сұлутөр» мен «Бәйдібектің жайлауын» Сәуленің орындауында естіп қуанып жүрмін.

- Әбеке, Сәуле өң сіздің әндеріңізден бір концерттік бағдарлама әзірлесе, қалай болар еді? — дегенім де бар.

Әбекең қостағандай жымиған.

Ол күн де келер.

Мен бірдеңе білсем, қазақ мәдениетіне бұл әулет қосар үлес аз болмайды әлі.

Әннің музыкасына сөзі сай келгенде ғана бағы жанады. Әбекең мұны жақсы біледі. Қазақтың қара сөзінің терең қатпар-қатпарына дейін қанық ол өзіне ұнаған мәтінге ғана ән жазады. Дегенде, Әбекеңнің кейбір әндерінің көңіл жықпастықтың жемісі болғаны байқалады. Жаман мәтін — жақсы әуеннің жауы. Мен мұны Әбекеңе айтқанмын да, ол күліп қана қойған, білгені де. Білгенін айтамын, Әбекең-ән сөзіне аса кірпияз.

Мен ақын емеспін. Атам қазақтың бір ауыз өлең шығара алмайтыны жоқ, мен соның біреуімін. Өмірдің өте бір қимас, алыста қалған сағынышты сәтін өлеңге айналдырып, Әбекеңе бердім, ұнатса, ән жазуын өтіндім. Содан бері бірер жыл өтті, ән жоқ. Әбекеңе несі ұнамады, білмеймін. Өлеңде өрілген өзек өртер өкініш екеуімізді де шарпыған. Біздің жастық шағымызда ауылымыздың екі шетіндегі екі шеткі үйде тұрған екі гүл-қызға арналған өлең — бұл.

Соны жария етсем, несі айып?! Ол мынау:

Сонау бір шеткі үй ақ шаңқан, Балалы үй еді бақ шалған. Гүл-қызы болған сол үйдің Қимасым, алыс шақ қалған.

Келдім, шеткі үй, еңселі,

Өмірді біраз еңсеріп.

Ақ қызың жоқ, аһ ұрып,

Тұрысым мынау теңселіп.

Жылжыды жылдар, өтті күн, Білмеймін өшті, өсті кім? Болды, ескіүй, есті қыз — Өмірі өшпес өксігім.

Шеткі үйде жүр басқа қыз.

Өшіпті біздер басқан із.

Адасып қалған ай қабақ,

Қайтейін енді басқамыз.

Әбеке, жанға айтпайтын сырымыз ғой бұл. Өмірі өшпейтін, тұтанбайтын қоз.

«Өлең, шіркін, өсекші» — деп Абай атам тауып айтқан. Өлеңімді, соны біле тұра, жария етіп отырмын, мақсатсыз емес, әрине.

Әбекең — үлкен отбасының иесі.

Лиза жеңгей екеуі ұлдарын ұяға ұшырып, қыздарын қияға қондырып отыр.

Әбекең — азамат. Ол — атаның емес, адамның ұлы. Қазактың ғасырда бір туар ұлы.

Елі, оның басшысы Әбекеңді «Құрмет» орденімен марапаттап отырса, бұл — оның талантына құрмет.

Әбекең — бұл құрметті азырқанбайтын адам, біз, халқы, көпсінбейік.

Мен осы хабарды Әбекеңе жеткізіп тұрып:

- Бұл — үлкен құрмет, — дедім.

- Сен білесіңғой, белсің, - деп көңілі босады Әбекеңнің.

Әй, айналайын Әбеке-ай, өлмейтін, өшпейтін, халықпен бірге

жасайтын күйлерің сені күнде құрметке бөлей береді.

Нарық деген шіркін қалталыны шірентіп, былайғыны тұқыртқан бұл кезде енер жолы жіңішке болып түр ғой. Әбекең қаржы тапшылығынан күйлері мен әндерінің тарауының кемшін болып жүргенін айтып қояды.

Әбеке, әлі-ақ жақсы күндер келеді, халыққа қажетті дүние халықты табатын болады. Тек соларды туындата беріңіз.

ТҰНЫҚ ТАЛАНТ ЕДІ

Қарауылбек екеуміз құлын-тайдай тебісіп бірге өетік. Екеуміз егіздің сыңарындай едік. Мейлі екеуміз бір көктемде дүние есіген ашқан ауылдың адамдары, мейлі екеуіміз бірге оқыған университеттің оқытушы, студенттер қауымы, мейлі кейін ол да, мен де сапына тұрған жазушы ағайындар болсын, бізді бір-бірімізден бөлектеп көздеріне елестете алмайтын. Мені көрсе, Қарауылбекті, оны көрсе, мені сұрайтын. Енді мені көрсе, Қарауылбекті ешкім сұрамайды, еске алады. Қарауылбекті білетін дос-жаранның, ағайын-туғанның ендігі еншісі — осы, еске алу. Сұм ажал оны арамыздан тым ерте, 46 жасқа қараған шағында алып кетті. Ал, оның талассыз талантын құрметтейтін қалың қауым то-лассыз мәңгі жастықжырындай, табиғат ананыңтамаша суреттері жүрек шымырлататын шығармалары арқылы қауыша береді. Та-лант құдіреті уақыт дегенге бағынбайды, қайта жыл өткен сайын тұлғалана түседі. Қарауылбек Қазиев — сондай сом, халқымыздың рухани өмірінен ойып тұрып орын алған қаламгер.

Жақсының артында — сөз, жаманның артында — бөз қалады. Қарауылбектің артында сөзі қалды. Оның сөзі әлденеше кітап болып өз ана тілімізде, орыс, украин және басқа тілдерде жарық көрді. Қарауылбек талантын құрметтейтін баспагерлер оның әр жылдары жарияланған шығармаларының басын қосып, 1988 жылы «Ақ шуақ» деген атпен үлкен кітап етіп шығарды. Жинақты екеуі тұңғыш рет бір тақырыпқа жарысып, «Ақбантик» атты әңгіме жазған, бірге оқыған досы Ерғали Ахметов құрастырды. 2003 жылы тағы бір досы, белгілі ақын Есенбай Дүйсенбайұлы құрастырған «Көктемгі күн күркірі» кітабы жарық көрді.

Қарауылбек — менің балаң балалығым, солқылдаған жігіт Шағым.

Біз мектепте оқып жүргенде ақын болуды армандайтынбыз. Бірақ ақындықтан көңіліміз ерте қалды.

Қойын дәптеріне жасырып өлең жазып жүретін ұяң жігіт Қарауылбек 1957 жылы Алматыға оқуға түсуге барып, жолы болмай қайтты. Сол жолы «Лениншіл жас» газетінің редакциясына өлеңдерін апарыпты. Ондағылар Қарауылбекке өлеңдерінің дүмбілез екенін айтады. Қарауылбек намысшыл жігіт еді, екі беті от боп жанды. Сынды мойындамайды, сыншыны байқамақ болып, ертеңіне Мұса Жәлелдің бір өлеңін көшіріп апарады, тағы сыналады.

Керемет жақсы көретін ақынының:

Екеуміз де алыстанбыз, Ертеден-ақ таныс жандай

Жүректен қол алысқанбыз, — деп сорғалап тұрған жан сыры сынға ұшыраған соң Қарауылбек ақындық аулақ жүретін тірлік екен деген тұжырымға келді. Мен де өлең дәптерімді қолға алғанды қойдым.

Келер жылы екеуміз бірге барып, университетке түстік. Ауылдың аңғал балалары болсақ та екеуміз де зерек, алғыр едік. Университет бағдарламасы әдебиеттің арғы-бергісін кең молынан қамтиды, білім керек екенін білдік те біз одан да тереңдеп кеттік. Лекция, одан шығып барып А.С.Пушкин атындағы көпшілік кітапхана жабылғанша отыру — бізді тез жетілдірді, өсірді.

Біз, ақын-жазушы боламыз дейтін біраз жігіт, редакцияларды жағалай бастадық. Қарауылбек жазуға асыққан жоқ, бірақ жазушы болатыны, онда да мықты жазушы болатыны белгілі еді. Көрген-білгеніміз, оқыған-тоқығанымыз жөніндегі пікірталас кездерінде оның шоқтығы биіктігі байқалып тұратын. Қарауылбек бесінші курста оқып жүргенде барып алғашқы әңгімесін жазды. Қыздың балауса шағының бойжеткендікке ұласуының айғағы — ақ бантик тағуды тастау екенін өмірде өзім құралпы жігіттерден бұрын мен көрдім. Сол жайды Ерғали мен Қарауылбекке айтып едім, екеуі қатты қызықты, жатпай-тұрмай әңгіме жазды. Қарауылбектің әңгімесі іле «Қазақстан әйелдерінде», көп ұзамай Ерғалидікі «Жұлдызда» жарияланды. Екеуі де елді елең еткізіп, талантты жастар екендіктерін танытты.

Қарауылбек қаламы енді жүрдек тартып жүріп берді. Дегенде Қарауылбек — көп жазбаған жазушы, талғампаз талант. Қазір оның аз жазғаны үлкен өкініш болып отыр. Қолына журналист пен жазушы қаламын қатар ұстаған адам үшін Қарауылбектің жазғаны аз да емес. Қызметі үнемі қарбалас қимыл үстінде жүруге мәжбүрлейтін журналист ағайынның жазушылық жолда да бірдеңкелер тындыруы оңай шаруа емес. Ал, Қарауылбек артына бірдеңкелер емес, өңкей бірегей дүниелер қалдырып кетті.

Қарауылбек Қазиев-уыз жастық жазушысы. Ол өте әсершіл еді, сергек, сезімтал, сұлулыққа ғашық болатын. Кеудесі күмбірлеген күй еді, музыканы өте жақсы көріп түсінетін.

Флобер: «Эмма — ол менмін», — деген. Ұлы жазушының өзін Бовари ханыммен теңдестіруінде аса терең ұғым бар. Жазушы бейнелеген көркем, озық образ — оның өзі. Жазушы өз бойындағы барша арман-аңсарды, ізгілік атаулыны өзі жақсы көріп бейнелеген кейіпкеріне қиып береді, сол арқылы өз болмысын алға жайып салады. Осы тұрғыдан алсақ та, шындықтың өзіне жүгінсек те, Қарауылбек шығармаларындағы Қайрош, Қаржау, Қалау, Қайыржан — оның өзі.

Жазушы құдіреті өмірдің өзіндей шығарма Жазуында. Қарауылбек таланты осысымен, өзі көрген өмір үзіктерін шынайы өрнектеуімен үздік. Жазушы ешқашан фотограф болған емес, қандай да оқиға жазушының азаматтық алғырлығы, қаламгерлік қарымдылығы, таным таразысы, суреткерлік сүзгісі арқылы еленіп-екшеліп барып әдеби шындыққа айналады. Қаруылбек шығармаларының шыншылдығы сондай олардың бәрін өмірбаяндық екен деп қаласың. Рас, олардың өмірбайдықтары да, ұшқыр қиялынан туғандары да бар. Оны жасымыздан қанаттас болып бірге өскен, әдебиет айдынында қаламдас болып қатар ұшқан мен білмесем, басқалар аңғара бермейді. Қарауылбек өмірбаяндық хикаяттарында өз есімін бүркемелеп, кейіпкерлерінің атын өзгертпей жазады. Содан да шындықты жазуға онсыз да шебер жазушының шығармалары тым «жанды» болып шығады.

Қарауылбек өзі аралас-құралас болған ауыл адамдарының, аяулысы санаған қыз-жігіттердің сан алуан мінез-құлқын, мысқал-мысқал сөзін, үзік-үзік сырын, аяулы арманын — бәр-бәрін әңгімелері мен хикаяттарына қүлпыртып енгізеді. Олардың жазушы мақсат еткен образды ашуға қызмет етіп,өзгеріск ұшырайтын, яғни басқа мінез-құлық танытатын кездері де болады.

Біздің ауылдың адамдары Қарауылбек жазғандағыдан ай-нымай ма, жоқ па, ол бір басқа, бастысы — кітап бетінде өң өмірдегі адамдар шүпірлеп тұрғандай. Олардың бәрі — әйбат, кеуделері толған арман-аңсау, өмір қойнауларын кеулеп кету-ге әзір. Бірақ енді олар Қарауылбек қаламына ілікпейді. Алай-да, жазушы өмірден іңкәр болып өткен қыздар — Гүлзат, Мақпал, Зина, Назыкен, балалықтың бал дәуренін бірге өткізген достары — Әбдімомын, Нүсіп, Әділхан, Аралбек, Рақтай, Орынбасар, Сай-лау, тағы басқалар осы кітаптағы қалыптарымен-ақ ыстық, замандас. Өйткені Қарауылбек — өткінші емес, өмірлік дүниелер жазған жазушы.

Алғашқы «Ақ бантик» әңгімесімен-ақ Қарауылбек табиғаттың ғажайып жыршысы екенін аңғартқан. Ол сол үдерісінен жаңылған жоқ, қайта үдете түсті. Қарауылбектің суреттеуінде үш Кербұлақ, Шу бойы бар реңкімен мөлдір, тұнып тұрады. Табиғат ананың адамдардың көңіл-күйімен астасып, бірге қуанып, бірге мұңайған райын дәл Қарауылбектей жетік біліп, жеткізе жазу хас шеберлердің ғана еншісі, айырықша қасиет. «Ирек-ирек із астында қалған қара қошқыл қою раң жығылып түсіп, апыл-ғұпыл қайта түрегеледі. Түкті бастарын сілкілеп көпке дейін ес жия алмайтын сияқты». «Айнадай ағын уыстап шашқан жұлдыз дастарқанындай. Шайқала жанып, қос-қостан үйіріліп, дірілдеген су астынан сілкінеді. Білегіңді түрініп жіберіп, қолынды жүгіртсең, жып-жылы сәуле сынықтарына тиетін тәрізді».

Бұл кітапта осы тәрізді жүрек елжіретер суреттер өте көп. Аңғарымпаздықты, шеберлікті былай қойғанда, жазушыны мұндай биікке шығарған құдірет туған жерге деген шексіз махаббат деп білген мақұл. Шудың биік аспаны, жыпырлаған жүлдызды түндері, Кербұлақтың бай хайуанат, өсімдік әлемі, тау өзендерінің таусылмас күрілі қайда жүрсе де, не жазса да Қарауылбек қаламынан қақас қалып көрген емес.

Қарауылбектің толысқан, оңын-солын таныған шақтағы өмірі Шымкентте өткенімен, ол туған жерін, оның адамдарын шығармаларына алтын арқау етіп кетті. Ол әркез Шуды, біздің ауылымызды сағынып жүретін. Машинасына балаларын салып алып, жолай маған соғып, туған жерге тартатын. Содан біраз уақыт өткенде өзі де, бала-шағасын да шаршап-шалдығып Шымкентке қайтап бара жататын, бәрі жарастықты болатын.

Қарауылбек — әр сөздің бояуын қандырып, жан беріп жазатын жазушы. Оның қолдануында күнделікті жұрт аузында жүрген қарапайым сөздің өзі ерекше жарастық тауып, жанып, іс-әрекетке айналып жүріп береді. Ол — кейіпкерлерін мүсіндеудің, сөйлетудің айтулы шебері. Өмірдің өзінен ойып алған бейнелер кітап бетінен бері жаңыңызға жақындап, өзіңізбен араласып кеткендей болады. Қарауылбек өмірде аса көңілді, тапқыр қалжың, өткір әзіл-оспаққа өте жүйрік жігіт еді. Шығармаларында бұл мінезі жақсы көрініс алған. Ешкімді ренжітпейтін оралымды юморды күлдіріп отырып салмақты сатираға ұластыруға келгенде ол жан адамға жеткізбейді. Қарауылбектің тіл байлығын бағамдап отырып, мен оның пайдалануындағы екеуміз туған ауылдың адамдарының аузында жүрген сөздердің соншама оралымды, образдылығына тәнті болдым.

Салиқалы прозашыға тарихтың, мәдениеттің, әдебиеттің арғы-бергісін көп білу керек, ол жағы Қарауылбекте жеткілікті болатын, университетті үздік бітірген. Дегенде, бүгінгі қайнаған өмірдің өзінен көз алған қайнардың мөлдір болатынын Қарауылбек шығармалары дәлме-дәл дәлелдей түседі. «Балауса машақат», «шынайы ықылас-шырыны», «сабыры сұйылып», «бәсіре пешене», «бүйығы бүкпесіз». Тұтас бір сөйлемдерді былай қойғанда, осы сияқты ұрымтал, айшықты ұғым білдіретін сөз үйлесімдерін Қарауылбек көп түзген. Және де олардың бір де біреуі қазақ прозасында бұрын қолданылмаған, бәрі — Қарауылбек талантының таңбасы.





Шебер прозашы қаламы жүрдек, ойы ұшқыр журналист, жалынды көркемсөзші де еді. Журналистік қызметін Жамбыл радиокомитетінде бастаған ол өмірінің ең әдемі, толысқан жиырма жылында Шымкентте тұрып, облыстық радиохабарларын тарату жоне телевизия комитетінің бас редакторы қызметін атқарды. Ол жпзған дәмді очерктер мен толымды ойтолғаулар Қазақ радиосынан да жиі беріліп тұратын. Оларын Қарауылбектің өзі оқитын. Оның үні атақты дикторлардан бір кем соқпайтын. Біз бесінші курста оқып жүргенде Қазақ радиосы дикторлыққа жариялаған конкурста озып шығып, біраз уақыт ел құлағын елеңцеткені, яғни, диктор болғаны бар.

Ол мұның бәрінің үстіне сүттей ұйыған тату отбасының бас иесі еді. Әкесі Қазы Ұлы Отан соғысына аттанғанда екі жаста қалған оны «қанаттыға қақтырмай, тұмсықтыға шоқыттырмай» өсірген шешесі Ермекке жазушы мәңгі ескерткіш орнатып кетті. «Біз аби-іурент едікте» Қаржаудың сүйген қызы Мақпал мен сүйікті шешесі Ермектің таразының екі басына түсетіні бар, сонда албырт жас ана-сы жағына шығады. «Менің шешем» әңгімесінде: «Сен — алыпсың, колхоз өміріне кірген бақ пен дәулеттің, қыдыр мен ырыстың барлығында сенің үлесің жатыр, соның көбі сенің жұмыскер қолыңнан өткен», — деп тебіренеді жазушы. Әбден аяулы шындық — бұл. Қант қызылшасын өсіретін шаруашылықтарды ұшпаққа шығарғандар аналар болғаны біздің ұрпаққа жақсы мәлім.

Соңғы жылдары Қарауылбек екеуміздің өрісіміз бөлек болды, сағынысып кездесетінбіз, достығымыз пәс тартқан емес, құшақтасып көрісіп, аңқылдап сыр айтысатынбыз. Қарауылбек кейін қатты есейген, көпті көрген. Солардан түйген соқталы ойлары күрделі шығармалар жазуға жетелейтін. Роман жазып жүргенін айтқан соңғы кездескенімізде. «Оңтүстік Қазақстан» газетіне оның үзіндісі де шығыпты. Осы әңгімеден аз уақыт өткен соң маған айтқан романынан үзінді жіберіпті, біз онысын Жамбыл облыстық «Еңбек туы» газетіне жарияладық. Жазушының сол романының газеттерде жарияланғаннан басқа бөлігі табылмай қалып отыр. Өкінішті! Қуанарлығы — Қарауылбек Қазиев артына қалдырып кеткен аз шығармаларымен-ақ қазақтың өзі құралпы жазушыларының көш басындағы тобы арасында тұр. Оның жұлдызы әрдайым биік жарқырай беретіні анық. Оған бұл тұнық таланттың әр кітабын оқыған адамның еш күмәні болмайтыны айдан анық.

АҚПЕЙІЛ

Күмән жоқ, Совет Әлімқұлов — әдемі ақын, құдай жақсы жаратқанжан.

Міне, мен қазір Советтің, өмірден сәл ертелеу өтіп кеткен достыңқай қасиетін, ақындығын ба, азаматтығын ба алға шығарып айтарымды білмей дал болып отырмын.

Совет адамның ала жібін аттап көрмеген иманды, адал, дос-жарандарына қоң етін кесін беретін мырза, пейілі кең, жаны жо-март, үлкенге де, кішіге де сыйлы, сүйкімді жігіт еді. Сонымен бірге ол ойға алғанын айтатын, ойлағанын істейтін, сөзіне берік, ісіне мығым болатын. Өзі өмір сүрген, бұл күнде қытымыр заман аталып жүрген кезеңде ер Совет тайраңдап та, сайраңдап та жүре алатын, жалғанды жалпағынан кешіп кете беретін. Бірақ соның бәрі оның жаратылысынан момын, биязы, ақпейіл, мәрт қалпына жарасып тұратын.

Өз басым Советті олай-бұлай еді дегең бір адамды кездестірген емеспін, бәрі: «Жақсы», — дейді. Бұл — шындық.

Мен өзінен бұрын Советтің сөзін таныдым.

1962 жылғы көктемде Қазақ ұлттық университеті филология факультетінің бір топ студенті Алматы облысының Қаракемер ауылындағы орта мектепте ендірістік тәжірибеден өттік. Сон-да жүргенімізде «Балдырған» журналында жарияланған «Қарындасым бар менің» атты бір өлеңді оқыдым. Өлең өмірдің өзінен ойып алынғандай шыншыл екен.

Апам жокта бөлмені

Қоятұғын тазалап,

Білгісі кеп әрнені

Сұрайтұғын мазалап,

Қарындасым бар менің, - деп басталатын бұл елең балаларға арналған шығармаларды әжептәуір оқып, біраз жайдың ұштығын біліп қалған, ептеп қалам тарта бастаған маған қатты ұнады, та-лантты ақынның жазғаны-ау, деп ойладым.

Қателеспеппін.

Сол жылы жазда Советтің өзімен де таныстым.

Бір курста, бір факультеттің журналистика бөлімінде оқитын досым Қарауылбек Қазиев Жамбыл облыстық «Еңбек туы» газетіне өндірістік тәжірибеден өтуге барған, біраз жанашыр дос тауып қайтыпты. Ол солармен енді мені таныстырды. Олар ақын ағамыз Жақсылық Сәтібеков пен замандасымыз Совет Әлімкұлов еді. Бұл екі асқан ақын, аяулы азаматпен де Қарауылбек екеуміз қаламдас, қанаттас болдық. Қарауылбек Шымкентте аман-есен шапқылап жүргенде Жамбылдағы үшеуміз тілеулес болып, тақымымызды қысып отырар едік.

Қарауылбектің талантына Совет қатты тәнті болатын. Қарауылбек те Советтің ақындығын жоғары бағалайтын.

Қазақстан Жазушылар одағының кезекті құрылтайларына Қарауылбек Шымкенттен, біз Жамбылдан барып қатысқан күндері жұбайымыз жазылмай, бірге жүретінбіз. Сол кезде езуден күлкі кетпей, ойын-сауық ернеуінен асатын.

Қазір енді Қарауылбек те, Совет те жоқ, екеуі де бақилық болған. Екеуінің де ордалы отаны, оларда үбірлі-шүбірлі болып өсіп жатқан үрім-бұтағы бар.

«Момынның ісін Құдай жемейді» — деген сөз бар. Сол рас, тегі.

Аузын ашса, көмекейі көрінетін ақпейіл, кісінің ала жібін аттамаған адал, жан адамның көңілін жығып көрмеген жуас, момын ақынның сүйіп, сыйлаған жары — Сарасы отыр артын күтіп, нөмерелерін бағып. Бұл — бақыт! Сәкеңнің бақыты.

Қашаннан ақынның ерекше бақыты — артында өлмейтұғын сөз қалдыру. Совет бұл бақыттан кенде емес. Ол — көзі тірісінде рөспубликалық әдеби баспалардан 10 поэзиялық кітабы жарық көрген үлкен ақын.

«Тұңғыш кітап», «Өрімтал», «Күн көсем» кітаптары Советті нағыз балалар ақыны дегізген болатын. Ал, «Қолайна», «Сыбызғы», «Ықылас», «Ораласың ба, көктемім?» жинақтары оны тамаша лирик ақын ретінде танытты.

Лирикалық өлеңдері мен балладалары топтасқан. «Ораласың ба, көктемім?» жинағы жыр сүйер қауымды Советтің қызығы мен қиындығы, оны айтамыз, қияметі мол шығармашылық жолда маңдай терін аянбай төгіп, үнемі ізденіп, еңбектеніп жүретініне селкеусіз сендіріп еді. Ақынның ез дауысы, өзіне тән қолтаңбасы, поэзиялық көркемдік тәсілдерді қолдану әдісі анық аңғарылатын (бұл жинақ Қазақстан Жазушылар одағының жыл қорытындысына арналған жиынында жоғары бағаланған болатын.

Бұл әділ баға еді. Жинақтағы әр шығарма оқырман жүрегін биязылығымен, сыршылдығымен, нәзік сезімталдығымен баурайды. Ақын — аңқылдаған ақкөңіл, әсерленгіш, өмірді, оның сан түрлі бояу-бедерін, сан қырлы сырларын тануға құштар, ел-гезек. Ол табиғаттың әсемдігі мен ғажаптығын, адамның жүрек шымырлатар ыстық сезімдерін шынайы бедерлейді. Туған жер, табиғат, адамдардың бір-бірімен достығы, сыйластығы — Совет поэзиясының басты тақырьібы. Ақын кіндік қаны тамған жердің өз ұлына үлкен сенім артқанын, сол сенім үдесінен шығу — асқан абырой, борыш екендігін тебірене өлеңге қосады, ой бөліседі, сырласады. Ақынның лирикалық кейіпкерлерінің бойынан адамгершілікке толы асыл қасиеттерді, өр сезімді, жігерлік пен құлшынысты сезінесің, сөйтесің де онымен бірге қуанып, бірдей толғанасың.

Ораласың ба, көктемім,

Қанағат емес жеткенім.

Көкірегімде от демің,

Өкінішім де көп менің.

Осы бір шумақтың өзінен-ақ Совет Әлімқұловтың тұңғиық тереңдігі аңғарылмай ма. Ақын арманы — биік, суреткер жүрегі — мазасыз.

Совет жеткенін қанағат тұтпай, көп өкінішімен өтті өмірден.

Бір жақсысы — ол бұл сөзді айтқанға дейін де, айтқаннан кейін де көп-көп жыр жазды.

Шүкір, ақынды ел-жұрты түсініпті, сылайды екен. Ақын біраз жыл тұрып, еңбек еткен, жақсы айларын өткізген, жақсы ойларын қалдырған Аса ауылындағы үлкен көшеге Совет Әлімқұлов есімі берілген. Жыл сайын Асада ақын құрметіне жас ақындар мүшәйрасы өткізіліп жүр. Совет дүение есігін ашқан Құлан ауылында да оның есімімен аталатын көше бар. Қуаныштысы — осындай игі шаралар жалғасып келеді.

Талантты таныған жақсы.

ЖАЗА БЕРІҢІЗ, ӘЛЕКЕ!

Оқырман қауым қолына Әлмұхан Исақовтың «Өткен күнде белгі бар» атты кітабы тиді. Алдымен айтарымыз: «Бұл — атына заты сай кітап».

Өткен күнде белгі бар. Әр адам айтуға құқылы сөз. Бұл пенде тірісінде не көрмейді, ыстыққа күйіп, суыққа тоңады, өлшеулі өмір алаңын шиырлайды. Егде тартқан адам өзінің өрлеу, толысу, шарықтау, пәс тарту жолын көктей шолып өтер болса, көп-көп жайларды бағамдап, ой таразысынан өткізіп әңгімелер еді. Ал, ол әңгімеші адам ақылды, білімді, көпті көрген, оқыған-тоқығаны мол, айтпағын төгілдіріп жаза алатын қабілетті болса, бітті дей беріңіз, әдемі кітап туындайды.

Біз білетін Әлмұқан Исақов — білім-танымы мол, өмір тәжірибесі жеткілікті адам, еңселі азамат. Әлмұқан университетте бізден бір курс кейін оқыды. Лениндік стипендиат еді, суреті жоғары ілінген. Оқуы озық жігіттің жүріс-тұрысы да орнықты болатын. Сол Әлмұқан білімінің зорлығын, пайымының молдығын қызметке араласқан соң студент кезіндегісінен де жарқырата көрсетті. Мектеп мұғалімінен облыс басшылығының жоғарғы баспалдағына дейін көтерілді. Әкеден ерте айырылған Әлмұқан бұл деңгейге еш қолдау-қолпаштаусыз, тек өзінің салиқалы тірлігі, салмақты болмысы нәтижесінде көтерілді.

Қазақстанның халық жазушысы, мемлекеттік сыйлықтың иегері Қалтай Мұхаметжанов осы жуырда Әлмұқан жөнінде мына тәрізді бір сөз айтты: «Коммунистік жүйенің бір зияны — Әлмұқанды жазушы болуға көп ден қойдырмағаны. Әйтпесе, Әлмұқан үлкен жазушы, сыншы болатын адам. Қазір де ол — жазушы. Қызмет емес, әдебиетке мықтап кіріскенде нағыз мықты болатын еді». Білгенге Қал-ағаңның мына сөзінде өкініш те, мойындау да бар. Шынын-да, Әлмұқан өзін әдебиетке арнағанда әлдеқашан атақ-абыройға белшесінен бататын жазушы болмақ екен. Оны Әлмұқанның мына кітабын оқып отырғанда сезінген үстіне сезіне түстік.

«Өткен күнде белгі бар», — шын мәнінде, жақсы кітап. Кітапқа қаламгердің 26 әңгімесі, 2 тарихи очеркі енген. Әңгімелердің бәрі емірдің өзінен ойып алынған. Партия, кеңес жұмысында, оның басшы буынында істеген адам бұқара халықтың қуаныш-қайғысын көп бөліседі, алдына келгендердің шаруасын тындырады. Осындай жағдаяттың бәрінде әңгімелердің басты геройлары, есімдері әртүрлі болғанымен, біздіңше, олардың бәрі автордың өзі, нағыз адамға тән, көптің көңілінен шығатын әрекет қылады.

Әлмұқан Исақов — үнемі басшы қызметте істеп келе жатқан азамат. Аупартком, ауатком деп аталатын басшы буындардың барлық деңгейінде болған. Қолында билігі бар адамды кімдер төңіректеп, кімдер ішке тартпақ болмаған, өскісі келген де, өшпек болған да келеді. Ия, рас, бір коммунист аупарткомның бірінші хатшысына әйелінён ажыраспақ болғанын, ажырасса, партиядан шығарып жібермес пе екен деген хаупіне жауап алғысы барын айтып келеді. Бұл — оның адам ретінде де, коммунист ретінде де өшуі. Әлмұқан жағынғысы келгенге де, табынғысы келгенге де жол бермеген. Адамдармен қарым-қатынаста табиғи қалпынан айнымаған. Мен мұны оны замандасым ретінде білетін болғандықтан ғана айтып отырғаным жоқ, әңгімелердегі партия, кеңес қызметкерлерінің іс-әрекеттерін бағамдап, ой түйіп те айтып отырмын. Әлмұқан әңгімелеріндегі өрелі, өрісті геройлардың есімі Мұхтар, Сапар, Асқар, тағы басқалар болып келгенімен, олардың бітім-болмысы Әлмұқанның өзі екеніне еш күмәніңіз болмасын. Ұлы Флобер: «Бавари ханым — мен өзім» — деген Таңданатын дәнеме жоқ, рас, Флобер әйел емес, бірақ Баваридің бүкіл арман-мұңын, өшіп-жануын ғажап өрнектеді емес пе?! Ал, мына әңгімелердегі өмірдің сан тарау бұралаңынан, тіптен кішкентай бір тосын жағдайдан адаспай жол табатын ақылды, салуатты геройларға жан беру Әлмұқан тәрізді ақылды азаматқа, шын қаламгерге тән болса керек.

Бұл Әлмақан — қызмет, мансап дейтін талайды бұзып, жолдан шығарған, қазір де бұл зұлымдығы өрши түспесе, кемімеген зұлматтан бойын да, ойын да аулақ ұстай білген қайраткер. Міне, дәл сондықтан да Әлмұқанның іс басында жүрген кейіпкерлері — жаны да, ары да таза, әсемдік пен сұлулыкты сезінетін, жақсы мен жаманның ара жігін ажырата білетін адамдар.

Әдебиетте социалистік реализм әдісі зорлап таңған партия, кеңес қызметкерінің бейнесін жасау жейтін бір процесс үзбей жүріп жататын. Жазушылар қаншама әрекет еткенімен, солардың толыққанды образын шығара алмаған, ейткені қаламгерлеріміз түгелдей дерлік өмірдің ол мектебінен өтпеген, содан барып ұранға үн қосу мақсатында партия, кеңес қызметкері дейтін кейіпкерге ана жақсылықты да, мына жақсылықты да жапсыра беретін, таңа беретін, бірақ одан оңды бейне түзілмейтін. Ал, Әлмұқан көптің қолынан келмеген осы тірліктің ұшығына шыққан. Өмір тәжірибесі дейтін, міне, осы болар.

Әлмұқан — жазу техникасын жақсы меңгерген қаламгер, әңгімені әдемі бастап, орынды аятайды. Қай әңгімені оқымаңыз, автордың соңғы нүкте қоярдағы айтар ойын біле алмай, ынтығып отырасыз, мұның үстіне ол әңгіме жазуға татырлық оқиға табуда да даңғайырлық танытады, тіптен көзге іліге бермейтін штрихтардың өзін ойнатып жібереді. Бөтен сөзбен былғанбаған өрнекті тіл, жеңіл юмор — прозашыға аса қажет бұл екі қасиет те Әлмұқанда.

Ең бастысы — кітаптағы әңгімелердің барлығы заманмен үндес. Мысалға, кітаптың беташары — «Текетірес» әңгімесін алалық. Онда бүгінгі күннің бір дүрлікпе тірлігі әжуаланады. Елдің саяси-экономикалық жағдайына сайлау дейтін шіркіннің тигізген зияны айтылып та, жазылып та жүр. Мұның үстіне бұл сайлауыңыз: заман қанша өзгерді дегенімізбен, адамдар санасының, мінезінің ұлы Абай өткір сынға алған дәуірден онша алшақтай қоймағанын алға жайып салып отыр. Сайлауға әзірлік, дауыс беру тұсындағы қазіргі қулық-сұмдықтар тым жиіркенішті-ақ. «Текетіресте» сол қажетсіз, қасиетсіз, әбиірсіз тірлік әжуаланады. Ия, шынында, әжуаланады, ейткені Әлмұқан — сатирик. Дәл осы жерде Әлмұқан әңгімелерінің жазылу мәнерінің, өмірді қамту, бейнелеу күшінің әлем әдебиетіндегі әңгіме жанрының теңдесі жоқ шебері Чехов шығармаларымен үндес екенін қуана айтуымыз керек. Өз заманының бүгесі мен шігесін, жақсысы мен жаманын новеллашы әңгімелері арқылы-ақ ақтарып айтып тастамап па еді. 26 әңгімені өмірдің айнасы деу, әлбетте, артық ал, көп нәрсе қамтылғаны анық. Кішкентай ғана «Қырсық» әңгімесіндегі жас өскін Сапарды алып қараңыз. Шешесі оны ауылына келіп, ағайындарына қонақ болып жатқан ықпалды, аты озған аталасы Ерімбетке сәлем беруге жұмсап, «Сұраса, оқудың айт, тәртібіңді айт. Мектебіңді бітірген соң оқуға барып қалсаң, бір себі тиер», — деп тапсырады. Сапар барады, қызметі үлкен ағасының қуыс кеуде екенін көреді де, көңілі қалып үн-түнсіз қайтып кетеді. Әңгіме «Қырсық» аталғанымен, Сапар қырсық емес, нағыз намысты бала. Кішкентай әңгіме үлкен ой айтады желеп-жебеу, қолдау-қолпаштау деген пәледен аулақ жүру керектігін ерте білген бала ертең шеккі азамат болмайды.

Әңгімеші Әлмұқан өмір үзіктерін өзіндік үрдісімен ойнатып, солардың туғызған себеп-салдарлардың әдеби шешімін әдемі бедерлейді. О заман да бұ заман обкомның бюросынан жаза алып, қор болып, құмығып шыққан аупарткомның бірінші хатшысының аянышты халіне ез шоферінен медеу, әрекетіне төрелік айтуын күткенін кім керген?! Шоферді айтамыз, құдайын ұмытып кетіп еді ғой ол кездің хатшылары. Сөйтсек, сол бюрократия мейлінше белең алған тұста да адам қалпынан айнымаған біріншілер болған екен, болмаса, болуы қажеттігін айтады автор. Сондай адамдықты ардақ тұтатын хатшы алдына келген алаяқ журналисті, ағайындығын сатып, жағдайын жақсартпақ болған қартты, бір сіздің ғана аузыңызға қарайық дейтін жағымпаз директорды ешқандай дерекілік керсетпей-ақ, тыйып тастайды, керек десеңіз, оқытып, үйретеді. Кадр таңдауда да ол жаңылыспайды, адам бойындағы білгірлік, біліктілік қасиеттерді бірінші кезекке қояды.

Өмірді артқа тартқан келеңсіздіктерді сынап-шенуге келгенде Әлмұқан тапқырлық танытады. «Травиата», «Эликсир», «Фотосурет», «Дорақ», «Пропуск» тәрізді әңгімелердің айтары құлаққатосын естіліп қана қоймайды, олардың геройлары да шәлкем-шалыс адамдар, заманның қисық бұтақтары. Солдарды ешқандай әсірелемей, мақтамен бауыздайды.

Геройларының портретін жасауға Әлмұқан әдебиеттің алуан түрлі формаларын емін-еркін пайдаланады. «Есік дыбыссыз ашылды. Орта жастардағы, шашын қысқа етіп алдырған, кенетоз, бірақ таза жұмыс киімі бар, кепкасын бір қолына ұстаған кісі есікті ашса да, кірер-кірмесін білмей, кідіріп қалды. «Шофер, не слесарь болар», — деп ойлады Мұқтар есіктің жақтауын қапсыра ұстаған қолға кезі түсіп». Жазушы «Екіұдай хал» әңгімесін осылай ба-стайды. Білгенге осы бір кішкентай үзіктің өзі-ақ әңгіменің екі геройының да қандай адамдар екенін бірден аңғартпай ма. Білгір, аңғарымпаз хатшы, арыз айта келген жасқаншақ, бедерсіз коммунист. Коммунистік партияның мүшесінің бір белігі, айта берсеңіз оның негізі саналған еңбеккер адамдар, қанша жаттат қанмен, өз міндетін, мақсатын, жалпы партия мүшесі болудың не екенін білмеген күйі кетіпті ғой. Автор бұл әңгімесінде осы келеңсіздікті көздеп жазды ма, жоқ па, ол жағы бізге беймәлім, ал, шындық оқырманды осы ойға жетелейді. Көркем әдебиеттің, жалпы өнер туындысының қүдіреті де, міне, осында, оны әркімнің өз қиял, білік күшімен әрі қарай түсінуінде, қабылдауында. «Тісі шыққан балаға шайнап берген ас болмас» дейтін ұғымды ұстанады шығармашы. Жаны, қаны, көркем шындығы бар шығарма ешкімді бейжай қалдыра алмайды. «Ең жаман деген кітапта бір ақыл болады», — дейтін менің бір досым, ал Әлмұқанның мына кітабына енген әңгімелердің әрқайсысы бір-бір ақыл арқалап тұр. Әдеби бояуының қанықтығымен қоса бұл кітап осынысымен де құнды. Әлмұқан әңгімелерін бұрын да түрлі баспасөзге жариялап жүретін, енді кітап борлып түзілгені жақсы болған. Бұрын оны жақсы білетіндер ғана жазушы деп білсе, енді көпшілік көретін болады.

Ашығын айту керек, Әлмұқан — үлкен жазушы, әдебиеттің тарихына да, теориясына да жетік сыншы. «Теңіздің суының дәмін білу үшін оның суын таусып ішудің қажеті жоқ, бір ұрттаса, болды» — демекші, Әлмұқанның қандай жазушы екенін білгісі келгенге оның бір әңгімесін оқып көрудің өзі жетіп жатыр. Кез-келген әңгімеден өмірлік те, әдеби де процестерді жақсы білетін адамның ыстық демі сезіліп тұрады.

Әрбір жақсы тірліктің бір әттегенайы болады. Мына кітаптың ол әттегенайы — екі тарихи очерктің енуі, баспагерлердің салақтығы. Очерктер — Әлекеңнің белгілі даталарда сөйлеген сөздері, кітапта орфографиялық қателер көп. Сөздер өз жүгін арқалаған күйінде қалған, ал, қателер сөз мазмұнын бұзып, қаламгердің жазғаны осы екенау дегізгендей. Жазушы, әлбетте, сауатты, баспагерлер, әрине, абай болулары керк еді.

Арамызда ақылды, арлы қаламгер жүр екен, ағайын, біз бүгін соған қуанамыз.

Жазушылық — жарыс, ақыл-ой, өнер, шеберлік жарысы. Қолыңа қалам ұстаған екенсің, жарысқа түстім дей бергін, жүйрік екенсің, оз, шабан екенсің, қал. Жарыс заңы — осы. Жазушылық — тиіп-қашпа тірлік емес, үнемі, үзбей айналысатын іс. Адам қай деңгейде жүрмесін, мейлі, тіптен, депутат болсын, бір шаруамен айналысуға шектеу жоқ, оның аты — шығармашылық еңбек. Ал, ол әлемдегі ең таза еңбек екінің бірінің қолынан келе бермейді. Жазушы — сирек кездесетін талант. Әлмұқан — сондай адам. Жаза беріңіз, Әлеке!

ЕҢБЕКҚОР ҚАЛАМГЕР

Болат Бодаубай менен тұп-тура бір жасы кіші екен. Бір кездері ол маған ересек көрінуші еді.

1951 жылы Шоқпар стансасындағы орталау мектептің бесінші класына оқуға келсем, Болат бесіншіні бітіріп, алтыншыны аудан орталығындағы орта мектепте оқуға кетіпті. Бірақ оның үлгілі де озат оқушы екендігі жөніндегі әңгімелер ұстаздар аузында да, оқушылар ортасында да лаулап тұр екен. Мұғалімдер өкшесін қия басқан оқушыға Болатты үлгі тұтатын көрінеді.

Болат — Шу ауданындағы Шоқпар стансасының баласы. «Шақырады жол алға» деп аталатын повесінде ол сүйсіне суреттейтін Шоқпарда да, Шу ауданының орталығындағы қазақ орта мектебінде де мен одан екі сынып төмен оқыдым. Болат мектепке алты жасында барыпты. Ал мені оқуға апам: «Миы ашып кетеді», — деп сегіз жасымда жіберген, аяғым сынып бір жыл оқымай қалғанмын. Сөйтіп Болат менен бұрын ержетті. Болаттай зерек баланың бар екенін, оның стансада кеңсе сыпырушы болып істейтін шешесін, ағасын, інісін, олардың жетім-жесір екенін мен ерте біліп өстім. Ал, Болат ол кезде мені білді ме, білмеді ме, қайдам?

1958 жылы Қазақ мемлекеттік университеті филология факультетінің журналистика бөліміне қабылдау емтиханын тапсыру кезінде тоқайласқалы бері Болат екеуміз бір-бірімізді жақсы білеміз. Болат та, мен де қазақ тілінде өткен емтихандардан өң бестік баға алып, соңғы орыс тілінен диктанттан мен «үш» алдым. Болат диктантты «төртке» жазыпты. Бұл — дұрыс. Біз, орысшаға шорқақ ауыл балалары үшін бұл «үш» оңай емес. Ал, Болат — Соколов-Сарыбай кен байыту комбинатында от пен судан өтіп шынығып келген жас.

Болат журналист оқуына түсті, мен қазақ тілі мен әдебиеті бөліміне қабылдандым.

Студент болған бес жыл бес күндей зулап өте шыкты. Университеттен кейін ол да, мен де Кеңес Армиясы қатарында, ол Түркменстанның Мары қаласында, мен Ашхабадта қызмет еттік. Әскерден оралғалы ол да, мен де журналистика саласында еңбек етіп, жазушылық кәсіпті де айналдырып келеміз.

Болат Бодаубай өзінің талабы мен таланты арқасында үлкен өмір жолынан өтіп, абыройға бөленіп отыр. Оның қызмет баспалдақтарына көз қырын салар болсақ, былай өрнектеледі екен: «Лениншіл жас» газетіне әдеби қызметкер болып қабылданған ол бас редактордың орынбасары дәрежесіне дейін көтеріліпті. «Социалистік Қазақстан» газеті әдебиет және өнер бөлімінің меңгерушісі, Қазақстан Компартиясы Орталық Комитетінің жауапты қызметкері, республикалық «Жалын» баспасының директоры, республикалық «Қазақ кітап» кітап саудасы бірлестігінің бастығы, Баспасөз және бұқаралық ақпарат министрлігінің кітап шығару және тарату жөніндегі Бас басқармасының бастығы, мемлекетаралық «Заман-Қазақстан» газетінің бас редакторы қызметтерін атқарған. Қазір де ол жауапты қызметте — Қазақстан Республикасы Парламенті Сенаты Аппаратының Аударма, редакциялау және Парламент актілерін шығару бөлімінің меңгерушісі.

Бұлардың бәрі — журналист істейтін қызмет. Аса жауапты, жетілген көсіпкерлікті, қаламгерлік шеберлікті қажет ететін қызмет. Болат — бұл талаптардың бәріне жауап беретін белгілі журналист.

Біз әлі кітаптан бас көтеруге жарамаған тұста, яғни бірінші курсты жаңа бітірген кезде республикалық жастар газетінде Болаттың «Бөтен сөзбен былғанса сөз арасы» атты өткір сын мақаласы жарық керді. Жап-жас жігіттің қазақтың әдеби тілін таза сақтау женінде салиқалы ой айтуы әдебиет сүйер қауымды да, замандастары — біздерді де қатты таңдандырған. Ол кезде байбына жетпеппіз, сейтсек, КПСС Орталық Комитетінің органы «Коммунист» журналының бетінде сынға ұшырапты. Ал, Болат бір мақала жазумен тоқтап қалатын көлденең кек атты емес еді, содан бері түрлі басылымдарда оның көркем очеркі, проблемалық мақалалары, әңгіме-повестері үзбей жарияланып келеді. Ол — Қазақстан Журналистер одағы сыйлығының иегері.

Жазушылыққа Болат журналистикадан келді. Рас, ол мектепте оқып жүрген кездің өзінде өлең жазатын. Олары Шу аудандық «Кировшы» газетінде жарияланып тұратын. Арманы ақын, жазушы болу екен. Алайда, оның қаламгерліктің жедел түріне айрықша бой ұруында ерекше себеп болған. Болат әкееі ерте қайтыс болған, мектепте, жоғары оқу орнында оқысын, шолжаң болмаған. Әмір атты ұлы жорықта ол езін де, бауырлары мен анасын да ақша тауып асыруға үнемі ұмтылып отырған. Қандай да қаламгер үшін саудасы шарт-шұрт жасалатын тірлік — журналистика. Міне, дәл содан да Болат журналистикаға көп тер тегіп барып, жазушылыққа бой ұрған. Меніңше, мұнысы жөн болған. Болаттың прозасы — жазуға әбден жетік қаламгердің қолтаңбасы. Оның «Жас жүректер», «Май жаңбыры», «Желсіз түнде жарық ай», «Бір үйдің балалары», «Ескі дәптер шерткен сыр», «Қарт тергеушінің әңгімелері» повестерін осы мақаланы жазар алдында тағы бір оқи отырып мен Болаттың қазақ прозасныда белгілі биікке көтерілгенін анық аңғардым.

Болат — біртоға, асып-тасуды, өсіп-бөсуді білмейтін азамат. Абай атамыздың: «Ақырын жүріп анық бас» дейтін өсиетін берік ұстануға жаралған жан. Дегенмен ол өмірде де, өнерде де (шығармашылықты айтамын) есесін жібермеген.

Егер Сіз Болаттың мен жоғарыда атаған кітаптарын оқысаңыз, жасынан-ақ оның кеудесіне ізгі сезім, жарқын мақсат ұялап өскен, солары оны үнемі өрге сүйреген жас болғанын байқар едіңіз.

Біреудің ала жібін аттап көрмеген, ешкімге қылпықтай циянаты болмаған адам осы Болаттай-ақ болар. Қанағат, рахым ойлап жүретін кісіңде осы. Мен ұзақ жыл араласып жүріп оның қарапайым қаллынан айнығанын, кеудемсоқтық көрсеткенін көрген емеспін. Ол — бүгінгі жеткен биігінің бәрін бір ғана еңбегімен алған адам. Тегі Болат сияқты азаматтарда ақылы мен намысынан, өз күшіне сенуден басқа не болсын?!

Болат — заты момын жігіт, бірақ намысын ешкімге таптатып көрген емес. Қаңқу-саңқу сөзге араласып, ақылсыздық танытқанын да білмеймін.

Болаттың көптеген шығармалары лирикалық герой — «Мен» атынан баяндалады. Бұл — екінің бірі жетік емес төсіл. Болат болса, бүлайша жазуды жақсы меңгеріпті. «Мен» арқылы, яғни бірінші жақта баяндау, жақсы меңгерсе, шығарманы шыншыл етіп жіберді. Болатта бұл жағы жеткілікті. Айталық, оның «Шақырады жол алға», «Май жаңбыры» осы тәсілмен жазылған повестері бір-бірімен сабақтас, үндес, бірін-бірі жалғастырып, толықтырып тұратын шыншыл шығармалар. Бас кейіпкер — Бақыт арқылы автор сезімтал да сергек, рухани дүниесі бай, ізгілікке іңкәр, арманы ұшқыр жас замандас бейнесін жасайды. Бақыт — лирикалық герой. Ол оқыған ауыл, ұшқан ұя маған жақсы таныс. Бақыт

- Болат оқыған ұстаздан мен де оқығанмын. Болаттың жас армандастарын да, алғашқы махаббатын да танитын сыңайлымын. Шығарманың шыншылдығы, шынайылығы деген осы болар, мен өмірде бар, Болат жазған геройларға иландым. Шағын Шоқпар бекетінің жетім баласының кеудесі алтын сандық екен. Өмірде көпті көрген, кекірегіне кепті түйген, Алматыда білім нәрінен қылтың-сылтыңсыз жүріп мейлінше сусындаған Болат Бодаубай — бұл күнде қарымды қаламгер.

Болат Бодаубай — шебер аудармашы ретінде де жемісті еңбек етіп жүр. Ол атақты жазушы Н.Носовтың «Дымбілмес пен достарының басынан кешірген хикаялары», «Дымбілмес күн қаласында», «Дымбілместің айға саяхаты» романдарын, Юз Алешковскийдің «Кіш, қоспортфель және бір аптадағы оқиғалар», «Кіш екеуміз Қырымдамыз» повестерін орысшадан қазақ тіліне аударған. Балалар жазушысы ретінде білемін ғой, аударманың сәтті шыққанына оның көлемінің үлкендігін қоссақ, Болаттың бұл еңбегін ерекше бағалаған ләзім.

Болаттың қазіргі қызметі де адамнан мол білімдарлыкты, қарымды қаламгерлікті талап ететіні белгілі. Жақсы сөз жерде жатпайды, естіп жүреміз, біздің Болат Парламент қабылдайтын заңдардың мәтіні мейлінше сапалы, тілі жатық, мағынасы айқын әрі дл болуы, сол бір мәртебелі шаңырақ астында ана тіліміздің мерейі арта беруі үшін аянбай еңбектенеді екен. Ол басқаратын бөлімнің дайындап құрастыруымен заң актілері мен ресми құжаттарда жиі қолданалатын терминдердің «Орысша-қазақша ықшам сөздігі» жарық көріп, «Қазақстан Республикасы Парламентінің жаршысы» екі тілде үзбей шығып келе жатыр.

Біз университетті бітіретін жылы Болат Хабиба есімді әдемі қызбен танысқан, кейін екеуі тұрмыс қүрып, үбірлі-шүбірлі бол-ды. Жары Хабиба — профессор. Ұлы Данияр жауапты мемлекетік қызметте, қыздары Дина мен Еңлікталантты музыканттар, екеуі де шетелде оқып, магистр атағын алған. Дина қазір Американың Колорадо штатындағы университеттің докторантурасында оқиды.

Болат жолдың бойында туып өскен Болат алпыс жасқа толыпты. Ол мүшел жасына шарболаттай берік, шабыты шалқар, ауыз толтырып айтар шығармашылық табыстарымен келіп отыр.

Алдағы уақытта да осы қарқыныңнан тайма, жақсы журналист, жазушы, аудармашы дос!

АЯЗ АҚЫН

1974 жылдың жазында Отар даласында теңдессіз той өтті. Қазақ сал-серісінің соңы атанған, ән мен жырдың кені — Кенен Әзіәрбаевтың тоқсан жылдық тойы еді ол.

Сол тұста облыстық партия комитетінде қызмет істейтін мен тойды өткізу жөніндегі алғашқы әңгімеден оның атқарылған соңғы шарасына дейін жақсы білемін. Бұл той ұсақ-түйегіне дейін мықтап ойластырылып, барлық шараларына қапысыз қам жасалынып, ұлан-асыр болып еткізілген еді.

Той салтанатын көрген де, көрмеген де арманда болған.

Қазақтың бір үлкен ақыны:- Қазақ жерінде енді мұндай той өтпейді, бұл соңғысы, — деп күрсініп еді.

Мен бұл сөзді ақынның Кенекең талантына табынғаны, тарылып бара жатқан заманды танығаны, өзіне мұндай той өтпейтініне налығаны деп ұғып едім.

Шүкір, тәуелсзідік алып, өз қолымыз өз аузымызға жетіп, өз ақынымызды, батырымызды ешкімнен қаймықпай қастерлейтін дәрежеге жеттік. Абай тойы, Жамбыл тойы, Бауыржан тойы өтті, Мұндай тойлар алдағы уақытта да өте береді, Сүйер ұлымыз болса, сүйеміз.

Кенен тойының бір шарасы ақындар айтысы болды.

Қазақ айтыс өнерінің өрен жүйрігі Кенекеңе арнаған айтысты аңыратып өлеңмен ашатын ақын ізделіне бастады. Тандау Аязға түсті.

Облыстық мәдениет басқармасының сол кездегі бастығы Рахман Медеулов пен инспекторы Қалымбек Еркінбаев Аязға сенді, күмән келтіргендер алдында шыжылдап қорғады.

Сөйтіп айтыстың беташарын айтуға жұрт алдына Аяз Бетбаев есімді бозжігіт шықты.

Жамбыл мен Сарыбастан алған бата, Ассалаумағайлейкум, Кенен ата. Арыны басылмаған ақын едім, Сөзімді кешіріңіз болса қата, Арнайы ат арытып сонау Шудан Кеп тұрмыз тойыңыздың дәмін тата, Жидебай, Сауытбектің жолын қудым, Өнерге жүрген жаспын үміт арта. Мен едім Бетбайұлы Аяз атым, Өлеңге жастайымнан болдым жақын, Шамамның келгенінше жеткізейін. Жүректің Сізге деген махаббатын…Аяз осылайша шабыттана шырқап барып, жөпелдемелетіп төгіп-төгіп жіберді:

Ал, кәнекей, көмейім, Көпшіліктің алдында. Жырдан шашу төгейін, Алдында топтың келейін. Ойын тербеп халықтың Домбырамды жебейін…

Шіркін-ай, сөз қандай, ән қандай!

Тойшылар таңдай қағысты.

Абыз ақынның езі де қатты разы болып, батасын берді:

Әнің мәнді екен.

Сөзіңдәмді екен.

Сәлем берсең, бағың жансын,

Өнерің жалындасын.

Өнер жолы қиын жол,

Кейде кідіресің.

Кейде қабынасың,

Бірақ талмай ізденсең,

Халыққа таныласың.

Кенен атаның айтқаны айнымай келді.

Аяз көреген кісі атап көрсеткеннің бәріне лайық болды: бағы жанды, халыққа танылды.

Аяз Бетбаев — бұл күнде қазақ еліне белгілі есім.

Айтыскер ақын, әнші, жыршы, сазгер. Жұртшылыққа осыншама қырымен кеңінен мәлім болуды құдайым екінің бірінің еншісі етпеген. Ал, өнердің осы қырларының біреуін алып жүрудің өзі еш талантқа тарлық етпейді. Біздің Аяз — осылардың бәрінің ұшығына шыққан азамат.

Аяз тақыр жерге біткен тал емес, құнарлы, құйқалы өңірдің өскіні. Өзі: «Жолын қудым», — деп отырған Жидебай мен Сауытбек — Аяздың аталастары. Жидебай мен Сауытбек — Ашаның атақты алты серісінің серкелері. Аяз бұл аталарының сөзін жасынан жаттап өскен, қадір-қасиетіне қаныққан. Ол сондай-ақ Әбу, Жомарт, Саяпберген, Артықбай, Жампоз, Әшірәлі сияқты ақындардың өлеңдерін таңды таңға үрып айтатын болған.

Солардың әсері, әрине, Аяз өлең сөзде оңайлықпен дес бермейтін ақын болды.

Аяздың айтыскер ақын ретіндегі жұлдызды шағы былай түзіледі.

1972 жыл. Облыстық ақындар айтысы. Екінші орын.

1974 жыл. Кенен Әзірбаевтың 90 жылдығына арналған ақындар айтысы. Бірінші орын.

1980 жыл. Республикалық ақындар айтысы. Жүлдегер.

Айтысқанның бәрі жеңе бермейді. Аяз да сейтті. Айтыс ақындарының жаңа толқыны шықты сахнаға. Аяз орынын соларға берді; бірақ туа бітті өнері — ақындықтан қол үзген жоқ. Халқы ақын Аязын ортаға шақыруын тоқтатқан емес. Жамбыл мен Жәзілбектің, Қарасай мен Өтеген батырлардың тойларының беташарына жырмен шашу шашты. Бұл жерде бір гәп бар: «Аяз — арқалы ақындығымен қоса жезтаңдай әнші, ғажап жыршы, сыршыл сазгер, дәулескер домбырашы. Осы қасиеттердің бәрінің бір кісінің басына қонуы — сирек құбылыс. Оларды қатар ұстаған адамды атам қазақ ерекше құрмет тұтқан. Аяз сондай құрметке бөленіп отыр.

Аяздың сөзін де, әнін де өзі шығарған термелері өзінің орындауында әлдеқашан жұрттың құлақ құрышын қандыратын болған.

1983 жылы Ташкенттегі Бүкілодақтық фирмадан «Жетісу әуендер» күйтабағы, 1995 жылы Қытайда үнтаспасы шықты. Беріде Алматыдан «Шу толқындары» өлеңдер жинағы жарық көрді.

Аязды көзі қарақты, көңілі ояу қазақ алақанында аялайды.

Кенекеңнің тойына шымкенттіктер делегациясы құрамында келген, Шудан шыққан талантты жазушы Қарауылбек Қазиев Аязды көрген бойда құлап түсіп еді. Аяздың ән, термелері Қарауылбектің үзбей тыңдайтын үнтаспалары жинағынан түскен емес. Тіптен, Аязды Оңтүстік өңіріне арнайы шақырып, қазақтың құйқалы ел-жұртына өнерін тамашалатқанын қайтерсің.

Аяздың үнтаспасының Қытайдан жарық көруіне кезіндегі «Ақбақай» кен байыту АҚ президенті Төлеухан Оспанбеков демеушілік көрсетіпті.

1999 және 2000 жылдары Мәскеуде тұратын қазақтар Аязды арнайы шақырып, туған жер өнерін тамашалап, мауқын басты. Аяздың бұл сапарларына Жәнібек Елікбаев деген ұлтжанды азамат қолдау жасады.

Осыдан бірер жыл бұрын қазақ телевизиясы белгілі қаламгер Орысбай Өбілдаевтың отбасы туралы бейнефильм керсетті. Ол кісінің өзі де, балалары да домбыра тартып, ән айтады екен. Бәрі бір кісідей ездерін Аяздың шәкіртіміз деп отырды.

Шынында, Аязды ақын, әнші-термеші ретінде ұстаз тұтқан өнерпаздар аз емес. Өзімбек Жанқұлиев, Базарбай Асқаров, Бейбіт Шошабаев тәрізді белгілі енерпаздар — Аяздың шәкірттері. Бұлардың кейбіреуі айтыста Аяз жеткен биіктен асып түсті, бірақ бір нәрсе анық- олар Аязға еліктеп ақын, әнші болған, ал, Аяздың әншілік, жыршылық енерінің өріне көтерілген шәкірт табыла қояр ма екен. Домбыра мен әуезді соншама жымдастырып, сөздің мағынасын мейлінше жетік түсініп, сазды сан құбылтып айту Аязға ғана тән десек артық айтқандық емес. Айтысты Аяз қойғанымен, айтыскерлер Аяздың әнімен және мақамымен айтудан аттай алмай келеді. Өйткені Аяз — айтысқа нағыз халықтық әуен әкелген сазгер. Оның ерекше бір атап етерлік таланты шығыс поэзиясының жауһары Омар һәйәм рубайларын өзгеше мақаммен жырлауы болды. Омардың теңдессіз тәржімашы Қуандьщ Шыңғытбаевтың қазақшалаған рубайлары Аяздың орындауында жұртшылықтың іңкәр дүниесіне айналғалы қашан. Бұл күнде ол Омар һәйәмның Арғынбай ағасы аударған рубайларын, Арекеңнің Омарша толғаған төрт тағандарын нәшіне келтіріп айтып жүр.

Аяз — тамаша жыршы. Есте сақтау қабілеті ерен, бір ғана Омар һәйәмнің 1000 жылдан астам жырын жатқа айтады екен. Бұл — ерекше өнер.

Аяздың өзі шығарған әндері де бір төбе. Өзі, әнші жары Гүлшара Сәуірбайқызы, қызы Айзада, сазгер-термеші шәкірті Бейбіт Шошабаев болып Аяз әндерін айтқанда үлкен бір концерт түзіледі екен. «Жұлынған гүл», «Қызғалдақ», «Сағыныш» сияқты лирикалық әндерді әр жерден естіп жүрміз.

Әкесі Бекетай майданға аттанғанда артында ұлдары — төрт айлық Аяз бен бес жасар Сарноғайды жас жары Дәнебала құшақтап қала берген екен. Ана солдат түтінін өшірмей, екі ұлын да ел қатарына қосты. Сол қос жетім ұлдың бірі — бүгінде қалың қазаққа талантымен танылып отырған Қазақстан Республикасының еңбек сіңірген қызметкері, «Құрмет» орденінің иегері Аяз ақын.

Өнерің өрге басып, өмірің өсе берсін, арқалы ақын, жезтаңдай жыршы, саңлақ сазгер, Аяз! Інім!

ЖАНЫ ІЗГІ ІНІ

Болат екеумізді жақындастырған менің «Шаншар атай» атты драмам. «Шаншар атай» 1979 жылы Жамбыл облыстық драма театрында сахналанды. Пьеса кейіпкерінің дені — балалар.

Спектакльді қоюшы-режиссер Тұрар Дүйсебаев балалардың рөлін ойнауға Жамбыл мәдени-ағарту училищесінің бірнеше түлегін шақырыпты. Ішінде Болат та бар екен. Болаттың еншісіне сотанақ, сонымен бірге ақ көңіл, ақылды бала Санатбай тиді. Болаттың өзі де сондай бала-ау деймін, Санатбайды сан түрлі етіп құбылтып, құлпыртып, ең бастысы өмірдің езіндей етіп ойнады.

Спектакль Бүкілодақтық байқаудың бас жүлдесіне ие болып, даңққа бөленді. Мен қазір ойлаймын: Санатбайды Болат сомдамағанда спектакль діттеген жерден шықпас еді. Ауылдың

қағілез әдемі баласы Болаттың оң жамбасына келгендігі сонша (спектакльді көрген адам қайран қалатын.

Мен Болаттың талантты жас екенін бірден таныдым, екеуміздің арамызда ағалы-інілі әдемі қатынас орнықты. Содан бері сыйластығымыз бір мысқал да пәсең тартқан емес.

Болат біраз уақыт өнер ауылын жағалап жүрді де ат басын журналистикаға біржола бұрды, осы саланың жоғары білімді маманы болып алды.

Біз бір ұжымда бірге еңбек еттік. Сол жылдары облыстық «Ақ жол» газеттің басшылығында істейтін мен Болаттың азаматтық өсу, кәсіптік шыңдалу жолын өте жақсы білемін. Намысқой екен, демде-ақ аз жазса да саз жазатын қаламгер болды, журналистиканың қатты-қайрым шаруасының барлығын атқара беретін дәрежеге жетті. Осы тұста облыстық «Ар-Ай» жастар газеті ашылып, оның вас редакторлығына Болат Бекжанов тағайындалды. «Адамды сынағың келсе, қолына билік бер» — деген сыңайлы бір сөз бар, сол рас. Бас редакторлық Болаттың сыналар кезінің келгені еді.

Болат бұл жұмысты ұршықша үйіріп әкетті. Облыс баспасөзінің қара шаңырағы «Ақ жолдан» жақсы тәрбие алып, жеткілікті шыныққан екен, газет жұмысының барша ыстық-суығына қайыспай, «Ар-Айды» байыпты, іскер басқарып отыр.

Мен «Ар-Айдың» жас журналистерімен аз-кем араласқан сайын Болаттың адам танығыштығына қайран қаламын. «Ар-Айға» журналист ағайындарға да, оқырмандарға да беймәлім өң өрімдей жастарды жинап, жақсы газет шығару, әлбетте, оңай шара емес, ал Болат сондай тәуекелге барды. Қуаныштысы, ол іріктеген жастар сенімнен шықты. Біреуін атасақ, өзгесінің көңілін қалдырар, бәрі жазғыш жастар газетті қазір тамаша етіп шығарып жүр.

Болат ол жастарға ақылшы аға, қамқор да қатал талап қойғыш бастық болып отыр. Шығармашыл ұжымды алуан тақырыпқа қайрап салып, жастардың жазғанын ұқсатып жариялау бас ре-дактордан мол білім-біліктілікті талап етеді. Бас редактор ез қызметкерлерінен оқ бойы озық болуы керек. Болат қазір дәл сондай бас редактор. Ол, шын мөнінде, облыс, тіптен республика бас редакторлар корпусының саңлақ сардарының бірі, ақын, жазушы-драматург.

Сол Болат, жас Болат елуге келіпті. Тәйірі не, елу — ердің жасы.

Сенің таланттың сәйгүлік торысына қамшыны аямай басатын, қызмет бас палдағына жасқанбай ерлейтін жасың бұл, Болат. Әмісе сені өрден керейік, Жаны ізгі іні!

АУЫЛ АДАМЫН АСҚАҚТАТҚАН

Шулық журналист-жазушы Ахметжан Қосақов телефон шалып, «Қанатбай қарт биыл сексенге толады. Кітап жазылыл еді, оқып шығып, алғысөз жазып берсеңіз қайтеді?» — деп сұрады.

Сыйлас, ауылдас ініме етқызумен «Мақұл», — деп қалып, біраздан соң әлейім-жәлейім күйгетүстім. Сондағы мені мазалаған ой — кейбір қарттардың қолдарынан келмейтініне қарамай, белесті жасқа жетті екен, әдеп кітап шығарып жататыны. Нәтижесінде жылымшы бірдеңелер жарық көріп, оларды мақтайтындар да табыла кетеді. Шу еліне мол қадір-қасиетімен сыйлы, ғибратты өмір кешіп келе жатқан қарт Қанатбай Рысмендиев те осындай тірлікке барса, қайтем, мақтап ала женелемін бе, жоқ… Өз-өзімнен өстіп азапқа түстім.

Бай болғыр Ахметжан қолжазбаны ізін суытпай қолыма тигізгені, алғашқы сөйлемдерін оқысымен, кеудем кеңіп сала берді. Ахмет-жан ақсақалды қинамай, оның өмір жолын өзі жазыпты. Енді гәп басқа, кітап, жақсы ма, жаман ба, ол жағы — Ахметжанға сын.

Мен Ахметжанды асыра мақтамайын деп өзімді-өзім тәк-тәктап отырмын, әйтпесе, қаламдас інім бір деммен оқитын әдемі, татым-ды туынды әкеліпті өмірге. Оның ең басты жетістігі — қаламгер өз кейіпкерін өте жақсы біледі. Шығармаға ең әуелі керегі — автордың ез кейіпкері болмысының барлық қатпарына ендеп те, бойлап та қанық болуы. Ахметжан кітабының табысы да осы.

А.Қосақов кітабын «Өмір-өкініш», «Өмір-өнеге», «Өмір-өзен» атты үш белім етіп түзген, сейтіп, әр белімнің атына сай келетін етіп Қанатбай Рысмендиевтің өмір шежіресін шерткен. Осы бөлімдердің бірінде Ахметжан жазушы, бірінде ақын, бірінде журналист болып қалам тербейді. Дегенмен, мақсат біреу — ол Қанатбай қарттың толыққанды бейнесін жасау.

Ахметжан бұл мақсатына жеткен. Ал, шындығында, Қанатбай ақсақалдың өмірі бүдан үлкен кітапқа да арқау боларлықтай өте бай. Қанекеңнің емір жолы беті жай жылжып жататын, асты алапат ағынды езен іспетті. Әмісе сыпайы, ойлы жүретін, жан, баласын ренжітіп көрмеген бұл қария — сейлесе қалсаң, шежіре, айтар ақылы, лұғаты мол абыз. «Ақырын жүріп, анық басқан» ақсақал — өмірдегі өз үлесінен құры қалмаған бақытты, бақуатты адам. Шырайлы да шынайы жары Әсембала екеуі өмірге он бала әкеліп, тәлім-тәрбиелі етіп есірген. Әттегенайы, аяулы жары өмірден озған. Сол ғана қартты қамықтырады.

Қанекең — қызмет деп аталатын бәйгеде де оза шапқан аға. Бір ғажабы — ол кісі өмірінде бір-ақ қызметті қаузаған — ауылдық кеңестің хатшысы, төрағасы болған. Мұндай өмірінде бір-ақ адамды сүйіп, өсіп-өнген, бір-ақ қызметтің баянын көрген адам некен-саяқ. Кітап кейіпкерінің оқырмандар ғибрат аларлық ең ғажап тұсы ді осы болар, сірә.

Алғыс сөздің діттейтіні көпіртіп мақтау да, тұқыртып даттау да емес, тоқ етерін әділ де нақты айтуға сайса керек. Осы тұрғыдан келер болсақ, Ахметжан өз кейіпкерінің — Қанатбай қарттың өмір кезеңдерін әдебиет пен журналистиканың барлық құралдарының басын тоғыстыра отырып толғап, үлкенге үлгі, кішіге өнеге боларлық әдемі кітап жазған.

Бұрын Кеңес Одағының батыры Сәду Шәкіров ағамыз жөнінде кітап жазған, драма жанрында да қалам қарымын байқаған, өлеңдері баспасөз бетінде жарияланған, ән мәтініне айналған Ахметжан мына кітабы арқылы көп өскенін көрсетіп отыр. Осы бағытыңнан таймай сілтей бер, інім!

Сенің назарыңа өмірі нұрлы, ғибратты Қанатбай іспетті қарттар бәрімізден бұрын түседі. Өйткені сен — өмірдің қайнаған ортасында жүрген қаламгерсің. Осы қалпыңнан айныма, бағытыңнан тан-ба, Ахметжан!

Ал, Қанекеңе, Қанатбай ақсақалға айтарым: бала-шағаңызға бас-көз болып жүре беріңіз!

Сіз — Қанатбай ақсақал — бақытты қартсыз!

ЖАСТАР ҚЫЗЫҒА ОҚИТЫН ШЫҒАРМА

«Жазушы» баспасынан жыл сайын біздің облысымыз қаламгерлерінің туындылары өз әл-қадарынша жарық көріп келеді. Міне, биыл да сондай дүниелердің бірі — жас жазушы Әлімқұл Бүркітбаевтың «Мұғалім» деп аталатын кітабы өмірге жолдама алып, оқырмандар қолына келіп таді.

Әлімқұлдың есімі баспасөз бетінде соңғы үш-төрт жылдың бедерінде керіне бастады. Сол кезде осы өзіміздің «Еңбек туы» газетінің мәдениет және тұрмыс бөлімінде істеп жүрген маған «Мына жігіттің жазған повестері бар екен. Оқып көрші», — деп таныстырып еді Әлімқұлды бір дос. Жас қаламгер творчестволық жолын әдебиеттің кішігірім жанрынан бастау керек деген ұғым бар. Бірақ ол шартты емес, әрине. Оны әдебиет алыптарының да, қазіргі әр деңгейде жүрген қаламгерлердің де жүріп еткен жолы дәлелдеген.

Дегенмен әу дегеннен әдебиеттің етегінен емес, шалғайынан алған жігіттің жазғандарына белім қызметкерлері қызыға көз салып едік. Бірден байкағанымыз: Әлімқұл өзі керген өмір үзіктерін жап-жақсы баяндай алады екен. Жетіспей жатқан жері көп-ақ, автор тілді еркін, жатық пайдалана алмайды. Осы іспетті сын-ескертпелер айтылып еді, Әлімқұл қызарақтамады, керісінше қуанып, сыннан қорытынды шығаратындығын білдірді. Арада екі-үш күн өтпей ол редакцияға қайтып келді. Бүл жолы біз мына жігіттің еңбекқорлығына таңданып қалдық. Жылдам жазатын алғыр сергек жігіт болып шықты Әлімқұл. Осы мінезінен ол күні бүгінге дейін айныған емес.

Әлімқұл спорт тақырыбына қалам тартады. Мұның өзі өте заңды да. Өмірді білмейінше өміршең дүние тумайды. Әлімқұл Бүркітбаев кезінде белгілі спортшы болған, бокстан СССР спорт шебері, қазір «Алатау» футбол командасының бастығы. Осыдан кейін Әлімқұлды споршылар өмірін білмейді, деп айта алмайсыз. Сонда да болар Әлімқұл геройларының барлығы спортшы.

«Алтын» Әлімқұлдың алғашқы повесі осылай аталады. Алғаш «Жалын» альманағында жарияланған бұл повесть ауыл балаларының совет жастарына тән оқуды, еңбекті, спортты сүю сияқты асыл қасиетке ұмтылуын ұтымды бейнелеген шығарма. Жасынан ер балаша киініп, еркешора болып өскен Алтын ауыл балаларының жаны, ордалы ойынның, алыс-жұлыстың ортасында жүреді. Нәтижесінде қыз қайсар, өзімсінген балаларды талай рет жер қаптырған қарулы болып өседі. Балалық базары асыр ойын, ерке күлкісімен өте шығады. Самат пен Алтын арасындағы жіңішке достық жібі екеуін махаббат деген құдыретті сезімге әкеліп жалғастырады. Колхоз бағында ай астында қауышқан құшақ бұл екі жасты мәңгіге бір болмаққа серт байлатқызады. Әстіп жүргенде Самат мектеп тамамдап астанаға арман қуып жол тартады да, Алтын туған ауылында қалып қряды. Алтын да спортқа алғашқы қадамын сәтті жасаған, езін енердің осы бір қызықты өлкесіне арнаған жас еді. Мезгілсіз соққан бір кара дауыл Алтын арманын қиып кетеді. Өгей шеше езі бас болып Алтынды мүлде сүймейтін жігіт Сейілхан үйіне келін етіп түсіреді. Бірақ Алтын өзі сүймеген адамына асыл жар бола алмайды. Алғашында түсініспестжтен алшақ кеткен Самат Алтынын қайта табады. Екеуі де енді өздері мақсат тұтқан арман биігіне қол ұстасып ұмтылады.

Бұл повесть жас қалам иесінің алғашқы адымын, болашақ алымын танытатын шап-шағын, жұп-жұмыр, шымыр дүние. Кітапқа спортшылар өмірін арқау еткен тағы үш әңгіме енген. Оның алғашқысы «Мұғалім» деп аталады. Мұны біз проблемалық әңгіме дер едік. Олай дейтініміз ауылдық жерде спортты дамыту — күні бүгінге дейін күн тәртібінен түспей келе жатқан толғақты мәселе. Жасыратыны жоқ, мектептерде дене шынықтыру пәні мұғалімдерінің жетіспеуінен кездейсоқ адамдардың еншісіне тиіп кетіп жүр. Содан да бұл мәселе жеткіншектер келешегін ойлайтын әрбір адамға түрткі салмай кете алмайды. Спортшы-жазушы да өміріміздегі осы бір ақаулықты аттап ете алмаған. Ауылға келген арнайы білімі бар ұстаз Әділбек мектептегі спортжұмысын жандан-дырып жібереді. Соның нәтижесінде денешынықтыру сабақтары жүйеге түсіп, қыз балалар әлі күнге етектен тарта беретін ескілік сарқыншақтарын әлдеқайда серпіп тастап, волейбол секциясында шеберлік шыңдайды. Нәтижесінде мектеп командасы аудан чемпионы болып, облыста жүлделі орынға шығады. Бұл, әрине, үлкен жеңіс. Алайда ең бастысы ауыл жастарының жүрегіне спортқа деген сүйіспеншілік орнайды. Өзін өрелі іске бағыттаған осы жігіт жұмысқа жан-тәнін сала беріле істеп, қайта асқынған ауруын өлемей еренсіздік етіп жүріп ауруханаға түседі де, қатарға қайтып қосылмайды. Осы бір жалт еткен жарқын өмірді өзінің ізбасарлары жалғастырады. Әділбек ауыл жастарының санасында әр кез тағылым тұтатын адамы болып қалады.

Әлімқұлдың ендігі екі әңгімесі «Қасымда сенсің, Раушан», «Көк телпек» деп аталады. Бұл лирикалық әңгімелер алғашқы жеңіс дәмін татқан жастар жайлы сыр шертеді. Әңгімелердің геройлары Раушан мен Сандуғаш велосипедші қыздар. Боксшы-жазушы Әлімқұл спорттың бұл түріне де жетік екен. Велосипед спортында кездесетін кездейсоқ қиындық, оны жеңу жолындағы спортшыға тән қайсарлық, спорт табыстырған татулық, махаббат осылардың барлығын Әлімқұл нанымды суреттейді. Жығылып тұрып жарыс жолын жалғастырған Раушан, жаттығудан жалықпайтын Сандуғаш еңбексүйгіштік, өжеттік деген әдемі күй шертеді.

«Көк телпек» атты әңгімені мен характер қақтығыстары бар, жас жазушының осы жинақтағы ең жақсы туындысы, дер едім. Жас бала Сағын, жаттықтырушы Сайлау, бұрын босаға көрген Сандуғаш арасындағы алуан түрлі сезімдер жасандылық танытпай жақсы бейнеленген.

Ия, шағын жинақпен әдебиетке жас жазушы келді. Ол біз жоғарыда тізіп еткен көптеген жақсы жақтарымен қоса кемшіліктерімен де келді. Олары қайсы енді? Алдымен мен Әлімқұлдың тілге салақтау қарайтынын айтар едім. Жазушы елегінен өткен ой маржан болып тізілгенде ғана оқушысын толғандыра алмақ. Осы тұрғыдан келгенде Әлімқұлдың олақтық керсетіп, мені айт деп тұрған әдемі ойларын жеткізе алмай қалатыны бар. Кейбір сөздердің ез мағынасында айтылмайтыны да кездеседі. Әйтпесе жалғыз ағасы еліп, шырылдап жылап жатқан Айгүлді «ол да бір бейбақ екен» (27 бет) деуге кімнің аузы барады?!

Жас жазушы баяндауға, баяндау болғанда да тізбектеп кетуге әуестеу. Баяндаудың өз ырғағын таба алмаған жерде кісіні мезі етіп, ойды көмескілендіріп кететіні бар. Әсіресе әңгімеде баяндаудың аз болғаны жақсы. Жас қалам иесінің осы жағына көңіл аударғаны, жанр ерекшелігін жақсы білгені дұрыс дер едік.

Шығармаға арқау боларлық әр құбылыстан сол дәуір, дәуір туғызған өмір шындығы керініп тұруы керек. Осы тұрғыдан да Әлімқұлға сын айту ләзім. Әлімқұл шығармаларын оқып отырғанда уақыт тынысын аңғара алмай қалатынымыз бар.

Мұның бәрі әрбір жас жазушыға тән кемшіліктер болуы да мүмкін. Дегенмен көрген-түйгені мол Әлімқұл сиякты жастың шығармаларынан ендігәрі кездеспесе құба-құп болар еді. Қандай да бір жақсы шығарманың оқушысына оп-оңай жол табатыны сиякты, Әлімқұл Бүркітбаевтың «Мұғалімі» де жастардың қызыға оқитын шығармасы болатынына біз кәміл сендік. Әсіресе спортты сүйетін жеткіншек қолынан кеп керінетін дүние бұл.

САУЫТБЕКТАНУДЫҢ САУАТАШАРЫ

Тараз мемлекеттік университетінің баспасынан С.М.Исматованың «Сауытбек ақын» атты монографиясы жарық көрді.

Сауытбек Ұсаұлы — XIX ғасырдың соңы мен XX ғасырдың басында Шу өңірін өн мен жырға бөлеген әуезді әнші, сыршыл сазгер, асқан айтыскер ақын. Соншама әріде емес, бері де ғана — 1870–1934 жылдары өмір сүрген Саукең шығармаларының сиырдың бүйрегіндей бөлтек-бөлтек болып, шарбы бұлттай шашырап кеткені өкінішті-ақ. Сауытбектің ел-жұрты білетін төл ту-ындыларын кейбіреулердің иемденбек болған әрекеттері де көрініс бергені таңдандырады әрі реніш туғызады. Тіптен ақын, әнші-сазгердің ел-жұртқа кеңінен танымал болған «Ақбөпе» әнін жинақтарға біресе халық әні деп қосып, біресе көл-кесір ән сөзінің бір-ақ шумағын енгізіп шұнтитқанын қайтерсің?

Алмас кездік қап түбінде жатпайды. Жүйелі сөз иесін табады. Сауытбек мұрасы да сондай, тұмшалауға, көлегейлеуге көнбей, сан-алуан жылға тартып өзін таба берген. Әлбетте, бұл — оның шын талант екенінің белгісі.

Шығармашыл адамның көп жазғаны, әрине, дұрыс, сөйте тұра оны бір-ақ шығармасы даңққа бөлейтіні бар. Сауытбек те сон-дай. Саукеңді әдебиет, енер әлемінің төрінен ойып тұрып орын алғызған туындысы — «Ақбөпе». Мұны белгілі бір жанрға таңбай, туынды деп отырғанымызда бір сыр бар. «Ақбөпе» ән, «Ақбөпе» — дастан, «Ақбөпе» — айтыс.

Ия, Сауытбек Ұсаұлы — бүкіл қазақ жартына осы «Ақбөпелерімен» мәшһүр. Дегенде, Саудекеңнің басқа да айтыстары, өлеңдері, әндері де аз емес еді. Әкініштісі, олары «Ұстағанның қолында, тістегеннің аузында» кеткен.

Міне, енді сәті түсіп, әжептеуір дерлік бір ізге түсіпті. Бұрынғы өткен өнерпаздың барлығы, сөз жоқ, зерттеушіге зәру. Зерделі, адал, ізденгіш зерттеушінің зейінін аударған ақын, әнші, сазгердің бағы жанар болар.

Тараз мемлекетітк университетінің аға оқытушысы Сәрсекүл Исматованың монографиясын осындай ойлармен қолға алған едік. Бірден айту керек, автор Сауытбек Ұсаұлының эпик, лирик, айтыскер ақын ретіндегі болмысын бірқыдыру тындырымды зерттеп, танымды дүние ұсына білген. Біздің «әжептәуір», «бірқыдыру» деп пәстарта сөйлеуіміздің ұштығы С.Исматоваға емес, С.Ұсаұлы шығармаларының тым шашырап кеткендігіне барып тіреледі. Дегенмен, Сауытбек шығармашылығы әдебиет зерттеушілерінің назарынан ешуақыт қағыс қалып керген емес.

Қазақтың қазіргі ғұлама ғалымдарының бірі — Мырзатай Жолдасбеков, әдебиетші Б.Адамбаев, жазушы Әбді Шынбатыров, шымкенттік Ө.Оспанұлы, шулық әдебиетшілер Уәш Асатов, Жақан Қожағұлов, Бақытжан Текебай, марқұм Қарауылбек Қазиев, халық ақыны Ж.Жантөбетұлы, т.б. там-тұмдап болса да Сауытбек шығармаларын әр жерден қолдарына іліккендерін жариялаған болатын. Солардың көбісінің көп үңілген көзі Саукеңнің жиені айтыс ақыны Смайыл Қалипанов болатын. Смайыл ақсақалдың қолындағы Сауытбек шығарадалары бір чемодан екен. Қулық-сұмдықтан ада Смайыл ата нағашысының шығармаларын жария бола берсін деп сұрағанға бере берген ғой. Оның қаншасы адал. Қаншасы арам қолға тап болды екен, бимәлім. Монография авторы да бұл жайды жақсы аңғарған.

Сауытбек Ұсаұлының өмірі мен шығармашылығы мені көптен қызықтыратын, азды-көпті білетінім де бар. Саукең — менің аталас атам, күнту. Содан да болар, ол кісі жөнінде үлкен-кіші бас қосқан жерде әңгіме бола қалса, қандай да бір дерек-дәйек күткендер маған қарайды. Ұлтымыздың мақтанына айналған ағамыз Шерхан Мұртаза: «Сен неғып Сауытбек жөнінде шығарма жазбай жүрсің?» — деп тұқыртып та алған. Осы тілекті қазіргі қатарымда жүрген қаламгерлер де айтады. Әрине, белгілі тұлға жөнінде шығарма жазу үшін бір ғана аталас болғаның аз. Ол үшін. кейіпкерің болар тұлғаның өскен ортасын, өмірін, егер ол өнер адамы болса, шығармашылығын жақсы білуің керек. Міне, маған осылар жетпей жүретін, Сәрсекүл Исматованың монографиясымен танысқан соң менің Сауытбек Ұсаұлын тану көкжиегім қандай да бір әрекетке баруға жетерліктей болып кеңіді.

Сауытбекті жұрт көбіне «Ақбөпе» әнінің авторы деп бағалайтын. Ия, көзін көргендердің айтуынша, ол — сөзін де, әнін де өзі шығарған, өзі тамаша орындаушы да болған кәдімгі қазақ сал-серісінің асқан өкілі. Мен өзімнің «Мен — апамның баласымын» атты романына «Ақбөпе» дастанын енгізіп, отбасы түгел отырғанда дауыстап оқып бергенімді жаздым. Сонда әкемнің мынандай сөз айтатыны бар:

— Жөн екен. Бұл бәрі емес, біразы екен. Саукең мұны бір түн жырлайды екен. «Ақбөпенің» әні де бар.

Әкемнің осы сөзінің анықтығына С.Исматова монографиясынан толық жауап алып отырмын.

Сәрсекүл былай деп тұжырымдайды: «…Сауытбек сол күйікпен сол жерде атақты «Ақбөпе» әнін шығарып, әлемге бақытсыз махаббатын жария етеді. Ән артынан ақын «Ақбөпе» дастанын тудырады. Сауытбектің Ақбөпемен айтысы, «Ақбөпе» өлеңі мен «Ақбөпе» әні, «Ақбөпе» дастаны ортақ бір тақырыпта үш жанрдың бірлескен циклы ретінде қазақ мәдениеті тарихында бұрын-соңды болмаған өзгеше құбылыс». Өте дұрыс, әділ баға.

С.Исматованың мына монографиясын оқыған соң Сауытбектің әдебиет пен өнердің барлық саласында өрен жүйрік екенін ерекше сезініп, ерен қуанышқа кенеліп отырған жай бар. Әмісе Саукеңнің «Ақбөпе» әніне ауып келген көңіл құрғыр оның басқа жанрда басын оздырғысы келмейді. Алайда, Саукең айтыс өнерінің ақтаңгері екен. Оның біз бұрыннан білетін інісі Сыбанбекпен айтысы Сәрсекүл талдаған Майса қызбен және Ақбөпемен айтыста-ры нағыз інжу-маржан деген ой түйгізіп отыр.

Саукең айтыстарында өмірдің боямасыз шындығы бар. Сауатбектің айтыс өнеріне ден қоюы інісі Сыбанбекпен сөз қағыстырудан басталады. Ағайынды екі ақын осы айтыстарында өздерінің кедейліктерін ашына жырлайды, алайда армандарына жететіндіктеріне сенімді екендіктерін реалистік тұрғыда жария етеді.

Сауытбек алты ағайынды: Зәуірбек, Күсебек, Сауытбек, Іңкәрбек, Тәтелбек, Сыбанбек. Бұлардың Сауытбегі мен Сыбанбегі — ақын, Тәтелбек — күйші, қалғандары — шаруа. Сауытбек пен Сыбанбектің айтысында ағайынды алты кедей жігіттің хал-ахуалы адам аярлыктай болып көрініс алған.

Қараңыз, Сауытбек:

Сыбанжан, жүр дегенде қалдың неғып,

Өте ме сенің күнің жылқы бағып.

Бола ма тәуір жігіт деп ойлаушы ем,

Қор болдың Жеріндіктің отын жағып, — деп қағытса Сыбанбек:

Басыма жарасымды кидім тымақ,

Ауылым Майтөбеден кетпейді ұзап.

Баққаным менің жылқы зиян емес,

Бөркімді киіп жүрсің тойға сұрап, — деп жауап қатады.

Бүған Сауытбек былайша ренжігендей болады: Бетіме бір бөркіңді еттің салық, Мінеки, қимай тұрсаң, қалғың алып. Саған міндет қылып мен неге айтпаймын, Жасыңда арқалаттың жетім қалып.



Сыбанбектің жауабы тіптен әдемі:

Рас-ау, жас күнімде асырадың,

Намыс қып оның несін жасырамын.

Отын жақ Жеріндіктің дегеніңе,

Азырақ бауырлықпен ашынамын.

Осы бір кішкентай үзіндіде үлкен өмір бар.

Жасынан жетім қалып, Жеріндік деген бай әйелдің жылқысын бағып жүрген іні Сыбанбектің, оны арқасына салып асыраған қамқор, бүгінде тойға киер киімі жоқ ақын Сауытбектің шер-мұңы — бұл айтыс. Сол заманның шындығы шырқырайды мұнда.

С.Исматова Сауытбектің Майса қызбен айтысын тамаша талдайды, «…көркем қыз бен жігіт айтысының қорын байытатын озық тумалардың бірі» деп қорытынды жасайды.

Біздіңше, Саукең — көп айтысқан ақын. С.Исматова да оның біразын атап өтеді. Ақын айтыстарының ішіндегі шоқтығы биігі — Ақбөпемен айтысы.

Кенесары хан жасағының құрамында келіп Шу бойына тұрактан қалған отыз үйлі қыпшақтың қызы, ақмаңдай ару Ақбөпе мен Сауытбектің айтысы — бағасын толық алып болмаған айтыс. Сәрсекүл Исматова бұл ретте орнықты да батыл қадамға барған.

Тор жайсам деп едіңіз тұйғын құсқа,

Оралсын. Торыңыздың жолын нұсқа.

Ойлаған мақсатыңыз орындалсын,

Созыңыз қолыңызды, қолымда ұста.

Сауытбек, ақ тұйғынға қолыңды кер,

Қолыңа қондырсаң, жұрт орында дер.

Қосамын тілегімді мен де сізге,

Қолымды қысып ұста, қолыңды бер.

Ақбөпенің бұлай ағынан жарылуы бұл айтыстың ХІХ ғасырдағы басқа айтыстардан озық екенін көрсетеді. Осыны жақсы аңғарған С.Исматова мынадай ой түйеді: «Біржан мен Сара айтысында Біржан да Сараға теңі емес адамға ұзатылып бара жатқанын айтқанда, Сара мүдіріп, айтыс токтайды. Ал, «Сауытбекпен Ақбөпе айтысында» Сауытбек Ақбөпенің теңі емес адамға ұзатылып бара жатқанын айтқанда, Ақбөпе мүдірмейді, одан шығатын жол іздеп, айтысушы жігітке қолын ұсынады, әрекет ойлап, қайшылыкты шешу қамына кіріседі. Сауытбек те таққан мінінде тұрып қалмай, қыз әрекетін дұрыс керіп, серт байласады. Драма шешілмейді, жалғасады».

Монографияда Саукеңнің әнші, сазгерлігі жайлы да кеңілге ұялатарлық пікірлер айтылады. Саукеңнің өлеңдері мен айтыстарына ешкімнің таласы жоқ, ал қазақ өнінің ең әдемісінің бірі «Ақбөпеге» суық қолын сумаңдатпақ болғандардың аз болмағаны мәлім. С.Исматова зерттеуінде «Ақбөпенің» Сауытбектің өні екендігіне еш күмән туғызбайтыкдай болып дәлелденген.

«Сауытбек Ұсаұлының «Ақбөпе», тағы басқа әндерін алғаш нотаға түсіріп, ұлттық мәдениет қорына енуіне себепші болған адам — Сәкек Сейфуллин» деп жазады С.Исматова.

Бұл ретте, әсіресе, осы еңбекте келтірілген Б.Ерзакович пікірі ерекше құнды. Ендеше, музыка білгірінің пікірін келтірейік: «озық классикалық үлгісіне «Ақбөпе» өнін де жатқызамыз. Оны XX ғасырдың сонау басында-ақ қазақ кеңес әдебиетінің негізін қалаушы Сәкен Сейфуллиннің (1894–1939) әндетуімен А.В.Затаевич жазып алған. Алайда А.В.Затаевичтің жазғанымен (мәтінсіз) біздің үлгіміз арасында біршама айырмашылық бар, Әннің көркемдік құндылығы мен әлеуметтік мәнділігі жоғары. «Ақбөпені» бізге қазақ өнерінің белгілі қайраткерлері, халық әндерінің әрі үлкен білгірі, әрі тамаша орындаушысы Құрманбек Жандарбеков айтып берді. Ол «Ақбөпені» Сауытбекпен кездескенде автордың өзінен үйреніп алған».

Музыка білгірі Б.Ерзакович Саукеңнің «Ақбөпесін» әдемілепталдап, жоғары бағалайды. Саукеңнің аса дарынды сазгер екендігін құяды құлаққа. «Акбөпе» өнін қазақтың белгілі әншілерінің көбісі орындаған, Жамал Омарованың, Құрманбек Жандарбековтің, Ғарифолла Құрманғалиевтің орындауындағы «Ақбөпе» радио-концерттерде өлсін-өлсін естіліп қалады. Бір ғажабы әртүрлі екпінмен, мақаммен шырқалады. Біз өз ауыздарынан естіп жүрген бүгінгі Аяз Бетбаев, Асылхан Шүңіреков орындаған «Ақбөпе» де екі түрлі ырғақпен әндетіледі. Бұл Сауытбектің Ақбөпесі тура-лы әртүрлі жағдайда әрқалай зар төккенін білдірсе керек. Жә, «Ақбөпе» әні әйтеуір бар, ал «тағы басқалары» қайда? Олар Саукеңнің кезін көріп, әнін тыңдаған қарттармен бірге келмеске кетіп барады. Олар Сауытбек туралы монография жазып отырған С.Исматованың да қармағына ілінбеген.

Сәрсекүл Исматова монографиясының ең табысты тұсы — Оңтүстік Қазақстан облысының Түлкібас ауданында тұрып, өмірден өткен (1902-1966ж.ж.) халық ақыны Белгібай Бектұрғановтың деректері. Белгібай — кезінде Саукең ауылында алты ай жаз жатып, айтулы ақын, әнші-сазгердің өз аузынан «Ақбөпені» де, тағы басқа шығармаларын да жазып, үйреніп алған ақын. Осы бай материалдарының негізінде «Ақбөпе мен Сауытбек» деп аталатын ұзақ дастанжыр жазады. Сәрсекүл Қазақ Ұлттық Ғылым Академиясының қорына Белгібай ақын тапсырған қолжазбаны тауып оқып, ғылыми айналымға түсірген.

Біз «Ақбөпені» өзі жоқта ұзатылып кеткен сүйген қызын Ұланның тұмсығына дейін қуып барып, ұлып қалған Сауытбектің зары деп білуші едік. Белгібай ақын түнемелдеп отырған көштің арты-нан қуып жетіп, ебін тауып Ақбөпесімен жолыққан Сауытбектің бақытты да қайғылы халін жырға қосыпты.

Көрінді таңның жарығы,

Құшақтасып қайғырып,

Кеттік деп енді зарығып,

Таң ата жылап айырылды, — деп аһ ұрады Белгібай ақын қос ғашықпен бірге.

Сәрсекүлге рахмет айтсақ, болар, өмірдің, өнердің драмасын алға тартып отыр.

Монография авторы Саукеңнің өмірде көрген қуаныш-қайғысы жөнінде өлеңдерінің қолына түскендерін келтіріп, олардың қандай жағдайда туындағаны жайлы жақсы талдау түсінік береді. «Садыр болысқа», «Сауытбектің Солтыбайға амандасуы» тәрізді жырлары — өмір шындығы. «Сауытбектің Тұрармен амандасуы», «Сәкенге жолдауы» Саукеңнің ұзақ толғауға да сарабдалдығын көрсетеді. Сонымен бірге, ақынның соқтықпалы, соқпақсыз өмірінен мол дерекбереді.

Біз Сәрсекүл Исматованың осы шағын, тап-тұйнақтай ғылыми еңбегіне таңданыс білдірсек те болады. Мұнда ел аузында онсыз да еленіп жүрген Сауытбектің өмірі мен шығармашылығының мәлім және беймәлім тұстары жылы, сондай-ақ жинақы, ғылыми тұрғыдан нақты да дәлелді өрнектелген. Ең бастысы, зерттеуші Сауытбектің бағасына жеткен. Оның бәрін айтып жату артық болар, дегенмен Сәрсекүлдің «Сауытбек — айтулы айтыскер ақын. Қыз-жігіт айтысының озық үлгілерін жасаған майталман жүйрік… Сауыт-бек өлеңдері, дастандары-көркемдігі биік тұрған шығармалар», т.б. пікірлерін разы көңілмен атап өткен ләзім.

Монография әдебиет білгірі профессор Мекемтас Мырзахметұлының, филология ғылымдарының докторы Зейнол-Ғабден Бисенғалидың пікірін білдірулерінен кейін барып жарық көрген. Мұның өзі де бұл еңбектің құндылығының айғағы.

Ежелден қалыптасқан дәстүрмен «әттеген-айларды» да айта кету керек шығар. Бұл тұрғыда кітаптағы әріп қателеріне көп көңіл бөлінбегені өкінішті. Өйткені, әріптердің ауысып түсуі сөздің мағынасын өзгертіп жібергуе дейін барған. Автордың осы жағына мұқият болғаны жөн еді. Сауытбектің ақындық, азаматтық ортасы деген мәселелерді С.Исматованың өзі де айтып отыр. Жам-был бабамыздың ізбасарлары, шәкірттері, жоғарыдағы Шу бойы ақындары Бармақ, Қылышбай, Майса қыз, Жақсыбай, Ашаның алты салы, соның ішінде, әсіресе, Сауытбекпен аталас Жидебай ақын-шешеннің шығармашылығымен Саукең туындыларын, өмірін өзектестіре, монографиядағыдан кеңірек қамтып баяндағанда жақсы болатын еді.

Сөз соңында айтарым: Сәрсекүл Исматова Сауытбектану жөнінде сауатты еңбек жазған. Өзі бұл еңбегін бұдан әрі ендеп те, бойлап та ұлғайта түсуді кездеп отыр екен, іске сәт!

«ҰШҚАН ҰЯ» — ҰЛТТЫҚ ШЫҒАРМА

Ұлтымыздың біртума ұлы, даңқты қолбасшы Бауыржан Момышұлы — үлкен жазушы да. Баукеңнің өзі бастан-аяқ қатысқан Ұлы Отан соғысындағы қаруластарының теңдессіз ерлігі жайлы төл туындылары, оның аузынан жазып алып, бір әрпін өзгертпей қағазға түсірген Александр Бек пен Әзілхан Нұршайықовтың та-маша романдары әлемді шарлап кеткелі қашан.

Баукеңді әдебиеттің биік тұғырына көтерген шығармасы — «Ұшқан ұя» кітабы. Бұл кітабы үшін ол Қазақстан Республикасының мемлекеттік сыйлығына ие болған.

Кезінде бұл кітап туралы белгілі қазақ қаламгерлері Тәкен Әлімқұлов, Сәуірбек Бақбергенов, Рамазан Тоқтаров, Әміртай Бөриев және басқалар тебірене қалам тербепті. Біздің мақсатымыз — «Ұшқан үяға» бүгінгі күн тұрғысынан үңілу.

Бірден айту керек, Бауыржан Момышұлының «Ұшқан ұя» кітабы — нағыз ұлттық шығарма.

«Куба әсерлері» кітабында Баукең, жалпы, өзі қалам тербеп жүрген тақырыптары, оның алғашқысы жөнінде былай дейді:

«СССР азаматы тұлғасындағьі қазақтың қалыптасу процесі. Бұл тақырыптың өзі 1911–1941 жылдар аралығын қамтиды. Осы тақырыпты игеру үстінде менің «Біздің семья» («Ұшқан ұя») деген кітабым және бірнеше әңгімелерім жарық көрді».

Ия, солай, жазушы өткен ғасырдың отыз жылын қамтитын үлкен шығарма жазуды жоспарлаған. Алайда оның орында-луы «Адамның айтқаны болмайды, алланың дегені боладыға» сайған, толық жүзеге аспаған. Бұл жөнінде баласы Бақытжанмен әңгімелесіп отырып Баукең: «Өзім жайында айтайын. «Біздің үй» деген кітаты жаздым да, оны әрі қарай жалғастыра алмадым», — дейді. Бір жақсы жері шамамен қазақтардың 1911–1920 жылдар бедеріндегі тыныс-тіршілігі өмірдің өзінен ойып алынып, аса дәл де нанымды етіп бейнеленген тамаша шығарма — «Ұшқан ұя» игілігімізге айналған.

Өзі де, сөзі де өткір, батыр Бауыржан «Ұшқан ұяда» қазақ халқының өмір тынысын кең, қапысыз қамтып, оймақтайдан соқталы ой түйіп, өн бойына өң шындық тұнған шығарма жазған.

Адамның ең аяулы, ең ыстық, кейінгі бүкіл өміріне өзек болар ақыл-ойы қалыптасатын, тірісінде есінен де, түсінен де кетпейтін кезі — балалық шағы.

Балалық шағын еске алып, келелі шығарма жазбаған жазушы кемде-кем. Олардың есімдерін атар болсақ, ұзыннан-ұзақ тізім түзілер еді. Оны қойып, «Ұшқан ұя» туралы таратып айтайық. Баукенің өзі оны «жеке азамат әңгімесі» — дейді. Біз айтамыз: әңгіме болғанда қандай! Ғажап!

«Ұшқан ұя» — сан қырлы, алуан бедерлі, айтарлықтай күрделі шығарма. Бір қарағанда ол анау айтқан көлемді дүние емес, бірақ «кішкентай ғана қара тас, атан түйе көтере алмастың» дәл өзі. Баукеңнің өзі оған ен тақпаған, жанр жамамаған, «Біздің от-басы» деген де қойған. Оны орыс тілінен қазақшаға аударған Тұтқабай Иманбеков «Ұшқан ұя» деп атаған. Біз білеміз, Баукеңнің келісімінсіз жан адам ол кісінің жазғанының да, айтқанының да жарты сөзін өзгертіп көрген емес. Тұтқабай да сөйткен, соған орай біз де «Ұшқан ұя» деп сөйлеуге мәжбүрміз.

Рас, асау, ашулы полковниктің бұл асқан шығармасы алғаш рет 1956 жылы орыс тілінде Ресейдің Калинин қаласында жарық көрді. «Баспадан» деп берілген аннотацияда бұл әзірше автор ойлаған өмірбаяндық үлкен романның басы ғана делінген.

Қалай дегенде де «Ұшқан ұя» — осы күйінде бас-аяғы жұп-жүмыр, кесек шығарма.

«ұшқан ұяның» ұлттық сипаты оның алғашқы беттерінен-ақ аңғарылады. Бауыржанның атасы Имаштың, әжесі Қызтумастың әрекеттері нағыз қазақы қалпымыздың қалыбынан шыққан. Қазақ халқы ұрпағының келешегіне ешуақыт енжар қарамаған.

Бауыржанның әжесі «аса ажарлы, ақ дидарлы кісі екен», атасы «қазанның түп күйесінде» қара болыпты. Әжесі немерелерінің жиіркенбей сүйетіндей болып туғанын қалап, балаларына ай көрікті ақ перизатқа үйлен деген қатаң талап қояды. Содан да ұлының үлкені — Момыш отыз үш жасында бір-ақ үйленеді.

Қазақ перзентінің бәрін жақсы көрген, бірақ ұл баланың жөні бөлек. Әбден күттіріп барып, төрт қыздан кейін келеді өмірге Бауыржан. Сонда, шілдехана тойында тоқсан бір жастағы Имаш ба-басы былай деп бата берген екен:

Алатаудың қыраны мол еді -

Қырағы болсын, қүлыным.

Қойнауы суға мол еді -

Бұлағы болсын, құлыным.

Елдің тілегі зор еді -

Шырағы болсын, құлыным.

Ата тілегі оң еді -

Құмары болсын, құлыным.

Бұл жер батырлар төрі еді -

Сыңары болсын, құлыным.

Бауыржанның анасы Рәзия — қазақ келіні.

Мен «Қазақ келіні» деген сөздің алдына әдейі ешқандай анықтауыш қоспай айтып отырмын. Шешесінен үш жасында жетім қалған, оны әжесі мен әкесінің әңгімелерінен ғана білетін жазу-шы Бауыржан ол кісі туралы көп жаза алмайтын еді. Сөйте тұра, кішкентай бір өмір үзігі арқылы-ақ білікті, ұлттық салт-дәстүрімізге жетік, ибалы, иманды қазақ келінінің жақсы болмысын өте әдемі әрі дәл бейнелеген,

Ерте көктемде ағаш көшетін отырғызып жүрген атасының алдына екі-үш айлық Бауыржанды әкеліп:

— Атасының қолын үзартып, қолқабыс беруге келді, - депті Рәзия ізетпен иіліп.

Неткен инабаттылық! Ата дәстүрімізге адалдық-ақ қой, шіркін!

«Ұшқан ұяның» өзінен үзінді келтірейік. «Атам еміреніп мені алақанына алыпты. Қолыма жас бұтақ ұстатып:

Құрық деп берсем — құл болма,

Шыбық деп берсем — шіл болма.

Бәрінен де, шырағым,

Баяны жоқ ұл болма,

— деп келініне мені қайтып берген екен.

Атасымен алғашқы дидарласуының құрметіне деп, алғашқы өсиет өмірлік өнеге болсын деп әкем сол күні кешке мал сойып ауыл ақсақалдарының басын қайта қосыпты».

Баукең Имаш бабасының екі рет қол жайып, сақалын сипағанының біріншісін бата, екіншісін есиет деп біледі. Екеуі де сағынтып дүниеге келген ұлдың жақсы азамат болуына арналып айтылған тілек. Екеуі де — жаттанды емес, шын көңілден шыққан сәз. Екеуі де біздің халқымыздың шешендік өнері үлгісімен аяқ астынан суырып салып айтылған сез. Міне, енді кітапты сол дара қарияның дана сөзінің қабыл болғанын біліп отырып оқығанның өзі қандай жақсы! Халқымыздың ойға зерек, сөзге жүйріктігін сезінуіміз қандай жақсы! Ия, Бауыржан атасының батасы дарып, өсиет-тілегін орындаған азамат болып еседі. «Атадан ұл туса игі, ата жолын қуса игі» — деген бабалар арманының терең мәнін ұға түсетініміз қандай жақсы.

Осы жерде айтқан ләзім, Шерхан Мұртаза Баукең жөніндегі «Ноқтаға басы сыймаған» атты драмасын осы аяулы детальды ойнатып пайдаланудан бастайды. Спектакльді көрген жұрт Имаш атамыздың тебірене айтқан бата-өсиетіне қатты ұйып, қайран қалған.

«Ұшқан ұя» — терең теңіздің түбінен терілген ең осындай інжу-маржан тізілген дүние, батыр Баукең бала Бауыржан күнін егіліп еске түсіреді.

Кітап кейіпкері — халқымыздың даңқты перзенті Бауыржан Момышұлының ет жақындары. Баукең олардың бір де біреуіне бүйрегі бұрмай, ешқайсының болмысын бұрмаламай, өзді-өз мінез-құлыктарымен бедерлейді.

«Бала қиялы кергендерінен көлемді ой түйіп жатпайды, қайта үзік-үзік үміттің өзінен рахат сезімге бөлене береді. Дәл қазір кез алдыма сонау сәби кездегі қызық пен қуаныштың елестері түйдек-түйдек жаңғырып, жанымды жай таптырмай отыр».

Рас сөз. Балаларға арнап шығарма жазған жазушылардың бәрі дерлік есінде қалған «үзік-үзік үмітті» сүзіп кәдеге жаратады. Баукең де сөйткен. Баукеңнің есінде қалғандары аса зерек адамның айтуымен адам жанын айрықша баурайды. Көлемі шап-шағын «үміттердің» салмағы зіл қара тас, бәрі ұсынықты ой түйгізеді.

Солардың бірінде әжесінің жанында жатқан бес-алты жастағы Бауыржан жарым түнде оянып кетіп, қораның екінші бетіндегі әкесі жатқан үйге беттейді. Ертесіне үйдегілер оны екі ботаның ортасында ұйықтап жатқан жерінен тауып алады. Әкесі мейірлене күледі, әжесі қатты ашуланады. Бәрі бала қылығының астарын түсінеді, бірақ ешкім тіс жарып ештеңе айтпайды. Ләм-мим деу артық, бәрі түсінікті. Баланың әкесін жақсы көретінін білдіруін қалай әдемі тауып жазған Баукең?!

Шешесінен үш жасында жетім қалған Бауыржан да, бұл отбасының басқа балаларының бәрі де әжесінің бауырында өседі.

Бауыржанның әжесі — Қызтумас ана — қазақ әдебиеті әжелер галлереясындағы ең жарқын да аяулы бейнелердің бірі. Бұл адам бір үй емес, бүкіл әулеттің қамқор анасы, ақылшысы. Баукеңнің әжесі — асқан ақылды, халқымыздың ұшан теңіз ақыл-ұлағатын бойына мол сіңірген, солардың бәрін немерелерінің бойына да-рыта алған адам.

Баукеңнің өзіне сөз берелік:

«— Дүние тарихы, жаратылыс шежіресі, жан-жануар болмысы жайлы алғашқы әңгімені әжемнен естігенімді, адамзат қауымының қалыптасуы туралы тұңғыш мағлұматты әжемнен алғанымды қалай ғана ұмытармын…»

Ананың бесік әнін, әженің ертегілерін құлағына құйып өспеген баланың көкірек көзі көр болатыны әлімсақтан белгілі. Бала Бауыржанның дана Баукеңе айналуының бастауы әжесінің ғажайып ертегілеріне қанығып өсуінде екені айдан анық.

Бұл тұрғыда ұлы Бауыржанның әжесі Қызтумаспен ұлы Абайдың әжесі Зеренің ұқсастығы байқалады. Зере әжемізді ұлы Мұхтар Әуезов сүйсіне жазса, Қызтумас әжемізді ұлы Бауыржан Момышұлы елжіреп еске алады. Екі әже де қазақтың қайталанбас ұлдарын өмірене сүйіп, немерелерінің бойына қазақтың ең жақсы қасиеттерін еккен, адам болуды ардақтауға бағыттаған.

Қызтумас әжей балалары мен немерелеріне асқан ақылшы болумен бірге әділ, қатал тәрбиеші де. Бұл жөнінде көп айтуға болады, әжей өзінің тәрбиешілік қызметін мейірімін төгіп отырып та жүзеге асырады. Бұл жерде, әсіресе, тым қызу қанды, ұрма-соқпа кенже немересі Момынқұлға деген мейірімділігі адамның ет жүрегін елжіретеді.

Баласының әрбір әбес қылығына шыж-быж болатын әжеміздің ендігі бір сәтте: Қай жерің ауырады, құлыным? Сусын берейін бе? Жастығың

жайсыз емес пе? — деп елпең қағуы қағылезділік емес, қазақы

мінез.

Айналып қана кетейін апалар-ай, сендердің ашуларыңның бары осы ғой. Олар балаларын осындай жұмсақ ашумен де тәрбиелеген.

Бауыржан Момышұлы — кемел ойлайтын кенен, ұсақ-түйектен аулақ, жасқауды білмейтін өжет, ойындағысын ірікпей айтатын өткір, барлық тірлігі батыр адам.

«Ұшқан ұяны» оқыған адам Бауыржанға тағдыр берген талай қасиеттің туп-төркіні оның тегіне тірелетінін айнытпай аңғарады. Бауыржанның өз жұрты да, ңағашы жұрты да — кесек. Бауыржан өз тегінің парқын біліп өскен бала.

Бауыржанның «орта бойлы, орақ мұрын, от жанарлы шымыр шал» Имаш атасы баласы Момыш «атжалын тартып мініп, бозбала халге жеткенде шаруа билігін соның қолына берген. «Ауылдағы келін-кепшікті бір шыбықпен айдайтын адуынды Қызтумас» өжейдің өзі де:

- Момыштан сұраңдар, Момыш біледі, - деп отырады екен».

Сол кездегі қазақ ауылына тән мәселелер — алыс-беріс, көшіқон, жер мәселесі, ас-той, дау-думай жайы — бәр-бәрі Момыштың араласуынсыз шешілмеген. Бауыржанның әкесі араласқан ісінің бәрін тындырымды атқарған. Затында салауатты, әділ, бекзат адам ерелі тірлік терінен көрінген.

Реалист жазушы Бауыржан әдеби әдістерді молынан пайда-лана отырып, әкесінің образын өте жақсы сомдаған. Момыш — ел-жұртқа қисса оқып беретін зерекбала, жастық желікпен қыздармен айтысқа түскен ақын, өз бетімен тырбанып жүріп сауатын ашқан молда, өмір ағымына ілесе алатын білімді адам, қиындыққа қарамай балаларының бәрін аяқтандырған аяулы әке.

«Үйдің жақсы болмағы ағашынан, жігіттің жақсы болмағы нағашыдан» деген аталы сөз бар қазақта. Әлбетте, қазақ мұны жақсы жиенге айтқан. Бауыржанның әкесі Момыш осындай жақсы жиен болған.

Жазушы әкесі Момыштың нағашы атасы Текебайдың парасаты мол ақсақал, нағашы ағасы Серкебайдың арсың-күрсіңдеу, алайда әділеттіліктің ақ жолына басын тигізуге әзір шалт мінезін кішкентай-кішкентай өмір үзіктер! арқылы-ақ әдемі бейнелейді.

Серкебайдың шектен шығып бара жатқан Момынқұлды қыржақтап-тыржақтағанына, әкпесі Қызтумастың қарсылығына қарамай, ауылына алып кетіп, екі жыл үстіне ұзын ақ шапан кигізіп, басына сәлде оратып оқуға үңілдіріп қойғаны ұрпақ тәрбиесіне біздің қазақтың ерекше назар аударатындығының көрінісі іспетті.

Сайлаудың ел ішін бұзатыны ежелден белгілі. Момыштың жас жігіт кезінде өткен сайлауда Текебай мен Талас Алатауының бөктерін жайлаған жаңабайдан шыққан атақты Байзақ датқаның баласы Қабылбеқ бақталас болады.

Сайлауда бақталасының үстінен арызды қарша борату — сол кездің бір жиіркенішті көрінісі. Қабылбекжағы да сөйтеді. Олардың жаласына шыдай алмаған Текебайдың отыз жасар ұлы Серкебай жасақ жинап барып, Қабылбектің ауылына ат ойнатып, аузына келгендерін айтады.

Сонда Қабылбек тырс етпепті. Қайта ашу кернеген ауыл жігіттеріне:

- Тоқтат! — деп ақырып қалған. — Опық жейтін сол Серкебайдың өзі болады әлі, - депті.

Ал, жау шапқандай болып келген баласына Текебай:

— Ақымақ! — депті.

Үш күн дегенде Серкебай әкесіне келіп, аяғына жығылады.

- Мені құдай сыйлады. Өзімнен жиырма жас үлкен Қабылбектің бетінен алып, тілім тиді. Ел көзіне қарайтын бет қалмады.

Ақыры, әкелі-балалы екеуі Қабылбектің алдына кешірім сұрап келеді.

Сондағы Қабылбектің айтқаны айқайға сүрең қосып отыратын парықсыздарға сабақ боларлық-ақ.

- О, текті би Текебай! Сенің балаңның айыбынан менің айыбым асып кетті білем. Аға болса да сені мен аттан түспей тыңдаппын-ау. Сен кешіремісің мені?! Бұл әдепсіздігім бүкіл әулетімізге таңба болатын болды ғой, ой, әттеген-ай. Ат-шапан айып сенен емес, менен, ақсақал! — деп үстіндегі зерлі шекпенін шешіп Текебайдың иығына жауыпты. Сөйтіп тұрып Жаңабай жағына қарап:





— Уа, ағайын! Сайлауда Текебайға дауысберіңдер! Мен қойдым дауысқа түскенді! — деп айқай салған.

Қандай әдемі, қазақы мәрт мінез.

Коммунистік идеология би-болысты, бай атаулыны түгелдей жексұрын деп үйретіп, бас шұлғытып қойған заманда Баукең осы бір кішкентай деталь арқылы олардың адамгершілігін ардақтап жазады. Өйткені, Баукең — қазағын сүйетін, қазағының қадір-қасиетіне жеткен биік тұғырлы тұлға, жазушы.

Адам — өз заманының перзенті, соның отын оттап, суын ішеді, сөзін сөйлеп, ісін істейді, қас-қабағын күйттеп, дәмін татады. Текебай би мен Қабылбек болыс та солай. Соны жақсы ұққан жазушы: «олардың аттандаулы аламантасыр өміріндегі бір парасатты сәт әлгі сол екеуі де аттан түсіп, бір-бірінен кешірім сұраған кез екен» деген әдемі байлам айтады.

Қазақ халқының өміріндегі келеңсіз бір тірлік — қалың мал. Та-лай арудың көз жасын ағызып, талай кедей жігіттің жігерін құм ектен бұл кесепат та ілігіпті Баукең қаламына.

«… Мал бергені барады алып кетіп,

Кедейшілік қолымды кесіп отыр», — деген Сауытбектің Ақбөпесіне қолы жете алмай, «тағылық заңына лағнет» айтып, күңіренген зарын мысалға келтіріп алып, Зәпира сұлудың зарлы өмірін жан ашырлық етіп баяндаған.

Кітапқа тағы бір қазақ әйелінің тәлекке түскен тағдыры арқау болған. Ол — күйеуінің күдігіне нақақтан күйген Зәуре.

Осы тұста негізсіз күмән тағылған Момынқұл мен намысы аяққа тапталған Зәуренің, бұл іске билік жүргізген Жарымбет ақсақалдың сөздері шешендіктің үлгісіндей болып түзілген. Ұшқыр ой, мірдің оғындай өткір сөз, сол кездегі жиналғандардың да, бүгінгі оқырманның да сай сүйегін сырқыратады.

«Шын жыласа, соқыр көзден жас шығады», — демекші, Зәурені де, Момынқұлды да шешен еткен, Жарымбет ақсақалға кетіп бара жатқан Зәуреге «тоқта» деп айтқызбаған жайт, адам арының аяққа басылуынан асқан әділетсіздіктің болмайтындығы.

Момыштың інісіне: «Есуас болсаң да бүгін өзіңді ақылды ұстадың», — деп разы болуы да халқымыздың әділеттілікті әркез әспеттейтінің бір көрінісіндей.

Бауыржан Момышұлы 1942 жылғы қазанның 18-інде майдан-нан «Абай» романын авторына жазған. «Ардакты Мұхтар аға» де-ген хатында қысқа да нұсқа ойларын айтады. Хаттың бір жерінде мынандай сөздер бар: «Қазақтың салт-санасы, әдет-ғұрпы толық, айқын, көркем көрсетілген (мен олардың шет-жағасын көргенмін, сондықтан түсініп, біліп отырмын, тек айтылған сез деп таппаңыз)».

Баукең өзі керген «шет-жағасын» «Ұшқан ұяда» тек ғажап деген сөзге ғана лайықты, кел-кесір қылып жазған. Бауыржанның екінші әкпесі (ия, әпкесі емес «әпке» деген сөз Дулат Исабековтің осы аттас драмасынан кейін пайда болды. Баукең тіптен орысша да әкпе деп жазады: «Зачем ты, акпэ, мне родила такого племянника?» «Наша семья») Үбиянды ұзату кезіндегі қазақтың тұрмыстық салт-жоралғыларының қызға құда түсуден ол келін болғанға дейінгі аралықтағы жен-жосықты жасау кәдімгі бір әдемі сценарий іспетті. Баукең, әлбетте, бұлайша анық-қанық етіп тектен-тек жазбаған. Қазақ тілі, ділі, салт-дөстүрі туралы әркез шын жанашырлық танытып отырған Баукең осыншама әсерлі әрі жанды етіп әдейі жазған. Ана тілімізден, ата салтымыздан айы-рылып, анығы қызыл империя алыстатып бара жатқан сол тұста қыз ұзату, келін түсіру жайын осыншама кең келемде, соншама байыбына барып, қызығушылық туғызатындай етіп суреттеу — Баукеңнің кең ойлап, кемел пішкенінің жемісі, Баукеңнің қазақ деп соққан алып жүрегінің алапат дүрсілі.

Осы тұста «Ұшқан ұядағы» қызды құтты орнына қондырудың жай-жапсарын бастан-аяқ жазуы Бауыржан Момышұлының ұлы ағасы Мұхтар Әуезовпен үндес болғанын атап айтқан жөн. Мұхаң Абай мен Ділдәнің отау құру жайын оқиғаға ұл жағынан еніп суреттесе, Баукең қыз жағынан кіріп толғайды. Әрине, Абай мен Ділдәнің үйлену тойы екі апайтөс байдың ас та төк байлығын, мырзалығын бір-бірінен асыру бәсекесі райында өтеді. Ал, Үбианды ұзату үрім-бұтағымен намыстан жаралған Момыштың жоқты бар еткен жанкешті әрекетімен жақсы мәресіне жетеді. Аюбайдың әкесі Майлыбай да бай емес, сөйте тұра ол да ел-жұртымен келіндерінің ақ босаға аттау тойына барын салады.

Қазақта үміт артқан баласын ерте бастан ел-жұрт жиналып көңілденетін, кесем сөз айтылатын думанды ортаға, қарама-қарсы жақтар шарпысып, айтысатын даулы жерге қатыстыратын бір жақсы үрдіс болған.

«Әке — балаға сыншы». Момыш сияқты ақылды әкенің жөні-бір бөлек. Момыш Бауыржанды жасынан атына міңгестіріп алқалы жиынның бәріне алып барып жүреді. Олардан көргендері Бауыржанға үлкен сабақ болады. Егер әкесі олай етпеген болса, «Ұшқан ұядағы» өткен ғасырдың екінші он жылдығындағы қазақ ауылының тұрмыс-тіршілігі дәл осыншама толыққанды болып көрініс алмаған болар еді. Сондай басқосулардан болмаса, Жарымбет, Аққұл, тағы басқа дана да дара қарттардың ақылсөзін тындамаса, ауылға жаңалықтың лебін әкелген білімдар саясаткер Сыдық Аблановтың елім деп соққан жүрек лүпілін, лұғатын естімесе, Бауыржан зерделі, зейінді болып есер ме еді, жоқ па, кім білген.

Бір нәрсе анық — Бауыржан Момышұлына батырлық та, даналықта езі шексіз сүйген қазақ дейтін халқынан, ұшқан ұясынан жұғысты болған. Баукеңнің «Ұшқан ұяда» біздің халқымызға тән асыл қасиеттің бәрін асқақта жазуының сыры да осында.



АБАЙТАНУШЫ АҒА

Мекемтас ағаны танып, біліп, араласа бастағаныма кеп болған жоқ, бас-аяғы бес жылдың жүзі дерлік қана уақыт өтті. Соның белгісі — ғұлама ғалым ағаның 2000 жылы жарық көрген «Айналған аты аңызға Момышұлы» атты кітабына қойған мына қолтаңбасы: «Кештетіп табысқан бала көңіл Әлдиханға ағалық көңілден ескерме. 4.10.2000».

Ия, ескерме. Бауыржан ағамыз қолтаңбаларын осылай түйеді екен. Мекемтас көкеміз де ұлы ұстазы әрі ет жақын ағасынша осылай жазыпты.

Міне, содан бері Мекең ағалық, мен інілік көңілден айныған емеспіз.

Біз сияқты әдебиеттің айналасында жүргендер түгілі қалың қазаққа белгілі ғалым ағамыздың Тараз қаласына қоныс аударып келгені, әлбетте, елеулі оқиға. Қазақ әдебиеттану ғылымындағы мұндай белгілі тұлғаның облыстың осы сал адағы тыныс-тірлішігіне сілкініс әкелері сөзсіз еді, солай болды да.

Мұның үстіне Мекең ұлтымызға, туған тілімізге, ділімізге жаппай ден қойған кезде келді Таразға. Дәл осы кезде көл-көсір білімімен көсіле сөйлер бір білімдар қажет еді біздің өлкемізге. Сол кісі Қазақстан Республикасы Мемлекеттіксыйлығының иегері, профессор Мекемтас Мырзахметұлы болып шықты.

Сол жылдары облыс баспасөзінің көшбасшысы — «Ақ жолдың» тізгінін ұстаған мен халықтың өткені жөніндегі материалдарға кең жол ашатын едім. Меніңше, тарихи, әдеби, мәдени мүдделерімізді сөз еткен материалдар аз жарияланбаған сияқты. Сауатсыз, жазба әдебиеті, көне мәдениеті жоқ бұратана деп тұқыртып тастаған еліміздің бай мұраларына әділ бағаны шын таланттылар ғана берсе керек. Ондай адамның қол жетер жерде болғаны қандай жақсы Біз атақты ғалыммен шығармашылық байланыс орнаттық.

Мекеңнің редакцияға әкеліп тапсыратын мақалалары мен сөздері тым өткір. Оның көбінде бұрын ешкім жеріне жеткізіп айтып көрмеген қомақты ойлар тұнып тұратын. Ғасырлар бойы құқай көрген, шектеудің шеңберіне қамалған халықтың мұң-шерін айту қашан оңай болған?! Оның үстіне Мекең — бүгінгі тірлікке сын көзбен қарайтын талғампаз, ойлы адам. Ғылым-білім, дауы бітпейтін тіл проблемалары жөнінде біреуге жағатын, біреуге жақпайтын кесімді, өткір материалдар ұсынды «Ақ жолға». Мен бір де біреуінің мұртын бұзбай жарыққа шығардым.

Бір нәрсе ерекше атап өтуге тұрарлық — ол тарихты әдебиет арқылы танытты бізге. Алып Ер Тоңа, шығыс әдебиетінің жауһарлары туралы терең зерттеулері, нақты да дәл ғылыми тұжырымдары тұшындырып қана қоймайтын, таңдандыратын да.

Мекемтас Мырзахметұлын республиканың ғылыми элитасы аса білгір абайтанушы деп біледі. Абайдың жүрегінің түбіне терең бойлаған адам саусақпен санарлық. Соның бірі — Мекең ағамыз болғаны қандай ғанибет!

Мекең қаншама асқан абайтанушы болса, соншама бауыржантанушы да. Оның бастамасымен өткен жылдан бері «Бауыржан Момышұлы мұралары

XXI ғасыр көгінде» атты ғылыми-зерттеу орталығы ашылып, жұмыс істеп жатыр. Орталық-жұмысына профессор ағамыз жетекшілік етеді.

Осы жылдың басынан бері орталыкта мен де еңбек етіп жүрмін. Аз уақыт, дегенде, қызмет бабында ғалыммен пікірлесіп қаламыз, әр әңгімеден соң біртүрлі байып қаламын. Бір ғана Батырлығына ерекше тәнті болып жүрген Бауыржан ағамыздың ұлы ойшыл, ақын, жазушылық қырларының айдыны ашыла түседі. Бауыржан мұралары халық игілігіне айналса, рухани өміріміздің байып, мәдени байлығымыздың арта түсетіні кәміл. Осы игі істің бастауында білгір адамныңтұрғаны қандай жақсы!

Профессор Мекемтас Мырзахметұлы — үлкен ұстаз. Оның бұл саладағы қызметі өте көп. Ол туралы айтылар әңгіме аз емес. Олар, әрине, басқалардың еншісі.

Мен Мекеңнің әдебиеттің тамаша білгірі екенін әз басымнан өткен мына бір жайдан да анық байқадым. «Мен — апамның баласымын» атты романымды көңілдес ағайындардың бірі ретінде Мекеңе де қолтаңба жазып бердім. Редакцияға бір келгенінде Мекең «Роман өте жақсы екен. Ондағы оқиғаның бәрі өмірде болды ма, болмады ма, мәселе онда емес, оқушыны бәріне нандыра алыпсың, мәселе сонда» деді. «Әжең керемет, Абай мен Баукеңнің әжесі тәрізді. Қазақ әдебиетіндегі әжелер бейнесінің ең бір әдемісі екен», деді. Тағы бір кездескенде Мекең: «Қазақ әдебиетіндегі Абай, Бауыржан және сенің әжең жөнінде магистрантыма зерттеу жұмысын жүргізуді тапсырдым» — деді. Міне, енді сол магистрант еңбегін сәтті аяқтап, қорғап шығыпты. Адамға еңбегінің еленгенінен артық не бар, ал оған себепші болған ағадан артық кім бар?!

«Мен — апамның баласымын» романымды өткен жылы Қазақстан Жазушылар одағы мемлекеттік сыйлыққа ұсынды. Өкініштісі, сөреге жете алмады. Сыйлыққа ұсынып, қолдап, пікір айтқандар арасында Мекемтас аға да бар еді, енді көңіл айтты: «Ештеңе етпейді, өкініш өтеді, шығарма қалады».

Рахмет, аға!

Үлкенге де, кішіге де шарапаты, қамқорлығы мол аға 75 жасқа толып отыр екен, өмір жасыңыз ұзақ болып, атқарар істеріңіздің ауқымы арта берсін, аға, дейміз біз оған.



АЙНА-ҚАТЕСІЗ

1. Взвод командирі

Алпысыншы жылдардың ортасында Ұлы Отан соғысындағы жеңістің жиырма жылдығына орай Мәскеу баспаларының бірінен Александр Бектің «Волоколамское шоссе» романы қалың, әсем безендірілген кітап болып басылып шықты.

Ол кезде мен әскерде қатардағы жауынгер болып қызмет етіп жүргенмін. Біздің әскери қалашық Ашхабад қаласының дәл ортасына орналасқан. Қалашыққа таяу жерде үлкен кітап дүкені бар. Мейлі жарты күндік, мейлі санаулы сағаттық еркіндік алып қалаға шықтым болды, алғашқы бас сұғатын жерім — осы кітап дүкені. Сондай бір барғанымда «Волоколамское шоссені» сатып алдым.

Әлбетте, мен кітаптың аудармасы — «Арпалысты» бала күнімде оқығанмын. Біз — Бауыржан Момышұлының ұлтымыздың ұлы перзенті екенін ерте біліп өскен ұрпақпыз. Аты аңызға айналған ағамыз жөнінде талай әңгімеге қанықпын. Алматыда еткен студенттік күндерімде халық батыры әрі жауынгер жазушымен болған кездесулерде талай рет көргенмін, лұғат сөздерін естігенмін.

Александр Бектің айтулы романын университеттік әдеби біліммен, әскери өімрдің қайнаған ортасында жүріп түп нұсқадан оқу керемет әсер етті. Баукеңнің хас батыр, асқан ақылман бол-мысын осыншама жанды, әсерлі сөзінген кезім болған емес. Бауыржан тәрізді ұлы бар қазақ халқы қандай бақытты еді десеңші!

Ленин бөлмесінде кітапты осындай бір аяулы да асқақ көңіл-күйде оқып отырғанмын, байқамаппын, жаныма взвод командирі аға лейтенант Растрыгин келіп қалыпты. Орнымнан атып тұрдым.

- Отыра беріңіз, отыра беріңіз, андағыдай ғажайып кітапты оқып отырған солдатты мазалау — күнә, - деді аға лейтенант.

- Шынында, жақсы кітап екен, аға лейтенант жолдас.

Сіз сыпайылық білдіріп тұрсыз, ефрейтор жолдас. Айттым ғой, бұл — ғажайып кітап. Ия-ия, сіз әдебиетті жақсы білесіз, бұл кітаптың басты геройы — Бауыржан Момышұлы — сіздің жерлесіңіз, қазақ. Ол — бір ғана батыр емес, білікті қолбасшы, ғажап стратег, нағыз өскери педагог. Ұлы Отан соғысы туралы осыншама шыншыл шығарманы мен өлі кунге оқыған емеспін. Бұл кітаптың шынайылығының басты себебі — Бауыржан Момышұлының қайталанбас қасиетіне тікелей байланысты. Тіптен, білгіңіз келсе, айтайын, Бауыржан Момышұлы — романның тең авторы. Кітапқа бастан-аяқ Бауыржанның айтқандары арқау болған. Момышұлы алдыңғы шептің, үздіксіз шайқастың командирі, әйтпесе, оның өзі де кітап жаза алатын ақылды адам. Ол — небір қысылтаяң шақта жол тауып кететін сұңғыла командир, қарамағындағыларға қатаң да қамқор әке, бір сөзбен айтқанда, бәріміз үлгі алатын тұлға. Қарулы күштер осындай қолбасшыларымен күшті.

Сіз сенесіз бе, кітаптың кей беттерін оқығанда көңілім босап, көзіме жас келді. Момышұлы — неткен қайтпас қайсар, өр тұлға, сонымен бірге неткен еңбегі елеусіз қалған аянышты адам. Мұндай ұлы бар қазақ халқы — ұлы халық.

Мен кеудемді қуаныш кернеп, тұла бойым ұйып, сілтідей тынып тыңдап қалыппын. Сөйтсем, Ленин бөлмесінде отырған солдаттардың бәрі бізді" қоршап алыпты. Бәрі командиріміздің айтқанын селт етпей, тыңдап қалған.

Аға лейтенант Борис Александрович Растрыгин — өзгеше офицер, жүріс-тұрысынан, сөйлеген сөзінен қандай да бір зиялылық, тектілік байқалып тұратын. Солдаттарға зекіп ұрысқанын көрген емеспін, жай сөлепақ қатаң талап қоя білетін, бір де бір бұйрығы орындалмай қалмайтын.

Мен түсініп тұрмын, біздің командиріміз Бауыржан Момышұлын пір тұтып, сондай болуға тырысады екен.

Кеудемді қуаныш кернеп, көзіме жас үйірілді.

Бауыржандай ұлы перзенті бар халықтың ұлымын — мен!

«Волоколамское шоссені» мен көзімнің қарашығындай сақтап оқып жүретінмін, мына әңгімеден кейін оған сұраныс көбейді. Кітап тұрмақ жарты күлше нанды бөлісіп жүрген солдат достарыңнан қайтіп аярсың. «Оқыған соң өзіме қайтар», — деп беріп едім, қайтып қолыма түспеді, бүкіл батальон қолдан-қолға тигізбей оқып жүрді. Мейлі, қайта солдаттар оқысын, білсін Бауыржан Момышұлының кім екенін!

Осыдан біраз жыл өткен соң, Одақтарардың алдында Алматы-Мәскеу жолаушылар пойызында ойламаған жерден Борис Александрович Растрыгинді кездестірдім.

Бір кездегі жіптіктей, сұңғақ бойлы, менен көп үлкен емес, мауыздай жас аға лейтенант шашы бурыл тартқан, сәл толған, басалқалы полковник болыпты.

Бір-бірімізді бірден таныдық.

- О-о, сіз де Бауыржан Момышұлы сияқты полковник болыпсыз ғой, — дедім бірден қуанышымды білдіріп.

- Ия, полковник болдық, бірақ Момышұлындай болу қайда?! — деп ағынан жарылды Растрыгин.

- Мен сіздің осындай парасатты адам екеніңізді солдат болып жүргенде-ақ білгенмін. Солай ма?

- Солай. Сіз әлі генерал боласыз.

- Қалайша?

- Бауыржан Момышұлына жабық болған жол, сізге ашық. Ол да, мен де үнсіз ойланып қалдық.

Әңгіменің ауаны қайда алып бара жатқанын екеуміз де түсіндік.

Сол кезде дауыстап айтуға болмаған жайды қазір жазуға да болады.

Әй, қойшы, айтарым да, жазарым да Бауыржан Момышұлы — Ұлы қазақ!

2. Нұсқаушы

Жетпісінші жылдардың басы. Облыстық партия комитетінің на-сихат және үгіт бөлімінде нұсқаушы болып қызмет істеп жүрген кезім.

Бір күні әріптесім Юрий Константинович Руденко:

— Айтшы, Бауыржан Момышұлы дивизия командирі болған ба?

- деп жабыса кетті.

— Болған, — дедім бірден.

— Оны қайдан білесің?

- Оны қазақтың алты жасар баласынан алпыс жасар қартына дейін біледі.

— Ой, қойшы!

— Жоқ, қоймаймын. Бауыржанның кім болғанын білмейтін қазақ

- адам емес, айуан!

Юрий Константинович Руденко — менен жасы біршама үлкен, жуас, партиялық жұмыстың майын ішкен, іскер адам, менің неге қызарақтағанымды түсінді.

— Сіз ренжімеңіз, ашуланбаңыз. Сіз жалпы қазақты айтасыз, ал Момышұлының дивизия

командирі болғанын обкомның хатшысы білмей отырса, қайтпексіз?

Маған осыны біліп беруді хатшы тапсырды, көмектесіп жібергеніңіз жөн, — деді.

- Қайтіп?

- Білетіндерден сұраңыз.

- Менің бетім шыдап оны ешкімнен сұрай алмаймын. Жұрт: «Топас», — дер, өзіңіз бірдеңе етерсіз.

«Іш қазандай қайнайды, күресерге дәрмен жоқ» кез еді ғой ол. Әйтпесе, осыны сұратып отырған хатшыны біраз жерге апарып тастауға болар еді, оның үстіне партиялық әдеп тағы бар, адымыңды аштырмайды.

Юрий Константинович — істің көзін білетін қызметкер. Бауыржан Момышұлы туралы мағлұмат табу оған көп қиындық келтірген жоқ, әлбетте.

Облыстық кітапхананың қызметкерлері бір құшақ кітап әкеліп, Руденконың айтқанын тауып беріпті.

Шаруасы бітіп, хатшыны разы етіп, көңілі орнына түскен соң Юрий Константинович:

- Сіздің айтқаныңыз рас екен, менің сұрағыма кітапханашылар кәдімгідей дүрдиіп қалды, бірақ сыйлап ештеңе демеді. Шынында да, Бауыржан Момышұлының өмір жолын, әскери қызметі баспалдақтарын қазақтың бәрі біледі екен. Біздің хатшы неге білмейді? — деп ойланып қалды.

- Юрий Константинович, сіз оған қиналмай-ақ қойыңыз, халық білсе болды. Хатшыға сіз боп, біз боп жазып береміз, — дедім күлімдеп.

- Бұл күлетін жай емес, ұят. Момышұлын бәріміз білуіміз керек екен. Мен кітапханашылар әкелген мына кітаптарды түгел оқып шығып барып, қайтарамын өздеріне, — деді Руденко құлшынып.

- Көріңізші, олардың ішінде «Волоколамское шоссе» бар ма екен?

— Бар.

— Онда алдымен соны оқыңыз.

Юрий Константинович — түсінігі мол адам, ешқандай артық-ауыс сөзге келмей, менің айтқанымды істеді.

Оның романды оқып шыққаннан кейінгі қуанғанын көрсеңіз. Сондағы маған айтқандарын бір кездегі Растрышннің айтқанының тұп-тура кешірмесі дерсіз! Сондықтан оны қайталап жатпай-ақ ең бастысын айтайын, ұлы орыс халқыныңтағы бір сауатты, ақылды азаматы қазақтың ұлы перзенті Бауыржан Момышұлына тәнті болып еді сонда.

Ал, халқымыздың маңдайына біткен бірден-бір біртуар перзенті жөнінде дымды да білмейтін хатшының бұл күнде ұлтжанды азамат болғансып жүретінін қайтерсіз?

ЕКІ ДҮНИЕ АЙЬІРЫҒЫНДА

Жамбыл облыстық Абай атындағы қазақ драма театры жергілікті қаламгер Елен Әлімжановтың «Жанталас» атты драмасын сахнаға шығарды.

Оқиға 1920 жылдың көктемінде Жетісуда өтеді. Бұрын әлденеше повесть, әңгімелер жазып төселген прозаик, қаламы жүрдек журналист көрермен ынтығып отыратын оқиғалар тізбегін құрып, тарихи шындықтан қылпықтай да ауытқымай, сол бір аумалы-төкпелі заманның шытырман шырғалаңы көп тірлігін кең ауқымды, сонымен бірге тұтас та шымыр етіп сомдаған.

Жаңа заманның өзгеше тірлігі Шалқар байдың ақ ордасын шайқалтып тұр. Жырынды бай біраз адамның басын қосып, «мынау кілең дінсіздер жайлаған өлкеде орын жоқ» екенін, ар жаққа кешу керектігін айтады. Енді қас пен көздің арасында драма кейіпкерлерінің бар болмысы, бетперделері ашылып жүріп береді. Ауыл ақсақалы Әбілаһат ата мекенінен аяқ аттап кете алмайды, осында оның ата-бабасының сүйегі жатыр. Оқыған жігіт, алашорда партиясының бұрынғы мүшесі Шәкіртте қытай өтіп кетуге қарсы, ол — халықпен бірге болуды ойлайтын азамат, Шалқардың күйеу баласы осы қазір кешуге пейіл, оның көкейін тескен — байдың қалың жылқысы.

Осылайша екі дүние айқасы басталады.

Сахнаға енді жасағымен Кочкарев шығып, оқиға мүлде шиыршық ата түседі. Бұл — ақтардың штабс-капитанының Қытайға өтіп бара жатқан беті. Ол күні өткенін іштей сезсе де сырттай жа-лын күдірейтеді. Әбден ашынған жаралы жыртқыш бейбіт ауылға лаң салады. «Ұлы Россияның шекарасын аттайтын күнді үлкен «той» жасап етпек?!

Кочкаревтің ойраны екі дүние айрығында тұрған адамдарды шұғыл белсенді әрекетке бастайды.

Шалқар бай тобы Кочкаревтің айтқанына көніп, айдауына жүріп, елпең қағады. Ойлағандары — қайткенде де малын, дүниесін аржаққа аман-есен алып етіп кету. Кочкаревтің ауылды басынып, қызы Сәнімді қорлауы Шалқар байдың жанын ауыртпайды.

Ақтарды өкшелеп қуып келген Әділет бастаған қызылдар от-ряды халық қайғысына ара түседі. Халық дәулетін әкетіп бара жатқан Шалқар мен Кочкарев жазалануы керек. Әділет дереу шара қолданып, аржаққа ететін жалғыз аяқты жауып тастайды.

Жолы кесілген жаулар қызылдар алған қылтадан ету үшін айла ойластыруда бірінен-бірі асып түседі. Кочкарев қалың жылқыны қаптатып, сонымен араласып етіп кетпек. Шалқар бай Әділеттің осал жерін нұсқайды, оның туысқандарын, ауылдың кедей-кепшігін алға салып барып етуді үйретеді.

Сонымен Жандайдың жалғыз аяғы қызылдар қолында, одан өту үшін халықты алдына салып айдап ақтар келеді. Оқиға өзінің кульминациялық шарықтау шегіне жетеді.

Спектакльдің негізгі өзегі, бас кейіпкері — халық тағдыры. Жеке-леген кейіпкердің барлығының әрекеті, сөзі осы халық тағдырына байланысты туындап, өрбиді. Ақтар оны алға, яғни оққа тосып аржаққа өтпек болса, қызылдар қутқарып алмақ. Халық қауқарсыз емес. Халықтың бір өкілі Далабек Кочкаревтің өктемдігіне мойынсұнбай, дүре соғуға тиіс солдатты өлтіріп қашып кетеді. Сол қайсар жігіт ең шешуші кезеңде халқын құтқару жолында қаза табады. Халықтан шыққан тағы бір кесек тұлға — Әбілаһат. Ол Далабектің сүйегін аттап өтпеймін, деп ата жолын алға тартады. Қайда да халқыммен бірге дейтін оқыған жігіт Шәкіртті де халық өкіліне жатқызуға болады. Ішіне жарылғыш зат салынған сандықпен ол ақтардың кейін серпіліп, қызылдардың ауыл адам-дарын құтқарып алуына үлкен көмек көрсетеді. Сөйтіп халық қатерлі өткелде өзін-өзі құтқарады.

Режиссер Әскер Құлданов осылайша халықты алдыңғы планға шығарып, спектакль шешімін дұрыс іздестіреді. Бірақ бұдан басқа кейіпкерлердің әрекеттеріне ешқандай да көлеңке түспейді. Осы орайда пьесаның басты-басты екі ерекшелігін айырықша атап өткен ләзім. Біріншіден, ондағы барлық характерлер дараланған. Бәрінің де аласапыран кезеңде үстанған өз позициялары бар. Әрбір образ біртендеп дамып, өрбіп, идеялық нүкте қойылып отырады. Азамат соғысының талай шығармаға арқау болғаны аян. Алайда автор бұл тақырыпқа өзінше келген. Пьесада өмірлік позициялар мен идеялық позициялар кескілескен қақтығыстарға түседі. Автордың қызылдар мен ақтарды кездестірулері, міне, осыған қызмет етеді.

Екіншіден, пьеса тілі шұрайлы. Әрбір кейіпкер өз сөйлеу мәнерімен ерекшеленеді. Мәселен, Әбілһат би шешен болса, Шалқар байдың күйеу баласы, қызыл командир Әділеттің ағасы Қасым томырық. Сөз арасында «жануар» деген сөзді қосып отыруы оның характерін, өзінің де малдан өзгені білмейтіндігін көрсетеді. Ал, қызыл әскер Қойшыбай әзілқой болса, қазақшаға еркін тілі келмейтін Петр шымшыма. Сөз реті келгенде айта кетейік, қарапайым шаруа екілдері — қызыл әскерлер қарым-қатынасы оқиғасы қою да ауыр спектальдің өн бойында көреремендерді серпілтіп отыратын шұрайлы бейнелер. Және де бір жақсы ерекшелігі екі үлт өкілінің сол ерте кезеңнің өзіне лайық әдемі әзілдерінің жарасып түруында жатыр. Көрермендер аса жылы қабылдаған осы екі бейнені театр артистері Ә.Тінәлиев пен Қ.Қасымов сәтті сомдай білген.

Қазақ сахнасында көп кездесе қоймаған тың образ деп байдың қызы — Сәнімді айтса болар. Аздап қала көрген, өмірде сүрініп үлгерген бұл қызды әкесі аласапыран шақта мал-жанына бас көз болар деп жалшы жігіт Қасымға қосады. «Айдай толықсыған — азиатка» Кочкаревтың қармағына ілігеді. Тағдыр оны қызылдардың лагеріне алып келеді. Ақтар алтын бар деп ұққан, ал шын мәнісінде, ішіне қызылдар жарылғыш зат салған сандықты жолдың ортасына әкеліп қою міндеті осы бір кеудесінде суық жел азынаған әйелдің үлесіне тиеді. Ақыры бір жағы қызылмен, бір жағы қарамен боялған сахнадағы екі лагерьдің шартты шекарасында ақтардың оғына ұшады. Осы күрделі бейнені театрдың екі бірдей белді актрисалары М.Әлімбетова мен Г.Қыпшақова ойнай-ды. Екеуі де кейіпкерінің ішкі драматизмін тап баса біледі.

Әлбетте спектакльдегі басты кейіпкер-қызыл командир Әділет. Оқиға диалектикасына орай сиректеу көрінгенімен бүкіл оқиға тізгіні соның қолында. Спектакльге нүкте қоятын да сол. Артист Ү.Әлжановтың сомдауында ол құры қимылдың, соғыстың ғана адамы емес, жарқын заманның, жаңа идеяның күрескері. Шәкіртпен, Кочкаревпен, ағасы Қасыммен бұрынғы сүйген қызы, қазір Шалқар байдың тоқалы Толқынмен кездесіп, сөйлескен кездерінде оның ұлы мұратқа берілгендігі кереметтей жарқырап көрінеді. Екінші актіде, спектакльдің шешімді тұстарында Ү.Әлжанов Әділеттің өркенді әрекеттерін шыншылдықпен алға тартады.

Бірінші актідегі оқиғалардың дені шекарадан өзегі өртеніп өтіп бара жатқан ақтың офицері Кочкаревтің лаңын көрсетуге құрылған. Республикалық «Жігер» жастар фестивалінің лауреаты Ж.Әбіхалықов штабс-капитанның ішкі иірімін де, сыртқы пішімін де, одыр мінезін де тап басып ойнауда тамаша шеберлік танытады.

Спектакльде Әділет пен Кочкарев екі рет келіссөз жүргізеді. Осы жерде екі дүние егесі, идеялар қақтығысы шырқау шыңына жетеді. Бірақ олардың шарпысуы жалаң сөз, құрғақ ұран емес, нақты жағдайға, яғни ауыл адамдарын бейтарап қалдырмайтын, жүрегін шымырлататын сөздер.

Идеялар қақтығысы демекші, ол көп кейіпкерді қамтиды. Соның бірі — оқыған азамат Шәкірт. Бір кезде алаш партиясының мүшесі болған, енді ол дүниеге киіз үйдің іргесінен қарап жатыр. Бірақ ол енді халқымен бірге болмақ, не көрсе де сонымен бірге көрмек. Әділетпен кездескенде: «Сендер де қару ұстап келдіңдер ме халыққа?» десе, Кочкаревтің ар-ұятын оятпақ болып айты-сып қалады. Кочкаревтің жандайшабы Сұлтановқа «арын, нәмін, намысын сатқан азғынсың» дейді. Спектакльдің өн бойында ол үлкен эволюциялық өсуден өтеді. Актер А.Сәтібеков кейіпкерінің интеллектісін дәл табады, дегенмен кейбір мизансценаларды со-зып жіберетіні бар. Сұлтанов — жас совет өкіметінің нағыз кас жауының бірі. Оның зұлымдығы, қаскөйлігі Кочкаревтан асып түспесе, кем емес. Бір кезде «алаш» деп ұран тастап, кейін Колчактың, спектакльде Кочкаревтың қолжаулығына айналған. Кочкаревқа қызмет көрсететін ол өз халқын қырады. Шәкіртке қарсы оқ атады. Кочкарев ішсе, аузына арақ тосады, сөйлесе шапалақ ұрады, билесе гармон тартады. Бір сөзбен айтқанда, ол — сатқын. Алайда бұл күрделі образды театрдың ең тәжірибелі актерларының бірі М.Бақытжанов бірсыдырғы ойнағанымен, әдеттегідей жанып кете алмады.

Спектакльдегі барлық оқиғаның қақ ортасында Шалқар бай (артист Қ.Сатқанбаев) жүреді. Олай болуы заңды да, біз алдыңғы планда халық тұр десек, сол халықтың антиподы — Шалқар. Соған қарап тіпті режиссер спектакльді Шалқар арқылы шешуі керек пе еді деп те ойлайсың. Ақтар келеді. Оның жылқысына, алтынына көзін алартады. Күйеу баласы Қасымның (артист С.Мұқышев) да мақсаты — оның малын түгел иемдену. Қызы Сәнім болса, өлген анасының тайтұяқ алтын жамбысы үшін адамдықтан шығып, кішкентай бауырының кеңірдегіне қол салады. Қызылдар сол дүниені — халық байлығын аржаққа өткізбеуі керек. Сахнадағы жанталасудың материалдық негізі — осы Шалқар иемденген байлық. Осындай тығырыққа тірелген Шалқардың әрекет-сөзін шынайы етіп жеткізуде Қ.Сатқанбаевтың шеберлігі айқын ашылады. Аукыл адамдарын жинап, сөз бастап, сыр аңдап отырған Шалқар — Қ.Сатқанбаев паң да салмақты, ақтардың алдында — көлгір, екі жүзді, қызылдармен сөйлескенде қыңыр-қырыс, күйеу баласымен кездескенде аяр. Қ.Сатқанбаевтың трактовкасында бай өстіп сан қырынан көрінеді.

Спектальге қатысқан актердің барлығы бірдей мінсіз ойнады деу артық болар еді. Театрдың жас актрисалары М.Қабышева мен А.Атымтаева Шалқардың тоқалы Толқын бейнесін өз дәрежесінде жасай алмады. Бұл жас актрисалардың үлкен рольді алғаш рет ойнағандары, тәжірибесіздіктері анық байқалып тұрды. Екеуі де халық тіліне терең мағына беріп айта білмейді. Режиссер осы жағына жете мән бермегенге ұқсайды.

Сахнаның шешімінде де кемшілік көрініп тұрды. Сценографиялық шешім станок арқылы берілді. Оның үстінде бесік ілулі тұрды. Бұл — символ. Ол — халық бесігі, өмірдің жалғасы. Алайда әуеде салбырап тұрып алған бесік көңіл бұрып, көз көлегейлейді. Пьесада оқиға екі-ақ жерде — бірінші актіде Шалқардың үйінде, екіншісінде таудағы асуда ететін еді. Спектакльде станок көп айналып, оқиғаны бөлшектеп, үзік-үзік етіп жібереді. Кейбір көріністердің нүктесі болмай, спектакль созалаңқы тартады. Сонымен ертеректе, шекарада өткен осы оқиғаны қазіргі керерменге ұсынғанда автор не айтты, режиссер оны қалай жеткізді? Е.Әлімжанов азамат соғысы деп аталатын аумалы-төкпелі кезеңге бүгінгі күннің биігінен көз салған. Режиссер Ә.Құлданов пен театрдың бас суретшісі В.Волжанкин автордың сол позициясын дамытпаса, алшақ кетпеген. Спектакль финалындағы төрт өлім бұған жақсы дәлел. Бай қызы Сәнім екі дүние айрығында қалды. Ақтың солдаты Матвей: «Бұл өмірден не көрдім, не бітірдім, құдайым-ай?» деп елді. Толқын: «Жалғызым!» деуге ғана шамасы келіп, Шалқар байдың қолынан қаза тапты. Көрермендердің сүйіктісіне айналған ақкөңіл әзілқой — Қойшыбай: «Менің алған азаматтығым осы ма, енді аз ғана шыдағанда отырар едім орталарыңца. Апа!» деп кез жұмады. Бұл сөзді ол апасына, жоқ, әлде залда отырғандарға, бүгінгі ұрпаққа арнап айтты ма, оны ұғу — көрерменнің өз шаруасы.

Жеңіс үшін өлгендердің рухы мәңгі жасайды. Жаңа заман үшін күресіп, жеңіске жеткендердің мерейі биік. Бірақ қызыл командир Әділет масаттанбайды. Рас, ол өзіне берілген тапсырманы орындады — алтын қолға түсіп, ауыл адамдары ажалдан құтқарылды. Енді шаттанса да болар, бірақ небір қырғынды көрген қызыл командир қаруластары жатқан бейіт басында басын иіп жылап тұр. «Олардың арасында біздің де жатуымыз мүмкін еді» — дейді Петр. «Мүмкін еді, бірақ біз тіріміз. Сондықтан да өзімізді кінәлідей сезінуіміз керек. Біздің мойнымызда екі дүние айрығында жатқан осынау қаруластарымыздың өтелмеген борышы қалды», — дейді Әділет. Автордың да, спектакльдің де айтары осы.

МҰРАТТЫ МЕН ЕНДІ ТАНЫДЫМ

Атам қазақ кәдімгі қара өлеңмен-ақ соқталы ой айта алған. Қараңыз:

Қолда бар алтынның қадірі жоқ,

Қолдан шығып кеткен соң өкіндім-ау, — деп қайыратыны бар.

Мұны кім айтпаған, кімге айтпаған. Мұны бүгін мен Мұрат Сыздыққа арнап отырмын. Мен Мұраттың алтын екенін көзі тірісінде біліп, қадіріне жеткенмін.

Мұнымды Мұраттың өзі де білетін.

Ал, менің өзек өртеген екінішім-өзімнің еншім, Мұрат білмейді. Қайран Мұратжан қынаптан суырып алған қылыштай жарқырап жүрген жасында қыршын кетті.

«Қазақ әдебиеті» газетінің 1996 жылғы 2 шілдедегі санында жарияланған қазанамада «41 жасқа қараған шағында талантты жазушы, журналист Мұрат Сыздықов автомобиль апатынан қайтыс болды», — делінген.

Біз бүгін осындағы «таланттың» алдына «аса» деген сөзді қоссақ, түк артық емес.

Мен бүгін Мұраттың қазасынан бір жыл кейін достары құрастырып шығарған «Қуатым менің» атты қомақты кітабын оқып шығып, осындай ой түйіп отырмын.

Жамбылдық жазушылардың бір тобы — Қазақстан Жазушылары ХІ съезінің делегаттары Одақ үйіне екпіндеп келсек, бізді далада Толымбек Әлімбеков күтіп түр екен. Қашан көрсең, езуінен күлкі кетпейтін Толымбек жабырқаңқы, сүлесоқ көрінді.

«Мұнысы қалай?» — дегенімше болған жоқ Толымбек:

— Мұраттан айырылып қалдық! — деді көкірегі қарс айырылып. Бәріміз сілтідей тындық. Ендігі бір сәтте есін жиған жазушылар маған көңіл айта бастады. Мұның жөні бар.

Мұрат — менің інім. Екеуміз — бір ауылдың төліміз. Бір-бірімізді қара тартатынбыз. Аталас емеспіз, рухани інім.

Мұратпен менің таныстығым, ұмытпасам, 1977 жылдың басынан бастау алады. Сол жылдың алғашқы айларында облыстық «Еңбек туы» газетінің редакциясына ҚазМҰУ-дің бірнеше студенті өндірістік тәжірибеден өтуге келді. Олар бұдан бір жыл бұрын, мен облыстық партия комитетінде қызмет істеп жүрген кезде де келген екен. Облыстық газеттің кімнің кім екенін алғашқы аяқ алысынан-ақ аңдайтын аға журналистері Анарбек Айтбаев, Мейірхан Қуанышбаев, Арғынбай Бекбосынов, Бақтияр Әбілдаев Мұрат қаламының қарымын қалт жібермепті, үлкен үміт артады екен.

Облыстық деңгейде үлкен бір жиын өтетін болып, қапелімде со-дан есеп жазатын сақа журналист табылмай, сасқалақтап қалып едім, бөлім меңгерушісі Мейірхан Қуанышбаев:

— Мұрат Сыздықов деген практикант бала бар, соны жұмса — деді.

— Оның жөні қалай болар екен? — деп жүрексіндім мен.

— Мұратты практикант дейтін емес. Рас, жиналыстан есеп жазу — жастарға қиын. Сенгін Мұрат ешқайсымыздан кем жазбайды, әуелім артық жазады, — деп итермелеуін қоймады Мекең.

Журналистік қызметтің қырсырына қанық журналист, жақсы жазушы Мейірхан ағаның ешнәрсені асырап та, жасырып та айтпайтыны белгілі, көндім, Мұратты жұмсадым. Шынында, Мұрат шымыр жас болып шықты, жиналыстың есебін өте біліктілікпен, иін қандырып жазып әкелді.

Әңгімелестік. Мұрат мен туып өскен Шу ауданындағы Жамбыл атындағы кеңшардан шыққан тұңғыш жоғары білімді зоотехник әрі педагог Жұман Сыздықовтың баласы екен. Әкесі мен шешесі студент кезінде үйленіп, Мұрат Алматы қаласында егіздің сыңары болып дүниеге келген. Сыңары шетінеп кетіп, Мұрат ана кекірегін жалғыз емген. Інілері, қарындастары бар көрінеді.

Нұрбековтер — үлкен әулет. Мұраттың әкесі Жұман — үш ағайынды кісілердің кішісі. Үлкендері Ыдырыс пен Сәрсембектің фамилиялары — Нұрбеков, Жұмандікі — Сыздықов. Мұраттан біліп отырмын, Жұманды кішкентай кезінде Нұрбектің інісі Сыдық асырап алыпты. Сөйтсе, ауылдық кеңестің хатшысы Жұманды Сыздықов деп жазып жіберіпті. Сөйтіп, Жұманға өз әкесінің де, асырап алған әкесінің де есімін алып жүру бұйырмалты. Мұрат та осы бөтен фамилиямен өтті өмірден.

Ыдырыстың үлкен ұлы Сайлау екеуміз аудан орталығындағы орта мектепті бірге бітіргенбіз. Алматыға оқуға түсуге де бірге барғанбыз. Екеуміздің де жолымыз болып, қалаған оқуға түсіп кеткенбіз.

Оқуды бітірер жылы, яғни 1963 жылы қысқы каникулда Алматыдан келе жатып Сайлаумен бірге Жұман ағайдың үйіне бардым. Жұпар жеңгеміз жолсоқты болып шаршап әрі тоңып кел-ген бізді қуана қарсы алып, жақсылап тұрып шай берді. Онсыз да көңілденіп отырғанбыз, жеңгей алдымызға бір топ кітап әкеліп жайып салды, ішінде менің «Көк дөңгелегім» де бар екен.

- Қайным, Мұратжан осы кітапты өте жақсы көреді. Мұның ағасының кітабы екенін біледі. «Үлкейгенде мен де Әлдихан ағаға ұқсап жазушы боламын», — дейді деп балалар бақшасындағы баласын мақтан қылды.

— Мұрат әйбат бала екен онда, — дедім қуанып отырып. Менің Мұратқа әдеби ықпалым тұңғыш рет осылай тиген. Мен де, Мұрат та осы жайды сүйсініп еске алатынбыз. Мұрат алғашқы кітабын «Әйбат бала» деп атады. Мұның сырын екеуміз де білетінбіз, бірақ білмегендей болып жүретінбіз.

Мейірхан ағам дұрыс айтыпты. Мұрат өндірістік тәжірибе кезінің өзінде-ақ келешегі ешкімнен кем болмайтынын байқатты.

Сол тұста облыстық газетте қалыптасқан жақсы бір дәстүр бар еді. Ол — редакция қызметкерлерінің қатарын тәжірибеден өткен студенттердің жарамдыларымен, яғни таланттыларымен толықтырып отыру. Мұрат сондай тандауға ие болды, тәжірибесін өте жақсы өткізгенімен қоса Баспасөз министрлігі мен университетке редакция тарапынан шақыру қағазын да алып кетті. Мұндай шақырту алған Болат Мәуленовтің де, Толымбек Әлімбековтің де, Мұрат Сыздықовтың да, Қуаныш Иембердиевтің де кейін редакцияда қызмет істеп, газет жұмысына қанық, қайыңқаптал журналистер болып шыққаны әмбеге аян.

Облыстық газет жанындағы жас журналистер мектебіне мен жетекшілік ететін едім. Қазір ойлап отырсам, ол жас журналистер ғана емес, жас әдебиетшілер мектебі де болған екен. Сол мектептен өткен Мұса Рахманбердиев, Мұрат Сыздық, Толымбек Әлімбек, Көсемәлі Сәттібайұлы белгілі қаламгерлер болды. Болат Мәуленов, Сапарғали Өлібаев, Айзада Баекова, Рахметбек Өзбеков, Әбілда Сәрсенбиев, Мақұлбек Малдарбеков, Қуаныш Иембердиев облыс журналистерінің кешін бастады. Соларға кезінде азды-көпті ақыл айтып, жол сілтегенімді мен қазір мақтан тұтамын. Олардың әрқайсысы кең толғап сөз етуге тұрарлық жігіттер.

Адамды бір-бірімен салыстырып әңгімелеу — әбестік. Әр адам — өзінше тұлға.

Мұрат жөніндегі бүгінгі азды-көпті әңгімемді мен осы ұстаныммен өрбітіп отырмын.

Мұрат, менің түсінігімде, ерен жүйрік журналист, шын талантты жазушы, ғажап жігіт еді.

Ол кезде облыстық газет аптасына бес рет шығатын, жігіттердің жазғанын жазғандай жалмайтын. Мұндай бас айналатын екпінге біреу төтеп, біреу сансырап қалатын.

Мына бір әңгіме ойға оралады.

Сол тұста облыстық партия комитетінің бір бөлім меңгерушісі ақын інісін редакцияға жұмысқа қабылдауға редакторға айтып, ықпал етуімді сұрады.

- ініңіздің обалына қаласыз, — дедім.

- Неге? — деп шошып қалды белім меңгерушісі.

- Газет редакциясында еңшең сен тұр, мен атайын жігіттер істейді. Ініңіз оларға астар бола алмай, қор болады. Өзінен өзі түңіледі.

Бөлім меңгерушісі ойланып қалды, қайтып бұл әңгімені жаңғыртқан жоқ.

Шынында да, сондай еді ғой, ең бір сайдың тасындай жігіттер шоғырланып еді редакцияға.

Мұрат қажуды білмейтін қайратты жігіт, ойлы, алғыр, алымды қаламгер еді.

Ол газет жанрының бәріне жетік те жүйрік болатын. Хабар дейсің бе, очерк дейсің бе, проблема яки сын дейсің бе — бәр бәрін білгірлікпен орындайтын. Өз басым оның сапасыз материал жазып, қызарғанын көрген емеспін.

Мұраттың талантын бүкіл республика таныды. Облыстық газетте аз ғана мерзім әдеби қызметкер болды да бөяім меңгерушілігіне жоғарылатылды. Содан соң «Жалын» журналының жауапты жатшысы, «Егемен Қазақстан» газетінің Жамбыл облысы бойынша тілшісі, Баспасөз және ақпарат істері женіндегі Ұлттық агенттігі бас басқармасының бастығы, Жамбыл облысы өкімінің баспасөз хатшысы болды. Осы қызметтің бәрін ол ойдағыдай атқарды.

Облыс әкіміне еріп ел аралаған сапарлардан жолжазбалары қандай еді, шіркін! Көркем очерктәрізді болатын. Ел, жер туралы тебіреністертін.

Журналистік қызметінде шашасына шаң жұқтырмаған Мүрат жазушылығымен де көзге ерте түсті.

Бердібек Соқпақбаевтың: «Менің байқауымша, алғаш бастап жазатындардың көпшілігі әуелгі кезде балалар, жастар баспасын жағалайтын тәрізді», — дегені бар. Мұрат та сөйткен, балаларға арналған әдемі әңгімелер, повестер жариялаған. Жастар қызыға оқырлық фантастикалық шығамалар жазған. «Әйбат бала», «Жаздың соңғы күндері» атты кітаптары әдебиет сүйер қауымның жоғары бағасына ие болған. Мұраттың «Күміс сақалды арыстан» хикаясы балалар мен жастарға арналған республикалық жабық бәйгеде екінші орын алған.

Баспасез және ақпарат істері женіндегі Ұлттық, агенттікте қызметтес болған достары Мұрат дүниеден озған соң ізін суытпай, 1997 жылы «Қуатым менің» деген атпен әңгімелерін, повестерін, пьесасын топтастырып қомақты кітабын шығарған болатын. Кітапты қүрастырған Райхан Сыздықова маған өз қолымен тапсырғанды. Мұрат екеуміздің бір-бірімізді қара тартып жүретінімізді әдебиеттің айналасында жүргендердің бәрі білетін.

Қуат — Мұраттың өзімен бірге автомобиль апатына түсіп, аман қалған ұлы, тұлпарының тұяғы.

Достары кітаптың атын тауып қойған, Амал қанша, ұлының қылығына сүйсініп айтылатын сөз өкініш болып айтылған.

Осы эссені жазбас бұрын мен «Қуатым меніңді» байыппен оқып шықтым. Менің Мұрат жөнінде бірдеңе білемін деп жүргенім бекер екен, нағыз талантты жазушыны енді таныдым. Қандай ауыр жұмыс тапсырсаң да мақүлдан басқаға жоқ елгезек, жан адамның көңілін қалдырып көрмеген сергек, ақпейіл, аяулы ініміз жомарт жазушы екен.

Заты Мұрат кеп оқыған, көкірегіне көп ой тоқыған жігіт еді. Мұнысы мына кітабында бірден байқалып тұр. Шығарманы бұлайша сауатты, адам өмірінің ең бір қиын, күрделі иірімдерін ешбір тайсалмай, бабын келтіріп, бояуын қанық етіп жазу білімді, білікті қаламгердің ғана қолынан келеді. Мұрат туындыларында адамға тән қуаныш-қайғы, сүйініш-күйініш, өшіп-жану — бәр-бәрі қамтылған. Жазушыны құдды бір артында қалған адамдарға әмісе естерінде жүрер, сабақ алар жайларды әдеби көркем об-раздармен айтып кеткен дерсің.

Мені тағы бір таңдандырғаны — Мұрат адам тап болып қалатын шетін жағдайлардан адам болып шығуы, адам болып қалуы керек деген ұлы идеяны берік ұстанған. Ең ғажабы, жастығына қарамай, Мұрат классик жазушылар құсап кейіпкерлерін еш аямай, небір қиын жағдайларға салып, солардан тайсалмай толғап, толық қанды адам етіп алып шығады.

Мұрат әңгімелері мен хикаяттарындағы жер аттары маған жақсы таныс. Бәрінде Мұрат тәрізді менің де ізім қалған. Адамдар да маған таныс десем болады. Сол жерлерде бұрын-соңды өткен оқиғалар, адамдардың сан-алуан тағдырлары Мұратқа басқа ой салған, сөйтіп ол Шу өңірінің көркем шежіресін жасаған.

Мұраттың оқиғаны баяндауы басалқалы, әсіресе, шығарма шарықтау шегіне келгенде шебер, ой айтар тұсы тұғырлы.

Мен Мұрат шығармаларын талдауды мұрат тұтып отырған жоқпын, сонда да сөзім жалаң болмас үшін шет жағалап, оқырман аңдарлық етіп айтайын. «Қуатым меніңнің» беташары «Көңіл көзі» әңгімесін алып қарайық. Соғыстан екі көзінен бірдей айырылып қайтқан сырнайшы қарт Жақайдың тірлігі адам аярлық емес, қайта кесек. Өзін мүсіркемек болған жігіттердің екі аяғын бір етікке тығады. Соңғы шайқаста ие болған «Қызыл Жұлдыз» ордені араға ұзақ жылдар салып барып тапсырылғанда сырнайшы шал ежелгі серігі — сырнайын құлаштай көріп, боздата безілдетеді. Ол шырқаған «Жарық дүние» әнінде «Соғыста қыршынынан қиьшған әндір жастардың дариға арманы; ерте солған қыз-келіншектердің көзайым мұңы; қайғы-қасіретке қарсы лағнет қарғысы бар еді» — деп аһ ұрады жазушы.

Мұрат өзі құралпы жазушылардан оқ бойы озып кеткен қаламгер екен. Мұраттың жасындағылар жастық кешу қызықтарын айналсоктап, өрі кетсе, махаббат мұңын маңайлап жүргенде ол еліміз жүріп еткен тағдырлы, күрделі, ауыр жолды жасқанбай жазыпты. Мұратты жас емес, жасамыс жазушы деп қалғандайсың. Мұрат қаламынан шыққан «Көк кептер», «Моцарттың мүсіні», «Әйел махаббаты», «Ем», «Жынды», «Қияңдағы қаза», «Шатқалда» тәрізді әңгімелерді бүгінгі классик атанып жүрген жазушыларымыз да жаза алмаған. «Қияңдағы қаза» мен «Шатқалда» әңгімелерінде шырқыраған шындықбар. Алғашқысында «халықжауы» деген жаламен қамалған Қылышбек, жанында үш тұтқын бар Тасеева түбіндегі Лагерьден қашып шығып, түнде үш қуғыншы — қызыл әскерді жайратып салады. Таң атқанда мәлім болғанындай, олардың біреуі кішкентай кезінде нағашы жүрты асырап алған өз ұлы болып шығады. Сондағы Қылышбектің өкіре айқайлағаны самай шашыңызды жүлғандай тітірентеді. Осы жан түршігерлік оқиға кеңестік кезеңде, 1947 жылы өткенін ескерсек, Мұраттың жап-жас қалпымен халық трагедиясына қапысыз қанықтығына қайран қаласың.

Ақкөз көтерілісіне қатысқан екеу — Аманқос пен Жетпіс жазалаушылар отрядынан құтылып-ақ кететін еді, Үңгірлі шатқалында екі мұңдыққа кез болады. Тығырыққа тығылған төртеудің тағдыры қыл ұшында тұрады. Жазалушылар екі қашқын бірілмесе, жазықсыз екеуді жайрататынын айтып шарт қояды.

— Аманқос, бейкүнә жандардың обалына қалып, қанын мойнымызға жүктесек, нағыз ит өлім сол болмақ — деп тебіренеді Жетпіс.

— Ағалар-ау, мен үшін бастарыңды ажалға тіктіңдер ме?! — деп шырқырайды жас қыз.

Екеу қаруларын тастап, өлімге кетіп барады.

Қандай аянышты! Қандай мәрттік! Кішкентай ғана штрихқа ерлердің ерен ерлігін сыйғызған Мұратжан!

Мұрат осындай кең қарпып, кемел ой айтатын жазушы болған екен. Әттең, ерте өлді!

Жамбыл облыстық драма театры Мұраттың «Жетісі берілмеген өлім» пьесасы бойынша спектакль қойып, премьерасына «Ақ жолдың» бір топ қаламгерлері бірге бардық.

Театр залы толы көрермен сілтідей тынған. Біздің қоғамдағы парақорлық, сыбайлас жемқорлық, адамдардың қатыгездігі, сатқындығы, опасыздығы, кеудемсоқтығы, жағымпаздығы, ең ақырында жадысыздығы аямай сынға алынған спектакльден бәріміз ой арқалап қайтқанбыз.

Аңғал ата, қатыгез келін әдебиетте көптен бар геройлар, әлбетте, оны әркім әрқалай бедерлейді. Мұрат та сөйткен, ай-налайын атаны аяйсың, кер келінге кектенесің. Мәселе мұнда емес, мәселе Мұраттың біз орынды-орынсыз күстәналай беретін жастарға ерен жанашырлығында, атасының да, әкесінің де үмітінің ендігі егесін жібі түзу ұл етіп көрсетуінде. Шешесі баласы Қайсарды өліп жатқан әкесіне қаратпай, АҚШ-қа оқуға аттан деп қиғылық салады. Сона Қайсардың: «Қателесесіз. Әкемің соңғы сапарына қолымды бір сілтеп, оқуға кетіп қалсам, оның өзекті өртер өкініші өмір бойы жанымды жегідей жеп өтпей ме?» — деп көнбеуі драматургтің осындай саналы ұл өссе, қане дегенді меңзейді. «Қара атан өлсе, сойылар, хан әкем өлсе, қойылар» — деген жетесіз ұлдан мына Қайсар анағұрлым артық. Мұрат жақсы тәлім ұсынған.

Мұраттың соңғы кітабы — «Қуатым менің» мұраттанудың алғашқы кітабы дерік.

Өзгені қайдам, мен Мұратты аса талантты жазушы ретінде енді таныдым. Ол шын мәніндегі шебер прозаик екен. Мұратты аңдап, байыбына жетіп оқыған адам оның қырқында, қыршын жасында қиылған өміріне қатты өкініп, оның осыншама татымды, тамаша шығармалар қалдырып кеткенін көңілге медеу етер.

«Жақсы адам Құдайға да керек» — деген сөз бар. Солай ма екен, Мұраттың өмірі ерте үзілді, ал рухани өмірі жалғаса береді.

«Қуатым меніңнің» алғы сөзін жазған Мұраттың қарамағында істеген, бүгінде Қазақстан Жазушылар одағы басқармасының хатшысы Талаптан Ахметжан: «Талантты жазушы Мұрат Сыздықтың шығармашылығы жайлы айтылар сөз әлі алда. Қамшының сабындай қысқа ғұмырында артына үлкен еңбек қалдырған жазушының қадірін білетін де, бағасын беретін де төрешісі өздеріңіз», — дейді.

Талаптан дұрыс айтады, Мұрат туралы айтылар әңгіме, көрсетілер құрмет алда. Қуанарлығы — Мұрат құрметтен қазір де құры алақан емес. Таразда Мұрат тұрған үйге ескерткіш тақта орнатылған, атамекені — Шу ауданының орталығы Төле би ауылының бір көшесіне есімі берілген, осындағы ол оқып бітірген М.Әуезов атындағы орта мектепте оның өмірі мен шығармашылығына арналған бұрыш бар.

Сөз жоқ, Мұрат шығармалары — қазақ әдебиетіне, оның әңгіме деп аталатын ақ айдынына қосылған әдемі ағыс, сез ұғарлық адамға мол ғибрат.

ӘДЕБИЕТ — «ҰЛАННЫҢ» ҰЛЫ ҰСТАЗЫ

Белгілі балалар жазушысы Әлдихан Қалдыбаевпен сұхбат

— Балалар жазушысының балалық шағы кімді де болса қызықтырмай қоймасы анық. Сіздің бал-балалық шағыңыз қалай өтті?

— Жиырмасыншы ғасырдың ұлы жазушысы Эрнест Хемин-гуй: «Үлкен жазушы болу үшін талант, біліммен қоса бақытсыз балалық керек», — деген екен. Менде осылардың бәрі белгілі бір дәрежеде бар, десем, әдепсіз болмаслын, деп ойлаймын. Өйткені осылардан мақұрым болсам, жазушы болмас едім. Ал, бұлардың қайсысына қаншалықты дәрежеде иемін, оны енді таразылау маған тиесілі емес. Адам тәңір берген деңгейден асып кете алмайды. Осы тұрғыдан айтсақ, менде азды-көпті талант бар, жинаған білім де бар, бір басыма жетеді, ал балалық…

Сенің сұрап отырғаның осы ғой. Оны білу үшін мені оқу керек.

Қазақ балалар әдебиетінің көрнекті өкілі, біз құралпы жазушылардың бәрінің дерлік кітабының редакторы болған, яғни біздің, оның ішінде менің шығармашылығымды аса жетік білетін Машқар Ғұмар «Шаншар атай» хикаятымды өмірбаяндық депті. Соғыс жылдарғы ауыл өмірі суреттелетін бұл хикаяттың басты кейіпкері Әлден — бастауыш сынып оқушысы. Ал, мен — Әлдихан соғыс басталғанда екідегі, аяқталғанда алтыдағы баламын. Хикаяттағы суреттелетін жайлар — өмірдің езі. Соның бәрін мен көргенмін. Ел сенбес деп баланың жасын өсіріп жазғанмын. Міне, біздің балалық шағымыз. Машқар аға осыны біліп айтып отыр жоғарыдағы сөзді.

Жазушының ең басты объектісі — өзі. Жазушы өзі көрген, білген жайдан асырып ештеңені жаза алмайды. Ең шыншыл дүние шындықтан туындайды. Бұл, өсіресе, балалар жазушысына тән болса керек. Балалар жазушысы тек шындықты жазуы тиіс. Баланы алдау — қиянаттың үлкені, тіптен, мен айтар едім, баланы алдай алмайсың.

Мен осыны мұрат тұтқан қаламгермін. Хикаят жазайын, әңгіме, ертегі, мысал жазайын, бәрінде өмір шындығы бар. Ал мен сол өмір шындығын көркем шындыққа айналдыра алдым ба, ол — үлкен әңгіме.

Отызыншы жылдардың сарқындысында туып, балалығы қырқыншы жылдары, елудің басында өткен біздің балалығымызды бал-балалық деу қиын. Хемунгуэйше «бақытсыз» деуге де келмейді, бірақ дәл қазіргі балалардікінен ауыр, анығьірақ айтқанда, мағьіналы болды. Біз жоқшылықтыңда, тоқшылықтыңда дәмін әбден таттық. Осының өзі-ақ бізге емірдің ащы-тұщысының бағасын ерте білгізді. Ал, бұл жазушы үшін аса қажет.

Сонымен мен бұл сұрақтың жауабын былай түйіндейін: балалар жазушысы балалығы мағыналы болған адамнан шығады.

— Мектепте қалай оқыдыңыз?

— Жақсы оқыдым. Алғыр болдым. Бірақ оқуға жағдай болған жоқ. Ол бір үлкен әңгіме. Менің әкем Қалдыбай ұжьімшардың барлық жұмысын атқарған адам, ғажап темір ұстасы, диірменші болды, мал бақты, алыс мал жайылымдарында отырды. Шешем Әміржан он бір құрсақ көтерген, соның сегізі — үш ұл, бес қыз тіріміз, есіп-өніп отырмыз. Мен нағашы апам Айшаға тән болып, сол кісінің бауырында өстім, бірақ бәріміз бір отбасы едік. Осы шиттей жан, шикі өкпелерді асырау, өсіріп, жеткізу әке-шешеме керемет қиын болды. Әкем ауыл орталығынан алыста, қияндағы ескі жұртта диірмен ұстады, мал бақты. Мен кісі есігінде жүріп оқыдым. Он жылдың төрт жылында ғана өз үйімде жүріп оқыппын. Сонда да мектепті жақсы бітіріп, Қазақ мемлекеттік университетінің филология факультетіне бірден түсіп кеттім. Сондағы ой — ақын болу еді, балалар жазушысы болдым.

- «Ұланның» мыңдаған оқырманының арасында өзіңіздей жазушы болуды армандайтыны да жоқ емес. Оларға не дер едіңіз? Жалпы, жазушы болу қиын ба?

- Бір үлкен жазушының айтқаны бар емес пе, «Жазушы болу үшін аздаған талант, көп-көп еңбек керек», — деп. Менің де айтатыным осы. Жазушы болу — кімге қиын, кімге оңай. Бұл тарапта көп әңгіме айтуға болар еді, біздің әңгімеміз оны көтермейді. Жазушы болу Мұхтар Әуезовке қиын болды, халтурщикке оңай. Ұлы Әуезов халқының ұлы шежіресін жасады, халтурщик жоқты-барды бірдеңе жазған болды. Әрқайсысы бір романға татырлық «Қыр әңгімелерін», тас түйін драмалық шығармаларын, теңдегі жоқ «Абай жолын» жазған кезде алып Әуезов қаншама қиналды екен, ойлаудың өзі қиын. Міне, жазушы боламын деген бала осыны білсін. Халқына қандай да бір пайдасы тиетін, ғибраты бар шығарма жазсын. Әне, сол адам жазушы, әйтпесе, тыныш жүрсін.

- Неге дәл балалар жазушысы бояуды қаладыңыз?

- Әуелде ақын болғым келген. Әлбетте, батырлар жырларынан, қазақ ертегілерінен сусындап өстік. Кейін балаларға арналған шығармаларды сүйсініп оқитын болдым. Джек Лондон, Марк Твен, Мұхтар Әуезов, Бердібек Соқпақбаев шығармалары менің ерекше қызықтаушылығымды тудырды. Олар «Ақ азу», «Том Сойердың басынан кешкендері», «Кек серек», «Балалық шаққа саяхат», «Менің атым Қожа». Мен осылардың алдын 4–5, соңын 2–3 реттен оқыдым. Осылардағыға үқсас қызық жәйттар өз басымнан да өткен еді. Ұлылардан үйрендім, сөйтіп өзім де жазуды бастап кеттім.

Біз университетке түскен 1958 жылы «Балдырған» журналы жарық көрді. Онда қазақ балалар әдебиетінің алыптары Мұзафар Әлімбаев, Бердібек Соқпақбаев, Қадыр Мырзалиев, Әнуарбек Дүйсенбиев қызмет ететін. Үшінші курста оқып жүргенде дәптерге әдемілеп жазылған төрт әңгімемді қолыма үстап «Балдырған» журналы редакциясының табалдырығын жасқана аттаған сәт естен кетер ме?! Әңгімелерімді Бердібек Соқпақбаев оқып шықты да қуанып кетті. Сөйтті де Бекең:

- Әй, бала, сен жазушы екенсің. Мыналарыңның бәрі — әңгіме. Қымыз, жоқ, қымыран. Бұларды әлі сапыра түсу керек. Сен бұлардың әрқайсысын әлі екі-үш реттен қайта кешір. Сөйт те әкел, «Балдырғанға» басамыз. Сен балалар жазушысы болатын бала екенсің, - деді.

Редакциядан екі бетім от боп жанып, тәлтіректеп шықтым. Алматының көшесіне сыймай келемін. Айналадағы адамдардың бәрі әншейін біреу, мен — жазушымын.

Мен Бекеңнің айтқанын істедім, әңгімелерімді қайта-қайта көшірдім, құлпыра түсті. «Балдырғанға» басылды. Содан бері «Балдырғанға» үзбей әңгіме жазып келемін. «Ұланды» да ренжіткен емеспін. Мен бұл газетте 1965 жылы күзде аз уақыт қызмет те істегенмін. Ол кезде газет редакторы Сейдахмет Бердіқұлов болатын. Әскер қатарынан оралған мені Сейд-ағаң ауылда жатқан жерімнен жеделхат жіберіп жұмысқа шақырып алып еді. Аз уақыт істеп, отбасы жағдайыма байланысты ауылға қайтып кеттім. Сейд-ағаң да, Бердібек аға да, қаламдас достарым да бұған қатты өкінді. Өмірдің аты өмір, мен содан бері Жамбылда, Таразда тұрып, қаламымды қолдан тастамай жазып келемін. Балаларға арналған 12 кітап, 1 пьеса жаздым. Менің «Шаншар атай» атты комедиям бойынша Жамбыл облыстық драма театры қойған спектакль балалар мен жасөспірімдерге арналған қойылымдардың В.И.Лениннің 110 жыл толуына арналған Бүкілодақтық байқауында бірінші орын алды. Егер сол байқауда Михаил Шатровтың «Именем революции» спектаклі екінші, грузиндердің спектаклі үшінші орын алғанын айтсам, менің қаншалықты абыройға бөленгенімді анық байқуға болар еді. Бірақ, амал қайсы, алматылықтарда басқа авторды да, шығармаларды да көрмейтін, көре алмайтын театр сыншылары, әдебиетшілер мұны өлең қылмаған болды. Қайта мені «жерден жік шықты, екі құлағы тік шықты» еткісі келгендер де болды. Ал, мен одан кейін де екі комедия — «Қайран Ынтықбай ағай-ай» мен «Сәлім-Сәлиманы» жазып, драма жанрында кездейсоқ қаламгер емес екендігімді дәлелдедім. Бүкілодақтық байқауда мен құсап бірінші орын алған қазақ драматургы жоқ.

Ал, «Шаншар атай» балаларға арналған шығарма ғой. Шаншар атай жөнінде мен әңгіме, хикаят, комедия жаздым, енді киносценарий да дайын болды. Оған киногерлер қызығып отыр. Құдай қаласа, менің шалым бір күні балаларға экран арқылы ақыл айтып тұруы да ғажап емес.

Балалар жазушысы болу — бақыт. Атам қазақ: «Үлкеннің мыңына бергенше, баланың біріне бер» — деген. Балалар жазушысы — міне, осы принципті ұстанған адам.

— Аға, соңғы рет оқырман қауымды «Ата» атты кітабыңызбен қуантқан едіңіз. Ендігі жоспарьщыз қандай?

— «Ата» — менің біраз жылғы еңбегімнің ең таңдаулыларынан түзілген кітап. Оқығандар жақсы пікір айтады, олар мені керемет қуанышқа бөлейді. Тараз мемлекеттік университетінде студент-

теримен кездестім. Сонда оқу озаты Райхан Елубаева деген қыз: «Құдайым-ау, біз Бердібек Соқпақбаев, Сансызбай Сарғасқаевтан басқа балалар жазушысы жоқ екен деп жүрсек, нағыз балалар жазушысы Әлдихан ағай екен ғой. Мен ертең мұғалім боламын, сонда балаларға тек осы кісінің шығармаларын оқытатын боламын», — деді.

Айналайын ақылды қыз түсініп айтты. Көзіме жас келді. Жуырда ақын Жақсылық Сәтібековтің жары, Қазақстан Республикасы білім беру ісінің үздігі, әдебиетші-ұстаз Әзиза Халықова:

— «Атаны» оқып шықтым. «Ата» — «Ана тілі» оқулығы екен. Бастауыш сынып мұғалімі «Ана тілінің» орнына осыны оқытса, жетіп жатыр. «Қолда барда алтынның қадірі жоқ» — деген, Әлдихан — сұмдық жазушы екен. Бала тілін, психологиясын осыншама білетін жазушыны мен білмеймін, — деді.

Айналайын әкпей, біліп айтып отыр. Мерейім есті.

«Ата» әлі талайды таңдандырады.

Менің қазір балаларға арналған романымды аяқтап отырған жайым бар. Романды үш рет көшірдім. Бұл менің ұстазым Бердібектің өсиетіне — адалдығым. Әлі де бір рет кешірсем, екшей түссем, толықтыра берсем, деймін. Әбден илеуін жеткізіп барып ұсынамын. оқырманға. Бұл кітап — менің баяалығым, аяулы ауылым, үш бәйтерегім — әкем, апам, шешем, отбасымыз, өзім туралы көлемді дүние. Оның бір тарауы «Ұланда» жарияланды да. Осы бір белесті кітабым болады-ау, деп отырған жайым бар.

- Қазір дүкендерде балаларға арналған мұқабасы әсем безендірілген орысша кітаптар көздің жауын (ал қазақша осындай кітаптар аз) алады. Осыны көргенде «балалар әдебиеті кенжелеп бара жатқан жоқ па» деген ойга қаласаң.

— Бұл — бізде баспа ісінің қожырап кеткенінің көрінісі. Қазақ балалар әдебиеті кенжелеп көрген емес. Құдайға шүкір, Мұзафар Әлімбаев, Қадыр Мырзалиев, Машқар Ғұмар, Сұлтан Қалиев, Ескен Елубаев, Құрманбай Толыбев, Ермек Өтетілеуов, Пернебай Дүйсенбин, тағы басқалар бапаларға жазудан танған жоқ. «Балауса» баспасы біздің бәрімізден қол үзіп отыр. Баспалар бизнесті қуып кетті. Тіптен, «Балалар — әдебиетіңің антологаясын» басуды токтатқанын қайтерсің?! Тегінде, «Балауса» балалар әдебиетін басса, көркейеді. Баспаның өзі, үкіметіміз осы жағын мықтап ойластырғаны жөн болар еді. Балалар кітаптарын өгейсітуге болмайды. Мұны билік басындағылар білуі тиіс. Осындай игі іске нарық заңы да қайшы келмес, деп ойлаймын.

- Сіз облысымыздағы қара шаңырақ «Ақ жол» газетінң бас редакторысыз. Осынау жауапты қызметіңіз әдеби шығарма жазуға кедергі келтірмей ме?

- Бұл — бір күрделі сұрақ. Қазақ кеңес жазушыларының барлығы дерлік қандай да бір жұмыс істеп жүріп жазған. Әлбетте бірен-саран бірыңғай шығармашылықпен айналысқандары да болған, бірақ олар — некен-саяқ. Мен де өмір бойы қызмет етіп келемін, Жамбыл облыстық газетінің кіші әдеби қызметкерінен бас редакторлығына дейін өстім. Бұл — айтар ауызға оңай, әйтпесе қиямет-қайым тірлік. Газет — қаламгерді сығып алатын машина. Бұл жұмысқа барыңды сарқа жұмсамасаң, әшейін біреу болып жүресің. Менің жақсы жылдарым газетке кетті. Қазір де бар қажыр-қайратымды жұмсап еңбек етемін. Бас редактор болу оңай емес. Мен басқарған газет Президентіміз Н.Ә.Назарбаевтың сара саясатын, оның облыс тізгінін сеніп тапсырған адамы, әкіміміз С.Ә.Үмбетовтің атқарып отырған жұмысын халыққа жеткізіп отырады. Тәуелсіздігіміздің он жылы бедеріндегі барлық тірлігіміз газет тақырыбы болып отыр. Мұның бәріне мемлекеттік тұрғыдан қарап, көрсетіп отыру, шығармашылық ұжымды осындай өркенді іске жұмылдыру — менің міндетім. Әлбетте, бірыңғай шығармашылықпен айналысса болар еді, оған жағдай қайда, атам қазақ айтатын «қара қазан, сары баланың қамымен» жүрген жай бар. Бірақ шығармашылықтан қол үзіп көрген емеспін, ерте тұрып жазамын, жылына бір рет тиесілі демалысымды босқа өткізген емеспін. Барға, шүкір, дейік.

- «Ұланның» жас оңырмандарына не дер едіңіз?

— Бүгінгі ұланға айтар сөз көп, ең әдемісі — ол ертең жақсы азамат болсын! Баланың кесегесін көгертетін, көкжиегін кеңейтетін күш-әдебиет. Осыны білсін. Әбеди шығарманы көп оқысын. Менің ұстазым Бердібек Соқпақбев: «Қазақ баласын оныншы сыныпты бітірген соң қолына Абайды беріп, үш күн қамап қою керек жеке үйге. Абйды оқысын, жаттасын. Содан кейін жібер өмірге, адаспайды», — деп еді. Осы сезде керемет мағына жатыр. Бір Абайды ғана емес, «Абай жолын», тағы-тағыларды оқы. Қайта-қайта оқы. Айталық, мен өзім жаным жабырқап, тарықсам, «Абай жолының» бірінші кітабын қолыма аламын. Біраз оқыған соң сауығып жүріп беремін. Әдебиет — жанның емшісі.

Әдебиет — ұланның ұлы ұстазы.



Сұхбатты жүргізген Қуат ӘУЕСБАЙ.

«АҚ ЖОЛ» — БАҚ ЖОЛ

«Соңғы түйенің жүгі ауыр», — дейді атам қазақ. Өте дұрыс айтқан. Қазақ әуелгі түйелерге әдемі дүние-мүлкін артқан, оны-мұнысы соңғы түйеге іркіліп қалған. Оны-мұны көбейіп кетіп, соңғы түйенің үстіне белі қайысарлық жүк салынған.

«Ақ жолдың» көзі тірі бұрынғы редакторларының соңғысы ретінде мен де сол соңғы түйенің күйін кешкелі отырмын. Екі ағам Баттал Жаңабайұлы мен Арғынбай Бекбосын сөздің әуелгісін, әдемісін айтты, мен қалғанының басын қайырып көрейін.

Мен сиякты қара шаруаның баласына жұмыссыздық қамыты Кеңестік кезең тұсында да кигізілген, оны мен өз басымнан өткізгенмін.

1963 жылы Қазақ мемлекеттік ұлттық университетінің филология факультетін бітіріп, одан соң екі жыл Кеңес әскері қатарында азаматтық борышымды өтеп, туған жерге оралдым. Жұмысқа тұрайын десем, не аудандық оқу бөлімі, не бір мектеп, аудандық газет маңайына жолатсашы. Жамбыл педагогикалық училищесінің орыс бөлімін бітірген, екеуміз жаңа ғана жұп құрып үлгерген Бануға қайда барсақ та орын табыла кетеді.

Содан ел арасында:

- Оқу бітірген Қалдыбайдың баласындай болса, оқу құрысын!

— деген сөз тарады.

Әкем де, мен де мұны намыс қылдық.

Туған жерді тастап, Жамбылға тартып кетуге тура келді.

Мен университеттің соңғы курсында оқып жүргенде «Көк дөңгелек» атты суретті-кітапшам шығып, Жазушылар одағына «Қос тентек» атты әңгімелер жинағымды тапсырған, оным өзім әскерде жүргенде жарық керген жас жазушы едім. Осыларымды бетке ұстап, облыстық «Еңбек туы» газетінің редакторы Баттал Жаңабайұлының алдына бардым, жағдайымды айтып, қызметке қабылдауын сұрадым.

Журналист ағаның жауабы қысқа болды:

— Жазушының бәрі журналист бола алмайды. Жұмыс жоқ. Мен тағы да талай есікті қақтым, сөйтіп жүріп облыстық телевизия және радио хабарларын тарату комитетіне штаттан тыс тілші болу мүмкіндігіне ие болдым. Жазушының журналист бола алатынын мен осы жерде көрсеттім. Журналистиканың барлық жанрында жазған материал-дарым облыстық, республикалық эфирлерден күн сайын дерлік беріліп, «Еңбек туы», «Лениншіл жас», «Социалистік Қазақстан» газеттерінде жариялана бастады. Көп ұзамай штатқа қабылдандым, енді тіптен үдей түстім, көзге іліктім.

«Еңбек туының» бір лездемесінде мен жазған материалдар мақталыпты.

- Бұл кім өзі? Қаламының желі бар екен, көп жазады, — дейді редактор.

Менің кім екенім айтылады. Қашан да елгезек Бақытяр аға:

- Ол — былтыр сіздің алдыңызға келген жігіт. Сіз алмай қойғансыз, — дейді.

- Жазғыш жігіт екен. Біреуің сұрап біліңдерші, келер ме екен, қызметке алайын, — дейді үлкен Бәкең.

- Келеді, - дейді кіші Бәкең.

- Онда шақыр, — дейді редактор.

- Бүгін шақырамын, — дейді бөлім меңгерушісі.

Шақырды. Бардым. Редактор сөзді созып жатпады, қызметке қабылдайтынын айтты.

Мұнда қуанбағанда қайда қуанбақсың, жүрегім алып-ұшып келіп, кабинетіме кіргенім сол еді, телефон шылдырады. Тұтқаны көтердім. Мені іздеп, телефон соғып отырған Шу аудандық «Шу өңірі» газетінің редакторы Б.Байсақалов екен. Қысқа амандық сұраудан соң Б.Байсақалов: «Былтыр сені қызметке алмағаныма өкініп жүрмін. Жазуың жақсы екен, ауылыңа келгің келсе, кел, қызметке алайын», — деп Шуға шақырды.

Мен рахметімді айттым.

Сөйтіп, 1966 жылы тамыздың 5-інде «Еңбек туына» баспасөз атаулының сол кездегі ең төменгі шығармашыл қызметі — кіші әдеби қызметкер болып қабылдандым. Содан 2004 жылғы қазанның 4-інде «Ақ жолдың» бас редакторы қызметін атқарып жүріп зейнет демалысына шықтым. Ұзақтығы отыз сегіз жылға созылған қызметім тікелей (бесжыл облыстық партия комитетінде баспасөз жөніндегі нұсқаушы болғанымды есептемегенде) «Ақ жол» газетімен байланысты. Мен оның қызмет сатысының бәрінен өттім. Бұл күнде өткен өміріме кейде бір үңіліп қойып, он сегіз жыл «Еңбек туының», кейін «Ақ жолдың» редакторларының орынбасары, бірінші орынбасары, он жыл бас редакторы болғанымды мақтан тұтамын.

Белгілі сатирик ақын, «Ақ жолдың» бел баласы Толымбек Әлімбеков басқа жаққа қызмет ауыстырып бара жатқанда айтыпты деген мынадай бір сөз бар: «ішімде екі арманым кетіп бара-ды, біреуі — Әбілдаевтан бұрын айлық, екіншісі — Байтуовтан көп қаламақы ала алмадым». Бұл сөзде аңғарғана өмір шындығы жатыр. Бақытяр Әбілдаев, шын мәнінде, ғажап ылдым-жылдым, қай шаруаны болса да демнің арасында опырып істеп тастайтын талант. Ал, Қыстаубай Байтуов"- газеттің ең қысқа жанры — хабардан, бастап көлемі көлдей материалдарға дейін жалықпай жаза беретін еңбек торысы.

Билік жұмысқа араласқанша мен де қаламақыны ең кеп таба-тын журналистердің бірі болғанымды мақтана еске алсам болады. Сол жылдары марқұм Әкпарбек Доспамбетов екеуміз қаламақы табудан кезек-кезек кеш бастаушы едік. Айтпаса да, түсінікті, көп жазған, көп еңбектенген адамның қаламақысы да көп. Бастысы — сан емес, сапа, әлбетте. Шүкір, ол жағынан ақсап керген емен. Сол ғой мені көтерген, әйтпесе, қолтығымнан демейтін жанашыр-сыз өстім емес пе.

Құдай маған әріптестерімнен салды, кілең бір сайдың тасындай, білімді, жазғыш жігіттер газет жұмысына жарыса құлшынатынбыз. Өң отыз жетінші жылғы Арғынбай Бекбосын, Бақытяр Әбілдаев, Рахметілда Құдабаев, Жақан Сатаев, Кеңес Рахметуллаев, Базар Қилыбаев, олардың екшесін басып келе жатқан Жанайдар Бұралқиев, Қасықбай Асаубаев, Қыстаубай Байтуов және мен, біздің інілеріміз Әбдуәлі Әлиев, Елен Әлімжан, бәріміздің ағамыз Мейірхан Қуаышбаев, бейнелеп айтқанда, «Ақ жолдың» «Алтын ғасырын» орнаттық-ау деп ойлаймын. Бұл бір ұрпақ алмасу жылдары болған. Бұрын журналистиканы жағалағандар бірен-саран болса, есімдерін мен атап отырған жігіттер бұл іске арнайы кәсіптік білім алып кіріскен керуеннің басы болатын.

Қазір ойлап отырсам, «Ақ жолда» сол бір жылдары әрқайсысы бір өзі күніне газеттің бір нөмірін шығарса, қабырғасы қайыспайтын, өңшең «сен тұр, мен айтайын» жігіттер еңбек еткен екен. Ал, олардан кейінгі жігіттер менің тәрбиеммен әсті десем, әрі артық айтқандық, әрі дәл айтқандық болады. Бұлай дейтінім, мен орынбасары болған екі редактордың тұсында да редакция жанындағы жас журналистер мектебі мен әдебиет бірлестігінің жұмысына жетекшілік еттім.

Іс тетігін қашан да кадр шешеді. Меніңше, кадрлармен жұмыс жүргізуде коммунистік партия керемет мол тәжірибе жинақтаған. Кадрлармен жұмыс үш қағидаға негізделетін. Олар — кадрды іріктеу, орналастыру, тәрбиелеу. Редакцияда бұлардың бәрінің тоқайласатын жері — редактор. «Ақ жолдың» маған бастық болған редакторларының екеуі де — кадрлармен жұмыстың майын ішкен, екеуі де облыстық партия комитетінде шыңдалу мектебінен еткен, мен де сейткенмін. Ендеше, олардың жас журналистер мектебінің жұмысын жүргізуді маған тапсыруының сыры, меніңше, осында. Ал, енді әдебиет бірлестігі туралы айтпасам да түсінікті, ол — менің меншігім.

«Мен — пәленшенің шәкіртімін», — деп ыздиған шығармашыл адамнан мандымды ештеңе шықпайды. «Мен оған ұстаздық еттім, ол сондықтан мықты болды», деу — әбестік. Талантты адамға Құдай береді. Дегенмен мен жетекшілік еткен жас журна-листер мектебі тыңдаушылары мен әдебиет үйірмесі мүшелерінің қатарында кейін есімдері облысты былай қойғанда республикаға да жақсы мәлім болған Мұса Рахменбердиевтің, Мұрат Сыздықов, Толымбек Әлімбектің, Доқтырхан Тұрлыбектың, Асқаржан Сәрсектің, тағы басқалардың болғанын ойлағанда әжептәуір әсерленемін, кемінде кәделеріне жараған бір ауыз ақылды сөз айтқан болармын-ау, деп қоямын.

«Ақ жолда» жақсы бір үрдіс болған, ол — Қазақ Мемлекеттік ұлттық университеті журналистика факультетінің өндірістік тәжірибеден өтуге келген студенттері арасынан келешегінен үміт күттіретіндеріне шақырту қағазын беру. Студенттердің өндірістік тәжірибеден өту кезіндегі жұмыстарына да мен басшылық жасайтынмын. Сондықтан да жастардың қайсысы шақыртуға лайық екеніне түрткі болатын да мен едім. Мұрат, Толымбек, Қуаныш менің осындай сүзгімнен өткен жігіттер еді, кейін үшеуі де сенімді ақтады, бесаспап қаламгерлер болды.

Тәжірибе де, қабілет те жеткілікті жағдайға жеткенде 1994 жылы маусымның 29-ында ұстадым мен газет тізгінін.

Қайта құру, сөз бостандығы, пікірлер алуандығы дейтін шіркіндер баспасөз атаулыны бір қиырдан бір қиырға заулатқан. Тісің, қолың қышып бара жатса, сары запыран алқымыңа тығылса, тұлыпқа айналған компартияға тиіс, жер-жебіріне жет.

Елімізде орныға бастаған демократиялық үдеріс құры желігуді қойып, басалқалы, байыпты болуға бастағандай еді. Мұны дер кезінде түсінген бұқаралық ақпарат құралдары аяғын нық басып қатарда қалды, ал түсінбегендері тәуелсіз, биресми деген сияқты атау жамылып, адасып кетті.

Мен «Ақжолды» салиқалы газеттер санатында ұстадым. Бірақ ешкімді бетінен қаққаным жоқ.

Менің редакторлық қызметімді жеңілдеткен бір жай — облыстық газет редакторларының облыс әкімі аппаратының кеңесіне қатысуы болды. Дүйсенбі сайын ертеңгілік өтетін бұл кеңесте облыста өткен аптада атқарылған істер бүкпесіз ортаға салынып, жаңа басталған аптада жүзеге асырылатын шаруалар нақтыланатын. Басқаны қайдам, өз басым сол кеңестерден газеттің алдағы апталық нөмірлерінің нобайын бағдарлап шығар едім Редакцияға келе салып, кімнің немен айналысатынын ортаға салатынмын. Бұл әдісім — газеттің әкімиятпен үндестігіне қол жеткізетін. Содан да болар «Ақ жолдың» ұстанған бағытына, оның бас редакторы менің қызметіме көз алартқан облыс басшысы болған емес. Ал, мен, Құдайға шүкір, облыстың осы уақытқа дейінгі бес әкімінің кезінде де бас редактор болдым ғой.

Мен редакторлық қызметімді бастағанда ең басты пробле-ма қаржы болды. Редакцияның қаржы көзі екеу, бірі — таралым, екіншісі — дотация. Таралым құлдырап кеткен, одан түсетін қаржымен қыр аса алмайсың, мемлекеттің қалтасының түбі тесік. Күнелтудің бір-ақ жолы демеушілер іздеу еді.

Облыстың сол кездегі әкімі Өмірбек Байгелдиевке осы жайды білдіргенімде ол кісі ғажап сөз айтты: «Демеушілер іздеу- мәдени қайыршы болу. Қаржы тауып беремін, газетті шығара бер». Солай болды. Өмекең қаржыдан тарықтырған жоқ.

Сөз орайы келгенде сәл шегініс жасайын. Газетті газет ететін күш — сын және проблемалық жарияланымдар. Біз мұны жақсы біліп, оларды аз жарияламайтынбыз. Бірақ біздің сынымызды елең қылған адам азайып бара жатты. Әлімсақтан газет бұқаралылығымен және ықпалдылығымен күшті. Газет сынын бюроға дейін шығаратын коммунистік партия жоқ, қайтпек керек? Осы жайлы Өмекеңмен ақылдастым. Өмекең орнықты жауап берді: «Коммунистік ұстындар келмеске кетті, қоғамдық қатынастар басқаша өріс алды, нарық өмірімізге ендеп те, бой-лап та еніп келеді. Газет бұрынғыдай сыпыра сынай беретін өндіріс, шаруашылық басшылары, партия ұйымының хатшыла-ры, кәсіподақ ұйымының төрағалары жоқ. Жеке кәсіпкерге тиістің не, тиіспедің не, олар сыныңды құлағына іледі, ілмейді, өзі біледі. Сендердің ендігі сындарың — ардың ісі. Сынаңдар. Сыналғандар бала-шағасынан, әріптестерінен, көрші-қолаңынан ұялатын бола-ды. Біз оларға басқа ешқандай шара қолдана алмаймыз».

Рас-ау! Газеттің енді шопанды 100 саулықтан 150–200 қозы алмадың, директорды күздікті уақтылы сеппедің, хатшыны үгіт-насихат жұмысын ақсаттың, төрағаны социалистік жарысты дұрыс ұйымдастыруға қол жеткізбедіңдеп сынай алмайтыны анық болды. Барлық баспасөздің айналдыратыны руханият мәселелері, қайта оралған дініміз, діліміз, тіліміз болды. Бұл бағыттағы жұмыстарды мен шашау шығармай жариялап отырдым.

Жұмыстағы ең қиын мәселе қаржы болып қала берді. Әкімдер жомарттық танытқанымен, қаржыны тікелей қолына ұстап отырғандар түрлі бұлтаққа салар еді. «Алашаққа алтау — аз, берешеккке бесеу — көптің» кері жүйкені жұқартатын. Сол жылдары мен облыстық мәслихаттың депутаты болып сайландым. Мәслихаттың бюджет қаралған тұрақты комиссиясының отырыстары мен сессияларында сараң мырзаларға мемлекеттің ақшасы ғана емес, астындағы атын түсіп берерлік ащы сөздер айтатынмын.

Қаржы үшін небір шешуші қадамға бардық. Облыстық баспахананың, поштаның қызметін арзандату жөнінде жанкешті жұмыс атқардық. Айталық, пошта қызметін арзандатып, артық алып қойған 3 миллион 400 мың теңгесін қайтардық. Олар бізбен соттасып еді, жеңіп шықтық. Осындай жұмыстардың нәтижесінде газет дер кезінде шығып, қызметкерлер айлығын уақытылы алып тұрды. Рас, елде жүрген жаппай штат қысқарту «Ақ жолды» да айналып өткен жоқ. Реніш те, көз жасы да болды, қайтейін, амал жоқ барған қадам. Маған, әсіресе, қатты батқаны шығармашыл әлеует әлсіреңкіреп қалып еді. Мен қыбырымызға дейін қалт жібермей қадағалап отырған облыстық қаржы қызметкелерінің көзін ала беріп, қандай да бір себептермен редащиядан шеттеп қалған Елен Әлімжанды, Рахметбек Өзбековті, Қуаныш Иембердиевті қызметке шақырдым және де олардың қажеттілігін, іскерлігін ескеріп, бөлім меңгерушілері етіп тағайындадым. Олар менің өздері үшін отқа түскенімді білді ме, білмеді ме, қайдам, маған қажеті осылардай нағыз журналистер еді.

Мен редакцияның ұйымшыл, іскер ұжымын қалыптастырып, соны зейнет демалысына шыққанға дейін шашау шығармай, ұстап тұрдым-ау, деп ойлаймын. Бұл — ең бастысы. Қалған шаруаны көптеп-көмектеп атқарып отырдық.

Осы жерде мына бір жай ойға оралып отыр. Облыстың бір басшы қызметкері жақын адамын жұмысқа қабылдауымды сұрады.

- Қабылдайын. Бірақ ініңізге обал болады, — дедім.

- Неге? — деп шошып кетті әлгі кісі.

- Біздің журналистер — автомат. Солардың екпініне ілесе алмай ініңіз жүнжіп кетеді.

Басшы аға түсінді де қайтып мазалаған жоқ. Шыны солай еді, «Ақ жолдың» журналистерінің екпініне шыдау екінің бірінің қолынан келе бермейтін.

Редакцияда екі қария: Бақытяр Әбілдаев пен Рахметілде Құдабаев еңбек ететін. Сол екеуінің қатарда жүргенін кере алмай, қыржыңдап-тыржыңдайтындар кездесетін. Сондай рай байқатқан облыстық әкімияттың бір жауапты қызметкеріне былай дегенім бар:

— Сол екі қарияның әрқайсысын мен жүз жас жігітке айырбастамаймын. Маған қызметкердің жасы емес, жұмыстың сапасы керек. Әрі-беріден соң олардың адамның ең басты конституциялық

құқығы — еңбек ету құқығын кім тартып алыпты? Бұл шын сөзім еді.

Секретариат — редакцияның штабы. Жауапты хатшы — штаб бастығы. Ол жұмыстың қыры мен сырын білетін адам — некен-саяқ. Рекең-сондай бірегей қызметкер. Әрі анда-санда мөлдіретіп очерк жазып тұрады.

Бақытяр Әбілдаевты біздің бұрынғы редакторымыз Баттал Жаңабаев: «К-700» деп атайтын едім», — дейді. Бұл үлкен Бәкеңнің кіші Бәкеңнің қажыр-қайраты мен қабілет-қарымына разы болып айтқаны, әрине. Мен мұның үстіне Бәкеңді білгір ғалым, қарымды қаламгер, ұшқыр журналист, елгезек азамат дер едім.

Жүйрік аттың ерен шабыс шығаратын, қаламгердің ерекше ша-быт шақыратын кезі болады. Журналистиканың қара жұмысына шаршаңқырап жүрген Бәкеңе мен шығармашылықпен армансыз айналысуына жағдай жасадым. «Сарыағаш», «Меркі» Т.Рысқұлов атындағы шипажайларда айлап жатып жазды, Алматы, Ташкент мұражайларында он күндеп отырды. Сол уақыттарда редакцияның барша шығармашылық жұмысына басшылықты жалғыз өзім атқаратын едім.

Бәкең тарихи тақырыптарды толығырақ игеру жөнінде тапсырма берген облыс басшыларының да, басқамыздың да үмітімізді ақтады. Облыс орталығына өзінің ежелгі Тараз есімінің қайтарылып, оның екі мың жылдық мерейтойының аталып өтуінің бастауында Бақытяр Әбілдаевтың тұрғанын, оның өзінің және ұсынысын қолдаған материалдар ағынының «Ақ жолда» жедел жарияланғанын менің де осы ұлы іске қосқан азды-көпті үлесім-ау, деп ойлаймын.

Кешегі тоталитарлық жүйе кезінде қағажу көрген немесе ерліктері жете айтылмаған Қойгелді, Өтеген, Саңырақ, Жауғаш, Қосы, Рысбек, Байзақ, Сыпатай, Биназар батырлар, Ноғайбай би, т.б. туралы тың деректер жариялап, оларға ескерткіш, кесе-нелер тұрғызуға мұрындық болғанымыз игілікті іс еді. Төле би, Өтеген, Наурызбай батырлар туралы бұрын тиіп-қашып айтылатын жырлардың негізінде тарихи деректер бар екенін де «Ақжол» республикада алдымен жариялады. Сондай-ақ, Қазақстанңың ең ежелгі қаласы Тараздың, Аңырақай шайқасының, Атлах шайқасының терең тарихын, ұлы ғұлама бабамыз Дулат Мұхаммед Хайдардың шығармашылығы мен өмір жолын танытуда біздің газет көшбасшы болды.

Осы материалдардың бәрін дерлік Б.Әбілдаев жазды, Кім не десе, о, десін, Бәкең газетке керек болатын. Өзім зейнет демалысына кеткенше ол шабысынан жаңылған жоқ.

Мен тарихи танымдық шығармалар жазуда Бақытяр Әбілдаев бір өзі бір ғылыми-зерттеу институтына пара-пар жұмыс атқарды деп емін-еркін айта аламын.

Бұл, әлбетте, басқа тарихшылар ештеңе бітірмеді деген сөз емес. Біз К.Рыспаеватың, Ә.Жургеновтің, С.Байтіленовтың, т.б. жазғандарын тоқтатпай жариялап тұрдық.

Мен «Ақ жолдың» тізгінін ұстап тұрған жылдары Таразға бірнеше, атапайтқанда Ислам Жеменей, Әлімғазы Дәулетхан, Дархан Қыдырәлі тәрізді талантты шәкірттерін ертіп, аты бүкіл түрік әлеміне әйгілі профессор Мекемтас Мырзахметұлының келуі елеулі оқиға болды. Біз атакты ғалыммен және оның шәкірттерімен тығыз шығармашылық байланыс орнаттық, тіптен, бұл іспен бір қызметкеріміз — Елен Әлімжан тікелей айналысып отырды десе болады.

Мекеңнің де, Исламның да мақалалары мен сөздері тым өткір болатын. Мекең — бүгінгі тірлікке сын көзбен қарайтын адам. Ғұлама ғалым ғылым-білім, дауы бітпейтін, алға жылжымайтын қазақ тілінің проблемалары жөнінде кесімді материалдар ұсынды. Мен бір де біреуінің мұртын бұзбай, жарыққа шығардым.

Мекең «Ақ жолдың» оқырмандарына тарихты әдебиет арқылы тану женінде ой салды. Алып Ер Тоңа, шығыс әдебиетінің жауһарлары туралы терең зерттеулері, нақты да дәл ғылыми тұжырымдары тұшындырып қана қоймай, таңдандыратын да.

Мекеңмен, Исламмен пікірлесе жүріп, Елен Әлімжаи қазақ халқының өткені, ертеңі туралы аса терең ойлы мақалалар жазды.

Сол жылдары «Ақ жол» қазақстандық патриотизмді, ұлттық идеологияны қалыптстыру жөніиде өлшеусіз жұмыс атқарды десем, еш артық айтқандық емес.

Қашаннан газет таралымы — халық тұрмысының айнасы. Шындық көз алдымызда, халықтың әл-ауқаты артса, таралым да өседі. Осыны жақсы білген мен езім де, қызметкерлерім де таралым сұрап ешкімге алақан жайған емеспіз.

А.Қ.Тшанов селекторлық кеңеске әуес еді, көбіне өзі өткізетін. Бір кеңесте «Егемен Қазақстанға» осыншама, «Казахстанская правдаға» мұншама деп тапсырма беріп жатты аудан әкімдеріне. Естуімше әлгі газеттердің қызметкерлері келіп сұрапты осыншама таралымды. Бізге қарап:

- Сіздер не айтасыздар? — деді әкім.

- Әбеке, білсеңіз керек, мынадай бір әңгіме бар. Бір байқұстың пісіріп отырған сүті өзіне бұйырмапты. «Көбелек келіп, көлк етіп, көбігін ішіп, ол кетті. Қарға келіп, қарқ етіп, қалғанын ішіп, ол кетті, Сауысқан келіп, саңқ етіп, сарқып ішіп, ол кетті», — дейді күлкілі әңгіме. Біз де сөйтіп жүрмейік, таралым сұраушылар көбейіп барады екен, — дедім. — Біз алдымен өз газетімізді жарылқаймыз, — деп күлді Әбекең.

Солай болды да. Таралым мәселесін түгелдей облыстық әкімият шешетін. Экономика даңғыл жолға түсуге бет алған соң таралым да есе бастаған. Қазір тіптен жақсы қарқын алған сыңайлы.

«Ақ жолға» мен өзімдегінің бәрін: білімімді, білігімді, талантымды түгел бердім. «Ақ жолдан» мен онда бардың бәрін алдым, олар — адамдармен жұмыс істеу, ел өмірімен тыныстау, тапсырылған істі абыроймен атқару, ең бастысы — адам тану ғылымын игердім.

«Ақ жолда» мен іштей жазушы, сырттай журналист болып жүрдім. Көрген-білгенімді жазушылық сүзгіден өткізіп, көкейіме тоқыдым, журналист ретінде газет бетіне шығарып отырдым. Қайсысының салмағы ауыр, сорабы көп? Алдағы уақытта оны оқырмандар көріп қалар.

Бәріміздің ақ жайлауымыз — «Ақ жол» 85 жылдығын тойлағалы жатыр, бұл — үлкен оқиға. Оны ме жақсы білемін. Өйткені, осы газеттің 75 және 80 жылдық мерейтойлары кезінде оның бас редакторы болғанмын. Екі мереке кезінде де редакция қызметкерлері мемлекеттік наградаға ие болды, облыстық әкімият тарапынан сый-сияпат көрді. 85 жылдық мерейтой кезінде осы жақсы дәстүр жалғасса деймін.

Ақжолдықтарға айтарым: ақжолдарың алысқа апарсын!





Екінші бөлім




Қаламдастар қорамсағынан



ТАТЫМДЫ ТАЛАП

Рамазан ТОҚТАРОВ.

Әлдихан Қалдыбаевтың балауса балдырғанға арналған «Қос тентек» атты жинағының алғашқы бетінен-ақ біз әуелі өзімізді, өзімізден алыстай бастаған, күмбірлеген былдыр тілді бір әлемді көз алдымызға әкеліп, жас баладай мұңсыз қуанышқа бөленеміз. Ойлап қарасаңыз, осыған жететін не бар? «Шан-шар атайдың шертпегі» балаға да, үлкенге де түсінікті, екеуіне де ғибрат ұқтырар әңгіме. Шаншардың балаларға деген аталық мейірі қандай кіршіксіз таза еді. Оның артық, жалған қимылын, үлкендердің кейбіріне тән тәкаппар, қуақы қылықтарының бірін де аңғармайсың.

Автордың балалар дүниесін жақсы білетіндігі әрбір әңгімесінен айқын сезіліп тұр. Ол бүлдіршін жас кейіпкерлерін өз ыңғайымен жүргізе бермей, қалаған бағытына шығарып сап, соңдарынан қатал тәрбиешідей бағып, бақылап отырады. Бұған «Қос тентек» желісі толық куә. «Қос тентекте» жаман бала, жаман тәрбие де жоқ. Автор ешкімді секпейді. Жалғыз-ақ адамның болашақтағы үлкен ғұмырына өзек болатын жағымды қасиетті іздейді, соған шұқшия үңіледі.

Жинақтағы «Дөңгелек стол», «Бүлдірген тере барғанда» атты әңгімелер көңілде әдемі әсер қалдырады. Бұлар қай жастағы баланың ұғымына болсын, қонымды, қысқа, ұршықтай зырқыраған жеңіл ырғақпен жазылған.

Бірақ, қандай әдемі көрініс болсын, әлде бір мазмұнды ұғындырып жатпаса, әдемілік қасиетінен жұрдай болады, есте де қалмайды. Есте қалмайтын осындай әңгімеге «Бір арқа отынды» жатқызуға болады. Ел аман, жұрт тынышта балтырын итке қапқызған баланың ісі балдырған оқушысының өзін қызықтыра қоймас деп ойлаймыз. Алайда, ішін-ара кездесіп отыратын мұндай кемшіліктер жинакты әлсіретіп тұрған жоқ. Бәрінен де жалған әшекейсіз, сау-атты, таза тіл сүйсіндіреді. Барлық гәптің өзі тілде ғой. Қалдыбаев осы қасиетін ілгері дамытып, алдағы уақытта татымды талабын ұштай берер деп сенеміз.

«Қазақ әдебиеті». 31 шілде, 1964 жыл.

БАУЫРМАЛДЫҚ

Сатыбалды НАРЫМБЕТОВ.

Әңгіме былай басталған:

«Шаншар атай қызық өзі…»

Несімен қызық? Әрі қарай автор соны дәлелдеуге кіріседі. Қолындағы қаламға көңілшектікпен иек артудан аулақ, бірден осылай сырласа бастаушы еді. Бұл тұста оның сиынары — айқын идеяның мінсіз көркемдікпен қабысуы.

Оқушың — о да бір өзіңнің көңілдесің. Ә дегенде Ә.Қалдыбаев бауырмалдығын сездіріп қалды, оқырман жүрегін барлап, бас-аяғыңды сүзіп шығып, көргенін қағылездікпен көз алдыңа тоса қойып, ашық, жарқын сыршылдығын танытты.

«Шаншар атайдың шертпегі» осы жинақтағы ең жылы әңгіме екен. Бірден байқағанымыз, автор еркін баяндап, оқушысын тезірек үйіріп алуға тырысады. Адамға деген ілтипатын кішкене жүректің дүрсілімен бермекші. Аңғарып қарасақ: өзіміз күнде көріп жүрген әлдебір қуақы қарт бейнесі қағаз бетіне қалықтап көтеріліп келеді. Сығырая жымиған кәрі кездері мейірімге қаныққан. Еңкіш болсадағы, еңсесі биік. Ондай шалдан бәріміз де қашқанбыз. Шертпегіне талай рет қынжыла, қызарақтай тосып ек басымызды. Сонда ол кеңкілдеп, көзінен жас аққанша күлетін. Соны, сол қартты көремін бе деп оқыдым:

«…Атайдың біздің шекемізді тырсылдатуға неге құмар екенін бірде-біріміз білмейтін едік. Тіпті, үлкендер де білмейтін, бір «еріккен» шал дейтін де қоятын. Сол құрғыр шертпектен құтылудың бір-ақжолы бар. Ол үшін дойбы ойнап атайды ұтуың керек…».

Бірде Бекен шалды ұтып, шертпек сырын ашып береді:

- Шертпегімді беріңіз.

- Әй, жаман неме, мен сендерден қай бір қолым қышығаннан алып жүр дейсің. Осылар намыстансын таза жүрсін деп алам да». Табиғи қалпы.

Балалар шертпекке ыза боп жүретін. Сөйтсе атай еш жамандық ойламапты. Сондай абзал атайдың қайта-қайта жеңіле бергеніне біртүрлі іші-бауыры елжіреп кетті Бекеннің:

— …Ата, сіз қазір жеңетін шығарсыз, жүріңіз..

- Сен мені алдаусыратпа. Мен жеңгеніме қуанбаймын. Жеңілгеніме қуанам, — деді атай кеудесін рахаттана бір көтере түсіп». Бұл да табиғи. Неге? Егер Қалдыбаев Шаншар атайды: «Балалар таза жүріңдер, тіл алғыш болыңдар» дегізіп жалаң ақылға салса, сөзсіз ұтылар еді. Мінеки, бірнеше диалог балаусаның мөлдір сезімін де, жаны балауса Шаншар атайдың характерін әр қырынан жайып тастады. Мейлінше қарапайым.

Әлдихан бөбектің ішкі монологін әдемі беруге төселіп келе жатқандығын алғаш «Көк дөңгелегінде»-ақ көрсетіп еді. Ол кез келген әңгімесін қысқа жазады да, көп айтып, көп қамтуға ұмтылады. Жинақылық бар. Әлдихан әңгімелерінде керемет бір шытырман оқиға, шиқан қызыл сюжет жоқ. Тек қана кішкентай адамның характері, кішкентай пайымдау түйсігі. Әңгімедегі әрбір деталь, әрбір сөйлем осы характерді өрбіту, өркендету маңында автордың айтпақ ойымен астасып жатады.

Жинақтағы «Қос тентек» деген бөлімі цикл ме, повесть пе? Белгісіз. Айдар тағылмапты. Кітапшаның тең жарымы соған арналған екен. Өзі ұзақ та, бейберекеттеу. Анда-санда жүрдім-бардым жылт ететін «Терезенің қақпағы», «Өлең жаттау» сияқты тараулары болмаса, терт аяғынан тік басып тұрған жоқ, көркемдік бояуы солғын.

Әдебиеттің қасиетті қақпасына таудай талаппен келген Ә.Қалдыбаев көксеген көкжиегіне сеніммен аяқ басуы үшін бұл салда көбірек ізденгені жөн деп білеміз.



«Жұлдыз» журналы. маусым, 1965 жыл.



СЕНІҢ ТӨЛ ЖАЗУШЫҢ

Бердібек СОҚПАҚБАЕВ.

Менің байқауымша, алғаш бастап жазатындардың көпшілігі әуелгі кезде балалар, жастар баспасөзін жағалайтын тәрізді. Содан бәрі бірдей балалар жазушысы болып қалмайды, әрине. Ес біліп алған соң кейбірі әдебиеттің басқа саласына ауысып, өз жөнін табады, «Тас түскен жеріне ауыр» деп, дәм татқан босағадан табан аудармай, осы салада жемісті еңбек етіп, балалардың төл жазушысы болып қалатындар да бар. Осындай «сөзіне берік» автордың бірі — Әлдихан Қалдыбаев.

Мен ол кезде «Балдырған» журналында қызмет істеуші едім. Аяғын салмақпен басқан, орта бойлы, толық қара торы жігіт әңгіме алып келеді. Қолжазба машинкаға басылмаған, тек тазалау етіп көшірілген. Көлемі шағын. Бір түрлі жеңіл оқылатын еді. Тілі де, оқиғасы да қарапайым. Автор өзінің көрген-білгенін осы осылай деп, алдыға жайып салып отырғандай. Тек қалам ұстаған қолдың әлі тәжірибесіз екені, дірілі басылмай тұрғаны байқалатын. Сын айтсаң, мінезі ауыр жігіт былқ етпей қабылдайды. Мактасаң, және ісіп-кеппейді. «Жарайды, жөндеп әкелейін» дейді де, сыпайы қоштасып, салмақты қалпынан айнымай кете барады.

Сол Әлдихан осы кезде Жамбыл облыстық газетінің бөлім бастығы, салуатты журналист. Балаларға арналған бірнеше әңгімелер жинағының авторы. Оның жаңа жинағы «Жазушы» баспасында оқушыға ұсынылуға әзірленіп жатыр.

Өмірдегіні байқауы, толғанысьі көп автор әдебиеттегі жүрер жол, кешер сапарыың әлі бастапқы шағында жүргенін, қалам ұстаудың мойынға жүктер жауапкершілігін өте жақсы сезінеді. Шабыттың тұлпарына оның қамшыны әлі аямай баса түсер көзі алда.



«Қазақстан пионері». 4сөуір, 1970 жыл.



ҚАДАМЫ ҚҰТТЫ ҚАЛАМГЕР

Машқар ҒҰМАР.

Алпысыншы жылдардың бас кезі болатын. Бір күні «Жазушы» баспасының балалар әдебиеті редакциясына орта бойлы, қара торы жүзді бір жігіт келді. Сейтсек, аты-жөні Әлдихан Калдыбаев, өзі университеттің студенті екен. Бұйымтайы: кішкене балаларға арналған «Көк деңгелек» атты үш-төрт әңгіме әкеліпті. Ондай шағьін шығарманы қолма-қол оқып тастайтын әдетіміз барды. Әлгі әңгіме белім қызметкерлеріне түгелдей ұнады да, келесі жылында «Көк дөңгелек» деген атпен жеке суретті-кітапша болып басылып шықты.

Тырнақалды әңгімесінің бірден жеке кітапша болып басылуы — Әлдиханның балалар әдебиетіндегі қадамы сәтті басталғандығының белгісі. «Көк дөңгелек» атты әңгіменің оқиға

желісі тартымды, тікелей бөбек балалардың күнделікті ойы-ны төңірегінде өрбиді. Соны автор кішкентайлар түсінетіндей өтіп, жатық та әдемі тілмен суреттеп береді. Оқиға бірте-бірте шиеленсіп барып, ең соңында өзінің заңды шешімін табады. Ең басытысы: әңгімеде Серікбек пен Марат есімді екі баланың, әсіресе, алғашқысының жанды бейнесі өшпестей болып оқырманның есінде қалады. Бұл әңгіме кейін де талай рет жалпы жинақтарда басылды.

Кейбір жазушылардың кейін алғашқы шығармаларында шыққан биікке жете алмай тұралап қалатыны кездессе, кейбір қаламгерлердің сол алғашқы еңбектерінің деңгейінен аса алмай әуреге түсетіні тағы бар. Әлдихан осының екеуінен де аман. Әдебиеттегі қадамы құтты болып, ол «Көк дөңгелекпен» тең түсетін, көп жағдайда одан асып та түсетін көптеген шығармалар жазды.

Мектеп жасына дейіні балалар мен төменгі класс оқушыларына арнап өндірте әңгіме жазып жүрген жазушылар саусақпен санағандай аз. Сол аздың бірі де, бірегейі де Әлдихан десем, басқалар ренжи қоймас деп ойлаймын. Астанадан алыстау жүріп, уағыздалуы кемдеу соғып жатқаны болмаса, балалар оның шығармаларын сүйіп оқитыны күмәнсіз. Оқырман ретінде де, жұмыс бабымен де республикалық балалар кітапханасына жиі баруға тура келеді. Шынын айту керек, уағыздауымыз да кемшін, теледидар жарықтықтың «кесірі» де орасан зор, кітапханаларда талай алтын кітаптардың онша кеп оқылмай жаңа күйінде сақталатынын байқап жүрмін. Бірде Әлдиханның «Солдат болу оңай ма?» деген кітабының оқыла-оқыла мұқабасының тозып қалғанын керіп қатты қуанғаным бар.

Әлдихан университетті бітірген соң, жұмысқа Қызылорда облысына жолдама алды. Мектепте ұстаз болып жүргенінде әскерге шақырылды. Ол әскери қызметін Түрікменстанда атқарды. Ауыл балаларының бастан кешкен әр алуан қызықты оқиғаларын жақсы білетін қаламгер енді әскери емірді де ез кезімен керді. Сондықтан оның әдеби еңбектерінде әскери емірді суреттейтін шығармалар да бірталай. Солардың кепшілігі («Мишка — менің досым», «Ата», «Менің ағам солдат», т.б.) тікелей балаларға арналып жазылған. Жазушы әскери өмірдің бала қабылдауына тән романтикалық жағын суреттеумен қатар, ефрейтор Хамидов сияқты аса дерекі, мінезсіз адамдардың кездесетінін де жасырмай ашып айтады. Соған бола кезінде «Мишка — менің досым» атты кітаптың қиындықпен зорға жарық кергенін де айта кеткен жен. Ол кезде әскери командирді сынауға мүлдем рұқсат етпейтін. Жалпы, қаламгер өз шығармаларында балаларды тек қана жақсылыққа тәрбиелейді. Бұл жерде оны тәптіштеп айтып жатудың қажеті де шамалы. Өйткені оқырманын жақсылыққа тәрбиелеу қай жазушыға болса да тән қасиет қой. Алайда, автор өмір шындығын боямалап көрсетуден аулақ. «Жақсыдан үйрен, жаманнан жирен» деген сияқты, өмір шындығынан ауытқымауға күш салады. Әлдихан Қалдыбаевтың шығармалары қалың оқырман үшін со-нысымен танымды.



«Қазақ әдебиеті». 29 қыркүйек, 1989 жыл.



ЖАС ҰРПАҚТЫҢ ЖАНЫ ІЗГІ ДОСЫ

Мақаш ҒҰМАР.

Әңгіме, ертегі, хикаят (повесть), роман секілді көркем шығарма жазатын кісілерді «жазушы» дейтінін балалардың көпшілігі-ақ білетін шығар, әрине. Әдетте қаламгерлер отыра қалып, не болса соны жаза бермейді. Өмірден көрген-білген, өзіне әсер еткен, зердесіне түйген оқиғаларды екшеп, ой елегінен өткізіп барып қана қағаз бетіне түсіре бастайды.

Әр адамның бітімі, түр-түсі, мінез-құлқы әр түрлі болады. Мінез-құлқына сәйкес олардың қимыл-қозғалысы, сез саптауы, өзгелермен қарым-қатынасы және басқадай әрекеттері де бір-біріне ұқсамай, оқшаулана дараланып тұрады. Қай танысыңның аты аталса да, бірден оның өзіне тән өзгешіліктері еске түсіп, бүкіл болмысымен көз алдыңа елестейтіні бар емес пе. Сол әр алуан өзгешеліктер жинақтала келіп, адамның (көркем шығармада кейіпкердің) образын, яғни бейнесін құрайды. Көркем шығармаға қойылатын басты үш шарт бар: бірінші — тартымды оқиға желісі, екінші — кейіпкерлердің есте қалатындай жанды бейнесі, үшінші — айшықты тіл. Әр жазушы өз шығармасынла әл-қадарынша осы үш шарттың орындалуына кеп күш жұмсайды. Меніңше, кішкентайлар мен теменгі сынып оқушыларына, жалпы, балаларға арнап прозалық шығарма жазатындардың ішінде әлгіндей шарттарды орындауға аса шебер қаламгерлердің бірі де, бірегейі Әлдихан Қалдыбаев. Ол әдебиетке өзі университеттегі оқуын тамамдаған 60-жылдардьің бас кезінде келді. Аз уақыт Қызылорда облысындағы бір мектепте ұстаз бола жүріп, әскер қатарына шақырылды. Әскерден қайтқан соң табан аудармай туған облысының орталығы Жамбыл (қазіргі Тараз) қаласында журналистік қызмет атқаруға кірісті. Әлі сонда. Соңғы жылдары облыстық газеттің бас редакторы. Ауылда туып-өскен, студенттік әм әскери өмірді басынан кешкен, журналистік қызметіне орай елмен қоян-қолтық араласқан Әлдихан Қалдыбаев — хикаят, әңгіме, ертегілерден құралған ондаған кітаптың авторы. Шығармаларының тілі жатық. Ол қызыл сөзге салынып, беталды ұзақ сонар суреттеуден аулақ. Сөзді өлшеп-пішіп, керегінше ғана қолданады, сөйлемдерін шолақ қайтарып отырады. Мұның оқиға желісінің ширап дамуы үшін, бала-оқырманды жалықтырып алмау үшін маңызы зор.

Автор кейіпкерлерінің бейнесін даралап көрсетуге шебер дедім. Оның шығармаларындағы Шаншар атай, Шәкір, Қамау, Бибіайым, Рахима, Арал, Бауыржан және басқа көптеген кейіпкерлері тек өздеріне тән кескін-келбет, мінез-қүлқымен есте қалады. Барлығы да қазақ балалар әдебиетіндегі өзгелер айтпаған тың, жаңа бейнелер.

Әлдихан қай шығармасында болса да, өз оқырмандарын ізгілікке, мейірімділікке баулиды. Ол құрғақ уағыз айтудан аулақ, әлбетте. Идеясы шығармаларының өн бойынан табиғи түрде, өз-өзінен туындап жатады.

Байқатпай зымырап өтіп жатқан өмір-ай десеңші! Мінеки, күні кешегі жап-жас жігіт, балалардың сүйікті жазушысы Әлдихан Қалдыбаев 60 жасқа келіп те қалыпты. Рас, өткен өмірдің өкінішінен гөрі үзақжасаған қуанышы мол. Әлдихан осы жылғы қазан айының бас кезіндегі алпысына қүр қол келмей, балаларға арналған романын аяқтап, шығармашылық зор табыспен келіпті. «Алпыс» деген биік асудан асқасын да, оның талай тартымды шығарма жазатынына өз басым сенімдімін. Әлдиханды мүшелді жасқа келген мерейтойымен, шығармашылық табысымен қултықтаймыз! Қажымас қайрат, зор денсаулық тілейміз!



«Ұлан» газеті. 21 қыркүйөк, 1999 жыл.



МӨЛДІР СЕЗІМ



Белгілі жазушы-драматург Әлдихан ҚАЛДЫБАЕВ — 50жаста

Кәрім БАЯЛИЕВ,

СССР Жазушылар одағының мүшесі,

Қазақ ССР-інің еңбек сіңірген мәдениет қайраткері.

Алпысыншы жылдардың басында «Көк дөңгелек» атты суретті кітапшамен ойда жоқта танысқаным бар. Шығармада балалардың жан дүниесі нанымды да шебер суреттелгені сонша, мен өзімнің ұмытылып кеткен балалық шағымның кейбір бедерлі беттерін көз алдыма қайтадан елестеткен едім.

Содан, бірер жыл өткенде сол кітапшаның авторы мен қызмет ететін радиокомитетке жұмысқа орналасуға келгенде, бір-бірімізді тұңғыш рет көріп тұрсақ та, екеуміздің ежелден таныс-біліс жан-дардай шүйіркелесе сыр ақтарысып кеткенімізді де байқамай қалдым. Адам жанының жұмбағы таусылған ба, біреулермен ондаған жылдар бойы бір бөлмеде қызмет атқарсаң да бөтен жандай, тосырқап тұрасың, ал енді біреулерді бір көргеннен-ақ жанына жақын тартасың. Міне, содан бергі ширек ғасырдай уақыт ішінде, тіпті жас айырмашылығымызға да қарамастан, Әлдихан Қалдыбаевпен сырлас, мұңдас жандардай өмір кешіп келеміз.

Екеумізді жақындастыруға Әлдиханның биік адамгершілік қасиеттеріне қоса әдебиет атты әлемде бірге сапар шеккеніміз де себепші болды, әрине.

Жас жазушының балаларға арнап жазған екінші кітабы «Қос тентек» атты жинағын да әдебиет сүйер қауым жылы қабылдады, баспасөзде жарияланған мақалаларда қазақ балалар әдебиеті қаламгерлерінің қатарына жаңа талант иесі қосылғаны атап көрсетілді. «Қазақ әдебиеті» газетінде басылған рецензияда былай деп жазылды: «Әлдихан Қалдыбаевтың балауса балдырғанға арналған «Қос тентек» атты жинағының алғашқы бетінен-ақ біз әуелі өзімізді, өзімізден алыстай бастаған, күмбірлеген былдыр тілді бір әлемді көз алдымызға әкеліп, жас баладай мұңсыз қуанышқа бөленеміз… Автордың балалар дүниесін жақсы білетіндігі әрбір әңгімесінен айқын сезіліп тұр. Ол бүлдіршін жас кейіпкерлерін өз ыңғайымен жүргізе бермей, қалаған бағытына шығарып сап, соңдарынан қатал тәрбиешідей бағып, бақылап отырады».

Әлдиханның алғашқы аяқ алысынан талантты балалар жазушысын таныған республикамыздың белгілі қаламгерлерінің осындай болжамдарын жас жазушы өзінің кейінгі творчестволық жолында толығынан ақтады.

Ширек ғасырдан астам уақыт Әлдихан балаларға арнап шығармалар жазып келеді. Бұл жылдар ішінде ол жас оқырмандарына он кітап сыйлады. Оның сегізі әңгімелер жинағы да екеуі повесть кітаптары. Қазақстан Жазушылар одағының Балалар мен жастар әдебиеті жөніндегі советі биылғы июль айында өткізілген өзінің кеңейтілген мәжілісін түгелдей Әлдихан Қалдыбаевтың творчествосын талқылауға арнады. Онда пікір айтқан белгілі әдебиетшілер Әлдиханның республикамызда балалар әдебиетін дамытуға қосып келе жатқан елеулі үлесіне лайықты бағаберді.

Осы мәжілісте сөйлеген жазушылар Әлдиханның балалар өмірінен әңгіме жазудың көпке танылған шебері екенін атап айтты. Оның қаламынан туған алпысқа тарта әңгімеде бүгінгі ауыл балалары бейнесінің тұтас бір галереясы жасалған. «Бүлдірген тере барғанда», «Жаңа дос», «Бір арқа отын», «Әліппе», «Су тасушы Әшірбек», «Автобус аялдамасы», «Рахима», «Сабыр ағай» тәрізді әңгімелері жазушының ез кітаптарында ғана емес, балаларға арналған көптеген коллективтік жинақтарда жарық керіп, оқырмандар жүрегіне жылы ұялады. Жазушының әңгімелері алғашқы сөйлемдерінен бастап-ақ оқушыларын баурап алады, аяғына қалай тез жеткеніңді байқамай қаласың, қызықты, бояуы қанық, шебер өрнектеліп өрілген дүниелер.

Ә.Қалдыбаев балаларға арналған шығармалардың тақырыбын таңдауда да білгірлік пен сезімталдық танытып келеді. Осы күні жастарымыздың мінез-құлқында жағымсыз қылықтардың пайда болуы бір жағынан біз олардың бойына халқымызға ежелден тән мейірбандық, қайырымдылық, бауырмалдық, өзара сыйластық, кішіпейілдік секілді асыл қасиеттерді дарыта алмағандығымыздан шығар. Халқымыздың осындай қасиеттерін қанына сіңіріп өскен аға ұрпақтың бейнесін жас ұрпаққа көркем сөз құдіретімен үлгі етіп тарта білмейтіндігімізден болар.

Осы тақырыпта да Әлдихан тың ізденістерге барды. Ол жасаған ауыл қарты Шаншар атайдың бейнесі — қазақтың балалар әдебиетіндегі жаңалық деп қабылданды. Адам психо-логиясын, қарттар қасиетін жетік білетін, олардың тілін алып, ақылын ардақтап, қамқорлығын көріп ескен жазушы Шаншар атайдың бейнесін әңгімеде де, повесте де, пьесада да әсерлі етіп айшықтаған, балалардың сүйікті тұлғасын сомдай білген. Біздің Абай атындағы облыстық драма театрымызда қойылған «Шаншар атай» спектаклі балалар мен жастарға арналған спектакльдердің В.И.Лениннің туғанына 110 жыл толуына орай ұйымдастырған Бүкілодақтық байқау-конкурсында бірінші орынға ие болды.

Әлдиханның балалар әдебиеті ғана емес, жалпы қазақ әдебиетіне елеулі үлес болып қосылған дүниелері — оның солдат өміріне арнап жазып келе жатқан шығармалары, «Ата», «Байнаш — солдат», «Мишка — менің досым», «Менің ағам — солдат», «Көк қозы» әңгімелері, «Солдат болу оңай ма?» повесі жалпы қазақ әдебиетінде сирек жазылып жүрген тақырыпты автордың жетік меңгергенін дәлелдейді, жас ұрпаққа әскери-париоттық тәрбие берудің көркем құралы болып табылады.

Осы жарты ғасырлық ғұмыры ішінде өмірдің сан алуан селді ағыстары Әлдиханның мөлдір сезімін ылайлай алмағанына өз басым таңданам да, сүйсінем де. Ол қай сәтте де ішкі пендешілік есепсіз, амал-айласыз, қулықсыз, сәби көңілмен ағынан жарыла отырғаны. Кейбіреулердің бірер кітап шығармай жатып, кеудесіне нан пісетінін, қоғам алдындағы, қызмет бабындағы негізгі міндеттерін мансұқ етіп, «маған тарихтан орын беріңдер!» деп жар салатынын да көріп жүрміз. Ал Әлдихан болса пәлендей бір іс тындырдым деп міндетсінбей, журналистиканың зейнетінен гөрі бейнеті көп «қара жұмыстарын» шәкірт баладай «ләппай!» деп шапқылап атқарып жүргенін, жұмысқа ерте келіп, қажет болса түннің бір уағына дейін көз майын тауысып, ертең газет бетінде жарияланатын жолдардың әріп қателеріне дейін шұқшия үңілетінін керіп жүрміз. Шағын мақалада біз оның журналистиканың алуан жанрында сіңірген еңбегін айтуға орын таба алмай отырмыз. Ол өз алдына үлкен мәселе.

Әлдиханның оқырманға ұсынар ой-толғаулары әлі де ұшан-теңіз. Қазір «Жалын» баспасы оның келемді жаңа кітаптарын қазақ және орыс тілдерінде көп мың дана етіп басып шығаруға әзірлеуде. Оның сәбидей мөлдір сезімінен қалың оқырманға, әсіресе, біздің болашағымыз — жас қауымға мол рухани қуат беретін талай-талай жаңа шығармалар туатынына біз кәміл сенімдіміз. Ол қазір жазушылық талантының әбден толысқан шағында.

«Еңбөк туы» газеті. 3 қазан, 1989 жыл.

БАЛАЛЫҒЫН ҰМЫТПАҒАН БАЙЫПТЫ ҚАЛАМГЕР

Мәдина КӨБЕЕВА, ақын.

Литвалық ақын Эдуардас Межалайтис: «Қолына қалам алған әрбір қаламгер не жазамын? Қалай жазамын? Не үшін жаза-мын?» — деп өзіне өзі үш сұрақ қоюға тиіс» — дейді. Солай деп құптар болсақ, біздің жамбылдық жазушы-драматургіміз Әлдихан Қалдыбаевта өзінің не жазатынын, қалай жазатынын, не үшін жазатынын ерте айқындаған қаламгер. Оның әр шығармасында балаң балалықтың үні, жастық шақтың жыры, соғыстың сұрапыл ізі, ерте есейген көңілдің сызы және ең бастысы асқақ адамгершіліктің жаныңа қуат берер нұры бар.1939 жылы Шу ауданының Кербұлақ ауылында дүниеге кел-ген Әлдихан Қазақ мемлекеттік университетінің филология факультетін бітіріп, 1963 жылы еңбек жолын мұғалім болудан бастайды. Еңбек ете жүріп өзінің балғын балалық шағының көңілде қалған көгілдір суреттерін көрікті оймен қағазға түсіре білген. Өйткені Әлдихан ағаның балалық шағы өзі айтқандай, «көп оқиғаларға толы, суретке бай» болып өткен. Өмірінің үзіктеріндей әр сәт өзінің қилы-қилы қызықтарымен есінде сақталған.

— Балалығым Ұлы Отан соғысына түспа-түс келді. Бұл сұрапылға біздің отбасымыздан екі адам қатысты. Біреуі менің туған ағам Бекет болса, екіншісі нағашы ағайым Әлдижан еді. Бекет ағам өте бір батыл, өжет, қайырымды болып өскен еді. Ол соғысқа өте ерте, әкемнің орнына кеткен. Әкем аурушаңдау болған. Соғысқа алып жатқандарды түгендеп «Смағүлов Қалдыбай» деп шақырса Бекет ағам: «Сіз тұра беріңіз, мен барам» — деп сапқа тұрып кете барған екен, — дейді өткен өмір белестерінің бір сәтін еске түсірген Әлдекең — содан соғысқа кеткен екі ағайымның, біреуі ауылға келіп қайтыс болды, біреуі қайтпай қалды.

Міне, осы оқиғаның бәрі жазушының «Шаншар атай» повесінің желісі болған.

Әлдихан Қалдыбаевтың тұңғыш кітабы «Көк дөңгелек» 1962 жылы жарық көреді. Содан бері талантты жанның жылдармен қанаты да қатайып, қаламы да марқайып, талай-талай таңдай қаққызар шығармаларды тудырды. Атап айтсақ, «Қос тентек» (1964), (Су тасушы Әшірбек» (1969), «Байнаш — солдат» (1969), «Мишка — менің досым» (1973), «Өзен жағасында» (1975), «Солдат болу оңай ма?» (1975), «Менің ағам — солдат» (1980) секілді көптеген дүниелерді дөңгелетіп, оқырмандарына ұсынып, жүрегінен жол таба білді. Ал кейіндері драматургияға құлаш ұрып «Сәлім-Сәлиманы» дүниеге әкеліп, оқырмандарын тағы бір қуантып, көрермендерін таңдандырды. Өзінің қаламы қарышты, тереңнен тербейтін, адамгершіліктің ақ туын биік көтеретін қаламгер екендігін тағы да бір танытты.

Иә, қазіргі таңда Жамбыл қаласында он алты Жазушылар Одағының мүшесі тұрады десек, солардың көш басында келе жатқандардың бірі — Әлдихан Қалдыбаев. Өзінен кейінгі ізбасарлары, жас ақын-жазушыларға ағалық қамқорлығын, жазушылық жанашырлығын танытып жүрген де осы Әлдихан ағай. Міне, осы тұрғыда жазушыны жастардың, мектеп оқушыларының арасынан жиі көруге болады. Оқушыларға ақыл-кеңесін айтып, кейбір шешімін күтер істерге облыстық мәслихаттың депутаты ретінде қолұшын беріп те отырады. Дәл осы мәселені № 48 Тұрар Рысқұлов атындағы орта мектеп туралы айтуға болады. Мектептің қазақ мектеп болып қайта құрылуына Әлдихан Қалдыбаев редакторлық ететін «Ақ жол» газетінің үлесі аз болмады десек, оның негізінде жазушының жанашырлығы жатқаны да анық.

Міне, жақында осы аталмыш мектеп ұжымы, оқушылары өздерінің сүйікті жазушылары Әлдихан ағаларымен кездесу өткізді. Оны мектеп директоры Ұлбала Баялішқызы ашып, жазушының өмірбаяны, шығармашылығы, өздерінің мектептеріне қосқан үлесі жайында айтып етті. Кездесу қалалық балалар кітапханасы қызметкерлерімен бірлесе ұйымдастырылып, кітапхана қызметкерлері кешті жүргізіп отырды. Сөз алған кітапхананың бөлім меңгерушісі С.Орманова, мұғалімдер жазушыға шығармашылық табыс тілесе, оқушылар «Шаншар атай», «Көк дөңгелек», «Қисық шыбық» атты шығармаларынан сахналық көрініс көрсетіп, көптеген сұрақтар қойды.

Кездесуде жазушы балаларға жазудың қыр-сырын ақтарыла әңгімелеп, өткен өмір жолына, әсіресе, балалық шақтың жадында қалған бал суреттеріне кеңінен тоқталды. Кездесу қызықты да есте қаларлықтай әсерлі болып өтті. Соңында жазушы-драматург Әлдихан Қалдыбаев оқушыларға қолтаңба берді. Ал мектеп ұжымы болса, ағаларына ескерткіш сыйлықтар тапсырды.



«Жамбыл-Тараз» газеті. 30 мамыр, 1996 жыл.

ТАБИҒИ ТАЛАНТ ИЕСІ

Жорабай МОЛДАҚҰЛОВ, Қазақстан Республикасы Білім Министрлігінің

оқу саласындагы озық қызметкері, әдебиетші.

Әлдихан Қалдыбаев 1939 жылы Жамбыл облысының Шу ауданындағы Кербұлақ ауылында дүниеге келген. Ол орта мектепті бітіргеннен кейін, 1958 жылы Қазақтың мемлекеттік университетінің филология факультетіне оқуға түседі. 1962 жылы сол факультетті бітіруге жақындағанда «Көк дөңгелек» деген суретті кітапшасы жарық көреді. Сол жылы «Қос тентек» атты жинағы баспаға әзірленеді. Жинақ жайлы қазақ-совет балалар жазушылары Бердібек Соқпақбаев, Сансызбай Сарғасқаевтар бір ауыздан қазақ балалар әдебиетіне тағы бір талантты жас қаламдас келді, деп жылы пікір білдірген.

Әлдиханның алғашқы аяқ алысынан талантты балалар жазушысын таныған жоғарыда есімдері аталған қаламгерлердің ешқайсысы да жаңылған жоқ.

Әсіресе, Әлдиханның жазушылық талантының жарық сәулесін көре білген, оның бағасын дұрыс айтқан жазушылардың бірі — Бердібек Соқпақбаев. Ол былай деді: «Менің байқауымша, алғаш бастап жазатындардың көпшілігі әуелгі кезде балалар, жастар баспасөзін жағалайтын тәрізді. Содан бәрі бірдей балалар жазушысы болып қала бермейді, әрине. Ес біліп алған соң, кейбірі әдебиеттің басқа саласына ауысып, өз жолын табады. «Тас түскен жеріне ауыр» — деп, дәм татқан босағадан табан аудармай осы салада жемісті еңбек етіп, балалардың төл жазушысы болып қалатындары да бар. Осындай сөзіне берік автордың бірі — Әлдихан Қалдыбаев».

Әлдихан балалар өмірінен шығарма жаза бастаған кезде Бердібек Соқпақбаев қазақ әдебиетіндегі ең мықты балалар жазушысы болатын. Оның «Менің атым Қожа» атты классикалық дүниесі республика балаларының сүйіп оқитын шығармасы. Оны кітап та, кино ленталары арқылы да оқып, көріп әбден мәз-мейрам болғанбыз. Ол — сондай биік сұраныстан әлі де түспеген шығарма.

Осындай керемет кітап жазып, шығармалары еле танылып жүрген үлкен Аға жазушының пікірі бәрімізді қуантты.

Мен Әлдиханмен бірге қатар өмір кешіп келе жатқан адаммын. Сондыктан шығармашылығына қанықпын.

Әлдекеңнің қаламынан әр жылдарда «Шаншар атай», «Қос тентек», «Рахима», «Оқуды аңсаған Арал», «Бауыржан деген бала бар», «Сағындым сені, інім» атты повестерімен бірге көптеген өңгіме, ертегілері дүниеге келді.

«Шаншар атай» — Әлдиханның келемді де қызғылықты, шытырман уақиғаларға толы шығармаларының бірі.

Ол Бердібек Соқпақбаевтың «Менің атым Қожа», Сапарғали Бегалиннің «Сәтжан», Мұқан Иманжановтың «Алғашқы айлар», Сәуірбек Бақбергеновтың «Бір кешенің бойында» атты шығармаларының деңгейінде, кей жерінде олардан биік те тұрған туынды.

Повестің сюжеттік желісі Шаншар атайдың кемпірі Әлипаны Шәкір мен Әлденнің көк сиыры сүзіп, өлтіре жаздауынан басталады. Шаншар атай кек сиырдың мүйізін арамен кесіп тастамақ болып, байлатады. Әлден сиырды шалға білдірмей босатып жібереді. Сөйтіп бірінен-бірі туып, туындап отырған уақиғалар өрби береді. Өрби береді.Әлдиханның көк сиырының қимыл-әрекеті ертегілердегі ғажайып дию, перілердей үрей туғыза отырып оқылады. Арасында Тұрсынмен болған күлкілі оқиғалар баяндалып, көк сиырдың сүзегендігімен бірге ақылдылық танытатын шақтарын да әдемі, әсерлі етіп суреттейді.

Долданған көк сиырдың астына түскен Тұрсын ой тоқтатады:

«… осы пәлені жұрт ақылды деуші еді, жалынсам, бір септігі тиер ме екен, қой не де болса, жалынайын».

Тұрсын енді зердесіндегі барша әдемі сөзін айтып жалына бастайды:

— Ананайын көк сиыр! Жәкетай көк сиыр! Құлдық қылайын, көк сиыр! Бұл сөздер маңқа Тұрсынның аузынан қаншалықты мұңлы болып шыққанын түсіндірмесе де болар.

Шаншар атай — үлкен тәрбиеші, ел қамқоры. Ол кейбір ауыл азаматтарына зәбір көрсетіп, сүзетін көк сиырды тәртіпке салмақ болады.

Повестің шарықтау шегі, кулминациясы — Шаншар атайдың Оңтүстік Америкадағы үлкен стадион алаңдарында ел алдында бұқалармен айқасып, ойын көрсететін адамдардай, қолына шапан ұстап, көк сиырмен болған жекпе-жегі. Нанымды, әдемі көрініс: «…ұйықтап кеткен екенмін, деп Рахман ағай қозғалақтап еңсесін көтеріп отырды.

Даланы бірдеме тарсылдатып алып барады. Шошып кеттім.

Киінуге де шамам келмей еңбектей жеттім далаға, бір жерде көк сиыр тұр, бір жерде қолында шапаны бар атай тұр. Екеуі де өкпелері ырсылдап ентігіп тұр. Екеуі де солықтарын баса алмай ентігеді.

Бір уақыт көк сиыр басын шайқап-шайқап атайға қарай тұра ұмтылды. Атай шапанын мүйізіне тоса қойды да жалп дегізіп сиырға құр ауаны сүзгізіп, өткізіп жіберді. Көк сиыр қайта бұрылып еді, атай тағы да сөйтті. Көк сиыр ұмтыла алмай өкпесін соғып тұрып қалды.

Атай жерде жатқан ақтаяғын алып, көк сиырға қарай жүрді. Көк сиыр атайға қарай жүре алмай тайқып шықты. Атай тұра қуып барып, көз ілеспес жылдамдықпен көк сиырдың үстіне қарғып мінді. Мен тіптен де байқай алмадым. Сиырдың арқасына қолы тиген-дей болып еді, үстіне қона кетті.

Көк сиыр меңкімеді, тек енді ұрады-ау, дегендей болып, басын біресе төмен салып, біресе қайқайтып арлы-берлі алып қаша берді. Мен де: «Атай енді ұрады-ақ қой» деп едім, өйтпеді. Қақпалап мініп барып сиырға қосып жіберді де, кері қайтты». (Әлдихан Қалдыбаев, «Автобус аялдамасы», 91-бет).



Міне, көріп отырсыздар, үлкен мама ағашты жұлып алып, ашу шақырып Шаншар атайға тап берген көк сиыр енді сабасына түсіп, тәрбиеге көніп отыр. Өте қызық уақиға. Мұны оқығаннан кейін 3–4 күн көз алдымнан долданған үлкен көк сиыр кетпей қойды.

Бұл жазушының гротескіні орынды қолдануының нәтижесі дейміз. Повестің тақырыбы — соғыс жылдарындағы ауыл өмірі, оның ішінде Шәкір мен Әлдендердің өмір-тіршілігі, қимыл-әрекеттері өте нанымды етіліп беріледі. Әлдихан шығармаларын оқып отырып орыстың атақты сыншысы В.Г.Белинскийдің «… балаларға арнап бүкіл дүниеге, бүкіл табиғатқа жан беріп, меңіреу тасты да, қырдың қылтанағын да, сарқыраған бұлақты да, майда қоңыр желді де сүйіспеншілік тілімен сөйлету керек» деген пікірін дәл басқандай боласың.

Енді Әлдиханды оқып көрейік…

«…Бұл кезде ай арқан бойы көтеріліп қалған болатын. Оның аппақ сүттей сәулесі сонадайдағы Жолдысай, Ноғайбасай, Қиынсай сияқты басаттың адырларынан асып келіп, ауыл үстіне мол шашыраған: күндізгі абыр да сабыр бәсеңсіп, ауыл демалып жатыр. Әншейінде ауыз жаппайтын иттер де тыншыған. Күндіздің өзінде бізге қорқынышты болып көрінетін әңірейген-әңірейген адырлар қазір көлеңкеленіп, қоңыр тартып, мүлгіген ауыл үстіне төне түскендей. Белгісіз үрей әкеледі. Ол ай сәулесімен келіп, біздің бойымызға шым-шым сіңіп жатқан сияқты.

Үлкендер бұл адырларда түрлі жыртқыш аңдар, ұры-қары жүреді дейді. Олары бүлдірген, шие теруді сылтаутарып қаңғып кететін біздерді қорқыту үшін айтатын сөздері болуы керек. Бүлдірген мен шие піскен кезде кім шыдап тұрсын.

Талайбардық, бәрінде аман сау оралып жүрдік. Рас,әр нәрседен секем алып, қашқанымыз да бар. Бірақ ол біздер үшін таусылмас әңгіме емес пе? Жүрегіңді қолыңа алып зулау қандай рақат десеңші! Артта қалып қоятын балаларды білмеймін, алдыңғы топта болатын маған, әйтеуір, сол сатыраған жарыс қызық көрінеді де тұрады. Немесе: «… кезеңге шыға келгенімде ауыл маған ұзақ мерзім көз жазып қалған, сағынып көргендей ыстық боп жарқырап жатты. Әр үй, әр қора: «Балам келе жатыр, балам келе жатыр!», — деп қуанып құшақтарын жайып, өзіне қарай тартатын сияқты. Мен бойым балқып тұрып қалдым.

Өзен жаққа қарадым. Балалар әлі суға келе қоймапты… жайпақтан бір қыз су алып жатыр. Бірден таныдым — Бибіайым. Ылдиға қарай жүгіре жөнелдім».

Міне, Әлдиханның кейіпкерлері өскен ауылының келбеті…Кейіпкерлер дегенде Шаншар атайдай типтік образ жасау әрі оны М.Шолоховтың Дед Щукарындай ерекшелеу — елге әйгілі таланттылық нәтижесі деу керек. Оқушылардан Әлдихан деген жазушыны білесің бе десең, ә, дегенде ойланыңқырап, ал Шан-шар атайды білесің бе десең: «..Е, әлгі шертпек алатын Шаншар атай ма?» дейді.

«Шаншар атайдың шертпегі» атты драмалық шығармасы Әлдекеңнің Бүкілодақтық жасөспірімдер мен балалар сахнасына лайықталған пьесалардың байқауында бірінші орынға ие болған.

Әлдиханның «Қос тентек», «Рахима», «Оқуды аңсаған Арал», «Бауыржан деген бла бар» атты повестері — уақиғаларының қызғылықтылығымен, кейіпкерлерінің мінез-құлықтарының оқшаулығымен ерекшеленетін туындылар.

«Қос тентектегі» қызғаншақ Марат, кішкентай Рахима, «Оқуды аңсаған Аралдағы» — Арал, «Бауыржан деген бала бар» деген повесіндегі ақылды Бауыржан әдемі шыққан образдар. Осы жағын қазақтың белгілі жазушысы Машқар Гумеров байқап, жақсы бағалаған: «Автор кейіпкерлердің бейнесін даралап көрсетуге шебер, оның жоғарыда аттары аталған шығармаларындағы Шаншар атай, Шәкір, Қамау, Бибіайым, Рахима, Арал, Бауыржан сияқты кейіпкерлері өздеріне тән кескін-келбет, мінез-құлқымен есте қалады. Әлдихан қай шығармасында болса да, өз оқырмандарын ізгілікке, мейірімділікке баулиды.

Ол құрғақ уағызды айтудан аулақ, әлбетте. Идеясын шығармаларының өң бойынан табиғи түрде өз-өзінен туындап жатады».

«Шаншар атайда» автор балалар өмірін ауыл өмірімен баланыстыра, біріктіре отырып бір тұтас дүние етіп береді. Әлдекең көлемді повестермен бірге балаларға арнап көп әңгімелер жазған. Оның: «Жаңа дос», «Су тасушы Әшірбек», «Дөңгелек стол», «Әліппе», «Автобуыс аялдамасы», «Ағайдың ауырмағаны жақсы» және басқа да шығармаларында тәрбие мәселесі сөз болады. «Бір арқа отын» деген әңгімесінде бір арқа жусанды босатпай жатқан Жолдыаяқты таспен ұрып, қумақ болғанда, ит Асқардың балтырынан бір қарпып алады. Жазушы әңгіменің түйінін екі-үш-ақ сөйлемнен шешеді: «… Көзін ашып алса, жолдыаяқ артына қарап қойып, бір нәрсені тындырып тастағандай алшаң басып, үйді айналып барады екен. Балтырына үңіліп Асқар отыр. Айжан Асқардың жанына жүгіріп келді.

- Не болды, Асқар? Қауып алды ма?

- Қапса қапсын, отынды босатса болды.

«Тыртық сыры» әңгімесінде Ахмет образы жақсы шыққан. Сондай-ақ «Бүлдірген тере барғанда» әңгімесіндеп лирикалық герой — Рахтайдың еліктің лағын ұстап алғандығы, «Қара сиырдағы» сиырдың бұзауына деген мейірімі тамаша беріледі. Әлдихан әскер қатарында жүрген уақытын босқа өткізбеген. Оның солдат кезінде жазған шығармалары болашақ солдаттарға, балаларға арналған тәрбиелік мәні зор шығармалар қатарында.

Осы тақырыптағы оның көлемді шығармаларының ішінде «Сағындым сені, інім» атты повесть басқа шығармаларына қарағанда өзгешелеу хат арқылы баяндалады. Повестелирикалық герой — «Мен» армиядағы жағдайды айтып, ауылдағы інісі Бекенге жазып, солдат өмірін, оның құпия сырларын, солдаттың міндетті атқару жолындағы кездескен уақиғалар қақында тебірене толғана жазады. Өте жеңіл оқылады. Жастарды әскери-патриоттық сезімге тәрбиелейтін жақсы шығарма.

Осындай күрделі шығармаларымен бірге ол солдат өмірінен біраз әңгімелер де жазған. Әлдиханның «Ата» деген әңгімесі де өте жоғары бағаланады. Белгілі жазушы С.Омаров бұл әңгіме жайлы жақсы пікір айтқан. Жалпы алғанда, Әлдиханның қаламынан туған көп әңгімесі — республикалық көлемдегі жарияланған бәйгелердің жеңімпазы. «Балдырған» журналының жыл сайынғы бәйгесін біраз жыл Әлдекеңнің әңгімелері алып жүрді. Оның ішінде «Әліппе», «Ата», «Көк дөңгелек», «Көк қозы», т.б. бар. Әлдихан шығармаларының тілі жатық, ойлы, түбінде мақал, мәтел, нақыл сөздерге айналып кетер сөйлемдер құрай отырып, оларды орынды қолдана біледі. Мысалы, «Солдаттың тұрған бойы сағыныш», «Адамда Отанды қорғаудан асқан борыш болушы ма еді, жоқ, болмайды. Солдат болу — сол әзірліктің басталуы», «Әскер құпиясын сақтау — әскери антқа адал болудың басты белгілерінің бірі.

Әлдиханның жасөспірімдерді тәрбиелеу ісіне белсене араласқаны ескеріліп, оған Қазақ ССР-і Білім министрлігінің «ҚР білім беру ісінің үздігі» белгісі берілген. Оның жазушылық жұмыспен бірге журналистік қызметті қатар атқарып келе жатқанын ел біледі. Ол көп жылдан бері облыстық «Ақ жол» газетінің бас редакторы болып қызмет атқарады.

Журналист ретінде оның атқарып жүрген еңбегі ерен. Проблемалық матераилды көп көтереді. Оның «Атланта… Жоқ, Америка сапары» атты жолжазбалары мен ақын-жазушылар, замандастары қақында жазған публицистикалық мақалалары көпшілік көңілінен шығып жүр.

Әлдекеңнің осынау ересен еңбегі еленбей қалған жоқ. Президентіміз Нұрсұлтан Назарбаевтың 1998 жылғы 22 қазандағы Жарлығымен Әлдихан Қалдыбаев «Қазақстанның еңбек сіңірген қызметкері» қайраткерлік атағына ие болды.

Әлдекеңнің шығармашылық күш-қуаты, қабілеті бойында. Балалар өмірінен әлі де талай шығармалар беретініне кәміл сенеміз. Сөз соңында осы жолдан таймай, талмай еңбек өте беріңіз демекпіз.

БАЛАЛЫҚ ШАҚТЫҢ БАЛ ДӘМІ

Көсемәлі СӘТТІБАЙҰЛЫ.

Бала жанын, оның сәуір аспанындай бірде бұлтты, бірде шуақты құбылғыш көңілінің нәзік күйін тауып, алдарқату қандай қиын болса, олартуралыжүректебірентерлікшығарма жазып, балдырғанның мелт-мөлт еткен тамшыдай пәк сырларын керкемдік әдіспен қағазға түсірудің тауқыметі одан да ауыр.

Егер әдебиетіміздегі алдыңғы толқын ағалардың алғашқы тұсау кесер шығарламарын балаларға арнап жазып, кейін оған қайтып оралмай, ылғи бір балалар еншісіне тиетін нәйеті бір-екі беттік әңгімені немесе 50–60 беттік повесті менсінбегені емес, қайта жүрексінгені деп түсінуіміз керек. Бір кездегі албырт сезімнің әсерімен көзді жұмып кірісіп кеткен «оңайлау» тақырыбының бүгін ақыл тоқтатып, атағы мәшһүр жазушы болған кезінде оның періштелер мекендеген киелі бақ сынды жұмбақ та сырлы әлем екенін мойындап, түсінгені.

Бірақ, осы бір базарлы бақтың лүп-лүп соққан қан тамырын жүрегімен сезіп, біліп отыратын тамыршыдай бағбаны, тыңдағанда құлағыңның құрышын қандьіра сайрайтын құмыр көмейлі өз бұлбұлдары болады.

Белгілі балалар жазушысы Әлдихан Қалдыбаевты, міне, сол өз бағының адал бағбанына баласақ артық емес. Оның алпы-сыншы жылдардың басында университетте оқып жүрген кезінде жазған «Көк дөңгелек» деген шағын әңгіме-кітабынан бастап В.И.Лениннің туғанына 110 жыл толуына байланысты Москва-да өткен жасөспірімдерге арналған пьессалардың байқауында бірінші жүлдеге ие болған «Шаншар атай» комедиясына дейінгі және одан кейінгі шығармаларын жұрт жақсы біледі. Жақында жазушының «Жалын» баспасынан жарық көрген «Автобус аялдамасы» атты кітабы да, міне, осы біз айтып отырған әдебиеттегі «оңай» да қиын, қиын да қызықты тақырып — балалар өмірі жайлы туындыларының көз тартар мәуесі іспетті.

Кітап оқырмандарына өзінің алғашқы беттерін белгілі «Шан-шар атай» повесімен ашады. Ал, Шаншар атай — бәрімізге таныс кәдімгі сақалы қауқиған қара шал. Ол әр ауылда бар. Егер түрі мен тіліне бөлмесек, оны қырғыздардың айылынан, өзбектердің қышлағынан да кездестіреріміз хақ. Иә, оның шарт ете қалатын шікәмшіл мінезі де, жөн сөзге жығыла кететін мәрт қасиеті де, тіпті ауылды бастарына көтеріп асыр салған қара сирақ балаларды көрсе арқасының «ақ сайтаны» қозып, барлығын тоз-тоз қылып тұра қуатын қиқарлығы да… бәр-бәрі таныс көрінеді. Автордың бір жетістігі де, міне, осында болса керек. Бұған мысал ретінде кез келген эпизодты алуға болады.

Кемпірі Әлипаны сүзіп өлтіріп қоя жаздаған Әлденнің көк сиырының мүйізін кесіп тастамақ болып, терісіне сыймай ашу-ланып келген шал сиыр босанып кетіп (дұрысы Әлден сиырына жаны ашып, оны ағытып жібереді) одан бетер шала бүлінеді.

«…Сол қолында шумақталған бір бума арқан, оң қолында кішкентай қол ара Шаншар атай кіріп келеді есіктен. Ашулы, бетіне қаны шауып, қара сұр жүзі түтігіп, аппақ қудай сақал-мұрты едірейіп кетіпті. Онсыз да қызыл көзі қанталап, бәрімізді бір-бір сүзіп етті. Зәрлі сұс өңменімізді тесіп, бір уыс болдық. Дастарханның да берекесі кетіп қалған еді.

- Жәке, төрлетіңіз.

— Төрлеткенде не, ана терің жайылғыр босанып кеткен соң!

- Апырай, күрмеп, тас қылып-ақ байлап ем. Қолы бар ма, немене?

- Мойның астыңа келгірдің екі мүйізін тып-типыл ғып қырқып тастағанда көрер әлі! Кешке болсын.

…Шаншар атай табалдырықты аттай бере тағы бір одырайып қарады. Біз жер шұқып, дастарханға үңіле түстік: онда он шақты құрт, жарты кесе май бар еді. Бір түйір де нан жоқ болатын.

Айша, мына балалардың біреуін қазір жібере қойшы үйге. Біздің үйде қаптың түбінде қалған бірер пұт ұн бар сияқты еді. Соның бір табағын бергізіп жіберейін, — деді.

Біз еңкейген басымызды жерден көтеріп алдық.

Шаншар атай үйден шығып кете барды».

Мінеки, Кербұлақ ауылындағы балалар түгіл, үлкендердің өзі мінезінен қаймығып, бетіне тура қарап сөйлей алмайтын Айыр жәкеміздің (Әлденнің апасы осылай атайды) түптеп келгендегі шын болмыс-бітімі мен жан-дүниесінің қандай екенін осы үзіндінің өзі-ақ алдымызға жайып салып тұр емес пе? Ал, мұндай шынайы суреткердің қаламынан ғана туып, кейіпкердің образын жан-жақты сомдауға таптырмайтын сәтті штрихтер повестің өне бойына бірін-бірі үнемі толықтырып отырады.

Иә, соғыс кезіндегі ауыл өмірі көп жазылды. Бірақ, ол қанша жазылса да әлі түрен тісі түспеген тың түбектері көп, таусылмай-тын тақырып, «Шаншар атай» да негізінен осы тақырыпты — соғыс кезіндегі ауыл балаларының өмірін қаузайды. Қаузағанда да ол балалар ұғымынасай шынайы айшықтармен өрнектелген. Мыса-лы, кейбір тыл өмірінен жазылған шығармада балалардың басына бар ауыртпалық атаулыны үйіп-төге беретіні бар. Ал, шындап келгенде, бала қай уақытта да бала ғой. Ойнайды, күледі, мұңаяды. Әрине, бес саусақ бірдей емес. Сөйте жүріп зерделі, зерек ба-лалар ересектерше аңғарып, ойлана да жүреді. Повестегі Әлден — міне осындай көпшіліктің көңіліне қарап қозғалатын зерек әрі ақылды бала.

Шығарманы оқи отырып, оның Шаншар атай туралы, талай балаларды қан қақсатып жылатқан Қамау және еркетай Марат тура-лы ойынан оның жан дүниесіндегі шарпысқан сезімдер арпалысына қосылып кетесіз. Сөйтіп, Әлденнің әрбір дұрыс қадамына, адал көңіліне сүйсініп отырасыз. Өйткені, ол өмірдегі оқиғаны, сол оқиға шырмауындағы адамдардың қадамдарын өзінше бағалап, өзінше ой қорытады.

Шығармада балалар әдебиетіндегі махаббат тақырыбы да бар. Бірақ, бір қуанарлығы — ол жазушының «Әй, осы бір желіні де ұмыт қалдырмайыншы» деген жасанды ниетінен, жалған сезімінен тумаған. Тек өмірдегі әр баланың басынан өтетін біреуді ұнату, сүю, ғашық болу секілді сезімнің самал желдей желпіген алғашқы лебін қаз-қалпында мөлдіретіп береді.

Повестің бала көңілінің нәзік шегін шертіп (ересек оқырманның да), жанын мұңға бөлейтін жері Шаншар атайдың ауырып жатып, өзінің жарық дүниеден өтерін сезгендей Әлденді үйіне шақыртып алған жері.

«…Атай ентігіп әзер сөйледі:

— Кел. Әлден, кел.

Мен состиып тұрып қалдым, Атайдың жанары солып, көзі-басы кіртиіп қалыпты. Қозғалақтап ұмтылып барып, түрегеліп отырды.

- Әлден, кер биеге мін де, төменгі мұрыннан басын қоя беріп, сонау жоғарғы Айдардың желкесіндегі кезеңнен бір-ақ тарт. Мен көріп отырайын. Сені сол үшін шақырдым.

Жарайды…»

Әлденге атқа шабуды алғаш үйреткен әрі өзі жақсы көретін атасы осылай деп өтінеді. Сондықтан да ол ауыл иттерінен үркіп жығып кете ме деп жүрексінсе де атасының бір кездегі: «Міне, үйрендің. Енді күнде мініп тұрасың. Әрі-беріден соң сен бәйгеге шабатын боласың. Ол керек те. Жеңіс күнгі тойда сен шаппай, кім шабады мұнымен» деген сөзін есіне алып, жүрегінде өжеттік пайда болған бала «шу, жануар» деп кер биеге қамшыны басып жібереді… Бірақ шалдың тілегін орындап қайта оралғанда ол бұ дүниеде жоқ болып шығады. Елдің айтуынша Әлден Шаншар атайдың үйінің тұсынан шауып өтіп бара жатып қолын бұлғағанда «Тәуба. Бар екен ғой…» деп бақилық сапарға жүріп кете барыпты. Былайғы жұртқа білдірмегенімен, жанын жегідей жеген «баласы қашқын» деген сөздің жалған болып шыққанын да ести алмай кетеді, сөйтіп.

Жинаққа, сондай-ақ жазушының «Қос тентек», «Рахима», «Оқуды аңсаан Арал», «Бауыржан деген бала бар», «Сағындым сені, інім» деген повестері мен көптеген әңгімелері, ертегілері, мысалдары енген. «Шаншар атай» повесі сияқты бұл шығармалардың да қай-қайсысының өзіне тән ерекшеліктері, идеясы бар. Тәрбиелік мәні де жоғары. Мысалы, «Рахима» атты повесті оқып отырған сәбилердің балдай тәтті қылығы тура өмірдегідей көз алдыңа келіп, өзіңнен өзің жалғыз отырып та күлесің. Жазушы шеберлігі балалардың қылығына деген бойындағы ынтызар сезімді еріксіз оятып, адамзаттың осынау кішкентай ұрпақтарының тыныс-тіршілігіне басқаша көзбен қарауды үйретеді.

Жазушы Ә.Қалдыбаевтың творчествосына тән тағы бір ерекшелікті айту керек. Ол — аз сөзбен көп нәрсені жеткізуі болып табылады.

Кемеңгер жазушы Л.Толстой «Тіл шеберлігінсіз көркемдік жоқ та, көркемдік жоқ жерде тіл шеберлігі жоқ. Бұл екі арадағы бірлік — мазмұн мен тіл бірлігінің ерекше бір көрінісі болып табы-лады» деген сөзін еске алсақ, Ә.Қалдыбаев шығармаларындағы көркемдіктің бәрі оның нәрлі тілінен туған деп білеміз. Жинақтағы шығармалардың тілі тек осы жазушыға ғана төн. Ол біреуге еліктемейді. Кез келген шығармасына бай, әрі халықтың қарапайым тілін қолданады. Сондықтан да оның шығармалары балаға да, ересекке де қызықты.

Тоқсан ауыз сездің тобыктай түйінін айтсақ, белгілі балалар жазушысы Ә. Қалдыбаевтың оқырмандарына бұрыннан таныс шығармалары топтастырылған «Автобус аялдамасы» атты бұл жинағы әрбір кітапқұмар үшін жоғалып табылған дүниесіндей қастерлі ғой деп ойлаймыз.



ШЫНАЙЫ ДА ШЫРАЙЛЫ ШЫҒАРМАЛАР

Мұрат СЫЗДЫҚ.

Республика оқырмандарына есімі кеңінен мәлім, балалар әдебиетінің төрінен әлдеқашан лайықты орынын алған жазушы Әлдихан Қалдыбаев жайлы көп сөз айтуға болады. Алғашқы кітабы университет қабырғасында оқып жүргенде-ақ жарық көрген уақыттан бергі кезенде оның балалар мен жасөспірімдерге арналған жетпіске жуық әңгіме және ондаған хикаят жазғанын еске алсақ, қаламгердің осынау қомақты қазынасына, өзіндік әлеміне толыққанды талдау жасаудың батпан салмағын бар жан-тәнімізбен сезінуге тура келеді. Ол қолына қалам ұстағалы басқа жанрға көп сырғақтамай, балалар әдебиетінің қызық-шыжығын көріп, қиындығын қайыспай көтеріп келеді. Бір кездері әдебиеттің мәуелі бағына жас жазушы қадаған балғын шыбық бүгінде үлкен дараққа айналды.

Әлдекең туралы қазақ балалар әдебиетінің классигі Бердібек Соқпақбаев бір кездесуде былай деген еді: «Балалар дүниесін әдемі меңгерген және балауса ұрпаққа ғажап әңгіме, ертегі, хикаяттар берген Әлдихан біздің әдебиетімізге қайталанбас жарқын беттер қосты». Бердібек ағадан жазушы туралы естіген осы сөздің қаншалықты шын әрі әділ баға екеніне кейін менің көзім әбден жетті.

Шындығында, Ә. Қалдыбаев қаламынан туған шығармалар өзіндік қолтаңба-бедерімен айшықталады. Жазушының әрбір шығармасынан адамгершіліктің, адалдықтың, парасаттылықтың, кіршіксіз мөлдір сезімнің лебі есіп тұрады.

Әлдиханның бірден өзінше кітапша болып шыққан тырнақ алды туындысы — «Көк дөңгелек» әңгімесі әдебиет сүйер қауымды өлең еткізген. Сол кездегі балалар әдебиетінің алдыңғы сапында жүрген жазушылар таңдай қағып, уәлі сөзін айтқан. Әдебиеттің қасиетті қақпасын шын талантты да талапты жастың келіп қаққанын таныды бәрі. Бірақ тумысынан биязы, сабырлы, артық сөзі жоқ жас жігіт алғашқы табысқа масаттанып, кеуде қағудан бұрын әдебиеттің сырт көзге рахат-молшылығы басым көрінетін, ал, шынтуайтқа келгенде, бұралаң-бұлтарысы, қия-соқпағы басым жолының қиындығын ерте сезген тегі.Өйткені университет қабырғасында «аттың жалы, түйенің қомы», «инемен құдық қазған» қызығы да, қиындығы да басым студенттік шақта тұсау кесері «Көк дөңгелегін» шығарып, балалар әдебиетінің білгірлерін дүр сілкіндірген. Жазушылар одағында талқыланып, қолжазбаны оқып пікір айтқан Бердібек Соқпақбаев, Сансызбай Сарғасқаев, Сайын Мұратбековтерді жазу мәнерінің жаңашылдығы, айқындығы, ба-лалар психологиясындағы көлденең көк атты байқай бермейтін нәзік сезімді тап басатын тапқырлығымен тандандырған «Қос тентек» хикаят-әңгімелер жинағын баспаға тапсырып, аяғын ал-шысынан басқан дипломды жас жазушының астанадан қиналмай қызмет табатынына достары шүбә келтірмегенді. Алайда ел-жұртты, бәрінен бұрын «бала, жазушы боламын десең осында қал» деп ақыл қосатын әдебиетші ағаларын айран-асыр қалдырған Әлдихан жолдамасын қалтасына салып, салт ба-сты, сабау қамшылы өмірді бетке алып, үлкен жолды таңдады — ұстаздық қызметті бастау үшін ауылға аттанды. Осы арадан әскер қатарына алынды.

Жазушымын деп айтуға әлі де қымсынатын, көңілінде жүрген тосын ой, сәулелі сезімді қолы қалт еткенде қағазға түсіруге құмар жігіттің «Қос тентек» атты екінші жинағы ол әскер қатарында жүргенде жарық көрді. «Әлдихан кез келген әңгімесін қысқа жаза-ды да, көп айтып, көп қамтуға ұмтылады. Жинақылық бар. Керемет бір шытырман оқиға, шиқан қызыл сюжет жоқ. Тек қана кішкентай адамның характері, кішкентай пайымдау түйсігі. Әңгімедегі әрбір деталь, әрбір сөйлем осы харектерді өрбіту, өркендету маңында автордың айтпақ ойымен астасып жатады». Бүгіндегі белгілі жазушы, кинорежиссер Сатыбалды Нарымбетов осы кітапқа «Жұлдыз» журналында осындай баға берсе, Рамазан Тоқтаров «Қазақ әдебиеті» газетінде былай деген екен. «Автордың бала-лар дүниесін жақсы білетіндігі әрбір әңгімесінен айқын сезіліп тұр. Ол бүлдіршін жас кейіпкерлерін өз ыңғайымен жүргізе бермей, қалаған бағытына шығарып сап, соңдарынан қатал тәрбиешідей бағып, бақылап отырады. Бұған «Қос тентек» желісі толық куә». Сөйтіп әдебиетке таудай талаппен келген жас жазушының бұл екінші кітабы да әдебиетшілер тарапынан жоғары бағаға ие болды. Кез-келген жанның жалына қол артқанын жаратпайтын тарпаң мінезді әдебиет тұлпарды шілдерлеген жас талап осылайша үлкен өріске беттеді.

Осыдан кейін-ақ ол мектеп жасына дейінгі балалар мен төменгі класс оқушыларына арнап өндірте жазды. «Су тасушы Әшірбек», «Байнаш — солдат», «Әзен жағасында» және басқа кітаптары арқылы Әлдихан Қалдыбаев бір кезде өзіне үлкен үміт артқан Б.Соқпақбаев, М.Гумеров сынды балалар әдебиетінің алдыңғы толқын өкілдерінің, сондай-ақ, Р.Нұрғалиев, Ә.Кекілбай, М.Мағауин сияқты өзі құралпы талантты қаламгерлердің сеніміне қылау түсірмей, әркімді сынаққа алатын жылдар баспалдағын абыроймен аттай білді.

Әлдихан Қалдыбаевтың балалар мен жасөспірімдерге арналған шығармаларындағы үрдіс өнеге, жаңашылдық дәстүрі — оның балалардың әрқайсысына тән психологиясын әртүрлі бояумен, шеберлікпен жеткізе білуінде. Образ жасауда әрбір кейіпкер үшін тосын әрекет пен тың қаламға еркін барады. Жазушы шығармалары, мейлі ол кішкентай балдырғандардың өмірінен жазылсын — шынайы шындықтың өзі, әрбір сурет, әрбір эпизод оқушысын селкеусіз иландырып, шашау шығармай соңынан ертіп отыратындығымен ерекшеленеді. Бұған қоса Әлдихан Қалдыбаев әңгіме-хикаяттарында еріксіз езуіңе күлкі үйіретін жеңіл, шуақты юмор жеткілікті. Ал мұндай суреткерлік шеберлікті әдемі меңгерген саусақпен санарлықтай қаламгерлердің санатында Әлдекең де бар десек, жазушы шығармасының салмағы қаншалықты арта түсетінін оп-оңай пайымдауға болар.

Тағы да бір ерекше тоқталып өтетін жай, жазушы кейіпкерлерінің жан сұлулығына, адалдықты, мейірімділікті, бауырмалдықты әрқашан жоғары ұстауға жетелейтін сезім байлығын лайламай мөлдіреген қалпында беруге көп ден қояды. Сондықтан да болар, оның шығармаларындағы кейіпкерлердің арасында жатып ішер жалқау, ұр да жық есерсоқ, орынсыз шошаңдап өзінің де, елдің де берекесін алатын жеңілтек желөкпе жоқтың қасы. «Сонда қалай, жазушының шығармаларынан оқушысын тартып әкететін тартымды сюжет, күлкіге қарық қылатын тосын оқиға іздеудің керегі жоқ екен, онда оның несі қызық?» демек болған оқушыға жазушы шеберлігін айқын да анық дәлелдейтін бір-екі шағын мысал айтқанның артықтығы болмас, сірә. «Су тасушы Әшірбек» атты әңгімесінің басты кейіпкерлері — ұжымшар ауылдың балалары Әшірбек пен Тілеген. Әңгіме Тілегеннің атынан баяндалады. Ол — қуақы, аңқылдақ, бірақ сезімтал бала. Өз досы Әшірбек туралы сырын, шынын жеткізеді. Досын таныстырған ол былай дейді: «Егерле Әшірбекті кімде-кім көргісі келсе, ертеңгілік менің атаммен бірге оянуы керек. Қолында жүгені бар Әшірбек сарайға, атына кетіп бара жатады. Құрысын, ол уақытта мен сендерге оны көрсете алмайды екенмін. Сол үшін ұйқымнан қалып жүрейін бе?».

Осының өзінен-ақ екі бала өмірінің біраз қырлары алға тартылады. Автор бұл арада Тілегеннің жалқаулығын «сол үшін ұйқымнан қалып жүрейін бе?» деген бір-ақ сөзбен дәлелдеп тастайды да одан әрі ұжымшар трактористеріне су тасып, көмектесіп жүрген Әшірбектің еңбекқорлығына қызыққан Тілегеннің рухани өсуін, яғни, еңбекке өз еркімен араласатын тұсын нанымды деталь-эпизодтар арқылы шынайы жеткізеді. Әрбір жанрға тән көркемдік компоненттерді шығармаларында шебер пайдалана білетін жазушы оқушыларына жалған өсиет, арзан ақыл айтуға мүлдем әдеттенбеген. Базбір шығарманы оқыған сәтте әсіре ақылсу, ділмарсу көзге ұрмай ма. Ондай шығарма, ең әуелі, үлкен сыншы — оқушысын мезі етеді. Ал, Ә. Қалдыбаев прозасының жаңадан жаза бастағандар ғана емес, баршамыз сабақ алар тұрқы биік тұсы — оқушысын кейіпкерлерінің іс-әрекетіне сендіре білу шеберлігі.

Бұл орайдағы жазушы табыстары талас тудырмайды. Өз басым, оның «Шаншар атай», «Рахима», «Оқуды аңсаған Арал», «Қос тентек» атты хикаяттарын қазақ балалар әдебиетінің ең озық үлгілері қатарына жатқызамын. Бұл шығармалардан адамгершіліктің, бауырмалдықтың, балалар психологиясындағы мөлдіреген таңғы шықтай тазалықтың, олардың өздеріне тән харакетеріндегі ерекшеліктердің артық бояуы жоқ, кәдімгі өмірдің өзінен ойып алынған көркем суреттерін көрген кезде жазушының шеберлігіне тәнті боласыз.

Ауылдың май топырағын тобықтан кешіп жүрген бала кездегі көңіл-санада мәңгі өшпестей жатталып қалған елес-суреттер зейінімізде зерделенген шақта жүрек тұсымыздың шымырлап қоя беретіні бар. Жазушының аталмыш шығармаларында сол ертегідей ғажайып әлемнің көзге таныс, көңілге ыстық суреттері өте көп. Оларды оқыған сайын балалықтың соңымызда қол бұлғап қоштасып қалған сағыныш күндерімен тағы да қауышып, рахат сезімге бөленеміз. «Оқуды аңсаған Арал» хикаяты бір есептен ұлы Толстойдың «Филиппок» деген шағын әңгімесін еске түсіреді. Бірақ мұндағы кейіпкер Аралдың айналадағы ортаға көзқарасы, оның таным-түйсігі арқылы беріледі де кішкентай балдырғанның үлкендерге еліктейтін өзіне тән бала қиялы әртүрлі іс-әрекеттері арқылы әсем еріледі. Ал «Рахима» хикаятының басты кейіпкері — екі жасар сәби Рахима. Әлі жендеп тілі шықпаған, аяғын апыл-ғұпыл басқан нәрестені хикаяттың басты кейіпкері етіп алып, соның теңірегінде қызыкты оқиға құра білу, ең әуелі, жазушыдан бала психологиясының қатпар-қалтарысын тамыршыдай тап басуды және оқушысын жалықтырып алмау үшін әр тарауды мейлінше шебер құруды тілейді. Дайындығы мол жазушы Әлдихан Қалдыбаев мұны жақсы біледі.

Рахима — Бекеннің керші ұжымшарда тұратын әкпесінің қьізы. Апасы қонаққа барған жерінен бір мезгіл балалардың қасында жүрсін деп алып келген жайы бар. Шағын хикаят негізінен кішкентай балалар арасындағы туысқандық, бауырмалдық сезіміне арналған. Бекен, Алтын, Бауыржандардың Рахиманы айналып-толғанып үйірсектеуі, бір-бірінен қызғануы оқушысын жалықтырмай, еріксіз жетелеп отырады. Жазушының Рахиманы туған ауылына шығарып салуын баяндайтын сәті оқырманды бей-жай қалдырмайтын, көңілге қымбат әсер қалдыратын әдемі сурет. Әлдихан Қалдыбаев өзінің шығармаларында тіпті отбасы, ошақ қасындағы көзге үйреншікті жайлардың өзін құлпыртып, жандандырып жіберуде үздік шеберлік танытады. «Рахима» хикаяты — кішкентайлар да, үлкендер де үздігіп оқитын шығарма.

Балалар әдебиетінде көп жылдан бері тынымсыз тер төгіп келе жатқан жазушының шығармашылық лабораториясына үңілген кезде Әлдекеңнің ақсақалды атасының тұлымшақтан сипап, маңдайдан иіскеген мейірімін сезініп өспеген қырқыншы, елуінші жылдардың қадау-қадау ұрпақтары үшін таныс та бейтаныс — ата мен немеренің, балалар мен қарияның арасындағы ара қатынасты көркем тілмен кестелеу дәстүрі басым екенін байқаймыз. «Қос тентек» жинағындағы «Шаншар атайдың шертпегі» атты әңгіме бертін келе көлемі он баспа табаққа жуық хикаятқа айналды. Кейін жазушы өзі ерекше сүйсініп-толғаныспен жазатын тақырыбына қайта айналып соғып, екі бөлімді «Шаншар атай» немесе шертпектен шеке зардап шекпейді» комедиясын жазды. Жамбыл облыстық Абай атындағы драма театрының сахнасында қойылған бұл драмалы шығарма балалар мен жастарға арналған спекталкльдердің Бүкілодақтық байқау-конкурсында бірінші орынға ие болды.

Жазушы шығармашылығындағы өзгеше бір белес болып табылатын «Шаншар атай» хикаяты — өмір туралы, адамдардың өздеріне, айналадағы қым-қуыт та қым-қиғаш оқиғаларға, сол ортадағы орны мен мақсат-мүдделеріне, ертеңгі күнге көзқарасы, адамгершілікжайлы шығарма, хикаят кейіпкерлерінің дүниесіндегі терең психологиялық сезім иірімдері алуан түрлі ойларға жетелейді.

Хабарсыз кеткен баласы Базар туралы сатқын деген жайсыз қауесеттің желдей есіп тұрғанына көремастан, Шаншар қарт ауылдағы кәрі құртаң мен шикі өкпе балаларға басие бола біледі. Хикаятта соғыс жылдарындағы шағын қазақ ауылыныд бүкіл қасірет-шындығы бүкпесіз баяндалады. Базар сатқын емес деген айғақты дәлел айғайлап тұрмаса да оқырман қауым Шаншар қарт сияқты үлкен жүректі адамның перзенті туған жұрт, ата мекен алдында сүйекке таңба салатын «бір шикі жұмыртқаның» санатына қосылмайтынына кәміл сенеді. Жазушы аталмыш хикаятында гитлершілердің түбінде мүрдем кететінін ұрандап, уағыздамай-ақ кейіпкерлерінің қарапайым іс-әрекеттері, арман-мүдделері негізінде шынайы шындықтың шырағданын шалқыта жағып, оны үнемі тың, тосын суреттермен демеп отырады.

Хикаяттың финалында ауыл баласы Әлденнің «Шаншар атай» сияқты қарт болу — алдағы арманым» деуіне еріксіз иланасыз. Жаны жайсаң, жүрегі жомарт қарттың бойындағы асыл қасиеттердің — адамгершілік пен мейірімділіктің, ізгілік пен адалдықтың келешекте өсер азаматтың бойынан табылатынына шүбә келтірмейсіз.

Бүкілодақтық бәйгеде оза шауып, бірінші жүлде алған «Шаншар атай» комедиясының тақырып ауқымы да, қозғаған мәселесі де өзгеше. Бұл пьесада шиыршық өткен әрекет те, шартты сюжет те жоқ.. Керісінше, мұнда харакетерлер, олардың қақтығысы, сол арқылы көрермендерге айтылар ой бар. Пьесаның кейіпкерлері Шаншар атай, оқушылар Әшірбек, Бекен, Санатбай, бригадир Мұсатай — бүгінгі күн өкілдері — замандастарымыз, олардың ойы мен ісі, әрекеті бізге етене жақын. Жазушы балаларды пайдалы еңбекке бастап, шыншыл болуға, намысын қолдан бермеуге, үлкенді сыйлауға үндейді, алуан түрлі проблемаларды қозғайды. Жіңішке аурудай созылып, осы күндері баспасөз беттерінде жиі шаң беріп қалып жүрген — парақорлық, қоғам мүлкіне қол салушылық сияқты келеңсіз құбылыстарға Шаншар атайдың атынан үкім айтады. Ең бастысы мұның бәрі арзан ақыл, құрғақ насихаттың шеңберінде емес, көргені, ойға түйгені мол қаламгердің бірде байсалды, бірде куақы, бірде шешен тілімен шебер өрнектеледі.

Жалпы жазушының тілі шұрайлы да кестелі, шығармаларында образды сөйлемдер, әдемі сөз тіркестері түнып тұрады. Орнымен пайдаланылған әр сөз жанып, жан бітіп, қимылға түседі.

Жетпісінші жылдардың орта шетінде республика оқырмандарының қолына Әлдихан Қалдыбаевтың «Солдат болу оңай ма?» атты хикаяты тиді. Әскери қызметтің ыстық-суығын кітап-кинодан емес, бастан кешірген жазушы көлемді шығармаға барар алдындағы дайындығы іспетті бірнеше — «Ата», «Мишка — менің досым», «Көк қозы», «Менің ағам — солдат» сияқты әңгімелер жазған болатын. Жаңа хикаятында автор солдат өмірінің қиындығын, олардың моральдық бейнесін, азаматтық белсенділігін суреттейді. Әскер қатарындағы аса бір келеңсіз құбылыс — кеңес жауынгерлерінің «қарт», «жас» болып жікке бөлінуіне жазушы бұдан жиырма жылдан астам уақыт бұрын жаны сыздай отырып қарсылық білдіріп, жастарды ондай жетесіздіктен бойды аулақ салуға бастаған екен. Кейін бұл дерттің кереметтей асқынып, солдаттардың сорына айналғанын ескерсек, мұның өзі тегінде Әлдихан Қалдыбаев өмірде болып жататын оқиғаларға пайыммен қарайтын, әр құбылыстың тереңіне телміре, тебірене үңілетін, айқын, дәл ой түйіп, әдемі, айшықты бедерлейтін қаламгер екенін анық аңғарамыз. Оның шығармаларынан ғажап байқампаздығы, сұңғыла көрегендігі көрініп тұрады.

Әлдихан Қалдыбаев — тақырыбын тапқан жазушы. Сонау студент кезінде кезіккен Шаншар атасын ол бір сәт те көзінен таса еткен жоқ. Аяулы қарт жөнінде алғаш әңгіме, одан соң хикаят, кейінірек комедия жазуы, тектен-тек емес. Бүгінде «халықтық педагогика» деп білген де, білмеген де шулап жүрген проблеманы Әлдихан әлдеқашан шығармаларының алтын қазығы еткен. Шаншар атай әңгімеде — балалардың ақылшысы, тәрбиешісі, хикаятта соғыс жылдарындағы аядай ауылдың қорғаны, комедияда — қазіргі ауыл айқайшысы, жақсылықтың жаршысы, жамандықтың жауы.

Бүгінде солдат өмірі — қазақ әдебиетіндегі там-тұм көрініс алған тақырып. Бұл ретте Әлдихан Қалдыбаевтың қоржыны қомақты екенін баса айтуға тиіспіз. Жоғарыда аталған әңгімелер, «Сағындым сені, інім», «Солдат болу оңай ма?» хикаяттары — солдаттың сағыныш саздары, олардың күнделікті өмірі, әуелдегі олпы-солпы балаң жігіттің қарулы, қаһарлы азаматқа айналуы туралы әуезді әсем әндер. Жаза білген адам солдаттың таңертең орнынан тұрғаннан кешке жастыққа басын қойғанға дейінгі бірыңғай өмірінің өзінен көп нәрсе тауып, қомақты ой айта алады екен. Әлдихан шығармаларын оқыған адам осындай ой түйіп, жазушының шыншылдығы мен сыршылдығына тәнті болады.

Әлдихан Қалдыбаев — балалар тақырыбына әңгіме жазудың айтулы шебері. Бұл жөнінде қазақ балалар әдебиетінің белгілі өкілі, білгірі Машқар Гумеров пікірін келтірген мақұл деп білеміз. «Мектеп жасына дейінгі балалар мен төменгі класс оқушыларына арнап өндірте әңгіме жазып жүрген қаламгерлер саусақпен санағандай аз. Сол аздың бірі де, бірегейі де Әлдихан десем, асыра айтқандық бола қоймасдеп ойлаймын». Бұған қосыпалар не болсын, өте дәл айтылған.

Әлдихан 1939 жылғы 3 қазанда Жамбыл облысының Шу ауданындағы Кербұлақ ауылында (қазіргі Жамбыл атындағы ұжымшар) туған. Қазақ әдебиетінің тағы бір талантты өкілі — Қарауылбек Қазиев, атақты «Ерке сылқым» күйінің авторы Әбдімомын Желдібаев үшеуі балалықтың бал дәуренін бірге өткізіп, алыс арманға бірге аттанған, яғни астанаға оқу іздеп барған. Студенттік шақтары да бірге өткен. Арман-аңсарлары бір болған. Кейін өмір оларды әр шалғайға бастаған. Әлдихан әскер қатарынан оралғалы бері Жамбылда тұрып, еңбек етіп келеді. Облыстық «Ақ жол» газетінің редакторы. Журналистің ауыр қызметін абыроймен атқара жүріп ол өзі сүйген әдебиетті бір сәт те естен шығарған емес, есесі — біз жоғарыда әңгіме еткен, балалар әдебиетінің алтын қорына қосылған шығармалары. Өмірден көргені, түйгені мол қаламгердің әдебиеттің ең қиын жанры — драматургиядағы қадамы да сәтті. «Қайран Ынтықбай ағай-ай!» комедиясы республикалық теледидардан оқтын-оқтын көрсетіліп тұрады. «Сәлім-Сәлима» драмасы еліміздің бірқатар театрларында жүріп жатыр.

Астанадан жырақта тұратын қаламгерлердің жағдайы қазан қүлағына жақын отырғандардан басқашалау, кітаптары азырақ шығады, әділ бағасын алуы кемшін соғады. Алдайда, таланттың аты талант, оған қашан да, қайда да жол ашық. Әлдихан Қалдыбаев — барлық жазғандары жарық көрген, мақтаудан басқа сөз естіп көрмеген жазушы, өзінің ұлы ұстазы Бердібек Соқпақбаев құсап социалистік реализм әдісінің кеселіне еш шығармасын шалдықтырмаған таза, талғампаз талант.

Айтатын кез әлдеқашан келген, балалар мен жасөпірімдерге арналған он екі кітап, үш пьесаның авторы Әлдихан Қалдыбаев — қазіргі балалар әдебиетіндегі ең ірі тұлға. Оның таңдаулы шығармалары біраз шетел тілдеріне аударылған, алды өзімізде үш рет қайта басылды.



БЕРДІБЕК БЕРГЕН БАТАСЫН

(Әлдиханға)

Есенбай ДҮЙСЕНБАЙ,

республикалық жыр мүшайрасының бас жүлдегері.



Жұмақтай Шуда мекенің,

Жұптарыңызды жазбай көп,

Қарауылбек пен екеуің

Қатар ұштыңдар қаздай боп.

Көргенде алғаш сені мен,

Өзіңнен озған өңге жоқ.

Көркем әдебиетке келіп ең,

«Көк дөңгелекпен» дөңгелеп.

Балпаңдап бара жатасың,

Баладай көңілі кең дала…

Бердібек берген батасын

Беделді қазақ сен ғана!

Ұнатқан елі һәм жиһан,

Ұлылық сөйтіп елеген.

Қалдыбайұлы Әлдихан

Қаламын ерте жебеген.

«Шабыттың оты маздасын», -

деп халқың тілек толғайды.

Балаларға арнап жазғасын,

Қартаю, сірә, болмайды.

Ендеше, дәйім мәңгі екен,

Балдырған дәурен бал тұсың.

«Әлди де әлди» Әлдекем,

Әлікісәллем Алпысың!

ҚАЗІРГІ БАЛАЛАР ӘДЕБИЕТІНДЕГІ ЕҢ ІРІ ТҰЛҒА

Елен ӘЛІМЖАН.

«Айтатын кез әлдеқашан келген, балалар мен жасөспірімдерге арналған он екі кітап, үш пьесаның авторы Әлдихан Қалдыбайұлы — қазіргі балалар әдебиетіндегі ең ірі тұлға».

Биыл ғана «Өнер» баспасынан жарық көрген жазушының 25 баспа табақтық таңдамалыларына жазған алғысөзінде өмірден ерте озған талант Мұрат Сыздық осылай депті.

«Қазіргі балалар әдебиетіндегі ең ірі тұлға». Меніңше, Қалдыбаевтың 40 жылдық шығармашылық еңбегіне берілген басты баға осы. Жазушыға бұдан артық сый болмайды. Бұндай сый көптеген таланттардың маңдайына жазыла да бермеген. Өйткені сан ғасырлық тарихы бар әдебиет әлемінде талай талантты сарбаздар мең сардарлардың салып кеткен жолы бар. Бірақ қазақ балалар әдебиетінің орны бөлек. Ежелгі ертегі-аңыздарды қоспасақ, ол өз сарбаздарын кештеу жасақтап, кенжелеу дамыды. Шын сардарларын да енді-енді атап-түстеп жатқандай.

Мұратта жазушы, балалар әдебиеті деген әлемнің білгірлерінің бірі еді. Сондықтан да оның сөзін, оның үстіне салиқалы баспаның сүзгісінен еткен сезін асыра әспеттеу деуге болмас. Марқұм тірі жүргенде артынан ерген ағасының мерейтойында баяндаманы төгілтіп тұрып өзі жасаған болар еді. Енді, міне, Мұраттың шегелеп айтып, тасқа басып, таңбалап кеткен сол анықтамасын қалың оқырманға таратып, талдап беру міндет бізге қалып отыр.

Ол үшін алдымен қазақ балалар әдебиетінің классигі Бердібек Соқпақбаевтың сөзіне жүгінбесек әруақ аттағандай болармыз. Ол кісі былай депті: «Балалар дүниесін әдемі игерген және балауса ұрпаққа ғажап әңгіме, ертегі, хикаяттар берген Әлдихан біздің әдебиетімізге жарқын беттер қосты». Мұраттың берген бағасының төркіні бәрі аузына қараған ата жазушының осы бір дуалы сөзіне барып тірелетінін байқау қиын емес.

Бәлкім, балалар әдебиетінің кенжелеу дамығанынан, бәлкім, көптеген жазушылардың онда ұзақ ат шалдырмай желдіріп өткенінен, ал, бәлкім, балаларға арнап жазудың екінің бірінің қолынан келе бермейтінің қиындығынан болар, Әлдекеңнің студент кезінде жазған әңгімелерін, жарық көрген тырнақалдысы «Көк дөңгелекті» оқыған аға буын оған бірден жылы қабақ танытып, қамқор болды. Сөйтіп ол кейін қазақ әдебиетінің кесек тұлғаларына айналған курстастарының ішінде өз соқпағын алдымен салып, сол жолдан бұрылмастан жанрға деген адалдығын танытып келеді.

Әрине, бұл жолда жазушы жеке-дара емес. Бұл күнде қазақ балалар әдебиеті кемшілігінен арылған. Сапарғали Белагин, Бердібек Соқпақбаев, Сансызбай Сарғасқаев сынды аға прозаиктерді былай қойғанда, мерейтой иесімен қатарлас немесе ізін басқан үлкен шоғыр өсіп жетіліп, бұл жанрда өз ізін салып, өрнегін қалдырып келеді. Альвер Швейцер деген өнер зерттеушісі Иоганн Себастьян Бахтың партитураларын зерт-тегенде «Сол замандағы сазгерлердің партитураларынан еш айырмашылық жоқ. Тек өлшемі молдау, өз сезімін еркінірек ашады» деді. Бахты ұлы композитор еткен де замандастарынан сәл ғана өзгешілігі екен. Демек, Әлдиханды дуалы ауыздарға алдымен іліктіріп отырған да балалар әдебиетінде еңбек етіп жүрген өзге әріптестерінен гөрі оның қаламының сезім өлшемін сәл де болса молдау піше білетіндігі.

Қалдыбаев 40 жылда жеті хикаят, 70 әңгіме, ертегі, мысал, 3 пьеса жазыпты. Көлем жағынан оны он орап кететіндер баршылық. Бірақ Әлдекеңді олардан оздырып тұрған оның әңгімелерінің әдебиет классиктерінің қатарында әлдеқашан мектеп оқулықтарына, түрлі жинақ-христоматияларға кіргізілгендігі. Төл туындыларының жинағы төрт дүркін қайта басылып, орыс, белорус, армян, татар, түркімен тілдеріне аударылуы.

«Мы родом с детства» дейді балалар психологиясының әлем мойындаған маманы А.Экзюпери. «Бәрің де бала болғансыңдар» дер еді қазақ кәриесі. Әлдихан Қалдыбаевтың балалық шағы екінші дүниежүзілік соғыстың тұсында басталды. Фин соғысы жүріп жатқанда дүниеге келген перзент әлемдік қырғын аяқталғанда 6 жаста екен. Соғыстың сәби сезімін ерте шымшылап, түйсігін ерте түйгілейтінін ескерсек, оның сол 6 жасын-ақ түйгені мол болған.

«Мен махаббатты 3 жасымда сезіндім» деп жауап беріпті жазушы оқырман сұрағына. Құдай-ау, 3 жасында не сезінгенін біліп жүрген неткен ес?! Бұл да болса, болашақ жазушыға берген Алланың сыйы шығар. Бірақ, оқырман білетін ақиқат — оның бір хикаятының бас кейіпкері Рахима атты екі жасар сәби. Екі жасар сәби қарекетін өткінші эпизод етпей, бүтін бір хикаят арнауы — жазушының шынында да балалар әлемінің білгірі екенін дәлелдеді. Қазақ әдебиетінде ғана емес, әлем әдебиетінде екі жасар сәби өмірінен хикаят жазған жазушы, сірә, Әлдихан Қалдыбаев қана шығар. Жазушы адамдар қатынасын екі жасар сәбидің түйсігімен қабылдап, жаңа шығып келе жатқан тілімен суреттейді.

Жалпы ол қандай кезеңді, қандай оқиғаны болмасын, бала көзімен қарап, немесе балаларға арнап жазады. Қазіргі солдат өміріне қалам тартқан санаулы жазушылардың бірі де Әлдекең еді. Ол бұл тақырыпты да мектеп оқушыларына лайықтап игерді.

Сонымен бірге жазушы ертегілер де, мысалдар да жазды. «Нан қиқымы», «Арманына жеткен айбалта», «Қызғалдақ — қуаныш гүлі», «Көлдей көлеңкеге сыймаған екеу», тағы басқа мысалдар оның натуралистік қырын да ашты.

Жазушының «Жаңа дос», «Су тасушы Әшірбек», «Қос тентек», «Оқуды аңсаған Арал», «Бауыржан деген бала бар», тағы басқа толып жатқан әңгіме, хикаяттары, балалардың «ойын баласы» ғана емес екенін, болашақ азаматтардың мінез-құлқы дәл осы кезде қалыптасатынын, Аркадий Гайдарша айтқанда «балалардан былғары сиякты етік те, бәтеңке де тігуге болатынын» аңғартады. Қарапайым да шұрайлы тілмен жазылған бұл шығармаларды үлкендер де қызға оқиды.

Оның кейіпкерлері негізінен 40–50 жылдардың адамдары. Ол жасаған полотналар — сол кездегі ауыл суреттері. Суреткер сомдаған характерлердің ішіндегі ең айшықтысы — Шаншар атай. Бұл бейнені ол «Шаншар атайдың шертпегі» атты әңгімесінде бастап, «Шаншар атай» хикаятында шыңына шығарады да, осы аттас комедияда бояуын түрлендіре түседі. Әдеби қауым «Шаншар атай» хикаятын автордың ғана емес, қазақ балалар әдебиетінің табысы ретінде қабылдады. Ал, Шаншар атай образы — қазақ әдебиетіндегі ең жарқын, қайталанбас образдардың біріне айналды.

Рас, бұрынды-соңды қазақ әдебиетінде ауыл қарттарының талай бейнесі жасалды. Бірақ Шаншар олардың бірде біреуіне ұқсамайды. Зергер суреткер Шаншар бейнесін өзіндік қолтаңбамен өзгеше суреттеген. Сондықтан да шығарма ширек ғасырдан астам уақыт бойы өзіне көлеңке түсірмей, кейінгі толқынның астында көмілмей келеді. Бір көлеңке түсірсе, оған Бердібек Соқпақбаевтың «Менің атым — Қожасы» түсірер еді. Өйткені «Менің атым — Қожа» бұрын жазылып, оқырмандарын да бұрын баурап алды. Ал, «Шаншар атай» болса, Бекеңнің осы шығармасының шуағында көктеп шықты. Шын мәнінде Қожа мен Шаншар бір-бірінен мүлдем бөлек, бірақ, қазақ әдебиеті бірдей керексініп отырған бейнелер еді. Сондықтан да «Менің атым — Қожа» киноэкранға шығып, қазақ киносының ең үздік туындыларының біріне айналса, «Шаншар атай» сахнада қойылып, Бүкілодақтық театр фестивалінің бірінші жүлдесіне ие болды.

Шаншар атай — соғыс жылдарында ауылда қалған азғантай қарттарының бірі, ауыл иесі. Бір қарағанда қырсық, бір қарағанда қатал, тіпті қатыгез бе деп қала жаздайсың, ал енді бір қарасаң мейірімді де арманшыл. Оның барлық қырсықтығы да, қаталдығы да, мейірім-шуағы да, арманы да ата дәстүріне лайық ұрпақ тәрбиелеуге арналған. Бүкіл ауыл баласы, соның баласындай. Қазіргі тілмен айтқанда Шаншар бейнесі — энтопедагогиканың нағыз үлгісі. Бір қызығы заманына лайық «пионер», «комсомол», тіпті «бригадир», «бастық» деген ұғымдар бұл шығармада мүлдем жоқ екенін мен енді аңғардым. Біртәуірі әдетте балалар әдебиетіне шекесінен қарайтын сол кездің сыншылары да бұған назар аудармапты. Есесіне бұдан көп кейін атақты Шыңғыс Айтматовтың «Теңіз жағалаған тарғыл төбет» атты аз халықтардың өз ұрпағын сақтап қалу үшін жанталаса күресіне арналған хикаятын оқығанда менің есіме бірден Әлдекеңнің «Шаншар атайы» түсті. Мәскеуден келіп, бүкілодақтық фестивалға қатысқан спектальдерді көрген комиссия мүшесін де ең алдымен тәнті еткен Шаншар атайдың халықтық құнары болатын.

Сол Шаншар өлер алдында хикаятты баяндаушы Әлден атты баланы шақырып алады да, «Кер биеге мініп шауып келші, көріп жатайын» дейді. Қарт ұрпағының атқа шапқанын көріп жатып, Алланың аманатын тапсырады. Әлден болса, қайтар жолында «Атамайлап» ат қойып келеді. Оқып отырып байқамаппыз, өмірден қарт өткенімен, бала есейіпті. Қарапайым, бірақ қайталанбас сурет. Нағыз қазақ қартының өлімі. Нағыз қазақ жазушысының суреті. Автордың философиясы да, суреткерлігінің өзгелерге ұқсамайтын өрнегі де осында жатыр.

Жазушы шеберлігінің сыры да шығармаларының тілі мен сондағы баяндалар оқиғаларының табиғилығында. Бейнебір өмірдің өзінен ойып алып, кітапқа қондыра салған сияқты. Ал, шын мәнінде, сәл де болса жасандылыққа, мысқал да болса, саясаттың салқынына жол бермей жазу қиынның қиыны. Ол үшін жазушыға ерекше болмыс керек.

Аға қаламдасымның шын болмысын мен биыл оның мектеп оқушыларымен кездесулеріне бірге барғанда ғана танығандай болдым. Лездеме-жиналыстарда ресми сөйлеуге тырысатын редакторым балалардың арасында, шынында да, өз адамыңдай екен. Шын рахаттанып, олармен баладай араласып кетті.

Бірақ, оның өмірінде мұндай сәттер көп болған емес. Өйткені ол еңбек жолын Аралдың ақшағыл құмдарының арасындағы ауыл мектептерінің бірінде бастағанымен, әскери міндетін өтеу парызы мұнда ұзақ байырқылатпады. Оған мектептен кетсе де, шығармашылық еркіндігі бар балалар, әлде әдеби баспа-басылымдарының бірінің пұшпағын илей жүріп, таңдаған тақырыбын игеру мүмкіндігі де бұйырмады. Ол мұндаға дейін күнде шығып, материалдарды комбаинша жұтатын ресми газетте қызмет етіп келеді. Егер жазушының аз жазғаны кемшілігі болса, оның себебін де осыдан іздеу керек. Бірақ, ол — жазушының қоғам өміріндегі белсенділігін танытатын журналистік қызметін адал атқарып келе жатқан қаламгер. Журналист Қалдыбаевтың жазғандары көлемі жағынан жазушы Қалдыбаевтың жазғандарынан, әрине, әлдеқайда көп. Бірақ сөздің қадірін білетін қаламгер уақытында керек болғанымен, күнделікті күнкөрістік проблемаларға арналған очерк, мақалаларының бәрі бір уақыт шаңына көмілетінін сезіп, жинақ етіп бастыруды қажет етпейді.

Есесіне ол «Ақ жолдың» облыс әдебиетшілерінің орталығы болып қала беруіне қатты көңіл бөлді. «Кез келген бөлім меңгерушісін менің орныма редактор қоюға болады» деп желпінер еді кезінде «Еңбек туына» («Ақ жолдың» бұрынғы аты) небір талантты жігіттер мен қыздарды жинаған ағамыз Баттал Жаңабаев. Осындай тәрбие көрген Әлдекең де көптеген жастарға жөн сілтеп, жолға салды, Жарылқасын Аманов, Тынышбай Рахимов, Мұса Рахманбердиев, Мәдина Көбеева, Айша Көпжасарова, Мұрат Сыздық, Толымбек Әлімбек, Доқтырхан Тұрлыбек, Маралтай Ыбыраев, Ғани Ізбасарова және басқа толып жатқан ақын-жазушылар Әлдекең әдебиет бөлімін басқарған немесе жетекшілік еткен жылдары үлкен әдебиетке «Ақ жолдан» жолдама алғандар. Дәл осындай тізімді журналистер арасынан да тізіп шығуға болар еді. Бірақ олардың қатары тіпті көбейіп кетеді. Сондықтан да мен Әлдекеңнің бірір жас үлкен қаламдастары Жақсылық Сәтібеков, Арғынбай Бекбосынов бастап, кейіннен Серік Аббасов сынды інілер қостап, облыс журналистері болып атқарған бір ғана жұмысын айтайын.

Ұлт республикаларына, оның ішінде Қазақстанға да қара күйе жағып, бүкіл халқына «ұлтшыл» деген айып тағып, ел басқарған азаматтарын отыз жеті-отыз сегіздегідей түрмеге тоғытпақ болған Андропов-Горбачев саясаты тұсында бұл қиянатқа қайыспай қарсы шығып, алдымен атойлағандардың бірі «Ақ жолдың» журналистері еді. Олар ұлттық рухы көтеріп, ұлттық намысты жанып, Дінмұханбет Қонаев, Асанбай Асқаров, Қайрат Рысқұлбеков сынды аяулы ұлдарын, солар арқылы бүкіл қазақ халқының арын қолдады.

Желтоқсан оқиғаларының бейне көріністері тұңғыш рет пайдаланылған «Желтоқсан жаңғырықтары», «Асқаровтың ісі» атты телесериалдар Жамбыл телерадио компаниясында жасалды. Бұл бастамаларды артынан бүкіл республика баспасөзі мен жұртшылығы қолдап кетті. Ел басына күн туғанда үлкен істерге бара алатындығын көрсеткен «Ақ жолдың» қаламгерлерінің арасында оның сол кездегі редакторының орынбасары, қазіргі бас редакторы Әлдихан Қалдыбаев та бар еді.

Міне, солай ұзақ жылдар бойы Шерағаң, Шерхан Мұртаза айтатын өз талантының қос қанаты — жазушылық пен журналистиканың ешқайсысын өгейсітпей тең қағып келе жатыр.

«Қазіргі балалар өмірінен роман жазып жүрмін. Бар білгенім мен түйгенімді соған саламын», — дейді ол.

Талантыңның қанаты талмасын, қонар шыңы биік болсын, дейміз оған.



БАЛАЛЫҚ ШАҚТЫҢ КӨРКЕМ ШЕЖІРЕСІ

Ғабит ТҰЯҚБАЕВ.

Жақында қазақ балалар әдебиетінің саусақпен санарлық ірі екілдерінің бірі, жерлесіміз Әлдихан Қалдыбаевтың «Ата» таңдамалы шығармалар жинағы қолымызға тиді. Жинақ респу-блика Ақпарат және мәдениет министрлігінің жоспары бойынша жарық көрген. Кітап шығару аса қиын болып қалған мына заманда Әлдекең таңдамалысының министрліктің жоспары бойынша жарыққа шығаруында да үлкен қажеттілік болса керекті. Оның бір жағы балаларға арналған шығармалардың қазіргі кезде сая-бырсып қалғандығында жатса, ең бастысы — жазушы қаламынан туған дүниелердің оқырман талабына сай, көркем шығармалар екендігінде.

Сонау студент кезінде шыққан тұңғыш әңгімелер жинағы «Көк дөңгелек» пен алпыстың асқар биігіндегі «Ата» таңдамалы шығармалар жинағының арасы қаламгердің өсу, кемелдену, шеберлік шыңдау жолы болғандай. Осы уақыт аралығында жазушы қаламынан туған жетпіске жуық әңгіме-ертегілер мен ондаған повестер қазақ балалар әдебиетінің қорына қосылған құнды дүниелер болып табылады.

Жазушы мақсаты анық. Ол — келешек ұрпақты өз шығармалары арқылы адалдыққа, еңбек сүйгіштікке, парасаттылыққа, тазалыққа тәрбиелеу. Осы мақсатқа жету жолында қаламгердің өзіне тән өрнегі, айшық бедері бар. Жаны қысылғанда қаңтардағы қарда пимасын шешіп тастап жүгіре беретін Әлдекең, шілденің ми қайнатар ыстығында «табанды қыздырып, балтырды сыздататын» ұзақ жолда жалаң аяқ жүретін шыдамды Шәкір, фляг тола суды ұршықша үйіретін еңбеккеш Әшірбек сынды шыныққан шымыр кейіпкерлеріндей, Ә.Қалдыбаев шығармалары да шымыр. Тілге жеңіл, жүрекке жақын. Ықшам да жинақы. Шым-шытырман оқиға, оқырман жалығатындай бос әңгіме жазушы үшін жат. Аз сөзбен түйінді ойды жеткізуде жазушы шеберлік танытады.

Көз алдымызда өтіп жатқан әр оқиға, әр кейіпкер бізге таныс. Бірі — парталас досың болса, екіншісі — қауын ұрлауға бірге барған жорықтасың, үшіншісі — аяқ асты бүлдіріп алған ісіңді үлкендерден немесе мұғалімдерден жасыруға көмектесетін ауылдас досың. Ал мына көрші үй сен үшін де ыстық. Ол үйде кірген-шыққанын сен қалт жібермей бақылап отыратын бір жан бар. Кейде өз басыңнан өткен оқиғаны автор көріп тұрғандай қуыстанатының да рас. Шығарма шыншылдығы мен шынайылығы дегеніміз осы болса керк.

Қайсыбір шығармасын алып қарасаңыз да, жазушы өз кейіпкерлерінің бойынан адамгершілік қасиет іздейді. Бұл — қаламгердің келесі бір ерекшелігі. Ө.Қалдыбаев шығармаларынан көркем әдебиетте қалыптасып кеткен бір-ақ бояулы «жағымсыз образдарды» табу қиынның-қиыны. «Қос тентектегі» — сотанақ Марат, «Су тасушы Әшірбектегі» — жалқау Тілеген, «Солдат болу оңай мадағы» өктем «старик» — Скоробогатовтардың өздерінде де адам сүйсінерлік қасиеттер бар. Жазушы өз кейіпкерлерін оқырман алдында ақтап алып, оны жағымды жағын да көрсеткенше асығады. Педагогикада бала тәрбиелеу процесіндегі ең басты әдістің бірі —оның адамгершілік сезімін ояту деген ұғым бар. Көркем әдебиетті тәрбие құралы десек, педагог-жазушының өз кейіпкерлерін жамандыққа қимауы заңды да түсінікті.

Әлдихан Қалдыбаев шығармаларындағы ерекше тоқталар образ Шаншар ата. Шаншар ата бірде жамандыққа жаны қас, аңқылдақ ауыл ағасы болса, бірде өз ұрпағының болашағын ой-лар ақылгөй қарт. Ал бірде сырттай қаталдау көрінгенімен жаны жомарт ел қамқоры. Қаламгер өзінің кішкентай оқырмандарына абырой мен атақтың, бедел мен бақ-дәреженің не екендігін Шаншар ата арқылы жеткізуге тырысады.

Сондай-ақ бүгінгі жасөспірімге Балабек пен Шекердің салар ойы да салмақты. Адам сезімін арзандатып жіберген шетел фильмдеріне қарсы тұрар бірден-бір құрал осындай туындылар екендігінде дау жоқ.

Балалар жазушысына қойылатын ең басты педагогикалық талаптың бірі — баланың жас ерекшелігін үнемі есте сақтау. Бұл баланың әр кезеңдегі психологиясын, яғни оның көңіл-күйіндегі, ой сезіміндегі, іс-әрекетіндегі өзгешеліктер мен ерекшеліктерді терең білу деген сөз. Бұл орайда жазушы-психолог өзінің шығармашылық шекарасындағы адамдар психологиясын терең меңгерген. Аяғын тәй-тәй басқан Рахиманың сәбиге тән қылықтары мен бойжеткен Шекердің жүрек лүпілінің сенімді суреттелуі осының айғағы.

Екінші бір дәлел — жазушы шығармасының тілі. Әсерсіз әсірелеулер, ұшы-қиыры жоқ түсініксіз сөйлемдер мен бала ұғымына ауырлау тиетін сөздер жазушы қаламына жат. Жатық та шұрайлы тіл өз оқырмандарына түсінікті. Мына бір үзіндіге көңіл аударайық:

«Мен ауылға қарай желе шоқырақтатып жөнелдім. Өзіміздің үйдің тұсына келе бергенде естідім, Шаншар атайдың үй жағынан шу шығып қалды. Мен таяп қалғанда, ол үйден апам шықты. Өңі бұзылып кетіпті.

— Балам, Айыр жәкем жүріп кетті.

Түсінбей қалдым.

-Қайда?

— Сен үйге кірмей-ақ қой, атаң жан тапсырды. Тағы түсінбедім.

— Кімге? Не тапсырды?

— Байғұс балам-ай, енді не десем екен? Өлді.

Бұдан әрі не болғанымды білмеймін. Шапқан бетіммен келіп, аттан секіріп түсіп, Шаншар атайды бас салып жылаппын». Осы жерде автор сөйлемді «ол үйден апам шығып, атаң өліп қалды», — деді деп жазса, бұл көркем шығарма үшін қарадүрсін болар еді. Жазушы шеберлігі — диалогты пайдалана отырып, атасының қайтыс болғанын жеткізуінде.

Ә.Қалдыбаев шығармалары толығырақтоқталып, кеңінен пікір айтуды қажет етеді. Біздің бүгінгі мақсатымыз — оған жеңілдеу шолу түрінде болса да пікірімізді білдіру ғана еді.

Қысқасы, өзіңнің балалық шағыңды сағынсаң, Ә.Қалдыбаев шығармаларын қолыңа ал. Одан өзінің де, тай-құлындай бірге өсіп, балалықтың бал дәурен бақытты шағын бірге өткізген құрбы-құрдастарыңды да кездестіресің. Бір сәт мынау күйкі тірліктен алыстап, өзіңнің бақытты балалық шағыңа қайта ораласың.

ТАНЫМЫН БАЛАЛАРДЫҢ ДӨП БАСҚАНДАЙ…



Айша МҰСАХАН, № 45 қазақ классикалық гимназиясының 10 сынып оқушысы.

Жамбыл топырағында туып-өскен балалар жазушысы Әлдихан Қалдыбаевтың шығармаларымен өткен жылы мектепте кездесу ұйымдастырылғаннан бері етене таныса бастағанымды жасыра алмаймын. Жазушы — өмірдің айнасы десек, сәбидің жан-дүниесінің әлемін тек балалар жазушысы ғана ұғынып, оқырман жүрегіне жеткізетін болар. Ә Қалдыбаевтың шығармаларын оқып танысқанда, балалығы соғыстан кейінгі жылдарда өткен қазақ жігітінің, тіпті тұтастай қазақ ауылының тұрмыс-тіршілігі көз алдыңа келеді,

Жазушы ауыл адамының жанын терең түсінеді. Тілі де жатық, артық сөзі де жоқ. Қысқа сөйлемдер балалар үшін оқуға да, түсінуге де оңай. Меніңше, осының өзі балалар жазушысына тән қасиет болса керек. Қай әңгімені оқысақ та тиянақты баяндалған оқиғаны көреміз. Ал, сол оқиғаның сыртында қаншама мінез, ізгілік пен адамгершілік бар десеңізші. Бейне бір жазушы: «Өзің көр де түсін» деп тұрғандай. Мысалыға «Бүлдірген тере барғанда» деген әңгімені алайық,

«Бүгін де Сөрелі сайдағы бүлдіргеннің қалың шығатын жеріне келсек, қап-қара боп тұнып тұр екен. Жанымда өзіммен бірге оқитын Рақтай деген жолдасым бар. Екеуміз:

Ойпыр-ай, қалыңын-ай!

Піскен-ақ екен, тегі, - деп таңданысып, аттан асығып-үсігіп түсе бастадық».

Осы абзацта табиғат көрінісін ұзақтан-ұзақ суреттемей-ақ, екі-үш сөйлем арқылы көз алдымызға әкеледі. Өз қиялың шарықтайды. Қызығасың. Бал-балалығыңа басқа тұрғыдан қарайсың. Туған жеріңе деген сағынышың оянады. Бұлар еліктің лағын ұстап алған. Бірақ оның өксіп жылаған нәзік даусына, бұлардан сескенбей қарсы ұмтылған елікке жаны ашып, лақты қоя бере салады. Бұл әңгімені оқыған баланың жүрегінде табиғат еркесіне деген аяныш сезімі оянары сөзсіз, Қысқа әңгіменің оқиғасы әрі қызық, әрі тартымды. Сондыктан да болар, әңгіме «Еліктің лағы» деген атпен 3-сыныптың «Ана тілі» оқулығына енген.

Ә. Қалдыбаевтың «Көк дөңгелек» атты әңгімесі жазушыны бала психологиясының зертетушісі деп айтуға негіз береді. «Серікбек пен Мараттың қызықты ойының бірі дөңгелек қуу» деп басталатын әңгіме соғыстан кейінгі балалардың алаңсыз балалық шағын әдемі бейнелейді. Басқа дүниенің бәрін ұмытып, бір әдемі сиқырлы әлемге кіресің. Даусы қоңырауша сыңғырлаған, сыры жалтырап тұрған Мараттың жап-жаңа дөңгелегін шөп арасынан тауып алған Серікбек оны иемденгісі кеп мойнына киіп ала қояды. Досын жылатып алғанына да қарамайды. Бірақ, өкінішке орай, көк дөңгелек қайтып мойнынан шықпай қалады да, Серікбек бақырып жылай бастайды. Шешесі оны жетектеп, әлгі досының әкесі Әбдірахман ұстаға алып келіп, шығартып алады. Әбдірахман ұста да: «Жаңа ғана Марат осы дөңгелекті іздеп ойбай салып еді, бұзақыны дөңгелектің өзі жетектеп келгенін қарашы», — деп салды. Серікбек үшін бұл үлкен сабақ болды, енді қайтып Маратқа тиіспеуге бел байлады, Бұзақы баланы адам емес, оқиғаның, атап айтқанда, — бұзақылығының өзі тәрбиелеп, жаман әдеттен қашыртады. Қандай тапқырлық десеңізші.

Ә. Қалдыбаевтың екі жасар Рахимасы да, қарт Шаншар атайы да тамаша кейіпкерлер. Рахима сияқты кіп-кішкентай кейіпкерді мен әлі кездестіргенім жоқ. Басқа жазушылар ондай сәбиді тек сырттай ғана суреттеп қойса, Ә.Қалдыбаев оның ойнағанын, қуанғанын, өкпелегені мен қимастық сезімін, қуанышын өте орынды суреттейді. «Рахима Бауыржанға қарай берді де, жылап жіберді. Орнынан тұра салып, есікті кездеді. Құлдыраңдап барады». Бұл Рахиманың жатырқағаны. Ал ол ауылдан аттанарда автормен бірге жүрегің сыздап, сәбиге деген қимастық сезімін оянады.

Жазушы Әлдихан Қалдыбаев оқушылармен кездескенде «Мен феноменмін» деген еді. Шынында да балалық шағының небір әдемі ернектерін жадына сақтап, оларды балаларға жеткізу арқылы тәрбие саласына үлкен еңбек сіңірген жазушыны нағыз педагог десе, еш артыктығы жоқ дер едім. Мен Әлдихан ағаны осы шығармалары үшін аса құрмет тұтамын.



ӨМІР ЖЫРЫ

Кәрім БАЯЛИЕВ, Қазақстанның еңбек сіңірген қайраткері.

Мен бұл кітаптың алғашқы бетін ашқаным сол екен, одан бас көтере алмадым. Қазақтың қысқаша құрылған қарапайым сөйлемдерін бұлайша ойната, жырлата білген шығармаларды көптен бері кездестірген жоқ едім. Шынын айтсақ, кейбір өздерін «классиктер» қатарына қосып жүрген жазушылардың сала құлаш құрмалас сөйлемдерінің нүктесіне жетіп оқып түсінгенше, малтығып, тұншығып, тынысың тарылып бітетіні бар емес пе. Ал мына кітаптағы небәрі төрт-бес сөзден құралған сөйлемдер көз алдыңызға небір ғажайып суреттерді елестетеді, құлағыңызға ән-күй сазын әкеледі. Кәдімгі, Абай айтқандай, тілге жеңіл, жүрекке жылы тиіп, бөтен сөзбен былғанбаған сөз сарасы — нағыз поэзия тілі шебер қаланып, өмір жырын өрген.

Аттан құлап, аяғы сынып, айдалада қалған Алданыштың (Әлдештің) көзімен сол заманның келбеті кинолентадай өтіп жатыр, өтіп жатыр. Ашаршылық та, соғыстан кейінгі жылдар да, колхозға ұжымдасқан ел тірлігі де — бәр-бәрі.

Бір сымның бойына тартылып, шебер ширатылған сюжет ә дегеннен-ақ оқырманды жетелеп ала жөнеледі. Бас кейіпкер Алданыш аттан құлағаннан бастап «енді не болар екен?» деп тағатсыздана оқи бересің, оқи бересің. Оқиғалар бірінен бірі туындап өрби береді, өрби береді.

Әуелі Алданыштың өз өмірі еліктіріп әкетеді. Сөзді оның өзіне берейікші:

«Мен шешемді «әкпе», әкемді «жезде» деймін. Оның мәнісі — мені нағашы апам мен жарық дүниеге келмей тұрып өзіне меншіктепті.

Менің шешем Әміржан — апамның үлкен қызы. Мен шешемнің інісі Әлдижан ағам ер жетіп, сіңлісі Бүбісара бойжеткен кезде туыппын. Ағамды әскерге қызмет етуге шақырған, әпкемді болашақ жездемнің әкесі Әжіке атам айттырып келген жылы, яғни 193,9 жылдың наурыз айында туғанмын мен. Баласы мен қызының алысқа аттанып кетіп, жалғыз қалатынын білген апам: «Әміржан аман-есен босанса, ұл болсын, қыз болсын, өз пешенемнен, асырап аламын», — дейді екен. Үлкеннің айтқанына кім қарсы келсін, апамның ұйғарғаны болыпты. Маған апама алданыш болсын деп, Алданыш деген есім беріліпті. Сөйтіп, мен емшектен шығысымен қоржын тамның шығыс жақ басындағы өз жұртымнан батыс жақ басындағы нағашы жұртыма қоныс аударып, «Айшаның баласы» атаныппын. Ізінше Әлдижан ағам әскерге шақырылып, Бүбісара әпкем тұрмысқа шығып кетіпті.

Содан бер мен — апамның бар арманын артқан баласымын. Біз, есебі екі түтін болғанымен, бір үйміз. Апам біздің бәрімізді де — ағам Шәкенді де, қарындастарым Ізбала мен Бағдагүлді де, інім Бекежанды да жақсы көреді. Сөйте тұра апам мені туған баласы санап, ерекшелеп, бөлектеп отырады. Мен сөйтіп кішкентайымнан апама тән болып, тілім әкемді «жезде», шешемді «әпке» деп шыққан».

Енді сол апасының баласы Алданыш тыным таппай ала өкпе боп жүретін Вовамен намысқа тырысып, ат жарыстырамын деп жүріп жығылып жатысы мынау. Қозғалуға шамасы жоқ. Вова үйлеріне хабар беруге кеткен. Өзі өтіп пұшайман болып жатып, апаларын аяп езіліп, егіліп кетеді. Вовадан ести салысымен апалары екі екпесін қолына ұстап ұшып келе жатқан шығар. «Айналайындар-ай, азапқа салдым-ау мен сендерді!» — деген өкініш өзегін өртейді. Амал жоқ, тістеніп шыдау керек. «Мынау мүшкіл халіме енді көз жасым қосылса, апам мен әкпем мүлде шермеңде болып өксіп өкірер».

Апасы бәрібір шыдай алмады. «Қайттік енді, күнім-ау!» — деп, дауыс шығарды.

Екеуінде де өң-түс жоқ, бет-ауыздары пора-пора тер.

Алданыш байқап қалды, әкпесінің де екі көзі білеуленіп қызарып кетіпті. Екеуі де аяғының сынғанын Вовадан естіген сәттен бастап көз жастарына ерік берген.

Әкпесі өзін-өзі қаншама тоқтатып, көз жасын көрсетпейін-ақ дегенімен, ол құрғыры демнің арасында мөлт етіп кірпігіне қонақтай қалады. Әкпесі теріс бұрыла беріп кезін асығыс сүртіп, балаға қайта қараған сәтте бір тал кірпігі бетінің ұшында жабысып тұрды.

Ақырында, екі ана да көз жастары мен еңіреген дауыста-рына ерік береді. Көп отырады, не істерін білмейді, өздерінен басқа ересектер де жоқ, бәрі тіршілік қамымен жан-жаққа кеткен. Қалқабай да алыста. Мына екі ғаріптің баланы орнына қозғауға да, үйге жеткізіп алуға да мұршасы жоқ. Сонымен үйдегі балаларға қарауға әкпесі қайтып кетеді, айдалада апасы екеуі қалып қояды. Түні түскір де суытып қалған, от жағуға тура келеді. Бірақ ол отқа Алданыштың іші де, сырты да жылыр емес. Өне бойын өкініш қысып дірдектетіп өтеді.

Ұйқы деген қайда. Алданыштың көз алдынан өткен өмірі тізбектеліп өтіп жатады, ауыл адамдарының бірінен соң бірі, олардың іс-әрекеттері елестейді. Кейде әбден қалжырап барып қалғып кетсе де ол көріністер түсінде жалғаса береді. Ол тіпті өзінің не ояу жатқанын, не ұйықтап жатқанын біле алмай қалады. Қалай жатса да қалың ойдың шырмауынан шыға алмайды.

Ересектер бірер күннен кейін ғана рыдаун арбамен үйіне жеткізгенімен, ол сол шым-шытырық ойдың шырмауында жата береді. Жақын жерден не дәрігер, не сынықшы табылмайды.

Алданыштың күні енді не болар екен?!

Қойыңызшы, әйтеуір «үһ» деп бір дем шығарғанымда кітаптың 151-ші бетіне бір-ақ келіп кідіріппін. Сонда да тоқтамайтын ба едім, бас кейіпкеріміздің сынған аяғына он төртінші күн дегенде осы арада жан біткеніне айрықша тебіреніп кеткенім.

Сөйтіп, Әлдихан Қалдыбаевтың «Фолиант» баспасынан «Отырар кітапханасы» сериясымен шыққан «Мен — апамның баласымын» атты роман-эссесі оқырманның сезімін сан құбылтады, қилы-қилы қиялға батырады. Адамгершілік, адалдық қайырымдылық, мейірімділік секілді қасиетті үғымдарды жан-жүрегіңізбен қабылдауға әсер етеді.

Романда көптеген адамдардың алуан түрлі образдары сомдалған. Айша мен Әміржанның тек қана мейірбандықтан жаралған тұлғалары өз алдына. Осы екеуінің бейнесін баяндап берудің өзін бір мақаланың көлемі көтере алмас еді.

Қалқабайдан бастап, бір-біріне ұқсамайтын ауыл адамдары, кейбір пендешіліктері болғанымен, сайып келгенде бәрінің жүрегі мейірімге толы. Тіпті жесір кемпірдің қара тайын ұрлаған Көпесбай да үяттан өле жаздайды, тайдың өтеміне биесін жетектетіп жібереді.

Қалқабай — ерекше жаралған жан. Көп артық сөзге жоқ, тек адал еңбекпен күн көруді мұраттұтқан. Балаларға қол жұмсауды, ұрсуды білмейді. Өзінің ойын көз қарасымен-ақ үқтырады. Шіркін, Қалқабайдай сенімді, адал жақындарың көп болса ғой, деп армандайсың. Ол Алданышқа ағынан ақтарыла: «Сенен басқа баланы оқытуға жағдай жоқ, сен оқы. Оқуың жақсы. Сен — менің үміт артқан баламсың», — дейді. Қалқабай — алған бетінен қайтпайтын адам.

Романда бірер рет көрінсе де жарқ ете қалатын Оңғарбай ата да ауылдың дана қарттарының жиынтық бейнесі іспетті. Өзінің оспадарлау баласы Әлібектің кекіліктің жұмыртқасын алып келгеніне қалай ашуланды десеңші. «Бұл жұмыртқалардан шыққан балапандар өріп, кекілік болып, ертелі-кеш беткейде қақылықтап жүрсе, жаман ба еді? Қап. Тобылғылы сай қаңырап бос жататын болды енді!» — деп өкінеді кәрие. Кітаптағы Вова, Әлібек, Мәтен, Базаркүл секілді балалардың іс-әрекет, қылықтарын оқығанда өзің де балалық дәуірге қайта оралғандай боласың, сол кезде балалықпен жіберген кем-кетіктеріңе өкінесің.

Романда кейіпкерлердің бейнесі өздерін қоршаған табиғат, жан-жануарлар әлемімен біртұтас болып ашылған. Жылқылардың, түйенің, аң-құстардың жан-дүниесіне бойлап кетесің.

Осы арада роман жайлы әңгімеден сәл шегініс жасап, авторды мұндай кесек туындыға жеткізген шығармашылық жолына қысқаша шолу жасасақ деймін.

Өткен ғасырлардың сонау алпысыншы жылдарының басында «Көк дөңгелек» атты суретті кітапшамен және «Қос тентек» атты әңгімелер жинағымен ойда жоқта танысқаным бар. Шығармаларда балалардың жан дүниесі нанымды да шебер суреттелгені сонша, мен өзімнің ұмытылып кеткен балалық шағымның кейбір бедерлі беттерін көз алдыма қайтадан елестеткен едім. Мен авторды Алматыда түратын мықты жазушылардың бірі шығар деп ойлағанмын. Өйткені, «Қос тентекте» Алматы маңындағы жерлер аталады.

Содан бірер жыл өткенде әлгі авторымыз Тараз қаласындағы мен қызмет істейтін мекемеге келіп тұр. Өзіміздің жерлесіміз екен. Содан бергі қырық жылдан астам уақыт ішінде бұл ініммен қаламгер, азамат, ағайын ретінде сырлас, мұңдас жандардай өмір кешіп келеміз.

Әсіресе, жас жазушының балаларға арнап жазған екінші кітабы «Қос тентек» атты жинағын әдебиет сүйер қауым жылы қабылдады. Баспасөзде жарияланған мақалаларда қазақ ба-лалар әдебиеті қаламгерлерінің қатарына жаңа талант иесі қосылғаны атап көрсетілді. «Қазақ әдебиеті» газетінде басылған рецензиясында Рамазан Тоқтаров былай деп жазды: «Әлдихан Қалдыбаевтың балауса балдырғанға арналған «Қос тентек» атты жинағының алғашқы бетінен-ақ біз әуелі өзімізді, өзімізден алыстай бастаған күмбірлеген былдыр тілді бір әлемді көз алдымызға әкеліп, жас баладай мұңсыз қуанышқа бөленеміз… Автордың балалар дүниесін жақсы білетіндігі әрбір әңгімесінен айқын сезіліп тұр. Ол бүлдіршін жас кейіпкерлерін өз ыңғайымен жүргізе бермей, қалаған бағытына шығарып сап, соңдарынан қатал тәрбиешідей бағып, бақылап отырады».

Ал, Сатыбалды Нарымбетов «Жұлдыз» журналында жарияланған мақаласында: «Оқушың — о да бір өзіңнің көңілдесің. Ә дегеннен Ә.Қалдыбаев бауырмалдығын сездіріп қалды, оқырман жүрегін баурап, бас-аяғыңды сүзіп шығып, көргенін қағылездікпен көз алдыңа тоса қойып, ашық жарқын сыршылдығын танытты», — деп жазды.

Әлдиханның алғашқы аяқ алысынан талантты балалар жазушысын таныған республикамыздың белгілі қаламгерлерінің осындай болжамжарын жас жазушы өзінің кейінгі творчестволық жолында толығынан ақтады.

Қырық жылдан астам уақыт Әлдихан балаларға арнап шығармалар жазып келеді, ол жас оқырмандарына он бес кітап сыйлады. Оның ішінде әңгімелер жинақтары да, ровестері де бар. Қазақстан Жазушылар одағының балалар мен жастар әдебиеті жөніндегі кеңесі кезінде өзінің кеңейтілген мәжілісін түгелдей Әлдихан Қалдыбаевтың творчествосын талқылауға арнады. Онда пікір айтқан белгілі әдебиетшілер Әлдиханның республикамызда балалар әдебиетін дамытуға қосып келе жатқан елеулі үлесіне ылайықты баға берді.

Ал, балалар жазушысы болу оңай ма? Осындай сұрақ алдына қойылғанда Максим Горький: «Балаларға арнап сәл жақсырақ жазу керек», — деп жауап қатқан. Бұдан балаларға арнап шығарма жазу кез келген жазушының қолынан келе бермейді деген қорытынды туады. Бір қарағанда, балалар әдебиеті оңай тіршілік құсап көрінетіні бар: сөйлемдері де қарапайым, желісі де күрмеусіз тартылған, ұғынуға жеңіл. Бірақ мұндай қарапайымдылықтың астарында асқан шеберлік, айырықша талант пен сезімталдық жатқанын байқай бермейміз. Өзі бала жанды жазушы ғана балаларды баурап алатын туынды тудыра алады. Шынымызды айтайықшы, біздің бәріміз бірдей сәбилік пәк сезімімізді есейген шағымызда да кіршіксіз мөлдір күйінде сақтай алдық па? Балалық балдәуреннің мөлдір сезімін өмірдің бұралаңдаған, буырқанған ағыстарында ылайлап алмау қиынның қиыны. Мұндай қасиет жұрттың бәріне бірдей дари бермес.

Ал, Әлдиханға бұл қасиеттің молынан дарығанын мынау жаңа кітабы — «Мен — апамның баласымын» атты роман-эссесі барынша айқын дәлелдеп отыр. Алданыш роман оқиғасының даму барысында бір кезде әкесі Қалқабай айтқан «Сен — менің үміт артқан баламсың», дегенін ақтап шығады. Оның апасының баласы ғана болып қалып қоймай, адамның баласы болып қалай қалыптасқаны шығармада асқан шеберлікпен бейнеленген.

Тараздағы Абай атындағы орталықтандырылған кітапханада осы романның тұсаукесеріне арналған оқырмандар жиыны аса қызу дүбірлі кітап мерекесіне айналды. Оған қатысушылар мұндай сүбелі шығарманың соңғы кезде балалар әдебиетінде сиреп бара жатқанын, оның бір себебі — әдебиеттің бұл саласына бұрынғыдай жеткілікті назар аударылмай жүргендігін ауызға алды… Мәселен, бұрын Республиканың Мемлекеттік сыйлығы балалар әдебиетіне де міндетті түрде бөлінуші еді. Қазір ол ұмытылды. Сондықтан мынау романды Қазақстанның Мемлекеттік сыйлығына үсыну қажет, деген пікірлер айтылды.

Романда жас ұрпаққа ұлттық тәрбие беру мәселелері де аса көркем кестеленген. Сондықтан мектептерде қосымша тәрбие сағатында пайдаланған жөн, бұл үшін кітапты қосымша тиражбен басып шығару керек, делінді.

Ұлттық тәрбие дегеннен шығады, біздің ойымызша, бұл кітап бойынша балаларға арнап көп сериялы фильм түсірсе жөн болар еді. Оған авторды тарту керек, ол — драматургия саласныда да дарынын танытқан жазушы. Мұның өзі жас ұрпаққа ұлттық тәрбие берудің көркемдік құралына айналар еді. Қазіргі кезде көрерменді әбден мезі қылған шетелдік шылдыр-былдыр арзанқол балалар фильмдерінен бір мезгіл тынығуға мүмкіндік жасар еді.



ШЫНДЫҚ ТҰНҒАН ШЫҒАРМА

Профессор Мекемтас МЫРЗАХМЕТҰЛЫ.

Қазақтың танымал балалар жазушысы Әлдихан Қалдыбаевтың өткен ғасырдың орта тұсындағы қазақ ауылының тұрмыс болмысын шебер суреттеп жазған романы бас кейіпкер — бала Алданыш — Әлдештің мақтанышқа толы сезіммен айтатын «Мен — апамның баласымын» деген сөзімен аталыпты. Бұл шығарма балаң оқырман арасында ғана қызығушылық туғызбайды, ересек оқырмандар назарын да өзіне ентелете тартады. Бүгінде оқырман атаулының жан дүниесіне еніп, еліктіре алатын шығармалар ғана оқылатын болып жүр ғой. Осы тұрғыдан шығарма табиғатына назар салсақ, роман желісіндегі оқырман санасын баурап алатын ерекше ізденістен туған шеберлік белгісін аңғарамыз.

Жазушы шеберлігінің қарапайым болмысы қайталанбас сәттілік әкелген. Ол, біріншіден, ойға оралмайтын, күтпеген жерден басталып кететін эпизодтық оқиғадан желі тартып кетеді. Шығарма сюжетінің шымырлығы құрылысында қиыннан қиыстырылып берілетін Алданыш — Әлдештің аттан жығылып, аяғының сынуы бүкіл оқиға желісінің өзегіне айналуында жатыр. Өйткені бүкіл ауыл баласы мен сол тұстағы ел өмірінің жанжақты қамтылып, толық көрініс беруі романның композициялық құрылысындағы қайталанбас осы ерекшеліпне келіп тіреле береді. Романда қазақ ауылының, қазақы мінез-құлқының заман ауыртпалығы тудырған шындық желісіне орай өрбіп отыратын рухани болмысындағы құбылыстар жазушы тарапынан асқан білгірлікпен суреттелген. Шығармадағы қарапайым сан алуан кейіпкерлер тағдырының оқиға желісіне қарым-қатысы аттан жығылып, аяғы сынған бала Әлдештің іс-әрекеті арқылы көз алдымыздан өтіп жатады.

Шығарманың сюжеттік желісінде алып бара жатқан күрделілік жоқ. Бүкіл оқиға атаулының бәрі шегініс тәсілімен Әлдештің бастан кешкендерін бала тілімен баяндауы арқылы шыншылдықпен берілуі шығарма құрылысының өзекті арқауына айналған. Оқиға атаулының бәрі де осы түйінді өзектің маңайына үйіріліп, өмір болмысының қатпарлы қабаттары да осы арқылы ашылып көрініс беріп жатады.

Шығарманың композициялық құрылысындағы бұл жай аса сирек ұшырасатын сәттілікке айналған, жазушы шеберлігінің бұлтартпас айғағы. Барлық оқиға желісіндегі өмір белестері аяғы сынған бала әңгімелеуімен берілуі оқырман атаулының назарын өзіне тартып баурап алудың ұрымтал тәсілі болған, шығарманың елеулі ерекшелігі осында жатыр. Бұл тәсіл оқырман атаулыны өзіне тартып, балалық өмірдің балдәурен кезеңін алдыңа жарқырата жайып салады.

Жазушы романындағы қайталанбас кейіпкердің елеулісі — Әлдештің әжесі Айша.

Жас баланың мінез-құлқы мен дүниетанымын қалыптастыруда теңдессіз орны бар әже образының көркем әдебиетте суреттелуі — аса нәзікте күрделі тақырып. Нағашы әжесі Айша қазақы жолмен жиен немересі Алданыш — Әлдешті баурына басады. Әлдештің балалық шағы, ержетіп өсуі мен дүниетанымының біртіндеп қалыптасу жолындағы аналық махаббатынан туындаған әже әрекетін жазушының аса бір білгірлікпен, жаныңа нұр себер әсерлі жылылықпен суреттеуінде терең мән жатыр.

Жаңа буын — жас ұрпақтың рухани жағынан іштей түлеп, толысып өсуіндегі әжелердің орны қазақ әдебиетінде жазушы М.Әуезовтың «Абай жолы» эпопеясындағы Абайдың әжесі Зере немесе Бауыржан Момышұлының «Ұшқан ұя» шығармасындағы немереге деген жан дүниесі елжіреп тұратын Ақәжесі арқылы толық көрініс береді емес пе.

Ашығын айтсақ, асыл әже бейнесін жасауда Әлдихан осы екі ұлы қаламгерлерден бір де кем соқпайды.

Қазақ әжелері немерелерін халықтың ұлттық әдет-ғұрыпы мен салт-санасының бесігінде тербей отырып жетілдірген. Сөйте тұра баланың дүниетанымына ұлттық рухты сіңдіріп қалыптастыру жолындағы күнделікті тұрмыстағы әжелер әрекетінің баға жетпес құндылығына назар сала бермейтін керенаулығымыз бар екенін несіне жасырамыз. Бұл романнан бір отбасының осындай бас тәлім тәрбиешісі қызметін өзінің күнделікті қарапайым тірлігі арқылы-ақ табиғи қалпын бұзбай орындап жүрген Айша әжейді, яғни Әлдештің апасын көреміз. Әлдештің әжесі сол тұстағы қазақ ауылының тұрмыстық салт-санасы мен ұлттық әдет-ғұрпының рухани қоймасы десе болғандай. Аяғы сынған немересінің ем-домына байланысты ұғым-танымдары, түс жоруы, бата беруі, ауырған баланы тас бұлауға салуы, өз өмірін өлеңмен өрнектеп, әнмен сыр шертуі, халыктың сөз өнеріне деген құштарлығы мен ел әңгімесін Әлдештің санасына сіңдіруі — бәрі де романда мейлінше қарапайым табиғи қалпымен-ақ оқырман жанын баурап отырады.

Әженің қасіретті тағдыры мен тар жол, тайғақ кешуде өткен шерлі өмір жолындағы небір бұралаң тұстары Әлдешті ойға шомылдырып, санасына қозғау салар жайларына оқырман да ортақтасып, іштей толқып отыратыны бар. Әжесінің соғысқа барлық денсаулығын беріп келіп қаза болған ұлын айдалада отын шауып жүріп көз жасын төге жоқтаған өлеңінде:



Белімді үзіп көтерген шырағым-ау,

Қайтіп қана қайғыңа шыдармын-ау?

Бұрын кетсем өзіңнен деп тілеп ем,

Болмады ол, көз жасын шыладым-ау!

Әкең кеткен артта бар тұяғым деп,

Мен жүр едім арманым, қиялым көп.

Тіріліп кеп сорлы әкең сұрар болса,

Қайтап айтам: «Үзілді қияғың» деп…

Тұлдыр қалдым, тұл қалдым мен қанатсыз,

Жүрем енді аһ ұрып ел санатсыз.

Құдайым-ау, ажалың қайда сенің,

Құбылаға басымды тез қаратқыз,

— деп егіле зарлауы тас жүректі адамды да егілдіргендей отты сезімге орайды…

Өзіне өлім тілеген әжей өмірден үмітсіз емес, ендігі тілегі мен үміттірегі-немересі Әлдеш. Тасбұлауға түсіріп жатқан немересінің жолына мойнына бұршағын салып, өзін құрбандыққа қиған: «Уа, құдіреті күшті Құдайым-ау, байымды, баламды алғаның аз ба еді? Ыдырысты қойшы, Әлдижанды алдың, көндім. Енді Алданышыма көз алартпашы. Мені ал. Әлдижанымды қалдыр дегеніме де көнбеп едің, мен енді өмізді Әлдештің жолына кұрбандыққа шалдым. Мені ал, баладан аулақ! Бар болсаң, сөйт, айналайын-ақ Құдай!» — деп көзінен жасы парлаған әженің-ұрпағын сақтау парызын орындау жолындағы қазақы дүниетанымнан туындайтын ғажап ерлікке пара пар әрекетіне құлай сенеміз. Әрине, мұның сыры жазушының қазақы өмір салтына қаныққан дүниетанымынан туындап жатқан, бала тілін таба жазатын шеберлігінде жатса керек.

Романның эпилогында Айша әженің Әлдешінен туған шөбересі Бауыржан ауырып хал үстінде жатқанда, үй ішінен басқаларды тысқа шығарып жіберіп, құдайдан ақтық тілегін тілеп, бала қалып, өзі бақилық өмірге аттанып кетуі — ұрпағын сақтау жолында өмірін қию, бойындағы рухани бар асылын ұрпағының санасына сіндіріп кетуі — қазақы әжелердің отбасы тәлім-тәрбиесіндегі шешуші тұлға екендігіне жазушы бізді нандыра алады.

Жазушы әжелер туралы бізді терең ойға жетелейді. Құдайға шүкір, бұл іспеттес асыл әжелер сарқыты ауылдық жерде баршылық. Ал, қалаларда ше? Әй, қайдам? Өйткені қаладағы, тіпті, аудан орталықтарындағы оқыған, көзі қарақты, бірақ қазақы салтынан ажырап қалған «цивилизованная» әжелер ше? Олардың ұрпағын сақтау, халқының салт-санасын жас ұрпақ бойына сіңдіру сияқты отбасылық тәлім-тәрбиеде жанкешті тәуекелге бара қоюы екі талай екендігін көріп те жүрміз ғой… Өйткені олардың үлгі тұтар «молдасы» қазіргі күнде рухани жағынан жидіп жатқан Европаның тән құмарының ұшына шыққан ультрамәдениетсымағы емес пе? Бауыржан Момышұлының анасының бесік жырын, әжесінің әлди үнін есітпеген баланың көкірегі соқыр болар деп уайым жегені тектен-тек емес.

Романның өзге кейіпкерлері жөнінде де көп таратып айтуға бо-лар еді, мақала ауқымына сыймайды. Дегенде, жазушы шиеттей балашағасын асыраймын деп арқа еті арша, борбай еті борша болып жүрген Әлдештің анасы Әміржан мен әкесі Қалқабайдың образдарын шымыр да шынайы етіп сомдағанына сүйсінбей тұра алмайсың. Тараздық жазушы Кәрім Баялиев «Ёгемен Қазақстан» газетінде бұл жөнінде тым әдемі жаза келіп, былай деп тамсанды: «Қалқабай — ерекше жаралған жан. Көп артвық сөзге жоқ, тек адал еңбекпен күн көруді мұрат тұтқан. Балаларға қол жұмсауды білмейді. Өзінің ойын көзқарасымен-ақ ұқтырады. Шіркін, Қалқабайдай сезімді, адал жақындарың болса ғой, деп армандайсың».

Балалар жазушысы Әлдихан Қалдыбаевтың «Мен — апамның баласымын» романында бүгінгі аға ұрпақтың өткен ғасырдың бел ортасындағы емірі мен тағдырына ортақ балалық дәурені кең қамтылып суреттелген. Бүгінгі аға ұрпақтың әрбір өкглі осы романды оқуы арқылы өзінің қайталанбас өмір жолындағы балалық бал дәурені қалай өткенін салыстырмалы түрде көз алдынан өткізе алады. Бүгінгі жаңа буын — жас ұрпақ өкілдері, тағдыры қиын сол кезеңнің қайталанбас болмысын, қазақы қалпын, салт-санасын, ауыл балаларының бастан кешкен тұрмыстық қимыл-әрекетін терең сезініп, өмір болмысынан молынан хабардар болмақ. Жазушы романның бас кейіпкері Әлдештің басынан өткерген ғажайып өмір жолын өрнектеу арқылы бүгінгі балғын ұрпаққа рухани азық боларлық мол қуатқа ие, тағлымы мол туын-ды әкелген дүниеге.

БАЛАЛЫҚ ШАҚҚА ЕСКЕРТКІШ

Бақытяр ӘБІЛДАҰЛЫ, жазушы.

Жақында — сәуір айының 26 күні жолаушылап Ташкентке барғанымызда сонда тұратын қандасымыз, ақын Мекембай Омаровтың Өзбекстандағы қазақ мектептері үшін қазақ әдебиеті және ана тілі оқулықтарына тараздық жазушы Әлдихан Қалдыбаевтың да шығармаларын классикалық үлгі ретінде енгізгенін естіп, біраз қуанғанымыз бар еді. «Сырт көз — сыншы» дейді ғой. Қасымда қатар, қанаттас жүргендіктен, жазғандарын күнделікті оқып, біліп, көптеген әріптестерінің оны классик деп айтып жүргенін талай естігем, қазақ балалар әдебиеті классиктерінің бірі Бердібек Соқпақбаев Әлдихан Қалдыбаевтың әңгімелері туралы «ғажап» деп тамсана жазса, белгілі жазушы Машқар Ғұмар біздің жерлесімізді «аса шебер қаламгердің бірі де бірегейі» деп бағалағанын оқығанымыз бар. Сондай-ақ Әбіш Кекілбаев, Мұхтар Мағауин, Сайын Мұратбеков, Рамазан Тоқтаров, Сансызбай Сарғасқаев, Сатыбалды Нарымбетов сияқты атақты қаламгерлеріміз де Әлдихан Қалдыбаев шығармалары туралы жоғары пікір айтқанын білетінбіз. Өзбекстандағы ақын, жазушылар өкілдерінің бірі Мекембай Омаровтың әлгіндей бағасы да қуантарлық жай еді.

Жақында ғана сол бағамды тағы да таразылап көруге мүмкіндік бергендей Астанадағы «Фолиант» баспасынан Әлдихан Қалдыбаевтың «Мен — апамның баласымын» атты романы жарық көрді. Роман қазақ әдебиетінің ең таңдаулы шығармалары топтастырылып жатқан «Отырар кітапханасы» сериясына еніпті. Ал, бұл сериямен Қазақстан Республикасы Мәдениет, ақпарат және қоғамдық келісім министрлігінің бағдарламасы бойынша шыққан кітаптар еліміздегі барлық кітапханаларға тегін таратылатындығы тағы белгілі. Осының өзі-ақ талай жайды аңғартса керек.

Жазушы-драматург Әлдихан Қалдыбаевтың романын қолға алғанда ол ташкенттік ақын Мекембай Омаровтың бағасына дәл келе ме, жоқ па деген сауал көкейімізде тұрған еді. Шығарманың басты тақырыбы — балалық шақ. Он төрт-он бес жастағы бозбаланың тағдыр талайы, мінез-құлқы, арман-мақсатының бағыт-бағдары қалай қалыптасатындығы сол балалық шағына да көп байланысты. Балалық шақ жақсы, бақытты болса, жұрт балдәуренге теңейді. Ал ащы да ауыр болса, жас шыбықтай қатая қоймаған бала қисық-қыңыр болып өсуі яки қиыншылықтардан қайысса да морт сынбай, пайымды болып шығуы мүмкін. Балалық дәуренін Ұлы Отан соғысы кезінде күйзелген ел есін енді-енді жинай бастаған кезде басынан өткізген Әлдиханның бұл романын автобиографиялық деуге әбден болады. Жазушы басты кейіпкерінің есімін Алданыш деп атағанымен оны көбінесе Әлдеш деп жазады. Әкесі Қалдыбай — Қалқабай, ол басқа кейіпкерлердің барлығы дерлік өздерінің төл есімдерімен берілген. Бұған қарап романды өмір шындығын сол қалпында өзгертпей жазған натуралистік көшірме деуге мүлдем болмайды. Әдетте кейбір адамдарды фотосуретке немесе кинофильмге түсіргенде фотогенді немесе киногенді деп жатады ғой. Әлдихан Қалдыбаевтың балалық шағы роман оқиғаларында боямасыз-ақ көркем суреттелген. Өмірдің өзі арнайы болашақ жазушы үшін дайындағандай қызғылықты. Рас, сол балалық шақтың кейбір ауыр тұстары, мәселен, бас кейіпкердің сол аяғы санынан морт сынып, бір жыл бойы мектепке бара алмай қалуы өмірдегі нақты Әлдеш үшін, әлбетте, қызғылықты болмағаны анық. Айдаладағы Кербұлақта — екі-үш үйлік шағын ауылда күз айларында мешел адамдай жылжи алмай, үйдің төрт қабырғасы ішінде қамалғандай отыру бас кейіпкердің зерделі болып өсуіне, пайымдылығының орта түсуіне мықты ықпал еткен тосын жағдай екені сөзсіз. Шын-туайтына келгенде, кейіпкері мектепті бір жыл кеш бітіргенімен өмір деген үлкен мектептің көп ауыртпалығын балаң шағында -14 жасында бастан өткеріп, азамат, тұлға ретінде тағдыр қазанында қайнап, шыныққанын да жазушы өте шебер көрсетеді. Тіпті роман әуел бастан сол аяқтың сынуынан жазылуына дейінгі оқиғаларға құрылғандай көрінгенімен, әлі толыспаған бозбаланың осы мерзім ішінде көрген-білгенін, ұққан-түйгенін өзінше пайымдап, өмір мектебінің табалдырығынан сүрінбей өткендігін оқырмандар жүрегіне сыздықтата көркем тілмен, мұңы мен юморы аралас сезімге бөлей табиғи жеткізеді.

Романның «Мен — апамның баласымын» деген атауы-ақ көп жайды аңғартады. Бас кейіпкердің екі ұшты жағдайда шындықты қалай қабылдап, өмірге бейімделуінің драмалық тұстары оның рухани өсуіне де айрықша ықпал етеді. Әлдеш өзінің туған анасын — әкпе, туған әкесін — жезде деп өседі. Жұбайынан да, соғысқа қатысып жарымжан болып оралған жалғыз ұлы Әлдижаннан да айырылған, сондықтан да туған жиенін алданыш көріп, асырап алған нағашы әжесі Айшаның баласы болып саналады. Мұның өзі бір жағынан тағдырдың осындай тәлкегімен жас баланың жалтақ, ынжық, тіпті екі жүзді болып есуіне итермелейтін қолайсыз жағдай ғой. Жұмыс істеп жүрген Пішпекте туберкулез ауруына ұшырағандықтан ұстаханасын амалсыз тастап, қайын жұртының шақыруымен Кербұлаққа көшіп келген Қалқабайды, оның ұлдары мен қыздарын жаңа ауылдастары кірме санап, көзге түрткі етуі де бас кейіпкер жанына жағымды әсер ете қоймайтындығы белгілі. Тіпті, Әміржандай ардақты қыздарының баласы саналатын Алданышты ағасы Шәкенге қоса «қаңғыған күнту» деп ат үстінен жұлып алған оспадар ауыл жігіті Бәкірдің қызғаншақтық қылығы да жүрекке жара салатын жай. Міне. осындай келеңсіз қағыту, қорлау әрекеттері жасынан аңғарымпаз, зерделі Алданышты әкесін — жезде, шешесін — әкпе, нағашы әжесін апа — деп айтқызса да, сезімтал, сергек бала жалғыз ұлынан айырылған әжесін етжүрегімен аяп, өзінің ата-анасын іштей біліп, өмірге бейімделе өседі.

Психологтар арасында адам тағдыры көбіне мінезге байланысты деген қағида бар. Ал, сол мінезді өскен орта, әлбетте, ең алдымен ата-ана, бауырлар, ағайын-туыстар өнегесі, олардың өзара қарым-қатынасы, содан соң сыртқы жағдай, кейде тіпті табиғат қиыншылықтары да қалыптастырады. Бас кейіпкер Алданыштың бесіктен белі шығысымен көргені де, түйгені де көп. Оның жүрек көзі басқа жұрт онша елей бермейтін нәрселерді байқағыш, құлағында айтылған жайларды құйып алатын қалтасы бар. Бұл күндері алпыс деген асудан асқан жазушының жарты ғасырдай бұрын болған оқиғаларды қолымен қойғандай көркем, көрікті, табиғи сөздермен қиюластыра қалағаны тәнті етеді. Әсіресе, жазушының табиғатты, мінген аттары — Көкбайталды, Жамбасторыны, Қарагерді, қара бураны, қарауыз тазы Лашынды бейнелеуі ғажап. Қаламгер өзі өскен Кербұлақтың сай-саласы, қыраттары туралы қарасөзбен кесте тігіп, қыстың, көктемнің, жаздың, күздің жанды көріністерін суреттегенде оқырманның өзі сол жерлерді автормен бірге аралағандай әсер алады. Бұл табиғат мылқау емес, роман кейіпкерлерімен бірге мұңаяды, қайғырады, қуанышы сел болып тасып, кейде ойланады.

Табиғаттың тамыршысындай дөп басып, не жазса да көркем жазатын Әлдихан Қалдыбаевтың әрбір кейіпкерін тип деуге болады.

Мәселен, естияр болған құрбы-құрдастары Вованың, Әлібектің бейнелері олардың іс-әркеттерінен де, тек өздеріне ғана тән сөз саптауларынан да аңқып тұрса, шешесінің перзентсіз бауырына асырауға берген бір жасар қарындасы Рахизаның мінез-құлқы, іс-әрекеттері оқырман жанашырлығын оятады. Немесе Алданыштың романда аты аталмаған нағашы жесір жеңгесінің әлі жігітке жете қоймаған балаң қайнысынан әмеңгерлікті үміт еткен әрекеттері де осы бір қасіретті жанның тағдыры жүрек қылын тербетеді, түсіністік туғызады. Бас кейіпкердің қамқоршыл анасы Әміржан бейнесі де қайталанбас тұлға ретінде жазушының шебер қолынан жұп-жұмыр болып шыққан. Алданыштың Ұлы Отан соғысында шейіт болған ағасы Бекеттің әрекеттері де оның батыл екендігін танытады. Ұстаздар Оршыбектің, Эмма Яковлевнаның мінездері де бір-біріне ұқсамайды. Ауыл адамдарының бірі — тазысының жаңа туған күшіктерін пұлдайтын Атабай төренің, жақындарының, таныстарының малына қол салатын Қамаубай ұрының әрекет-амалдары да өмірге енді қадам басқалы тұрған Алданыштың санасына өшпес іздерін қалдырғандығы шығармадан айқын аңғарылады. Бірінің саудасына күлсең, екіншісінің ұрлығынан жиренесің. Сондай-ақ, Қалқабай үйінің үміт артқан Көкбайталын улап өлтіретін қаскүнем Хамиттің, арақты өлгенше ішетін, тіпті қар астында түнеп қалған Әліпбайдың характерлері де жақсы дараланған.

Романдағы басты кейіпкер Алданыштың әкесі ұстамды, әр сөзін ойлап айтатын Қалқабай ұстаның өз әулетінің, балаларының тағдырлары жөніндегі жан аямас қамқорлығы оқырман жүрегін елжіретеді. Оның сөздері сараң болғанмен, әрекеттері өте орынды, кесек. Теңіз суының дәмін бір тамшысын-ақ татып білуге болады ғой. Жазушының роман эпилогынан бір үзінді:

«Әкемді армансыз адам санағанмын.

Сөйтсем…

Әкем қайтыс болған кезде мен облыс орталығында қызмет істеймін, естісімен құстай ұшып жеттім.

Хабар алған кезде де, жолда да жылай алмадым. Қайтіп жылаймын, әкем менің «жездем» ғой. Жездеге де жылай ма екен?

Қаралы үйге жақындап келеміз.

Бану да, Бекежан да, Күләш келін де көз жастарына ерік берді.

Ата-а!

Атам-ау, атам-ау!

«Мен не деп жылаймын, әке! «Әке» десем, елден үят, «жезде» деуге бүгін тілім келмейді, әке!».

Мен улап-шулап көрісіп жатқандардың ешқайсысына қарамай, түпкі бөлмеге кіріп, бір бүрышқа отыра кетіп, солқылдап жылай бастадым. Сол сол-ақ екен, әкеме деген керемет сөздер кеудеме сыймай, тілімнің ұшына тығылды, бірақ бір де біреуін айта алмадым.

Фәни дүниеден бақи дүниеге аттанып бара жатқан мына алып адамның маған әке екенін өзі де, мен де білеміз, ел де біледі.

Біраз адам менің не деп жылағанымды көрмек болып ентелеп тұр.

Мен естіртіп «әке» дей алмадым, іштей мың мәрте айттым.

Айналайын жаратушым-ау, сені «әке» демей, кімді «әке» дейін?!

Бізді арқа етің арша, борбай етің борша болып жүріп асы-рап, қатарға қосқан, қасиеттім-ау, сені «әке» демей, кімді «әке» дейін?!

Ұрмай, ұрыспай, бір қарасыңмен-ақ шексіз-шетсіз тәлім берген, тереңім-ау, сені «әке» демей, кімді «әке» дейін?!

Өзіңді ұмытып, біздің тілеуімізді тілеп отыратын қамқорым-ау, сені «әке» демей, кімді «әке» дейін?!

«Әлдеш, абайласаңшы», — дейтін ақылдым-ау, сені «әке» демей, кімді «әке» дейін?!

Әкемді ақтық сапарға шығарып салып келіп, жұрт аяғы саябырсыған кезде күйеу бала — Бағдаштың жолдасы Жақсылық айтты:

- Аға, тура атамның айтқаны болды.

- Не айтып еді?

- Өлердің алдында атам: «Қап, қайран балам қор болатын болды-ау! Мен өлемін, Алданыш келеді. Ел-жұрттан ұялып «әкем-ау!» — деп жылай алмайды. «Жезде» — деп айтқысы келмейді, солқылдап жылайды», — деді. Дәл солай болды».

Осы жолдарды оқырманның бей-жәй қабылдамайтыны сөзсіз. Өмірдің шындығын ойып алып көркем берген шеберлік деген осы болар. Шынайы психологизм деген осы болар. Ес біліп, етек жапқалы өз әкесін біле тұра амалсыз «жезде» деп өскен баланың елуді еңсергенде де шындықты дәл атай алмай еңіреген, талай оқырманын да еңіреткен жазушының адамгершілігіне, сөз сараптау жөнінен ұсталығына, кейіпкерінің мінез-құлқын, түр-тұлғасын, бүкіл әрекет болмысын, туған жерінің табиғатын қағаз бетіне сомдап құя салғанына еріксіз елжірейсіз. Романды оқыған үлкен де, кіші де басты кейіпкер Алданыш — Әлдештің өсе келе кең пейіл, зерделі ойшыл адам, мал, жер танығыштығы ерен, Отан деген үлкен ұғымға жетектеп апаратын отбасын, туған ауылын, туған елін жанындай жақсы көретін бауырмалдығы, ең бастысы — адамгершілігі үлкен, шын мәніндегі Адам болатындығын бүкіл ет жүрегімен сезінеді. Романның эстетикалық қуаты да, тәрбиелік мәні де, құндылығы да осында. Бұл даусыз. Қазақ әдебиетіне орны бөлек, бітімі ерек-ше бірегей көркем туынды келді. Ұлы орыс ақыны Александр Пушкин жазғандай, Әлдихан Қалдыбаев өнер алды саналатын көркем сөзбен өзінің балалық шағына, ата-анасына, бауырларына, ауылдастарына, сол кездегі өміріне куә болғандардың барлығына қолдан келмес ескерткіш орнатты.



ӨМІРДІҢ ӨЗІ

Әділ БАЛТА, жазушы.

Балалар жазушысы Әлдихан Қалдыбаевтың басты кейіпкері «Мен — апамның баласымын» деп айғайлап тұрған романы қолыма тигенде, таң қалдым. Бұрын-соңды балалар туралы жазылған романды, шынын айтсам, оқып көрмеппін. Балалар жазушыларының көбі роман жанрына бара бермейді. Неге екені белгісіз. Мәселен, балалар әдибиетінің ауыр жүгін арқалап жүрген Тынымбай Нұрмағамбетов, Шәкен Күмісбай, Қаржаубай Омаров, Құрманбай Толыбай ағалардың ешқайсысы бұл жанрға қалам тартпаған. Атақты Бердібек Соқпақбаев та солай. Повестен әрі аспады.

Ал Әлдихан аға роман жазыпты. Роман болғанда қандай… 15 баспа табақ. «Отырар кітапханасы» сериясымен 2002 жылы жарық көріпті. Редакторы — белгілі ақын Несіпбек Айт. Астанадағы «Регис Ст-Полиграф» баспасында басылған. Қаламгер ағамыздың мұнысы — ерлік, әрине.

Тек бір қарын ашатыны — кітаптың таралымының тым аздығы. 2000-ақ дана. «Республика бойынша миллиондаған баланың қайсысына жетеді?» деп ойлайсың.

Енді романға келейік. Бас кейіпкері — Алданыш дейтін бала. Жетінші сынып оқушысы. Романдағы бар оқиға сол Алданыштың төңірегіне жинақталған.

Алданыштың басқалардан ерекшелігі — намысқойлығы, өз ар-намысы үшін жан беретіні. Өтірікке, екі жүздікке жаны қас. Айта берсек, мысал көп. Ертең оқуға жүрем деп отырғанда аяғын сындырып алып, төсекке таңылады. Оған бірден-бір себепші — жоғарыда айтқан намысқойлығы. Вовамен атпен жарысады. Вова бұдан көш ілгері озып кетеді. Алданыш намысқа тырысып, атқа қамшы салғанда, аты тайып жығылады.

Екінші… Шәкен екеуі өзенге тас домалатып ойнап жатады. Ар жағын автордың өз сөзімен берейік. «Мен қанша тас домалатсам да бірде-біреуі өзеннің өзі тұрмақ маңайына да жолай алмады. Ызам келіп, жан-жақтан жақсы домалайтын тас іздей бастадым. Үлкендігі үйдей қой тастың дәл ернеуінде жатқан бір әдемі домалақ тасқа көзім түсті. итеріп едім, қозғалмады. Қу намыс сақтықты ұмыттырыпты. Тасты екі қолыммен мықтап ұстап, қатты итеріп кеп қалдым… Тас лып етіл домалап кетті. Екпінімді тоқтата алмай мен де ұштым тас басынан. Ылдиға тас та, мен де домалай жөнелдік…» Нәтижесі белгілі, әрине. Алданыштың бет-аузы қызыл-жоса қан болуымен аяқталады.

Шағын мақалада қалың романның бар оқиғасын сүзіп шығу қиын. Әйтсе де мынау оқиғаны айтпай кетуге болмас. Оршыбек ағайлары оқушыларға «метрикенің» көшірмесін әкелуді тапсырады. «Кім әкелмесе, оқудан шығарамын» дейді ол. Алданыштың метрикедегі фамилиясы басқаша. Енді қайтпек? Әлібек оны тығырықтан құтқармақ болады. Өтірік көшірме жазып, «селсоветке» мер бастырып әкеп береді. Алданыш оны жыртып тастайды. «Мен өтірік өмір сүре алмаймын. Өтірік өрге баспайды» дейді ол.

Кітап Алданыштың аяғының жазылуымен, оқуға баруымен аяқталады. Ролмандағы бар оқиға — Алданыштың екі көзі төрт болып, төсекке таңылып жатқандағы болып өткен оқиға. Еске түсірулері…

Жалпы бұл шығарма — балалар әдебиетіне қосылған елеулі жаңалық. Жазушы сезімен айтқанда, «бүл кітап — өмірдің өзі…» Еліміздің Мемлекеттік сыйлығына әбден лайықты шығарма.



НАҒЫЗ БАЛАЛЫҚ ШАҚ

Қаржаубай ОМАРҰЛЫ,

(Қаржау Айтолқын),

Халықаралық Алаш сыйлығының лауреаты.



«Бұл кітап-менің алыста қалған аяулы шағым-балалығымның жаңғырығы. О баста жазғанымдай, бұл кітап — өмірдің өзі».

Мен де бұл кітапты толық оқып шығып, соңғы бетін жапқанымда автордың ойына қосылдым. Маған таныс-бейтаныс ауылды, ондағы алыста оқшау отырған екі-үш үйді көз алдыма елестеттім. Сәл-пәл өзгешілігі болмаса, балалық шақтың бәрі бірдей екен. Бірақ барлық ғажайып дүние осы сәл-пәл өзгешілікте жатыр. Сәл-пәл өзгешілік дегеніміз, ол — тағдыр, ол әр ауылдың, әр үйдің, әр адамның өзгеше өмірі, тіршілігі. Ол да адамдардың ДНК-сы сияқты бір-біріне ұқсамайды. Адамдардың тіршілігі сырттай қарағанда бір-біріне ұқсастау болып керінгенімен, іштей ол бір-біріне еш ұқсамайтын ерекше бірбір әлем.

Белгілі жазушы Әлдихан Қалдыбаевтың «Мен — апамның баласымын» атты романын оқып шыққанда осындай ойға қаласың. Жазушыға тән бір қасиет адамды табиғаттан бір сәт те бөле-жара қарамайды екен. Қайта табиғат пен адам оның қаламында егіздей қауышып, біртұтас әлем болып сомдалады. Анау Шатыртөбе, Кербұлақтың тау-тасы, Тасқайнардың суы, мына Жайсаң жайлауы, Қиынсай, Нарқызыл жайлауы, айта берсең көп, осының бәрі «Мен — апамның баласымын» кейіпкері Әлдештің жанындай жақсы көретін жерлері.

«Кербұлақгың ұшар басы — Шатыртөбе. Ол, шынында да, алып шатыр тәрізді биік төбе. Оның етегінен тараған майда жыралар құлдаған сайын тереңдеп, табанындағы жылға-жылға су Кербұлаққа барып құяды. Кербұлақтың кең қарын саздарына шықпайтын шөп жоқ». Жазушы туған жер табиғатын суреттегенде шабыттанып кетеді екен. Көзбен көріп, қолмен ұстаған дегендей, бәр-бәрін көз алдыңа елестете алады. Бұл суреткерлік, сонымен бірге туған жер табиғатына деген сүйіспеншілік. Сол сүйіспеншілік табиғатты сұлуландырып, таңғажайып етіп жібереді.

Романның басты кейіпкері Алданыш аттан жығылып, аяғын сыныдырып алып, төсек тартып жатқанда өскен ортасы, ауыл-аймағы, туған жер табиғаты туралы ойлана бастайды. Ортадан бөлініп, оңаша қалған балаға, шынында, ой үйір келеді. Жазушы роман сюжетін құру барысында Әлдештің осы аяғы сынып, оңаша қалып ойлана бастау кезеңін шебер пайдалана білген. Сондықтан да оқиғаның даму барысы, оны жымдастыра баяндау тәсілі табиғи шыққан.

Шындап келгенде, Әлдештің балалықшағы — бақытсыз балалық шақ емес. Ол — өмірді жастайынан боямасыз, табиғи қалпында көрген, айналасындағы адамдардың мінез-құлқын ерте аңғарып, ерте есейген, түсігі, өзіндік пайымы бар, сана-сезімі сергек, зерделі бала. Адамдардың жақсылығын да, жамандығын да аңғарғыш. Тұрмыс тауқыметіне ерте араласқан, әке-шеше тәрбиесін көрген, ауылдың тұрмыс-салтын, тіршілігін ойына түйе білген бала. Осы тұрғыдан алғанда Әлдештің балалық шағы — бақытты балалық шақ. Ал, ештеңе көрмей, білмей, зердесіне ештеңе тоқымай, тым еркетотай, шолжаң, барға мәз, жоққа шыдамайтын, ештеңені пайымдап, парқына бара бермейтін, құр ойын, селтеңге құмар балалар да бар емес пе? Міне, бұлардың балалық шағы нағыз бақытсыз балалық шақ дер едім. Ертеңгі күні нағыз масылдар осылдардың арасынан шықпайды деп кім айта алады.

Демек, жазушы Әлдештің образын ойдағыдай аша білген. Оның кім екенін білу арқылы біз оның өскен ортасын біліп отырмыз. Роман бірінші жақтан баяндалғандықтан шығармадағы үлкенді-кішілі кейіпкерлерді Әлдештің пайымдауы, түсінік-түйсігі арқылы танимыз. Әлдештің әкесі кім? Адал, еңбекқор, үй қамын, бала-шаға қамын ойлаған шаруаторы адам. Анасы ақкөңіл, бала тәрбиесіне, адамдармен қарым-қатынасқа көп көңіл бөлетін адам. Ең бастысы, олар — бала бойына ұлттық тәрбиені сіңірген адамдар. Әлдештің өз әкесін жезде деп, өз анасын әкпе деп атауында көп мән жатыр. Бұл қазақтардың біреудің баласын бауырына салатын әдет-ғұрпын айғақтап тұр. Жарымжан көңілді демейтін ұлттық дәстүр. Романдағы Бекежанның кіндік шешесі — Әселге байланысты эпизод есте қалып қояды. Мұнда қазаққа тән бауырмалдық, ағайындық, абысын-ажындық байланыстар жақсы көрініс тапқан. Әлдештың әкесінің бата беруі ше? Мұхтар төре, Ысқақ төреге бата бергенде жай бере салмайды. Екеуі екі түрлі адам. Мұхтар адал, Ысқақ — зорлықшыл. Бата да адал адамға қонады екен. Дуалы ауыз адам болады екен. Ол — Әлдештің әкесі Қалқабай. Іс-әрекет, ұтымды эпизодтар арқылы, міне, осы кейіпкерлердің, тағы да басқалардың бейнелері есте қалып қояды. Жазушы кейбір қаламгерлердей мынау менің жақсы кейіпкерім, мынау жаман кейіпкерім деп емеурін білдіруден аулақ. Ондайды кей шығармаларды оқып отырғанда аңғарып, күлкің келетіні бар. «Мен — апамның баласымын» кітабында шынайы балалық шақ бар болмысымен көрінген. Кітапта бала тілі, бала ойы, бала іс-әрекеті өз жасына лайықты көрініс тапқан, оның дүние танымы, адамдармен қарым-қатынасы нанымды. Егер бұл кітапты, жалпы балалық шақ туралы шығарманы о баста балаларға тамаша туындылар берген балалар жазушысы Әлдихан Қалдыбаев жазбаса, мұндай әсерлене алмас едік деп ойлаймыз. Өйткені балалар шығармасының өз ұстасы, өз зергері болады. Балаларға арнап балалар жазушыларынан басқа жазушылар еш уақытта тұшымды дүние бере алған емес.

Ал бұл кітап бастан-аяқ балаларға арналған шығарма ма? Жоқ. Автор өз кейіпкерлерін, ересек адамдар образын бала көзімен, таным-түйсігі арқылы сомдап, белгілі бір кезеңнің тыныс-тіршілігін кеңінен қамтыған. Ал баладан байқағыш, баладан сезімтал адам жоқ дүниеде. Жазушы шығармасын бірінші жақпен, баланың аты-нан баяндау арқылы үтып тұр.

Осы романды басынан бастап, аяғына дейін оқыған адам бір нәрсені айқын аңғарар еді. Ол Әлдештің — бас кейіпкердің жылқы арасында өсуі. Автор жылқы жайын, малшылар өмірін өте жақсы біледі. Қазақтың ат жаратуы, бәйгеге қосуы, аңшылығы — бәр-бәрі роман беттерінің ажарын ашып-ақ тұр. Оның бәрін тізбелеп жатудың қажеті жоқ, тек оқу керек.

Балалар өмірінен романдар сирек жазылады. Санаулы-ақ шығармалар бар. Міне, «Мен — апамның баласымын» романы солардың қатарына қосылған сүбелі шығарма, үлкен полотно.

ШЫНДЫҚТЫ ШЫРАҚ ЕТКЕН

Болат Үсенбаев, ақын.

Әлдихан Қалдыбаев — қазақ балалар әдебиетінде ойлы да нәрлі, татымды әңгіме, повестерімен оқырмандар құрметіне бөленіп келе жатқан қаламгер. Ол өзінің жаңа шығармасына жас жеткіншектердің өмірге көзқарасын, дүниетанымы мен азамат болып қалыптасуын өзек етіпті. Автордың күрделі жанрдағы алғашқы туындысын автобиографиялық роман десе де болады.

Кез келген жазушы өмірден көргенімен түйгенін жазады. Әсіресе, көгілдір көктемдей қамсыз да мұңсыз, қиял қанатына мінген, ертерек есейсем деп жас жүрегі алып ұшқан бейқам балалық шақтан асқан қызықты не бар? Бұл бір қарағанда ғана. Балалықтың өзіне тән тәтті мұңы, қуанышпен бірге құйттай жүректеріне жүк артып қамығатын шақтары да болады. Біз, ересектер, бала ғой деп соны ескеріп елемейтін сәттеріміз қаншама? Олардың көкіректеріндегі қуаныш пен мұңды біреу жалт еткен жанарынан, сәл емеурінінен түсінсе, біреу түсінбейді.





Балалықтың өткелінен өтпеген пенде бар ма, сірә? Әр адамның тағдыр — талайы өзінше бір әлем. Бірақ оған балалық шағынан ыстық ешнәрсе жоқ. Дарияға талпынған бұлақтай балалық шақ өмір атты жұмбақ ғаламды тануыңа түрткі болып, оң-солыңа бағыт сілтейді. Шыр етіп дүниеге келгеннен үлкен өмірге ара-ласып кеткеніңді өзің де сезбей қаласың. Бала жүрек жаман-жақсыны екшеуге тырысады. Бірде қуанып, бірде қынжыласың. Арайлап атқан таңды, батқан күнді қарсы алып жүріп, уақытпен бірге есейіп, тіршілік дүрмегінде балалығыңның өте шыққанын білмей де қаласың. Тәтті түстегі балалық шақ жадыңда мәңгілікке сақталады. Күні кешегідей бәрі кез алдыңда. Кейіннен қат-қат хикаялары жадыңа сәт сайын тіріліп, қиялыңда ойнақ салып, көлбеңдейді, сарқылмас сағынышқа айналады. Бал дәуреннің сол бір сәулелі сәттері қарымды қаламгер Ә.Қалдыбаевқа еріксіз қалам ұстатқан.

Романда екі кейіпкерлердің кескін-келбеті шоқтықты, нанымды әрі табиғи бейнеленген. Бірі — он төрт, он бес жас шамасындағы бала Алданыш, екіншісі — әкесі бола тұра жездесіне айналған Қалқабай.

Бір шаңырақтың отын өшірмеуге бел байлаған, тағдырдың талқысына мойымауға бекінген ана жиенін бауырына басты. Әкесін жезде, анасын әкпе етті өмір. Ата-анасының жүрегі қанша елжіресе де, Алданыш үшін апасының орны бөлек. Бұл шындықты мойындағысы келмегендіктен емес, жаралы, жарым кеңілге сүйеу болуды кексеген, адам баласын алаламайтын қазақтың туыс пен бауырға деген айрықша мейірімі мен ықыласынан туындайтын жайт. Алданышты Қалқабайдың баласы десе шамданып, бұртиып қалатыны да сондықтан.

Бала балалық жасамай тұра алмайды. Ойын үстінде жазым болып, аттан жығылып аяғын сындырып алды. Оқуға барсам деп алып-ұшқан кеңілі су сепкендей басылды. Осы бір күтпеген оқиға Алданышты ой тұңғиығына шомдырады. Оқуға бара алмай қалған бір жыл оны әжептәуір есейтін жібереді. Алданыштың басынан еткен оқиғалар өмірдің өзінен алынған, автор шығарманы ширақтыру үшін қиялдан жанама іс-әрекеттер, әсірелеу, артық бояу қоспастан бәрі де шынайы болуына күш салған. Біз сондыктан Алданыш басынан кешкен жайларды ежіктеп жатуды басы артық дүние санадық.

Алданыш үлкендердің іс-әрекетіне сын көзімен қарайды. Әр құбылысқа толқиды, тебіренеді, аңғал да адал бала жүрекпен зерделеуге талпынады. Сүйінетін де, күйінетін де, түңілетін де, күрсінетін де кездері мол. Бірақ үмітін үзіп, жігер отын жасытқан емес. Алданыш — ақылды да алғыр бала. Бала болса да жаман-жақсыны салмақтап, өзінше ой қорытып, тұжырым жасап отыра-тын өресінің өрісі кең жас өрен. Ер бала әкеге үйір. Оқиғаның көбі әкесінің айналасында етуі де өте нанымды. Алданыштың апасы, ата-анасы, бауырлары, көрші-келем, достары туралы пайымдау-лары, қилы-қилы ой кешулері, туған өлкенің тау-тасы, әр төбесі, өзен-көлі туралы толғанысы, еңбексүйгіштігі мен малсақтығы, білімқұмарлығы, елге-жерге деген шексіз сүйіспеншілігі әр сәт сайын сүйсіндіріп отырады. Тіпті иті Қарауызға дейін қимасыңа айналады.

Қалқабай — тілеуі ақ, өзгеге қылдай қиянаты жоқ, басы артық әңгімеге бара бермейтін, шаруасына мығым, малға да, жанға да бірдей, қолының епсектігі бар ұста, маңдай терін тірек еткен, болашақ ұрпақ қамын ойлайтын азамат, әке. Өзінің пейілінің кең, жан дүниесінің адал екендігін ісімен де, сөзімен де дәлелдейді. Қалқабай образы арқылы тіршілік қамын күйттеген момын ауылдың болмысын сезінеміз. Соғыстан кейінгі еңсе көтерген жұтаң ауылдың тірегі Қалқабайлар болды ғой деген ойға қаласың. Қалқабай — шаруасын күйттеп қана қоймайды, ұл-қызының саналы азамат болып өсуі, балаларының қамы іштей толғандыратын тұлға. Пәлсапа соғып, көсемсуге жоқ. Бәрін қабағымен ұқтырады. Өмір университетінен алған сабақтарын іс үстінде сіңіріп, балаларын жақсылыққа үйретіп, жамандықтан жирендіреді. Оның айтары: «Адал бол, кісінің дүниесіне қызықпа, өтірік айтпа, үлкенді сыйла, еріншек, өтірікші болма, жұмыстың кез келгенін үйрен, ең бастысы сабағыңды жақсы оқы». Қалқабай қай жұмыста да әмбебап. Ұсталық па, диірменшілік пе, мал бағу ма, аңшылық па, бәрінің жөн-жосығына жетік. Ағайын-досқа, көрші-көлемге қол ұшын аямайтын мейірбан. Алаяқтар мен ұры-қары, берекесіздерге зілді, қатулы. Ешкімге есесін жібермейді. Әйтсе де жүрегі жұмсақ. Оның бойындағы имандылық пен игі адамгершілік қасиеттер шым-шымдап Алданыштың бойына сіңеді. Жездесі — Алданыштың темірқазығы, идеалы.

«Мен — апамның баласымын» романында психологиялық иірімдер көп. Жазушы балалардың жан дүниесі мен мінез-құлқын жетік біледі. Сондықтан да шығармада мектептегі қызықты қылықтар, ауыл адамдарының әрқилы тағдыры, құлынтайдай тебіскен достарының іс-әрекеттері жүйелі әңгімеленеді. Осының бәрі Алданыштың жүрегіне өшпес із қалдырып, оның қаламгер болсам деген асыл арманына қанат бітіреді.Шығарманың композициялық құрылымы тұтас, тілі жатық, сюжеті балаларға лайық. Бұл романның жас жеткіншектер үшін тәрбиелік, тағылымдылық мәні зор. Ә.Қалдыбаевтың жаңа туындысын шындықты шырақ еткен сүбелі шығарма деп айтуға болады.



ӨТКЕННІҢ ӨЗІНЕН ӨРІЛГЕН

Үшкемпір СӘДІБЕКҰЛЫ, ҚР білім беру ісінің үздігі, зейнеткер-ұстаз.

Жазушы Әлдихан Қалдыбаевтың «Отырар кітапханасы» сериясымен Астанадағы «Фолиант» баспасынан шыққан «Мен — апамның баласымын» романын, бейнелеп айтқанда, бас алмай оқып шықтым. Алған әсерім — керемет. Бәлкім, бұл шығарма кейіпкерінің көпшілігі, оқиға болған жерлер маған таныс болғандықтан шығар. Бәлкім, шығарма авторы менің алғашқы шәкірттерімнің бірі болуынан…

Мен ұстаздық еңбек жолымды 1954 жылы Шу ауданы Шоқпар теміржол бекетіндегі № 30 орталау (кейін орта) мектепте мате-матика мен физика пәнінен дәріс беруден бастағанмын. Сонда алдыңғы қатарлардың бірінде тып-тыныш есебін шығарып отыратын қараторы бала Ыдырысов есімде қалып қойыпты. Кейіндеу, көп жылдардан кейін бір жүздескенде: «Әй, сен басқа фамилияда едің ғой» дегенім бар облыстық газеттің бас редакторының орынбасары Әлдихан Қалдыбаевқа. «Е, Үшеке, оның себеп-салдары көп қой» деген де қойған шәкіртім сонда. Менің ол себеп-салдарда шаруам шамалы, бойымды үлкен мақтаныш сезімі биледі. Кешегі шәкіртің бүгінде ел таныған үлкен азамат болса, неге мақтанбасқа. Сол Әлдихан — бүгінде облыстық газеттің бас редакторы, республикаға танымал жазушы. Жазушы болғанда да балалар жазушысы. Мен өзім өмірімді бала тәрбиесіне арнаған ұстаз болғандықтан ба, балалар жазушьшарын өте жоғары бағалаймын. Балалармен жұмыс істеу, бала жүрегіне жол табу оңай емес. Ал, өмірге бала көзімен қарау, айналадағы тіршілікті бала жүрегімен сезіну, мына өмірге бала көңілмен баға беру, болған оқиғаны бала тілімен баяндау хас шебердің ғана қолынан келсе керек. Сондықтан Әлдиханның әр шығармасын іздеп жүріп оқимын.

…Шығарма. оқиғасы баяндалатын Кербұлақ өңірі таныс екенік оқырманға айттым ғой. Сондықтан романды оқып отырып, өмірімнің қимас шақтары өткен, жастық жалындаған сәттерімнің куәсі болған, автор үшін ғана емес, мен үшін де жер жәннәті саналатын өңірге көңілмен саяхат жасап, сергіп серуендеп қайтқандаймын. Шәкіртім Ыдырысов-Қалдыбаевтың да жанын ұққандаймын.

Шығармадан, ең алдымен, сезінгенім — туған жерге деген махаббат. Автор оны шынайы да шұрайлы тілмен суреттеген. Табиғатқа, оның аң-құсына деген аяушылық аңғарылады. Ауылдың әрбір суреті, үлкендердің ғибарт аларлық сөздері, ата-ана тәрбиесі, отбасылық оқиғалар кім-кімге де сабақ болғандай. Үйелменімен жүйрік ат, құмай тазы, сырттан ит баптауы үлкенге де, кішіге де үлгі демей көріңіз. Ата-ананың балаға қамқорлығы, олардың ата-ана парызын орындауы неге тұрады? Бұл — нағыз өмір мектебі. Адамдардың пейілі, діні мен ділінің тазалығын да осында кездестіреміз. Қарапайым ғана Қалқабайдың Мұхтар төреге берген батасы Алланың тарапынан қабыл болуы баяндалған тұсты толқымай отырып оқу мүмкін емес. Мейлі автор қиялынан тусын, мейлі шындық, бұл оқиға жетпіс жылдан астам «кеңестік» тәрбиемен уланған ұрпаққа ой салса керек. Сондықтан бұл кітапты балаларға ұлттық тәрбие беруде ата-ана да, мұғалімдер де басшылыққа алса, ұтылмайды. Бұл жағынан роман мектептерде оқу құралы ретінде оқытуға да тұрарлық. Әсіресе, қала мектептерінде.

Қазіргі көркем әдебиетте балаларға арналған шығармалар баршылық. Бірақ бәрі де бүгінгі заманға бейімделмеген. Асфальтта өскен балалар, ғылым мен техникаға құштар жастар өмірінен алынған. Заманына қарай ол да керек шығар. Дегенмен, балаға ауыл өмірі туралы, қазақы тәрбие беретін шығарма керек-ақ. Өйткені қала тәрбиесін уақытына қарай балалар өздері-ақ үйреніп алады. Керісінше, қалада ескен баланың далаға көндігуі, қазақи тәрбиені табиғи түрде бойына сіңіруі қиын. Әлдиханның «Мен-апамның баласымыны» осы жүкті көтеріп тұр. Шығармада әсіре суреттеу жоқ, тілі жеңіл. Оқып отырып оқиға ортасына еніп кетесің.

Қазақ кино өнерінде балаларға арналған фильмдерден менің жүрегімнен орын алғаны — «Менің атым — Қожа». Ұлы балалар жазушысы Бердібек Соқпақбаевтың қазақ балалар әдебиетінің алтын қорынан орын алған осы шығармасын киноға айналдырып көп ұттық. Өйткені бала біткен кітапты шұқшиып көп оқи бермейді. Ал, кино көретіндері сөзсіз.

Әлдихан Қалдыбаевтың мына романы да киноға сұранып-ақ тұр. Тек оқуы ғана емес, тоқуы да терең режиссердің қолына түссе болғаны! Романдағы әрбір оқиға — өмірдің өзінең өрілген шындық. Автор оны өз атынан баяндай отырып шебер жеткізе білгең. Шіркін, киноға түсірілер болса, дәл солай баяуы өзгертілмеген калпында бейнелесе ғой!

КЕРБҰЛАҚ ТОЛҒАУЫ

Рахметілда ҚҰДАБАЙҰЛЫ.

Шулықтар жазушы Әлдихан Қалдыбаевқа тәнті. Бұл оның осы өңірдің түлегі болғанынан ғана емес, тума таланттың жалпақ елге кеңінен танылғандығынан да болар. Шу ауданынан төрт прозашы-жазушы шыққан. Бек Тоғысбаев, Қарауылбек Қазиев, Мұрат Сыздықов және… Әлдекең. Бірақ Әлдекеңнің өлшемі бөлек. Өйткені, тырнақалды шығармасын балаларға арнапты. Содан бері қырық жыл өтсе де сол үрдістен айнымай, талмай, танбай қалам тербеп келеді.

Әдетте біраз жазушылар алғашқыда балалар өмірін шығармаларына өзек етеді де, кейін ересектер тақырыбына көшеді. Бұл шыңдалып шымырланғаннан емес, тоқырап құлдырағандықтан. Өйткені, балалар үшін жазып, олардың жүрегіне жол табу қиынның қиыны екені даусыз. Ол үшін жазушының балалардың тыныс-тіршілігін танып білуімен қатар өзі де жаны таза, мөлдір, бала көңіл болуы шарт. Міне, сондай қасиеттің Әлдихан Қалдыбаевтың бойына дарығаны әлімсақтан белгілі. Сол ерекшелік оны Сапарғали Бегалин, Бердібек Соқпақбаев, Сансызбай Сарғасқаев сияқты балалар әдебиетінің аса ірі өкілдерінің қатарына қояды.

Ел мұны білмейді дейсіз бе. Білгенде қандай. Керекдесе, қазіргі ұрпақ алғаш ана тілі кітабының бетін ашқанда Ә. Қалдыбаевтың шығармаларынан алынған үзінділермен тамызықтап болса да танысқан, өсе келе әңгімелері мен хикаяттарының тереңіне бой-лап, жазушымен тілдесіп, оның ой сорабына ілескен. Сондықтан Әлдекең — баршаға танымал.

Әсіресе, оның шулықтарға есімі етене таныс. Әйткенмен, жерлес жазушымен кездесудің сәті түсе бермейді. Сондықтан өткен сәрсенбіде аудан орталығындағы мәдениет үйінде ұйымдастырылған жазушының биыл жарық көрген «Мен — апамның баласымын» атты романының тұсау кесеріне жиналған оқырмандар көп болды. Рәсімнің алғашқы сөзін аудандық «Шу өңірі» газетінің бас редакторы Ахметжан Қосақов айтты. Ол жазушының шығармалары оқырмандардың айрықша ілтипатына бөленіп отырғанын, өйткені олардың өмірдің жалаң көшірмесі емес, нағыз көркем көрінісі екенін атап көрсетті.

Бір ғажабы, Ә.Қалдыбаев шығармаларының бәрін дерлік қызметтен қол үзбей жүріп жазды. Бұл — ілуде біреудің қолынан келетін шаруа. Біраз жылдардан бері облыстық «Ақ жол» газетін басқарып келеді. Соның өзінде шығармашылық пен қызмет тізгінінің екі ұшын тең ұстап жүр десек, екеуінде де абыройға ие. Ол — Қазақстан Республикасының еңбек сіңірген қызметкері, облыстың Құрметті азаматы.

Мұнан соң Шу ауданының әкімі Болат Қанатбайұлы Рысмендиев кұттықтау сөз сөйлеп, халық дәстүрі бойынша сыйлы қонақтың иығына зерлі шапан жапты. Құттықтау хат тапсырды. Ол өз сөзінде жас ұрпаққа тәлім-төрбие беруде Ә.Қалдыбайұлының шығармаларының зор рөл атқаратынын атап айтты.

«Шу өңірі» газеті бас редакторының орынбасары, әдебиетші Жақан Қожағұловтың «Мен — апамның баласымын» романына жасаған талдауы оқырмандардың көңілінен шыкты. Өйткені, ол романға нысана болған Кербұлақ аймағын бес саусақтай біледі. Автордың кейіпкерлерінің бәрі — өмірде болған адамдар. Олардың басынан өткен оқиғалар айна-қатесі жоқ шындық. Соны жарты ғасырдан кейін оқырмандарға бір мүлтік жібермей, жаңылыспай айтып беру екінің бірінің қолынан келе бермейді. Және ол жай баяндау емес, қызғылықты етіп көркем баяндау ғой. Жазушы қай кейіпкері туралы әңгімелесе де, ол өзінің тұлғасымен, ерекшелігімен елестеп, ұмтылмастай болып есте қалады. Тіпті жылқының да, иттің де болмыс мінезі бар. Солардың бәрінің басы қосылғанда бір-бірімен шебер қиюласқан өмір көріністері жан-дүниеңді қозғайды, керемет әсерде қалдырады.

Атап айтарлық жәйт, романда үш-төрт кейіпкердің болмаса, басқаның аты өзгермеген, — деді Ж.Қожағұлов. — Өмірде шын болған адмдар туралы олардың басынан өткен оқиғалар туралы айтқанда жазушы еркін көсіле алмай, қиындыққа душар — болуы мүмкін. Мұнда ондай селкеулік мүлде байқалмайды. Бұл үлкен шеберлікті талап етеді. Автор сондай талаптың биігіне емін-еркін шыға білген.

Мұнан соң сөз алған Әлдихан Қалдыбайұлымен үзеңгілес бірге өскен белгілі композитор Әбдімомын Желдібаев та романға байланысты өз ойларын ортаға салды. Кербұлақтан ұшып, қияға қонған талантты түлектер аз емес. Олардың ішінде жазушылардан басқа композитор да бар. Әбдімомын сөзінің соңында қонақтың құрметіне екі күйін арнады. Кездесуде Ә. Қалдыбаев сөйлеп, оқырмандардың көптеген сұрағына жауап берді.

Жалпы, кездесу салтанатты жағдайда өтіп жатты. Гүлге малынған сахна, оның төріндегі кітаптың мұқабасынан көшірілген сурет жиналғандарға көңіл көзінің көркіндей әсер етті. Әр сөз әдемі әндермен әдіптеліп жатты. Бұл да — шулықтардың музыка мәдениетінің биіктегеніне айғақ.

Бір сәтте ақындар Ахметжан Қосақов, Тампылбай Молдақұловтар кітап авторына арналған өлеңдерін оқыды.

Кеш әсерлі өтті.

АҚ БАСТЫ АЛАТАУ, АЙҚАРАКӨЗ, АУЫЛ-ЖҰРТ

(Жолжазба-очерк)

Болат БЕКЖАН.

Сағыныш прологы

Тараздан шығып, шығысты бетке алып таң қараңғылығымен токтаусыз көсілген жеңіл көлік жер әпшісін куырып келеді.

Күрең күздің дымқыл табы білініп қалғанымен, бүгінгі таң қарсы алдымыздан рауандап ерекше тамылжи атты.

Ғажап. Бейне бір бізді құдырет қошымен қарсы алып жатқандай түу сонау маңдай тұсымыздағы Хан тәңірінің арғы бөктерінен мың-миллион алтын ине кірпіктерімен себездеп, шапағын шашыратып, нұрлы күн көтеріліп келеді.

Зады адам мен табиғат егіз деген ұғым бек рас-ау.

Қала тіршілігінен құмығып, әбден кіреуке тартқан көңілдер желпініс іздейтіндей ме, әйтеуір өзгеше бір сезім, көтеріңкі күй кернейді кеудені.Осынау ғажайып көрініс ұзын жолдың бойындағы көз жетер көкжиек пен көңілдерді қоса дөңгеленткен ұшқыр көлік, бәрі-бәрі қосылып бізді бір әдемі әлемге бастап келе жатқандай.

«Біз» деп отырғанымды әдейі әдеби салдармен қалыптасқан үрдісті бұзып, үлкеннен емес, өзімен бастасам: Ол — осыдан тұп-тура ширек ғасыр бұрын өнер деген ұлы өлкеге үрпие қарап, үрке басып келіп «Шаншар атай» деген спектальдегі ерке де қиқар бала бейнесі — Санатбаймен үмітін үкілеген — мен, яғни, сол кездегі театр әртісі, қазіргі жуналист — Болат Бекжан да, қасымдағы кісі — сол жылдарғы Бүкілодақтық фестивальде лауреат атанып, республика, қала берді одақтың театр әлемін бір дүрілдеткен сол «Шаншар атай» пьесасының авторы, еліміздегі қадау-қадау балалар жазушыларының көш басшысының бірі, көрнекті жазушы-драматург, Қазақстан Республикасының еңбек сіңірген қызметкері, облыстың Құрметті азаматы, облыстық «Ақ жол» газетінің бас редакторы Әлдихан Қалдыбаев.

Ол — бас редактор. Мен — қатардағы қызметкер. Дегенмен, мына ұядай автокөлік салоны бүгін кабинет те, ұзақты күн қым-қуыт бет қатталып, арпалысып жататын компьютер бөлімі де емес. Тар. Дегенмен — еркіндік.

Цирк аттарындай шеңберді шиырлап жүрген сайыпқыран қазақ баласына самалды есіп, сайын дала төсінде еркін бір көсілгенге не жетсін. Осыны үнсіз ұққандай жүргізуші Қанат та еркін көсілген екпінімен қанаттандыра түседі.

Табиғат ананың әр мезгілінің өз бояуы, өз сазы, өз құпиясы болады-ау.

Бірде жалатып қана, енді бірде қоюлай жаққан хас шебер — табиғат суретшінің сары бояулары жалпақ дала тесіне күз суретін оп-оңай-ақ ернектей салыпты.

Сары күздің сағыныш шақыратыны не екен осы?..

…Иә, иә, сағыныш… Дәл сол, сонау бір жетпісінші жылдардың аяғында тап осы ұлы дала жолымен дәл осы ауылдарды бетке алып, бір топ әртіс ішінде жұдырықтай ғана қара бала кетіп бара жатқанды…

Ол — сол кездегі азуы алты қарыс өнердің қара шаңырағы облыстық қазақ драма театрының негізін қалаушылардың бірі, тума талант, тамаша актер марқұм Тұрар Ізбасаров бастаған театрдың бір труппасы болатын.

«Қашанда қаламгердің шығармасы өзінің ғұмырнамасынан алыс кетпейді» деген қағида бекер айтылар ма еді. Біз сол жолы осы Әлдекеңнің «Шаншар атайын» әкеліп, жазушының драмасына арқау болған нағыз кейіпкерлерінің өзімен қауышып, қауқылдасып, ой бөлісіп, ойын көрсетіп қайтқан едік. Әлдекең бізді сонау тұстағы өзінің туып ескен ауылы Шу ауданына қарасты сол кездегі Жамбыл колхозында күтіп алған болатын. Жазушының құшақтары осы даладай салқар ауылдастары, сол кездегі аудан басқарған атпал азаматтар бізді кұшақ жайып, хан көтеріп қарсы алған. Күнді құр қалдырмай әр ауылда ойын алдында кездесулер өткізіп, өздерінің Әлдештеріне, бізге сан түрлі сұрақтар қойып, мауқын басқан, марқайған.

Әдетте әдемі қиялға берілуге осындай ұзақ жол, сәтті сапардан артық оңтайлы уақыт табыла қоймас, сірә. Ғажап — деймін мен іштей. — Өмір деген де қызық-ау. Сен оны алдын-ала ешқашан, еш уақытта жоспарлай да, әдейі тап осылай етейін деп иіп те келтіре алмайсың. Менің сол кездерде тап осылай жиырма бес жыл өткен соң осы өңірге, дәл осы Әлдекеңмен бірге және де әдеби кездесуге келе жатамын деп үш ұйықтасам түсіме кірді ме екен…

Күн көтерілген сайын төңірек дүрбі салғандай айшықтанып бедерлене түсті. Оң қанатымыздан көлбеп, үшар басын мәңгілік мұзарт, ақ, қар басқан айбынды да әйбат Қырғыздың Алатауы қапталдасып қалар емес. Зеңгір көгінде сол ақ қардан үзіліп-үзіліп қалғандай ауық-уық ақ шулан бүлттар ұшырасады. Терезе тұсында Әлдекең тауға ма, әлде өзінің болмысынан аумаған мына кең пішілген адырлы сартап далаға ма көз алмай қарап қалыпты. Әлдекең мен арғы Алатаудың арасы — жомарт күз.

Тау жақ терезеге қараймын. Әлдекең Мәдина әншінің орындауындағы «Айқаракөзге» үйып қалыпты. Сәл түксие қалған қабағы, дөңестеу келген мүрыны, ақ шулан тартқан шашы бәрі-бәрі дәл бір өзі ес біліп, етекжапқалы алыстан сонау Кербұлақтың жондарынан ауық-ауық көз салып, арманына арқау еткен алып Алатаудың мың-миллион мәрте кішірейтіп қойған макеті іспетті.

Қасиетті қара жол қалықтата тербейді.

Мәдинаның қайталанбас нәзік те назды үнімен ән тамылжиды…

…Күндіз естен кетпейсің,

Түнде түстен

Тал бойыңда мінің жоқ,

Жасыл желек.

Айқаракөз жүрмісің,

Сау-сәлемат, қызыл гүлім-ай.

- Әне, анау бел-белес, одан әрі Жайсаң жотасы, оның ар жағында Кербұлақ, - деді Әлдекең ән біте бере сонау жоңғар Алатауларынан сілемдене белініп, батысқа қарай ұзыннан-ұзақ сұлап жатқан қарақожыр қолатты жатаған жоталарды нұсқап.

Бұл кезде жол да солай қарай сәл қиястай түсіпті.

Таяуда ғана мемлекеттік тапсырыспен Астана қаласындағы Отырар кітапханасы сериясы бағдарламасы бойынша жарық көрген «Мен — апамның баласымын» атты романын оқып шығып, іштей ерекше сезімде жүрген болатынмын. Сондықтан маған бұл өңір сол шығарма арқылы алақанымдағыдай айқын да таныс. Қызмет орнында шығармаға деген ризашылығыңды білдіру де ыңғайсыз, әрі ол сенің бастығың болса. Оның есесіне республикамызға белгілі сыншылар, жазушылар бұл туынды жайлы шын бағасын беріп, ризашылық ықыластарын бірінен соң бірі білдіріп те жатқан. Сондықтан менің пікірім аса қажет те емес шығар. Дегенмен, міне, енді сол туынды жайлы маған да Әлдекеңнің өзімен ой бөлісудің орайы бүгін мынадай еркін уақыт, ыңғайлы сәтте келген сияқты.

Әлдекең де, мен де әлі Айқаракөздің сағынышты әуезіне шырмалып, шыға алмай отырғанымызда әңгімені әдемі әзілден бастап жібергім келген.

Сазды серенада

- Мына өзіңіз мейлінше әдемі суреттеген Кербұлақ тауларымен сілемдес жатқан Қордай таулары да сізге бөтен емес-ау шамасы, Әлдеке, — деп қойдым әңгімені екі ұшты сабақтап.

«Онымен не айтпақсың» дегендей Әлдекең маған қарай бар денесімен ыңғайланып отырды.

- Кешегі романыңызда бала махаббатыңыз Базаркүл -

Айқаракөз осы Қордай асуына ұзатылып, сағымға айналып кетеді,бала қиялмен бәсірелеп бәйге етсем деген Бозтайды Әсел апай қалап әкетсе, «тағы да бір бозтай туып берер» деп оқырман көңіл

демдейтін оның енесі Бозбиені де осы Қордайдан төркіндеп келген Бүбісара әкпеңіз мініп кетеді.

Әлдекең «Айқаракөздің» сарынынан өлі шыға алмай, әдемі сезімде отырған күйі сәл жымиып алды да әңгімені әзіл емес, байсалдылыққа бұрды.

- Сен білмейді екенсің «Айқаракөз» әні жігіттің қызға арнаған әні емес, қыздың қызға, яғни, қыздың құрбысына арнаған әні, сағынышы. Мен білетін мұндай қыздың қызға арнғана әні, бәлкім,

қазақта жалғыз-ақ осы болар, — деп бір қойды. Содан соң сәл ойланып отырды да:

- Өзің айтып отырған кітаптағы балалық махаббатты айтсақ, ондай ұшпа сезімді әр жасөспірім бастан кешері заңдылық. Бірақ ол сол Базаркүл ме, басқа ма, көркем шығарма үшін бәрібір. Әйтеуір, шынайы сезімді болса болғаны емес пе? Ад, әлгі Бозтай, Бозбиелер оқиғасының түбінде қазақтың бауырмалдығы, мәрттік, өзге халықтарда кездесе бермейтін кіндік шеше деген сыйлы анаға құрметі, жолы жіңішке жатжұрттық болған қызға деген ізеті, содан барып қыздың төркінге деп туындайтын мәңгі сағынышы жатқан жоқ па?

Нықтап-нықтап айтқан дәлелі менің тура шығармадан түйгендерімнің төбесінен түсті.

Иә, кітап құры босқа жазылмайды. Айтары жоқ адам әдебиет деген құдыретті де киелі істен аулақ жүргені абзал екенін мен де ептеп түсінемін. Ұлы Абай да «Мен жазбаймын өлеңді ермек үшін» демей ме. Шығарманы сыдыртып оқып шығу бар да, оның астарына, айтайын деген тустарына үңілу, түсіну бар. Мен де сол Әлдекеңнің аталмыш романының негізгі-негізгі айтпақ ойын, түп тамырын тап басып түсінгеніме іштей марқайып қалғам. Ақыры не бітірем, үн-түнсіз отырам ба, әңгіме керек. Әрі жол қысқарады, ойымды ары қарай сабақтадым:

- Оқырман ретінде «кітап жақсы, ұнады» деп айта салу оңай, әрине. Ал, мен әдебиетші ретінде бұл шығармадан бірнеше бағытта ой түйдім. Бәлкім, сіз автор ретінде келісерсіз, келсіпессіз, қазақтың қай ауылында болмасын кездесіп жататын, оны тіпті сол қазақ өздері елеусіз көретін атасы бөлекті сәл ісі оңға баса «қаңғыған пәленше» деп руымен атап, көпе-кернеу кемсіте салатын ұлттық мінезімен шығарманың өн бойында отаншылдық туындатыпсыз. Туған жерге деген мәңгілік сағынышты керсетіпсіз. Оны тағдыр талайымен өзге ауылда жүрген Қалқабай арқылы беріп, екі ұлы Шәкен мен Алданыш-Әлдештің үнемі іштей құмығып, булығып өсуі арқылы жүрегіне мәңгі өшпестей етіп қалдырыпсыз. Солармен бірге күйініп, солармен бірге күйзеліп отыратын оқырманның да жүрегіне туған жерге деген қасиетті ұғымның құдіретін мықтап тұрып шегелепсіз. Одан ары, дәл осы ойды Кербұлақтағы Атабайдың Ақтазысы күшіктеген үй артындағы жер астынан барып асырап алғаннан бастап Алданыштың, қала берді бір үйдің сенімді серігіне, ең бір қимасына айналған Қарауыз-Лашынның әбден қартайып барап өлер кезінде жоқ болып кетіп, ақыры сол баяғы өзі туған ұясы жарқабақтың астынан елігінің табылуы, қанжардай қатып, Қордайдың Қасық ауылынан шығып, туған жерін аңсап Топарға қарай қашып бара жатқан Құла ат арқылы бейнелепсіз. Және бұл ұлы ұғымды, адамзат баласы ғана емес, жан-жануарда түсінетінін осындай ғажайып ұлттық мінезбен әдемі әрлепсіз, — дедім шын ризашылығымды әрі әдебиетті түсінгіштігімді білдіргім келіп.

Әлдекең бұл оймен келісті ме, келіспеді ме, ол жағын жауапсыз қалдырды. Оның есесіне:

- «Мен — апамның баласымын» — деді ол, сәл үнсіздіктен соң.

— Сондыктан ұлы әжені де ұмытқам жоқ. Жалпы бұл шығармада бәрі-бәрі он ойланып, жүз толғанып барып пішілген. Жазушы деген бәрін сақтап, қаттап отыратын бейне бір қойманың иесі сияқты.

Бәрін есептеп отырады.

Енді мен үнсіз қалдым. Кітапты түгел кез алдыма әкелдім. Шындығында да, солай. Иә, тақырыбы да солай. Шығармадағы Алданыштың апасы Айша — керемет адам. Ол ақтарылған — ақ тілек, тұнып тұрған — мейірім. Бала үшін жанын да қиятын алып ана. Ол романның эпилогында шөбересі үшін ақыры солай да етпеді ме.

Пай-пай-пай… Әдебиет дегеннің құдыреттілігі де, құндылығы да осында болады екен-ау. Тап осы кезде романдағы жалғыз ұлынан айырылып, Алданышты алданыш етіп ақыры бар ғұмырын сонымен сабақтастырып жіберген кейуана Алданыштың Айша апасы бар болмысымен көз алдыма келіп, жүрегімді езе елжіретті. Өзім көрген, қазір өмірде жоқ мәңгі сағынышқа айналған әжелерімді көрдім ол көріністен.

- Әлгі шөбересі Бауыржан ауырғанда бір құдіреттің күшімен ол кісі өліп кетіп, баланың беті бері қарап, тірі қалатын шын болған оқиға ма, — деппін әдебиеттің исі мұрныма бармайтын бала құсап.

Әлдекең күліп жіберді. Сасқанымнан өзім де күліп жатырмын.

- Ол солай болды ма, болмады ма, кітап солай деп тұр ғой, — деп Әлдекең одан сайын насаттана күлді.

Ары қарай мазалағам жоқ. Өз ойыммен өзім болып кеттім. Иә, рас, мүндағы көркем бейнелер бар өз болмысымен, өз мінезімен, өз тұлғасымен дара-дара сомдалған екен. Тек қазақтарда ғана кездесетін үлкендер бауырына басатын бала жайы және оны олар өздерімен бірге бөліп-жарып бір жаққа алып кетпейтіні, қайта ол екі жақтың ой-ақылын тел еміп, жүректі азамат болып өскендерінің талайын көзіміз көріп жүр. Дейтұрғанмен оның да өзіндік көзге көрінбес, ауызбен айтылмас қиындықтары бар. Ол осы романдағы өз әкесін әке дей алмай, анасын ана дей алмай іштен тынып жүретін Алданыш, үлкен кісі Айшаның сезіміне қылаудай кір түспесін деп өз ұлдарын балам дей алмай жүретін «жезде» мен «әкпе», содан соң нағыз қазаққа ғана тән әбжіл де қайсар мінезді Мұхтар бейнесі, шаранасы үшін шырылдап атқа түспекке бар Мәрия, жалғыз әкеге қолқабыс ету үшін оқу да іздемейтін, тіпті солай болу керек сияқгы қалыптасқан қарапайым ғана тіршілікті қанағат ететін шаруа — Шәкен. Бәрі-бәрі жүрегі бар адамды бейжай қалдыра алмайтын тас түйін бейнелер.

«Бүткіл әдебиет әлемінде бар болғаны отыз төрт қана тақырып болады» — дейді екен әдебиет зерттеушілері, Демек, бүкіл дүние-әлем жазушылары оған әр қырынан, әрқайсысы өзіне ғана тән, өзіне ғана берілген талант-тылсымымен келеді. Осының ішінде бір күрделі де күрмеуі қиын тақырып бар. Ол — ұрпақ сабақтастығы. Әлемге әйгілі Эрност Хемигуэй мен адамзаттың Айтматовы атанған өзіміздің Шыңғыс та осы тақырыптың кілтін тауып, шағын шығармаларындағы әдемі детальдармен бере білген болатын. Ой тасқыны қайта мазалады. Буырқанған сұрақтарға өз ойымның жауаптары аздық ететіндей ақыры еркімнен тыс әңгімені қалай бастап кеткенімді өзім де сезбей қалыппын.

- Әлдеке, сіз ұрпақ сабақтастығы дегенге қалай қарайсыз осы?

- Әй, сен мені шаршатарсың. Қазір кездесу. Ол жерде де көптеген сұрақтар болады. Онда да кемінде екі сағат сөйлейтін шығармын.

-Әлдеке, мен де ерігіп отырған жоқпын. Мен жуналистпін және ану-мынау емес, облыстық газеттің тілшісімін. Осы отырысымда мен жұмыс істеп отырмын, — дедім барымша байсалды кейіпке еніп.

Әлдекеңнің маған бақырая қараған көздері едәуір тоқтап тұрып қалды. Сонда барып оның: «Ә-ә, мәселенің төркіні мұнда жатыр екен ғой. Сен, қу бала, әңгімені әріден бастап, жазбаққа кіріскен ойың бар екен ғой» дегенін айтпай түсіндім.

- Әй, сен манадан бері сөйлетіп қойып, суыртпақтап сыр тартып келеді екенсің ә? Ал мен оны білмей көсіліп отырмын. Ойпырмай-ә, әй, Қанат, артық-ауыз бірдемелер айтып қойған жоқпын ба? — деп Әлдекең жүргізушісіне қарап жорта қауіптенген болып рахаттана күлді.

- Әлдеке, дегенмен?.. — деп енді мен жұмсара бастағам. Осы кезде:

- Сен осы мені қанша жылдан бері білесің? — деп Әлдекең өзіме тосын сұрақ қойғаны. Мен мүдіргем жоқ.

- Жиырма бес жыл. Тура осыдан жиырма бес жыл бұрын Шу өңірінде Санатбай болып өзіңізбен бірге келгеннен бері, - дедім әдейі нықтап-нықтап тұрып.

Әлдекең риза болды ғой деймін, мейірлене қарады. Секундтар арасында көз алдынан сол кезеңнің сан суреттері сатырлап-ақ өткен шығар-ау.

- Ендеше, — деді Әлдекең менің иығыма қолын салып тұрып — менің сен білмейтін сырым жоқ. Оның үстіне қырағы көзді журналиссің, жаза бер, — деді де жайбарақат отыра берді.

- Жарайды, дедім. Өнер адамы мақтаншақтау келеді ғой. «Ендеше еш сұрақ сұрамай-ақ керсетейін қалай жазу керек екенін» — дедім іштей тас түйін бекініп. Сөйттім де әлгі «ұрпақ сабақтастығы» деген сұрағыма өзім ойша жауап іздеп кеттім. — Әлдеке, — дедім іштей — мен мұны сізден неге тәптіптеш сұрай бердім, білесіз бе? Оны сұратып отырған маған қатты әсер еткен өзіңіздің романыңыздағы айқайлап айтылмай-ақ шығарманың өн бойында жатқан нағашы атаның аты өшпесе екен деп бастауыш мектептерде Алданышты Ыдырысов деп жаздыратын шарасыз қазақи хал. Бұл көп қазақтың басында кездесетін жәйт. Апаның, әкпелердің соны медеу тұтып өз көңілдеріне жұбаныш етуі, өз жеке басы дегеннің қызығын, рахатын ұмытып, ғұмыр бойы ұрпақ үшін деп өмір сүретін қайсар қазақ Қалқабайлардың тірлігі.

Әлдекеңенді магнитофонға өзі арнайы алып шыққан Кенекеңнің (Кенен Әзірбаев) өз орындауындағы үнтаспасын қойғызып қойып ептеп көзін жұмып келеді. Бәлкім, қалың ойда, бәлкім бір сәттыны-стап алмаққа мызғып отыр. Ол жағы маған бегісіз. Маған керегі өз ойымды өзім дәлелдеп шығу. Шынында да, салыстырмалы түрде ойымнан кетпей қойған әлгі бір Хэмингуэйдің әңгімелеріндегі «әкем доктор еді, өзеннің арғы бетіндегі бірнеше күн бойы толғатқан бір әйел бала теріс келіп босана алмай жатыр екен» деп шақырып келіпті. Әкем екеуміз қайықпен бардық. Бір бөлмелі ағаш үйде әйел қиналып жатыр. Жоғарғы сәкіде жатқан индеецер адам бізге бір қарады да жата берді. Әйелінің қиналуынан ол тіпті мүжіліп кеткен сияқты. Жылы су, оны-мұнысын дайындап, әкем операция жасауға кіріскенде ер адам тістеніп бетін арғы қабырғаға беріп аударылып түсті. Пышақтиген сайын шыңғырған, тістене ыңырсыған әйел нәрестенің шар ете қалған үнімен бірге саябыр тапты. «Ұл» деді әкем, баланы жоғары көтеріп, дауыстап. Жоғарғы сәкіден жерге тырс-тырс тамып жатқан қанды көрдім. Байқасам, индеец өз күре тамырын өзі кесіп жіберіпті. Өмірге аман-есен ұрпақ келді» мақсат орындалды, бітті дегені ғой» деген сияқты ой еді ол. Сондай-ақ, теңізде қайықпен адасқан атасы, баласы, немересі. Құтыдағы азғантай ғаңа ауыз суға ортақ болмайын деп бір түнде атасының өзін-өзі теңізге тастауы, екінші түні әкесінің жоқ болып шығуы, бірақ суды мұқият бала оңай табатын жерге ыңғайлап қойып кететіні, таңертең бала жалғыз екенін көріп аң-таң, тек төбесінде шарқ ұрған шағалалар» — деп жағалауға жақын қалғанын білдіруі — бәр-бәрі әлгі ұрпақ сабақтастығы үшін емес пе.

Ал, осылардан «Мен — апамның баласымындағы» ұрпақ үшін жанын жұмбақ жағдайда пида еткен Айша апаның, бір ұрпаққа зар болып жарты ғұмыр іштей өксікпен өткен Мұхтардың, Ысқақ төренің іштей күйзелістерінің, күңіреністерінің, сәбиінен айырылып өмірден баз кешкен жапан даладағы құшнаш кейіптегі Мәрияның — қай-қайсысының басындағы трагедия кем соғады содан? Кем емес. Бірақ, біз оны көре бермейміз.

Әй-әй-әй!.. Қолда бар алтынның қадырін білмейміз-ау кейде. Әйтпесе, татардың мықты ақыны Тоқай: «Әттең ұлтым татар, әйтпесе Пушкинмен болар ем қатар» дер ме еді. Ал, Әлдеке, мейлі сіз жауап беріңіз, бермеңіз мен тура осылай түсіндім, тура осылай жазамын. Осылайша жазушымен іштей ақылдасып отырғанымда:

- Тоқтатшы — деді кенет Әлдекеңнің өзі. Қанат жылдамдықты бәсеңдетіп жолдың жиегіне келіп тоқтады.

- Біз уәделі уақыттан сәл ерте келе жатырмыз. Аялдап, тысқа шығып, біраз аяқжазып алайық, - деді Әлдекең.

Дала диалогы

Сәскеге тырмысқан күн шуағына қыздырмасыз қазанның майы еритіндей. Сол қанатымызда жапырақтары ептеп сыйдам тартқанымен, қоңырқай күзбен жарасым тауып, рулы ел, ұялы те-рекке айналған іргелі ауыл мен мұндалайды.

- Міне, мынау үшінші, төртінші сыныптарда мен оқыған, білім алған Қайнар ауылы. Бұрын Буденный ұжымшары атанған. Одан соң«Көкқайнар» кеңшары болған. Қазір Қайнар аталады. Ауылдың мына оңтүстігін кемерлей Шу өзені ағып жатыр. Су сынып, сәл күннің көзі қыза бастағаннан бүкіл ауыл балалары бейне бір сауыры күнге шағылысып жалт-жұлт еткен ақшабақ балықтардай осы судан шықпайтын едік. Әне, анау ауыл сыртындағы жатаған жоталар Тарылған тауы деп аталады. Арғы Қордай тауларынан тарам-тарам болып келіп бір арнаға жиылып, Жайсаңнан кемерлене ағып келген тау өзені дәл осы екі таудың қылтасына келгенде тарыла түседі. Сондықтан жергілікті жердің жұрт тауды да, өзенді де Тарылған атап кеткен, — дейді Әлдекең сонау ауылдың арғы тұсындағы қолат-қолат қырқалардан көз алмай тұрып.

- Бәсе, шындығында да, кетеуі кетіп, берекесі қашып тарылған ауылдың өзі, сыртқы сықпытынан-ақ белгілі болушы еді. Бұл ауыл мына едәуір қараң-құраң тірліктерімен-ақ бақуат тұрмыстың жай-ын аңғартқандай екен — дедім тағы қарап тұрмай көрегенсіп.

— Иә, бұл шаруашылық осы өңірдегі шаруасын шашау

шығармай, «Бір жеңнен қол, бір жағадан бас шығарып» дегендей, берекелі тіршілік кешіп отырған ауыл, — деп көсіле түсті Әлдекең. Әлдекеңнің біреуге шын ықыласы ауса болды біржолата құлай берілетін әдеті. — Бұл ауыл өзім оқып, балалағымның бір бөлігі еткен жер болғандығынан ғана емес, жалпы облыстық газеттің басын ұстап отырғандықтан әр аудандағы осындай ісі ілгері басқан шаурашылықтардың тәжірибесіне құлақ тігіп отыратынымыз бар ғой. Бұл елді қазір Варшакидзе деген азамат басқарады. Бір қызығы оның аты таза қазақша — Өмірәлі. Тынымсыз тірліктің ұйымдастырушысы да, ұйытқысы да сол жігіт. Шаруашылық негізінен егіншілікпен айналысады. Бірқатар сауын сиырлары да бар, — деп қояды риза пішінмен.

Былай қарағанда күніне газеттің «майын» ішіп, кабинеттен шығуға мұршасы келмей мұрнынан шаншылып жүретін редакторымның облыс орталығынан бірнеше жүз шақырым шеткері жатқан ең шалғай аудандардың бірі жайлы күнде қоян-қолтық араласып жүргендей әңгіме соққанына қайран қалып мен тұрмын. Онысымен де қоймай:

— Бұл Қордай жері ертеректен-ақ шаруашылық жүргізудің түрлі технологиялық тәсілдерін меңгерген. Қордай ауылының бір шетін алып жатқан шаруашылық Ақбұлым өндірістік бірлестігі аталады. Бірлестік жүгері, бидай, т.б. астықтың асыл тұқымын өндірісімен айналысады. Бұрнағы жылы облыс әкімі Серік Әбікенұлы Үмбетов осы шаруашылық тәжірибесіне сүйеніп Қазақстан Ауыл шаруашылығы академиясының егіншілік жөніндегі білгір маманы, академик Оразалиннің жетекшілігімен облыстық семинар-кеңес өткізген болатын. Ол жиын мұнда егіншілік мәдениетін едәуір алда екенін көрсеткенді, - деп алды да өндіріс саласына ауысты.

Биыл ғана жаңа технологиямен заман талабына сай жаңаша жұмысқа кіріскен былғары комбинаты жайлы біраз ақпарат беріп өтті.

Өндірістің ілгері-кейінгі тарихынан қаузай отырып, кешегі Кеңес өкіметі тұсындағы сонау соғыс жылдары осы Степной, Талапты ауылдары, маңында кендір өндіретін арнайы зауыт болғанын, ол кезде ол техникалық дақыл ретінде өсірілгенін, оны бау-бау етіп орып арнайы тоспаға тастап, әбден бабына келген соң одан кендір қап, арқан, тағы басқа тұрмысқа қажетті өнімдер өндіргенін, кеңес өкіметінің сол бір орашолактау қарадүрсін іс-әрекеттері бүгінде үлкен дертке айналып, сол дақыл тұқымы келе-келе Қордайдың желімен жылжи-жылжи Шу даласына түсіп, табиғи өзгеріске ұшырап, қоғамдық кесапатқа, марихуанаға айналып кеткенін сыр етті.

Қайта келікке аяқ арттық.

Аудан орталығына қарай жосығантақтайдай тегіс жол жиегіндегі талдарақтардың бітім-болмысы өзгешелеу көрінді. Және бір-екі қатар ғана жолаққа емес, едәуір қанатын жайып, біраз аумақты ала жолдың қос қапталын тоғайға айналдыра орналасқан ағаштар жатағандау көрінген. Задында жазушы деген қызық халық қой өзі. Өзгелерден бөлекшелеу түйсік көзі бола ма, ойламаған жерден біздің ішімізді оқып отырғандай:

— Мына жолдың екі шетіндегі ағаштар кәдуілгі қарағаш емес, жеміс ағаштары. Осыдан 10–15 жыл бұрын осы ауданда жол құрылысы басқармасын басқарған Әлімбаев деген азамат болған. Қазір зейнетте болуы керек. Сол азамат, міне, осы ағаштарды өз бастамасымен отыртқызған екен. Шіркін, мұны жазда көрсең. Алма, өрік, шие, тағы басқа түрлі жемсітер мәуелеген кезде ұзын жолмен ары-бері еткен жолаушылардың көз құрты, — деп риза кейіп танытты.

Нағыз сауапты іс екен-ау, — дедім іштей, қимас, думанды кезеңін артта қалдырып, күз дәуірін бастан кешіп сидым-сидым бұтақтарының әр-әр жерлерінде қалтылдаған сары жапырақтары ұшындағы көгілдір шық тамшылары күн сәулесімен жалт-жұлт етіп тұрған ағаштардан көз алмай отырып.

Иә, бұл негізі кейінгі азаматтар ғибрат алатын да шаруа екен-ау. Бала күнімде «Ұзын жолдың бойына үш жыл қатарынан қауын-қарбыз егіп, жолаушыларға тегін үлестіріп отырған адам бұл фәнидегі бар күнәсінен арылады» деп отыратын қарияларды көрген едім. Міне, мынау соның нағыз өзі емес пе. Кім болсаң да рахмет саған ағасы — деп өзім көрмеген Әлімбаев деген азамат ағаға алғысымды айттым іштей.

Ізгілік романсы

Межелі жерде бізді Қордай ауыл шаурашылық колледжінің директоры Барлыбай Рысбеков күтіп алды да, қырқа-қырқа жоталардың арасынан сидым-сидым теректері кекке шаншылып құстың ұясындай ғана бір шоғыр болып жатқан ауылға қарай бастады. Бұл — ЬІрғайты ауылы. Айналасын көз тіретіп дөңгеленте тау-жоталары қоршаған ауылдың батысынан ғана азғандай жер бейне бір қақпасы іспетті алыс көкжиекті зорға көрсетіп тұр.

Қаладағы атынан ат үркетін кептеген университеттерге бұйыра бермеген арнайы жобада салынған зәулім ғимарат, білім ордасының ат шаптырым акт залы лық толы. Әлдекең екеуміз сахна төрінен орын алдық та, кездесу бірден басталып кетті.

Колледждің қазақ тілі мен әдебиеті пәнінің мұғалімі Тұрсын Әбдрашева кешті бастап, Әлдекеңнің өмірі, шығармашылығы жайлы аз-кем әңгімелеген соң әдеттегідей жазушының өзі сөз алды. Жазушы ілгері-кейінгі әдебиет жайлы, оның жас жеткіншектерге берері жайлы ой толғады. Әлдекеңнің оқырмандарымен кездесуі бір бұл емес екенін, әңгіменің әуенін сәл-сәл іркіп, алдағы сұрақ-жауапқа сақтап отырғанын, әрине, мен жақсы түсініп отырмын.

Жалпы жазушы келеді дегеннен, колледж оқытушылары мен білімгерлері аса жауапкершілікпен барынша байыпты дайындалған сыңайлы. Бірден сахнаға көтерілген білімгерлер Әлдекеңнің әр шығармаларындағы кейіпкерлері аузына салған балалар бойындағы жаман қылықты әжуә ететін шығармаларын нақышына келтіре орындады. Бәлкім, дайындалған ба алғашқы сұрақ «Алғашқы «Көк дөңгелек» атты кітабыңыз студент кезіңізде жазылыпты. Ол қалай туындады?» — деген сауалдан басталды.

— «Көк дөңгелек» — менің тырнақ алдым. Ол кезде суретті кітапша деген болатын. Мен негізі университетте оқып жүріп екінші, үшінші курстан жаза бастадым. Алғашқы әңгімелерімді «Балдырған» журналына алып барғанмын. Атақты балалар жазушысы, қазақ балалар әдебиетінің классигі Бердібек Соқпақбаев шығармамды оқып шығып, «Жақсы екен. Сен жазушы боласың» дегені. Енді, сондағы сезімді сөзбен айтып жеткізу, әй, қиын шығар. Көшеге шықтым. Құдай салмасын, адамдардың бәрі аласа, мен ғана биік. Дәл сол жерде жазушы дегенді қолыма ұстата салған сияқтымын. «Жақсы сөз — жарым ырыс» деп жақсы адамның, жақсы ағамның, жақсы жазушының сөзі талпынуыма, бойымда кішкене бір таланттың сәулесі болса, ашуға ұмтылуыма септігін тигізгені анық.

Кешті жүргізуші Тұрсын апай да әдебиетші емес пе, сары майдан қыл суырғандай қып сыпайы ғана сауал өрбітті.

- Әлдеке, сіз сомдаған Шаншар атайдың балалар тәрбиесінде орны ерекше. Қазір ел қамын, ұрпақ болашағын ойлайтын қарттар неге аз? — дейді күрмеуі қиын сауал тастап.

- Соғыс жылдары ауыл шыныда да, иесіз қалғандай еді. Сол балалардың, олардың жесір қалған аналарының, тіпті, малдың — бәр-бәрінің сұрауы біздің ауылда. Оспанбек деген қарияда болатын. Бірау науқастанып қалса да, біреу-біреуден жапа шексе де, тіпті, бір малдың аяғы сынып қалса да бәрінің ортасында шарқ ұрып сол қария жүретін.

Қазір заман сәл бөлектеу. Дегенмен жақсы абыз қарттар әр ауылда бар ғой. Тек олардың жақсылығын балаларға үлгі етіп көрсете білу керек, олардың тәрбиесін ала білу керек шығар, -

дейді Әлдекең.

- Біз сізді осы заманның «Шаншар атайы» деп ойлаймыз, — деп көтермелеп те алады жүргізуші.

— Мүмкін, мен балалар жазушысымын ғой. Шын балалар жазушысы — ол әрқашан тәрбиеші, - дейді жазушы.

Тіпті, кейде Тұрсын апай кеш жүргізушісінен гөрі экранда сұхбат жүргізіп отырған тележурналистке көбірек ұқсап кетеді. Онысы да жымдасып жарасым тауып тұр.

— Шығармаңызда, сырқат әкеңізді соғысқа шақырғанда әлі буыны беки қоймаған Бекет ағаңыз әкеңіздің орнына мен барайын дейді. Қазіргі жастардың бойынан осындай отансүйгіштікті көре аласыз ба? — дейді тағы тосын сұрақ тастап.

— Ол кезде кеңестік жүйе қалыптастырған өзінше патриотизм болатын. Қазір басқаша. Жеке мемлекет, егемен елміз. Оның болашағы үшін өте күшті, ол кездегіден де керемет әрі шынайы патриотизм болуы керек. Ол бар және біртін-біртін дамып, қалыптасып келеді, - дейді Әлдекең.

Мұндайда ойдан ой туындап, жүрек түкпірінде бұғып жатқан тылсым сұрақтарға жауап ізделініп, сұраққа сұрақ ұласып кететіні бар емес пе. Осылай жазушы мен оқырмандар арасындағы сұрақ-жауап қыза түсті.

— Ата-аналар қазір балаларын тәрбиелемейді, тек

қаржыландырады деген ұғым бар, осыған келісесіз бе? — дейді бір қыз бала.

— Киім де керек, тамақ та керек, — дейді жазушы. — дегенмен, рухани азық ешқашан ата-ананың да, баланың да қаперінен бір сәт шықпауы тиіс. Әдебиет, кино, сурет, саз — бәрі тәрбие құралы.

Десек те, әдебиетке тең келері жоқ. Оны оқып, өзіңмен өзің ой кешіп, өзіңше түсініп, түйсініп отырғанға не жетеді. Адамға ауа, су, нан қандай қажет болса, әдебиет те сондай қажет, — дейді жазушы.

Зал ортасынан орта бойлы, қыраулы самайынан, киім киісі, өзін-өзі ұстасынан-ақ ұлағатты ұстаз екенін айтпай танитын қағылез қария көтерілді де өзін Нәзкен Исанов деп таныстырды.

- Әлдеке, біздің ұжымға арнайы ат терлетіп келдіңіз. Үлкен рахмет. Негізінен біздің аудан облыс орталығынан едәуір алыста жатыр. Сондықтан да әдебиет әлемінде не болып жатқанын білеалмай қаламыз. Мына кездесу біздің балаларға үлкен тәрбие қалдырары хақ. Бұл оқу орнында негізінен кәсіби мамандық алушылар оқиды, десек те, бұлардың арасынан да кешегі осындай техникумда оқыған Шыңғыс Айтматов сияқты жазушылардың шықпасына кім кепіл, — дей келіп, — орталықтан шалғай жатсақ та облыста болып жатқан игі істерді сіз басқарып отырған «Ақ жол» газеті арқылы ғана біліп отырамыз. Тараздың 2000 жылдығына орай газет өңіріміздің тарихы жайлы кең көлемде жазып, көзімізді ашқандай болды. Осы үрдіс жалғасын тапса және жастар тәрбиесіне көңіл бөлініп, әсіресе, ауыл жастарына арнайы бет беріліп тұрса, — деген ұсыныс-тілегін білдірді.

Бас редактор ұсынысты құптады.

Бұл кездесуге жақын маңдағы ауылдардан да әдебиет сүйер біраз азаматтар арнайы келгенге ұқсайды. Көрші ауылдан келген Рза Қунақова атындағы орта мектептің қазақ тілі мен әдебиеті пәнінің оқытушысы Күләш Нүсіпованың:

- Атыңызды атап, мақтан етіп жүретін аға, мына сіз отырған төр бір жылдары Кенен атаңыз, Бексұлтан Нұржекеев, Марал Ысқақбаевтай қаламдастарыңыз отырған қасиетті жер еді. Енді біздің шақыруымызды қабыл алып келген сізді де сол тізімге қосып мақтанышпен атып отыратын болдық деп, — ағынан жарылған.

Көкрермендерден жазбаша сұрақ қаптап кетті. Оның бәрін дәл осы жазбамызда тәптіштеп айтып беру мүмкін де емес. Бірақ бәрі де керек, көкейкесті сұрақ. Оған сол жерде жауап табылды да. Енді соның бірін бір әрпін де өзгертпей сөзбе сөз келтірсек:

- Қазіргі кезде жастар арасында ауылдық екенін жасыру бой алып тұрғандығы, ауыл жастарының мәртебесінің төмендігінен екендігі ащы шындық екені рас па? Мысалы, бүгінгідей кездесу — таптырмайтын табыс. Себебі, бұл он жылда бір болатын көрініс.

Осының өзі ауыл жастарын елемеушілік емес пе?

Сұмдық сұрақ. Әдебиетші ретінде де, ұлтыма, ұлтымның болашағына жаным ашиды деп ойлайтын азаматтардың кез келгені ұялып, көзімен жер шұқып қалатын-ақ сұрақ. Амал не, ол осылай қойылды. Әлдекең әл-қадірінше жауапқа кірісті.

- Қала мен ауыл арасында айырмашылық бар екені рас.

Ол бола да береді. Мына менің романымда бір деталь бар. Жан-жақтағы ауылдан бастауышты бітіріп келген балаларға Шоқпарда бір мұғалім: «Ауылдың балалары қайбір есеп біледі, бақылау жазғызамын да «2» алғанын 4-сыныпқа, 4,5 — деген баға алғандарын 5-сыныпқа отырғызамын» дейді. Көппен бірге маған да 2 қойыпты. 5 алған Шоқпардың балаларының есебіне қарасам, менікі дұрыс. Ақыры дәлелдеп шығамын. Міне, көрдіңіздер ме ауыл баласын қорсыну бұрыннан болатын. Бірақ оны түбінен терең ойлап көру керек. Статистикаға сенсек, ұлы адамдардың 80 пайызы ауылдан шыққанын көреміз. Алысқа бармай-ақ Президентіміз Нұрсұлтан Әбішұлы Назарбаевты қараңыздар, нағыз ауылдың түлегі. Облыс әкімі Серк Әбікенұлы Үмбетов ауылда оқып, одан соң дәл осы сіздердің ауылда, дәл осы оқу орнында алғашқы ауыл шаруашылығы мамандығының әліппесін ашқан азамат. Ауыл әлі-ақ өркендейді. Елбасымыз бұл мәселені «Ауыл жылдары» бағдарламасында жан-жақты көтеріп отыр. Ол, сөз жоқ, өркендетеді. Қала жастары да біздің ұландарымыз. Дейтұрсақ та, таза ұлттың үлгісі де, негізі де сендер, ауыл балаларысыңдар. Орысша оқып, амалсыз ұлттық болмыстан сусындап нәр алудан кенже қалған замандастарыңа еліктеудің жөні жоқ, қайта кейін оларға сендер ұлттың құндылықтарын түйсінуіне, түйіндеуіне өз істеріңмен көмек ететін боласыңцар.

Ұстаз Бақыт Айлауова жазушыға деген алғыс сезімін өлеңмен өрсе, ауыл әкімі Зәуре Бүрімбаева Әлдекеңе деген ризалығын «Осындай қарапайымдылығыңыздан танбаңызшы» деп түйіндеді.

Кездесуді колледж кәсіподақ ұйымының төрағасы Қораласбай Әбдірәлиев қорытындылаған соң, әдемі концертке кезек берілген.

Колледж білімгерлері егіз ұл Нұрдәулет, Нұрқасым Райымқұловтар «Үш қоңыр» әнін шалқытты, күй күмбірледі, би қалықтады. Әлдекең сан-қилы сұрақтардан соң арқасынан ауыр жүк түскендей рахаттана тыныстап отыр. Кенет жүргізуші: «Жас ұстаз, әнші Нұрсұлу Қалиеваның орындауында халық әні «Айқаракөз» дегенде күй ырғағымен тербеле қалықтап отырған жүрегім лүп-лүп етіп келіп атқақтай соқсын. Сол баяғы нәзік те назды минорлы ырғақ белгілі бір биіктікке дейін жүрек қылын үзердей шығандай кетеріп алды да ән басталып кетті:

Күндіз естен кетпейсің,

Түнде түстен,

Тал бойыңда-ау, мінің жоқ, жасыл желек,

Айқаракөз

Жүрмісің, сау-сәламат, қызыл гүлім-ай…

Әлдекеңе қараймын. Үн-түнсіз қашанғы қалыпты қалпы. Тек екі көзі бір нүктеге қадала қалыпты.

Бәсе, бәсе айттым ғой Айқаракөз — Базаркүл осы Қордай жакта. Япырау, тіпті, Нұрсұлу соның қызы болмаса неғылсын?! Бұл тіпті де кездейсоктық есім шығар. Бүгін жол бойы Айқаракөзбен көңілдің сонау алыс түкпіріндегі тәтті сезімдерді қозғаған, енді келіп күтпеген жерден мынандай сәйкестік туындатқан тылсым күштің құдыреті шығар бұл, — дей бердім іштей.

Әлдекең сол күйі үнсіз. Не ойлап отырғаны беймәлім. Ал, мен… Әнші қызға қарай бердім, қарай бердім…

Ой эпилогы

Бізді қайта Таразға жеткізуге жанын салып бебеу қаққан мотордың үнін де естімеймін. Тағы да өзіммен-өзім. Адам де-ген мұншама жұмбақ болады екен-ау дейді ойым. 25 жылдан бері білетін Әлдекең жайлы тіпті аз біледі екенмін. Іштей ыңғайсыздандым. Себеп:

…Әлдекеңнің мерейтойы қарсаңы болатын. Ұстаз-аға ретінде ешкімге ұқсамайтын жырдан тарту тартқым келген. Ол орындалды да. Алдын ала Әлдекеңнің өзіне оңашада оқып бергем. Ол үн-түнсіз тыңдап болды да, «Жақсы екен. Өте жақсы. Сен тіпті мені әбден зерттеп жүріпсің ғой. Бұл сенің өзіңде болсын, әләзір жария етпейік, кезі келер» деген. Бәлкім, сонда мен оны да тани алмадым ба? — деймін іштей. Басы қалай еді өзі:



Тербетіп тал бесік,

Шу бойы төккендей мейірді.

Кең пішіп, мол кесіп,

Қазақы шекпендей,

Жаратқан пейілді.

Ой тыңдар, зерделі, зейінді,

Жазуға-сызуға бейімді.

Қайсың бар,

Айтыңдар!

Әлдихан ағаның,

Алдынан етпеген,

Бұрынғы, кейінгі.

Сезініп биікті,

Сөз ұғып сияқты

Хас талант мықты адам,

Кімің бар, өнеге тұтпаған,

Ағаны-сүйікті, -дей келіп, жастарға қамқорлығын:

…Өскіннен,

Енді-енді,

Бүр жарып, қылтиған.

Күтеді ризық,

Әр бағбан, әр дихан.

Міне, сол секілді

Үрпиген-кекілді.

Журналист болуға үмтылған

Балғынға Әлдихан-Емтихан.

Болатын балаға-жанашыр,

Шарты да, батыл-ақ.

Ақылмен, шертеді аға сыр.

Балауса жырларын талқылап.

Әттең-ай, талант ед,

Пәленше қайда жүр — «ақымақ»,

Деп бәрін сыртынан

Жүргені, үнемі бақылап.

Әлдекең осындай,

Отырар жауапты, сауапты,

Баржүкті,

Мойнына артып-ап,

— деп жырлаппын. Айтпақшы түйіні қалай еді. Иә, былай еді-ау…

… Әлдеке!

Біз дағы өсерміз,

Өтер күз, қайтар құс.

Кәрібоз атанар

Біздегі бүгінгі,

Өрекпе, Өр талант-Сайтан қыз.

Сол кезде байқармыз.

Біреуміз басты көп шайқармыз,

Біреуміз ақ жолдан тайқармыз.

Дегенмен,

Өткенге бас ұрып,

Жақсыны асырып,

Сабылып, жабылып

Бұл күнді сағынып,

Жыр қылып айтармыз…

- Қанат, тоқта, көпір тұсынан бұрылып бір ыңғайлы жеріне тұра қалшы. Жарықтық Шудың суына жуына кетейік, — деген Әлдекеңнің сөзі ойымды бөліп жіберді. Ерке — Шу, асау — Шу кемерлене толқиды. Әлдекең бізден әудем жерде асыға жөңкіген ағыстан көз алмай тұр. Кенет:

— Болат, біздің Шу сенің Таласыңнан қалай екен? — деп тосын сұрақ тастады. Мен өзеннің көлденеңіне, ұзындығына ары-бері біраз қарап тұрдым да:

— Бірдей, — дедім нық сеніммен.

Әлдекең рахаттана күлді.

- Әй, сәл кіші шығар, — деді тағы да, не дер екен дегендей маған күлімдеп, сынай қарап тұрып.

Мен келіспедім.

- Жоқ, Әлдеке бірдей, — деп қасырыса түстім.

Әлдекең одан ары еш уәж айтқан жоқ. Өзінің аса қымбат, аса сүйікті Шуын жағалап сәл жүрді де сәл ғана көтеріңкі жарқабақтың үстіне шығып өзенге қайта көз салды. Мен, енді астынан қызыл қошқыл толқындар буырқанып жатқан көпірге көз салдым. Шынында да біздің Таластың көпіріне қарағанда қомақтылау көрінді.

- Әлдеке, — дедім кенет. Әлдекең ойланып тұрған күйі басын әнтек маған бұрды.

- Үлкен. Сіздің Шу біздің Таластан үлкендеу екен, — дедім мәмілеге келген үнмен.

— Ә-ә, бәсе, солай де! — деп Әлдекең риясыз күліп қойды.

Иә, Әлдеке Егіз өзен — сіздің Шу мен біздің Талас заңғар шыңдарын мәңгілік мұзарт мекен еткен сонау алып таулардан бастау алып, сайын далаға жан беріп жүйтки ағады. Кезенесі кеп-кен боз даланы нәрлендіреді.

Демек, Әлдеке!

Сіздің өзеннің де, біздің өзеннің де мақсат-мүддесі ұқсас. Әйтеуір, игі мұрат.



Ағысымыз талмасын, Әлдеке!..



Тараз-Қордай-Тараз.



ҰЛТ МӘЙЕГІН БОЙЫНА ЖИҒАН ҮЗДІК ШЫҒАРМА



Жазушы Ә.Қалдыбаевтың

«Мен — апамның баласымын»

атты романының тұсаукесеріне

қатысушылар оған бірауыздан осын-

дай баға берді

Қуаныш ИЕМБЕРДИЕВ, журналист.



Өтпелі кезең әлеуметтік-экономикалық салаларға ғана емес, көркем әдебиетке де өз салқынын тигізді. Соңғы он жылдың көлемінде қоғамдық салмағы бар тұшымды дүниелердің сиреп кеткені жасырын емес. Ілуде бір жарқ етіп, өмірге келген осындай туындылардың қоғамымызда үлкен резонанс туғызып жатқаны да сондықтан болса керек.

Бұрыннан кенжелеңкіреп келе жатқан қазақ балалар әдебиетінде сондай резонанс туғызып отырған жаңа шығармалардың бірі — белгілі балалар жазушысы, Қазақстан Республикасының еңбек сіңірген қызметкері, Жамбыл облысыньің Құрметті азаматы, облыстық «Ақ жол» газетінің бас редакторьі Әлдихан Қалдыбаевтың «Мен — апамның баласымын» атты романы. Астананың «Фолиант» баспасынан мемлекеттік тапсырыспен 2000 дана таралыммен жарық көрген бұл кітап оқырмандар тарапынан аса жылы қабылданып отыр.

Жақында Тараз қалалық Абай атындағы орталықтандырылған кітапханасында осы ұйым мамандарының ұйымдастыруымен аталмыш кітаптың тұсаукесері болып өтті. Оған қалалық орталықтандырылған кітапханалар жүйесінің мамандарымен қатар мектеп мұғалімдері, оқушылар, жазушылар, журналистер, тіл мамандары қатысты. Сондай-ақ, аталмыш кітапханада Әлдихан Қалдыбаевтың шығармаларынан «Шынайы да шырайлы шығармалар» атты кітап көрмесі ұйымдастырылды.

Тұсаукесер рәсімі алдында облыстық мәслихаттың депутаты Әлмұқан Исақ ұзақ жылдарғы жемісті еңбегі және 50 жасқа толуына байланысты облыстық мәслихаттың Құрмет грамотасымен марапатталған осы қалалық Абай атындағы орталықтандырылған кітапхананың әдістемеші-консультанты Сәбила Хамитқызы Жадановаға Құрмет грамотасын тапсырды.

Бұдан кейін жиналғандар Ә. Қалдыбаевтың жаңа кітабы туралы ой-пікірлерін ортаға салды.

БҰЛ КІТАПТЫ МІНДЕТТІ ТҮРДЕ ОҚУ КЕРЕК

Бақытяр ӘБІЛДАҰЛЫ, жазушы.

— Мен Әлдихан Қалдыбаевпен бірге жұмыс істеп жүргеннен кейін әрі орынбасары болғандықтан жазушының жақсы жақтарын айтсам, кейбіреулер жағымпаздық деп қабылдамасын. Кезінде қылышынан қан тамған кеңес өкіметінің кезінде коммунистік идеология мен әдебиетінің негізгі догмаларына ашық қарсы шыққанмын. Құдайдың шындығын айтуда ешкімнен қорықпаймын. Әлдихан Қалдыбаевты қазір қазақ балалар әдебиетіндегі ірі тұлға деп жүр. Мен айтар едім: ірілердің ішіндегі ірісі, бұл салада оған теңкелетін қазір ешкім жоқ. Егер осы пікірімді жактырмағандар болса, іші күйсе, тұз жаласын.

Әлдихан Қалдыбаевтың бүгінгі әңгімемізге арқау болып отырған жаңа туындысы — «Мен апамның баласымын» романын әлі оқымағандар болса, міндетті түрде оқуға кеңес берер едім. Оқысаңыздар, көресіздер, Әлдихан кейбіреулер сияқты лепірме қызыл сөзге құмар емес, сөздері сондай шұрайлы, көркем.

Мен осы кітап туралы жазған рецензиямда бір ғана үзінді келтірдім. Әлдихан Ұлы Отан соғысы кезінде өзінің әке-шешесі тірі болса да, сол соғыстың рухани зардабын көріп өсті. Оған туған әкесін — жезде, туған анасын әкпе дегізіп өсірген сол соғыстың кесірі. Нағашы атасы ерте қайтыс болып, нағашы ағасы соғыс зардабынан қаза тапқан соң марқұм Ыдырыс атасының мұрагері ретінде тәрбиеленіп, ұрпақ жалғастығы үшін «Ыдырысов» аталып, 6–7 сыныптарға дейін «Ыдырысов» болып келді. Кітапқа Қалдыбай әкесінің атын «Қалқабай» деп көрсетеді, басқа кейіпкерлер өз есімдерімен берілген.

Балалық шақты бейнелейтін М.Горькийдің «Менің университеттерім», С.Мұқановтың «Менің мектептерім» атты романдарын бәріміз де оқып өстік. М.Горкий — орыс әдебиетінің, С.Мұқанов — қазақ әдебиетінің классиктері деп есептеледі. Олардың жазу стилі бөлек те, Әлдихандікі бөлек. Олар да, Әлдихан да балалық шағын жазады. Бірақ Әлдихандікі әлдеқайда көркем. Мен де тарихи тақырыпқа жазамын, Әлдихан да бұл романын тарихи тақырыпқа жазды. Әлдиханның артықшылығы — деректер келтірмейді, бәрін көркем жазады.

Бұл жаңа роман туралы өзімнің пікірімді жақында жарияланған рецензиямда жан-жақты айтқандығымнан ол туралы кең тоқталып жатпаймын. Айтарым, романды оқыңыздар, оның қадір-қасиетіне сонда анық көз жеткізесіздер.



КЕМШІЛІПМІЗ ЕМЕС, ҰЛТТЫҚ ЕРЕКШЕЛІПМІЗ

Әлмұқан ИСАҚ,

облыстық телерадионың төрағасы.

— Бәкеңнің айтқаны дұрыс. Кітап туралы пікір айту үшін алдымен оны оқу керек. Абай атындағы орталықтандырылған қалалық кітапханада осындай шараның өтіп жатқаны бір ғанибет. Қазір біздің өмірімізде, қоғамымызда көптеген өзгерістер бар. Сол өзгерістердің бірі, әрі жағымсызы — кітапқа, кітап оқуға деген құмарлықтың бәсеңсуі. Қазіргі жастар да, жастары біразға келіп қалған азаматтар да көркем әдебиетті көп оқымайды.

Шын мәнінде көркем әдебиетті оқу белгілі бір топтың — зиялы қауымның бос уақытын өткізу үшін ғана ермек ететін дүниесі емес. Ол өмірді тану үшін, қоғамның тыныс-тіршілігін жақсы білуі үшін, адамның, түптеп келгенде, өзін өзі тануы үшін аса қажет нәрсе. Біз қазір өркениетті жолға түстік, өркениетті ел боламыз деп жазып жатырмыз, айтып жатырмыз, көрсетіп жатырмыз. Дегенмен, өркениеттілік дегеннің не екенін әлі ешкім тап басып айқындап берген жоқ. Өйткені өркениет туралы түсініктің өзі өте ауқымды дүние. Соның қайсысына көбірек көңіл бөлсек, сол болады. Әрі- берден кейін сол тұста өмір сүрген адамдардың кескін-келбетімен бейнеленсе керек. Осы тұрғыдан алғанда қазақ ұлты, жасыратыны жоқ, өзіміздің ұлттық негізімізден ажырап бара жатқандаймыз. Ал, енді Әлдекеңнің осы кітабын оқығанда алған әсерім әртүрлі. Біріншіден, кітап — панорама сияқты дүние. Онда өмірдің көп са-ласы қамтылған. Бір қарағанда онда сонау 50-ші жылдардағы бір қазақ ауылының бейнесі, сонда тұратын адамдардың психология-сы, тұрмыс-тіршілігі, қарым-қатынасы бейнеленген сияқты болып көрінеді. Шын мәнінде, зер салып қарасаңыз, сол адамдардың әдет-әдебінен, сөйлеген сөздерінен сол заманның күрделі пано-рамасын көруге болады.

Мәселен, мен соның ішінен мынандай біраз мәселелерді бөліп көрсетер едім. Елуінші жылдардың басы. Сталинизм әлі дәуірлеп тұрған кез ғой. Кітаптан адамдардың жүйкесін, адамдардың мінез-құлқын, өмір тіршілігін — бәрін-бәрін албастыдай басып, езіп тұрған сталинизмнің табы сезіліп тұрады. Адамдардың бір-біріне сенбестікпен қарауы, қорқақтығы, бірін-бірі сатып жіберуі, көреалмаушылық сол арқылы бірбіріне жапа шектіруі дәл берілген. Біреуге артық жылқы бітсе, тиісті жерге айта қойып, тартып алғызып жататын. Әлдекеңмен қатарлас болғадықтан ол кезде біз де бала едік. Бәріне де өзіміз куә болғанбыз. Кітапты оқып отырғанда соның бәрі елестегендей болды. Яғни, автор сол кездегі өмір шындығын дәл де шынайы бере білген. Сол үшін де оқырман ретінде Әлдекеңе қатты риза болдым.

Екінші, кітапта біздің ұлттық менталитетіміздің өзіндік ерекшеліктері өте жақсы суреттелген. Оны кітаптың атының өзінен-ақ көруге болады. «Мен — апамның баласымын» деген өзге ұлттарда кездесе қоймайтын ерекшелік, этнографиялық ерекшелік деп айтуға болады.

Тереңдетіп айтатын болсам, жиенін асырап алу, болмаса немересін бала етіп алу, ағайынның баласын бауырына басу өзінен ұрпақ болмағандықтан, немесе соғыстың зардабынан ғана емес, ол ата-бабаларымыздан жалғасып келе жатқан біздің ұлттық ерекшелігіміз. Мен өзім де бірнеше немеренің атасымын. Үлкен немерем, жасы 18-19-ға келіп қалды, өзінің әкесін осы күнге дейін әке деп мойындамайды. Бұл басқа ұлттарда бола бермейтін нәрсе.

Иә, жазылмаған ата салтымызда ұлдан тараған немеренің үлкені қашанда атасы мен апасының баласы, атасы мен апасының қызы болып өскен. Өзім де әкемнің жалғыз ұлы болсам да, әжемнің баласы болып өсіп, шешімді 17 жасқа келгенше «шеше» деп айтпай, «жеңеше» дейтінмін. Он жеті жасқа толып, оныншы сыныпты бітіргенімде әжем маған өзі: «Мынау сенің шешең, енді «шеше» деп ата, сен оның жалғыз ұлысың» — деді. Сонда шешем бірінші рет ана ретінде құшақап, бетімнен сүйді. Бұл да біздің ұлттық бір ерекшелігіміз. Оны кемшілік, жөнсіздік деуге болмайды. Өйткені ол — ұлтты сақтау, ұрпақты көбейту, балаға деген қамқорлық. Біз — көшпелі өркениетті бастан кешкен елміз. Біздің қоғамда түрме, жетімдер үйі деген болған емес. Әке-шешесінен айрылған баланы туыстары, тіпті алыс жамағайындары асырап алып, жетім қалдырмуға тырысатын. Мұның бәрі де қатал заманда ұлт жалғастығын сақтап қалу үшін жасалған амал-әрекеттер еді. Осынау ұлттық ерекшелік Әлдекеңнің кітабында өте тамаша көрініс тапқан. Оннан жаңа асқан жас баланың өмірге деген көзқарасының қалыптасуы, қоғамға деген көзқарасының қалыптасуы көп жағдайда әженің көзқарасы, әжесінің тәрбиесі арқылы жүреді. Әрине, әжесі Макаренко да, Крупская да емес, қазақтың қарапайым кемпірі. Бірақ, оның жас баланың әділ, шыншыл, адал, бауырмал болып өсуіне қаншама еңбек сіңіргені көрініп тұрады.

Менің өз басымда бір қорқыныш бар. Осындай тәрбиені көрмеген, осындай кітаптарды оқымаған кейбір жастарымыздың бойында космополиттік көзқарас қалыптасып келе жатыр. Ұлтын білмеу, ұлттық қасиетті бойына сіңіре алмау осыған әкеліп соғуда. Ал, ұлттық қасиетті бойға сіңірудің екі жолы бар: бірі — отбасындағы осындай тәрбиені көру; екіншісі — осындай тәлімі мол кітаптарды оқу.

Мен ұлтымызды бөліп алып, «біз — керемет ұлтпыз» дегелі отырған жоқпын. Бірақ, біздің ерекше ұлттық қасиеттеріміз бар. Ең біріші, ол — үлкендерді сыйлау. Екінші, бауырмал болу. Қазір оны өздерінің жеке мүддесі үшін рулық, тайпалық бірлестікке дейін жіктеп әкетіп жатқан алаяқтар бар. Шындығында бауырмашылдықтың мәні басқада. Жақсылық жасайтын болсаң, ең алдымен туыстарыңа, одан кейін жақындарыңа жаса деген қағида, тіпті, шариғатта да бар.

Міне, осындай ұлттық құндылықтарды бойына сіңіріп өспегендерден өз басым толыққанды адам шығады деп ойлаймын. Осы тұрғыдан алғанда Әлдекеңнің жаңа романының танымдық қасиеті өте мол. Дүние танудың, қоғам танудың, табиғат танудың түрлі жолы бар. Бірі — көркемдік жолмен тану, яғни осындай тағлымды кітаптарды оқу арқылы көзқарасын қалыптастыру. Екіншісі — ғылыми жолмен, сарапшылық жасау, ой қорыту арқылы тану. Бұлардың анауы жақсы, мынауы нашар деп бөліп-жаруға болмайды. Олардың екеуінің де адам өміріндегі мән-маңызы бірдей. Сондыктан да кітапхана қызметкерлері Әлдекеңнің бұл кітабын мектеп жасындағы жастарымызға кеңінен насихаттаулары керек. Осындай кітаптарды көбірек оқытсақ, жастарымыздың ұлтжанды болып өсуіне игі әсер ететін боламыз. Тағы бір айтайын дегенім, Әлдекең күшеншек жазушы емес. Жасынан өз тақырыбын тапқан бақытты жазушы. Тілі өте қарапайым. Баланың дүниеге көзқарасы өз тілімен, өз ой өрісімен беріледі. Өсіп келе жатқан баланың бейнесі оның үлкендермен, қатар құрбыларымен диалогы, қарым-қатынасы және өзінің ішкі монологы толғаныстары арқылы сомдалады.

Мен де ептеп жазатыным бар. Ең алғашқы «Көршілер» деген әңгімемді балалар тақырыбына арнағанмын. Кейін өзім оны қайта-қайта оқып, «жоқ, балалар туралы жазу менің қолымнан келмейді екен» деген тұжырымға келіп, басқа тақырыпқа ойыстым. Осынау қиын тақырыпқа талмай қалам тартып келе жатқан Әлдекеңнің ойында әлі де неше түрлі тамаша тақырыптар бар деп ойлаймын. Соларды жазуға Құдай Сізге қуат берсін. Шығармашылық табыстар тілеймін!

СЫЙЛЫҚҚА ЛАЙЫҚ

Кәрім БАЯЛИЕВ, Қазақстан Жазушылар одағының мүшесі.

— Мен Әлдиханның өзін танымай тұрып, оның «Көк дөңгелек» атты тұңғыш кітабын оқығанмын. Балаларға арналған өзге де кітаптарды оқып жүрміз ғой. Бірақ, әлгі кітап бірден баурап алды. Кітапты оқып отырғанда өзімнің ұмытыла бастаған балалық шағым көз алдыма елестеді. Тілі де шұрайлы екен. Бір тәнті еткені, автор қарапайым тілмен-ақ сырлы, әсерлі нәрселерді бейнелеп бере алдған. Кітапты оқып шыққан соң «Мұны Алматының бір мықты жазушысы жазған шығар» деген ой келген. Сөйтсем, авторы Әлдихан Қалдыбаев осы өзіміздің жамбылдық азамат екен. Күндердің күнінде «әскерден оралдым» деп бізге қызметке келді. Ол кезде мен облыстық радиода жұмыс істейтінмін. Міне, содан бері, қырық жылдан астам уақыт Әлдиханмен қызметтес болып, қаламгер ретінде, азамат ретінде, ағайын ретінде араласып келеміз.

Жуырда Әлдиханның «Мен — апамның баласымын» атты жаңа кітабы қолымызға тиді. Бұл — ерекше дүние. Оның әдеби әсерлілігі өз алдына, қазақ балалары үшін тәрбиелілігі өте зор. Кітап екі мың дана таралыммен жарық көрген екен. Осындай елеулі дүниеге сусап отырған қалың оқырман қауымға бұл жетпейтіні анық. Сондықтан кітаптың қосымша даналарын шығарып, республика көлеміндегі барлық кітапханалар мен оқу орындарына тарату керек. Жай ғана таратып қоймай, бастауыш сыныптарда қосымша сабақ ретінде оқытса, өскелең ұрпақты ұлттық тәрбиеге баулу ісіне қосылған үлкен үлес болары даусыз.

Кезінде М.Горький: «Балалар жазушысы болу оңай ма?» деп сұрағанда жазушы: «Балалар үшін сәл жақсырақ жазу керек» деп жауап берген екен. Әлдиханның жаңа романы осы талапқа толықтай жауап береді.

Осы орайда ойымда жүрген бір пікірді айта кетсем деймін. Қазір елімізде әдебиет саласындағы түрлі сыйлықтар бар. Әлдихан Қалдыбаевтың «Мен — апамның баласымын» атты жаңа кітабын қазақ әдебиетіндегі шоқтығы биік жаңа туынды ретінде сондай беделді сыйлықтардың біріне ұсыну керек. «Алаш» сыйлығына ұсыну биыл кеш көрінеді. Олай болса, Мемлекеттік сыйлыққа ұсынайық. Меніңше бұл кітап қандай сыйлыққа ұсынсақ та ешкімді жерге қаратпайды. Даналар тек Астана мен Алматыда турады деу, дұрыс емес. Олар бізде де бар. Оны Әлдихан өзінің жаңа кітабымен тағы бір дәлелдеп отыр. Ендеше соларды көтере білейік.

РОМАН МЕНІ КЕРЕМЕТ СЕЗІМГЕ БӨЛЕДІ

Рахметілда ҚҰДАБАЙ

облыстық «Ақ жол» газетінің жауапты хатшысы.

— Мен бүгінгі әңгімеге арқау болып отырған роман оқиғалары өрбитін Кербұлақ өңірін сан рет аралаған адаммын. Әрине, бүгінгі Кербұлақ романдағы елуінші жылдардағы Кербұлақтан өзгеше. Қазір онда ел жоқ. Дегенмен, ол Кербұлақ Әлдекеңнің кітабы арқылы қайта жаңғырып отыр.

Романды оқып шыққанда керемет сезімге бөлендім. Бас-аяғы тап-тұйнақтай, өзі қысқа, өзі нұсқа жазылған. Көтерген жүгі мол. Әсіресе, автордың табиғатты суреттеуі, тұлпарды сипаттауы керемет. Шығармада романға қойылатын талаптардың бәрі қамтылған. Баланың мінезі, ересектердің мінез-құлқы, жүріс-тұрысы қарапайымтілмен-ақасқан шеберлікпен беріледі. Оған мысал ретінде екі баланың кекіліктің жұмыртқасын әкелуге баратын эпизодты айтуға болады. Балалардың пионерді, Ленинді айтып анттасуы, «Менің атам балапан болған жұмыртқаны жей береді» деп атасына әкеліп беріп, таяқ жеуі өзінің шынайылылығымен, жеңіл юморымен баурап әкетеді. Оқып отырғанда алыста қалған балғын балалықтың әдемі елестері көз алдыңнан етіп тұрады.

Мен қиялға қанат бітіретін осындай тамаша өлкеде туып, ескен авторды, осындай жазушының шығармасына арқау болған Кербұлақ та бақытты деп ойлаймын. Республикамызда Кербұлаұтай жерлер көп, бірақ, олардың Әлдихан Қалдыбаевтай авторы жоқ. Жаңа роман — ұлттық тәрбиеміздің бар асылын бойына жинаған бірегей шығарма. Еврейлер балаларына: «Сен өскенде ұлы боласың, ғалым боласың, батыр боласың» деп тәрбие береді екен. Жасыратыны Жоқ, біз кейде ұлттық үрдісімізді ұмытып, баламызға «Сен адам болмайсың», «Сен анандайсың», «Сен мұнандайсың» деп жігерін жасытып жатамыз. Ал, романда ондай жоқ. Оқыған бала қанаттанып отырады. Бір айта кетерлігі, кітаптың балаларға ғана емес, үлкендер үшін де тәлімі, берері мол.



ОҚУШЫЛАР РОМАНДЫ АСА ЖЫЛЫ ҚАБЫЛДАДЫ



Күмісбай АСАНҚЫЗЫ,

Қазақ КСР-не еңбек сіңірген ұстаз.

— Мен жарты ғасырдан астам өмірімді ұстаздыққа арнаған қарт педагогпын. Бала тәрбиесін пәрменді жүргізу үшін көп ізденуге тура келетін. Бұл орайда көбінесе көркем әдебиетке жүгінетінбіз. Сондықтан да Әлдихан Қалдыбаевтың шығармашылығымен ерте таныстым. Нақтырақ айтсам, оны студент кезінде жарық көрген алғашқы кітабы — «Көк дөңгелектен» бері білемін. Содан бері Әлдихан үлкен жазушылық жолдан өтті. Балаларға арналған 14 кітапты өмірге әкелді. Шығармалары бастауыш сыныптарға арналған. «Ана тілі» кітабына енді. «Мен — апамның баласымын» кітабы еліміздің ең үздік жазушыларының туындыларын топта-стырып жатқан «Отырар» кітапханасы сериясынан жарық көріп отыр.

Әлдихан шығармашылығының тәрбиелік мәні зор болғандықтан мен кезінде оларды балалардың жүрегіне жеткізуге тырыстым. «Шаншар атай» хикаятын мектеп сахнасына лайықтап, сахналағанымыз әлі есімде. Көптеген әріптестерімнің өз еңбектерінде Әлдихан Қалдыбаевтың шығармаларын кеңінен пайдаланғанын жақсы білемін.

Мен Әлдиханның жаңа кітабын өзінің қиыншылығы да, қызығы да көп жастық шағына арналған нағыз автобиографиялық шығарма деп есептеймін. Кітаптың тілі бай, оқиға желісі тартымды. Автордың тамаша суреткер екенін, Кербұлақтың түнгі аспа-нын суреттеуінен, ай, аспанмен тілдесуінен айқын байқауға болады. Оқырман өзін роман кейіпкерімен қатарласып, Кербұлақта жүргендей сезінеді. Ай, жұлдыздармен тілдесуінің аса әсерлілігі сонша, кейіпкерлермен бірге тебіренесің.

Роман балаларды адамгершілікке, бауырмашылыққа баулиды. Бас кейіпкер Әлдештің: «Апа, апатайым, мен сен үшін өмір сүруім керек» деп тебіренуі, жездесі (әкесі) қайтыс болғанда облыс орталығынан өмірене жетіп, үйге келгенде не «әке» деп, не «жезде» деп жылай алмай, төргі үйге озып, егілуі оқырман-бала жүрегінде ерекше бір тебіреніс, ерекше бір сезімдер туғызары даусыз.

Романда, сондай-ақ, имандылық, әдептілік тәрбиесі де мол орын алған. Аяғы сынып жатқан баланың: «Қап, қара лақтан үлгі алуым керек еді-ау» деп қапа болуы, бір нәрсені бүлдіргенде жездесінің бір қарағаны-ақ жетіп жататыны тәрбиенің нағыз өзі емес пе?

Ал, ел-жұрт Кербұлақтан көшкенде кейбір үлкендердің бір-бір уыс топырақты дорбаға салып алуы, малының бұйдасын бермеуі, сынған аяққа қалтқы салу — халқымыздың әдет-ғұрып, салт-дәстүрлерінен хабар береді.

Бір сөзбен айтқанда, «Мен — апамның баласымын» романы — ұлттық тәрбиенің қайнар көзі. Осындай дүниені өмірге әкелген Әлдихан Қалдыбаевты бүгінгі балалар әдебиетінің классигі деуге толық негіз бар. Сондықтан да мен Кәрім Баялиевтің романды Мемлекеттік сыйлыққа ұсыну туралы пікірін толықтай қолдаймын.

САХНА АЖАРЫ — САПАЛЫ ПЬЕСА

Яхия ШЫНӘСІЛҰЛЫ.

Облысымызда пьеса жазу үрдісі 60 жылдары басталды. Бұл кездегі драма үйірмелері мен «халық театрларының» кең өріс алуы драмалық шығармалардың тууына себепші болды. Олардың репертуарын байытуға жұмылған облысымыздың жазушылары мен ақындары, журналистері мен өнер қайраткерлері алғаш бір актілі, одан кейін күрделірек пьесалар жаза бастады.

70 жылдары өмір айдынына жаңа есімдер шығып, олардың пьесалары халық театрларына көптеп қойыла бастады. Сол кезеңде көзге түсіп, жақсы бағасын алған авторлар — Б.Қилыбаев, Д.Шалқарбаев, Т.Ізбасаров, С.Әлімқұлов сияқты талантты жастар болды. Солардың ішінде, әсіресе, ерекше көзге түсіп, назарға іліккені Базар Қилыбаевтың «Ана тағдыры» атты пьесасы еді. Қазір біздің облыста драма жазумен айналысып жүрген 5–6 драматург бар. Олар өмір құбылысын жан-жақты зерттей отырып, тәрбиелік маңызы бар, мазмұны терең күрделі пьесаларды да дүниеге алып келді. Ондай драмалық шығармалар халық театры ғана емес, Абай атындағы облыстық қазақ драма театрында да қойылып жүр. Демек бір емес, бірнеше пьесалары сахнада табыспен қойылып, көрермендерінен жоғары баға алған пьесалардың авторларын енді кәсіпқой драматург деуімізге әбден қақымыз бар.

Облыстық театрда алғаш қойылған пьесалардың бірі — балалар жазушысы Ә.Қалдыбаевтың «Шаншар атай» комедиясы болды. Автор өзінің алғашқы осы пьесасында-ақ комедия жанрына керекті ерекшеліктер мен шарттарды жақсы білетіндігін байқатты. Әсіресе ол — диалог құруға шебер. Оның повестері мен әңгімелерін немесе ертегі желісінде жазған шығармаларының кез келгенін оқып көрсеңіз оқиғаны баяндаудан гөрі диалог құру жағы басым. Бұл, сөз жоқ, оны драмалық жанрға бет бұруға итермелесе керек. Оның үстіне балалар жазушысы болғандықтан ба, өмірде кездесетін күлкілі жәйттерді дұрыс байқап, өз бүлдіршіндеріне ұсына қоятыны тағы бар. Онсыз жас балғындар Әлдиханның шығармаларына қызықпас еді.

Өмірдегі күлкілі жәйттердің бәрі бірдей комедияға материал бола бермейді. Міне, сондықтан Әлдихан өмірде кездесетін ұсақ-түйек күлкілі жәйттерге бара бермей, адамның адамдық қасиеттеріне нұқсан келтіретін, қоғамымыздың ілгері басуына кедергі жасайтын, сиықсыз кертартпаларды әжуалауға күш салған. Қаламгер өзінің «Шаншар атай» комедиясында аса маңызды мәселелердің бірі — жас ұрпаққа тәрбие беру проблемасын көтереді. Бұл тақырып бұрындары да көтерілген, бүгін де, ертең де көтерілмек. Өйткені, бүл — өшпейтін, өлмейтін мәңгі тақырып. Жаңа ұрпақ дүниеге келуімен жаңа проблема, жаңа мақсат-мүдделер пайда болып отырады. Сондықтан автор бала тәрбиесі жөнінде жаңа проблема көтереді. Ол жастарымызды «Халықтық педагогика» негізінде, ата-баба дәстүрлері рухында тәрбиелеу мәселесі.

Бұл жерде автордың көрегендігін айтпасақ тағы болмайды. Комедия, шын мәнінде, 78–79 жылдары, одақ әлі ыдырамай, коммунистік идеология бәрімізді бір идеяға бағындырып тұрған кезде жазылған. Большевиктік партия «барлық жақсылық ба

лалар үшін, оларды коммунистік рухта тәрбиелеу керек» деп ұрандатса да ұлтымызға тән небір қасиетті дәстүрлерімізден ажырап," әдептілік пен имандылық, тіліміз бен ұлттық сезімімізден жұрдай бола жаздаппыз. Әлдихан, міне, бала тәрбиесіндегі осы кемшілікті көре білген. Сол кездің өзінде астарлай жазып, бала тәрбиесіне басқаша көзбен қарау керектігін ескертіп өтеді. Ол бұл жөніндегі үлкен проблеманы ешбір әсірелеусіз көркем бейнелеу арқылы көрермендеріне ой салады.

Пьесаның негізгі арқауы яғни көтерген проблемасы адалдық, отаншылдық, азаматтық борыш, ұлттық намыс, жастарды кішіпейіл, иманды болуға, еңбексүйгіштікке шақыру. Автор осы айтайын деген ойын шымыр өрнектелген Шаншар атай образы, жасөспірімдердің жанды бейнесі арқылы жүзеге асырады.

Спектакль шағын прологпен басталады. Жеңіл ойналған музы-ка сазы мен жалт-жұлт еткен электр жарығының арасынан көңілді де ойнақы ән айтып, би билеген әртістер тобы шыға келеді. Олар Санатбай (Б.Бекжанов), Бекен (Қ.Оразбаев), Әшірбек (Д.Аюпов), Мұсатай (С.Ысқақов). Осы жерде Шаншар атай — Т.Ізбасаров та өз есегін қырдыңдатып, өрелі сөзбен өзгелерден оқшау көзге түседі.

Пьесада да, спектакльде де жарқын тұлға — Шаншар атай. Ол — өткен ата-бабаларымыздың жақсы қасиеттерін бойына сіңіріп, миына құйып өскен қарт, көпті көрген, көп нәрсені білетін, айтқанынан қайтпайтын турашыл кісі. Әсіресе, жас балалардың үлкенді сыйламай, еңбектен қашып, әке-шешесінің тілін алмай, бетімен кетушілігі қартты қатты күйіндіреді. Шаншардың бұл қасиетін терең түсінген әртіс — Т.Ізбасаров оны көптің қамын ойлайтын, жарқын да ақкөңіл, әділетті де бірбеткей адам етіп көрсетеді.

Өмірден көргені мен түйгені көп еңбек ардагері, жасының 70-тен асқанына қарамастан өз жүрегінің әмірімен жас ұрпаққа қамқорлық жасап, еңбекке, адамгершілікке, адалдыққа, тазалыққа, имандылыққа тәрбиелейді. Жұмыстан қашқан, тентектік жасауға бейім балалардың бәрі атасының шертпегінен сауығып кетеді. Ол жалғыз шертпек емес, балаларға әсер-ететін тәрбиенің неше алуан түрлерін қолданады. Мысалы, 8 сыныпты бітірген Бекен, Әшірбек, Санатбайлармен кездескенде сынай қараса да, балаларға деген ықылас мейірімі төгіліп тұрады. Әсіресе, Әшірбекке Мұсатайдың жасаған қиянатына шыдай алмай қатты толқиды. Ашуы бетіне шығып, кебісін де асыға киіп тұра ұмтылады. Қамқоршы қарттың бұл қылығына қалтқысыз сенесің, сенесің де еріксіз қол соғасың.

Дегенмен, жас әртістердің ойынында әттеген-айлар да баршылық. Әсіресе, Оразбаев пен Аюповтың ойынында ширақтық жоқ, сылбырлығы басым. Мысалы, Шаншар атайға арыз айта келгенде кейіпкерінің ішкі толқуын жеткізе алмайды, сөз мағынасыз, міңгірлеп шығады. Сол сияқты Оразбаев та шиыршық атқан қызықты сәттерін жеткізе алмайды. Спектальдің тағы бір кемшілігі жанры комедия екен деп әртістерің оғаш қимыл жасап, жұртты күлдіруге тырысатыны дер едік. Сол сияқты шағын прологты қайталаудың да қажеті жоқ еді.

Қорыта айтқанда, бала тәрбиесі қазіргі таңда қай кездегіден болса да өткір қойылып отыр. Өйткені, қазіргі кезде еңбектен қашатын да, бас салып кісі тонайтын да, адам өміріне қастандық жасайтын бұзақылар да, маскүнем мен нашақорлық та көбейіп кетті. Міне, сондықтан да Ә.Қалдыбаев бұған қарсы күресті көп болып қолға алуға, пәрменді тәрбиені күшейту арқылы жас урпаққа заманымыздың асқан рухы мен жақсылық атаулының бәрін дарыта беруге шақырады.

Ә.Қалдыбаевтың екінші комедиясы: «Балалардың махаббатында неміз бар?» деп аталады. Автор халқымыздың биік талабына жауап беру үшін өзінің бүл комедиясын бірнеше рет өңдеп түзетулер жасады. Оның алғашқы варианттары — «Өз теңі», «Алдыңнан шығар әр күнің», «Сүйген болсаң, білерсің» деп аталады. Өз шығармасын бұлай 3–4 мәрте қайта өңдеп, өзгерістер енгізулерін Әлдиханның әлсіздігі деп түсінбеу керек. Керісінше, оның еңбекқорлығын, өмір фактілерін қызықты етіп беруде тапқырлық жасап, пайымды өзгерістер енгізуге шебер екендігін көрсетсе керек. Мысалы, бірінші вариантында завод жатақханасының вестюбилі мен политехникалық институттың ректорының қабылдау бөлмесінде өтетін оқиғаларды әдемі қысқартса, одан кейінгі варианттарында екінші, үшінші көріністерді тегіс алып тастайды. Осыған байланысты Шәріп, Нұрила, Мүсілім, ректор, вахтер сияқты басы артық эпизодтық кейіпкерлер сахнадан түсіп қалады. Бұдан Әлдихан ұтпаса, ұтылған жоқ. Себебі бұдан тартыс бәсеңдемейді, қайта заңды қозғалысқа түсіп, өмірлік, көркемдік, әлеуметтік шындық бір-бірімен қабыса, әрекеттері бұрынғыдан да күшейе түседі.

Қаламгер негізінен оқиға желісін махаббат төңірегінде өрбіткенмен, ол кеңес өкіметінің тұсында етек алған жағымпаз-жалтақтарды, дәреже-мансапқорлық пен дүние — құмарлықты аяусыз шенейді әрі көрермендер алдында әшкере етеді. Егер Әлдихан «Шаншар атайда» жұмсақ әзіл, ажуалы күлкілерді көбірек қолданса, бұл комедиясында өткір сатира, зілді сықақ басым. Өз алдымызға ел болып, еркіндік алған дәл осы кезеңце қалтасын қампитуға тырысқан ашкөз жұлқарларды да, бұрын партия басшылығында болып, сол биіктен түскісі келмейтін мансапқорларды да, қара басының қамын ойлап баю жолына түскен адамдарды да естіп те, көріп те жүрміз. Сондықтан мұндайлармен қарсы күресуге осындай өткір сын бізге керек-ақ.

Ә.Қалдыбаевтың үшінші психологиялық драмасы «Сәлім-Сәлимасы» да облысымыздың театрында үлкен шабытпен қойылды. Оның басты себебі автор өзінің басты екі кейіпкері Сәлима мен Сәлімнің өмірлері арқылы көптің көкірегін кернеп, ойын тербеп жүрген мәселесін батыл көтереді. Мысалы, Сәлиманың атақ-даңққа құмарта құныққаны сонша елпілдеген жеңіл жүріспен некелі тұрмыс құрып, бақытты ана болудан айырылады. Бұл оның өміріне өшпес із қалдырып, қайғы-қасіретке ұшыратады. Сол сияқты Сәлім де әскерде жүрген кезінде жастықтың буымен орыс қызына үйленіп, одан туған ұлы мен қызы қазақ тілін білмей мәңгүрт болып өседі. Автор өмірден адасқан осы екі кейіпкерінің жандүниесіндегі күйзелісті, оның әлеуметтік астарын дәл тауып, көрермендерінің ойы мен сезіміне қатты әсер етеді.

Шындығында да, біз басқа ұлтпен некелесуді достықтың белгісі, интернационализмнің көрінісі деп келдік. Бұл әркімнің өз еркі ғой. Әйтсе де басқа ұлтпен некелескен қазақтың балаларының ұлтсыз, дүбәра болып қана қоймай, оның тілі мен түрінде де, психологиясы мен санасныда да қазақи белгі қалмайтындығын автор әдемі жеткізеді.

«ШАНШАР АТАЙ» пьесасы туралы пікірлерден

Қалихан ЫСҚАҚОВ, жазушы.

Бұл өзі бір тәуір тақырып екен. Тәуірлігі — мектеп балаларының тәрбиесіне, оларды еңбекке баулуға арналған. Бала тәрбиесі болғанда, стандартты педагогиканың параграфы емес, көпті көрген кәриенің немерелерге деген қарым-қатысы, жылы шырайы, жанашыр қолдың мәпесі. Шаншар қарттың балалардың басынан алып жүрген кертұқылы — жаза емес, сабақ Маман БАЙСЕРКЕНОВ,

режиссер, Қазақ ССР-нің еңбек сіңірген өнер қайраткері.



Пьесаның негізгі арқауы, яғни көтерілген проблемасы — адалдық, азаматтық борыш, жастарды еңбекке баулу. Бұл — автордың айтар ойы мен алдына қойған идеясы. Осы айтылған асыл мұратын автор Шаншар атай образы арқылы жүйелеген. Жасы жетпіс беске келсе де жұмыстан қалмаған қажырлы қарт үлгілі еңбегі арқылы өз ауылының қадірменді ақсақалы болады. Ашық-жарқын, ақ көңіл кәрия ауыл балаларының да сыйлаған аяулы атасы. Еңбектен қашқан, тентектік жасаған, қиянат еткен балалар Шаншар аталарының шертпегінен сауығып кете береді. Атамыздың іс-әрекетіне, қуақы қимылына, тыз етпе ашуына, жаздай жадыраған мінез-құлқына риясыз сенеріз.

Мырзатай СЕРҒАЛИЕВ, филология ғылымдарының кандидаты.

Мұсатай мен Санатбай қарым-қатынасы арқылы бүгінгі күнгі әке мен бала проблемасына қатысты ойлы жайды қозғайды автор. Мұндағы әке — бала мәселесінің шешуіне автор өзіндік бет аңғартады. Қайсыбір шығармаларда бала мінсіз, ақылды, алға бастаушы болып келеді де, әке кейін тартушы жағымсыз болып келетін және бұл трасрарет талай туындыда қайталанатынын қайтерсіз! Ал Әлдихан болса баланы да белгілі дәрежеде қатеге ұрындырады: әке әсерімен Санатбай оқуға ақшаның күшімен, пара беріп түскісі келеді. Кейін ақылды Шаншар қарт, колхоз председателі Сәбит, тағы басқаларының, әсіресе, жолдас балаларының ықыласымен бұл пасық ойынан қайтуы сенімді сипатталады. Мұнда логика бар.

Қарауылбек ҚАЗИЕВ, жазушы.

Әлдихан Қалдыбаевтың «Шаншар атай» пьесасы пісуі жеткен дайын дүние. Жасымыздан бойымызға үйірсек балғын балалық, бойтұмардай қасиеті кемімес қимас ауыл… Сол қараша ауылдың қарапайым адамдары шығармада жіліктің майындай майда сылаумен сипатталады. Әсіресе, бізге, көрермендерге қымбат бір жәй — драма сахнасындағы жасөспірімдердің жанды бейнесі. Театрымыздың сирек қонақтарының бірі — осы балғындармен қауышу — өнер ордасының табыс қырының бірі боларлығы кәміл.

Шымыр өрнектелген Шаншар ата бейнесі қазақ әдебиетіндегі қымбат есімдердің санатына жатады. Оны сахна арқылы сезіну де сирек сый ретіндегі құрмет.

Нина ДАВЫДОВА:

«И невольно вспомнился по контрасту юный зрительный зал на спектакле вовсе не ТЮЗа, а обычного городского драматического театра в Джамбуле, на южной окраине Казахстана. Национальная труппа этого театра поставила для подростков современную пьесу «Дед Шаншар». И речь в ней тоже идет о старике, мудром и добром, о детях, о том, как говарится, «что такое хорошо и что такое плохо». Только поставлен спектакль настолько заинтересо-ванно и с таким истинным желанием вместе со зрителем найти конкретные ответы на волнующие молодую аудиторию вопросы, что зрительный зал горячей волной внимания откликается на каждое слово, на каждую шутку героев, на каждый сюжетный поворот! Такая «обратная связь» дорого стоит. Ибо он есть доказательство необходимости спектакля юному зрителью, свидетельство его точного попадания в сердца».

«БОЛЬШАЯ СОВЕТСКАЯ ЭНЦИКЛОПЕДИЯ» Ежегодник

С 1 января 1982 года в Казахстане работал 31 театр, за год было показано 11.200 спектаклей, посетили 4 млн. Зрителей. 5605 спектакелей были сыграно в гастроли. Многие премьеры театры подготовили к Всесоюзному смотру спектакелей посвященных к XXVI съезду КПСС. По итогам которого удостоен дипломом Мин. Культ. СССР нагреждены спектакли «Ленин 1918 году» А.Кеплера (А.Мамбетов) Казахского академического театр М.Ауезова, «Дни Турбиных» Булгакова (русского драматического театра им. Лермонтова), «Красные соколы» С.Сейфуллина Ка-рагандиский казахский драматическиу театр, «Закон вечности» Н.Думбадзе Севео-казахстанского русского драмтеатра. Дипломом I степени Всесоюзного смотра спектакелей для детей и юншества была отмечена постановка Джамбулского облказдрамтеатра им. Абай «Дед Шаншар» А,Калдыбаева (режТ.Дюсебаев). 23 театра республики приняли участия во Всесоюзном фестивале спектакелей по произведениям отечественной и зарубежной классики.

АШЫҚ АЙТЫЛҒАН АЩЫ ШЫНДЫҚ

Яхия ШЫНӘСІЛҰЛЫ.

Өз алдымызға ел болып, еркіндік қолымызға тигелі өмір де, өнер де басқаша жолмен дамып келеді. Соған орай өнер адамдарының ізденістері де ілгерілей бастады, Әрине, одан бұрынғы кезде де ақын, жазушыларымыздың қаламынан тамаша туындылар туған. Оны біз жоққа шығара алмаймыз. Десек те, қызыл империяның кезінде әдебиет пен өнеріміз бір жақты дамып келді. Әйткені, әдебиет пен өнер партиялық сипатта болады, деген қағида қаламгерлеріміздің қаламын серпілте алмады. Олардың партия саясатынан ауытқуға, оның нұсқаулары мен мақсат-мүдделерін орындамауға қақысы болмады. Партиялық дегеніміз — коммунистік идеялық болды да, оның саясатын жүзеге асыру керек болды. Соның нәтижесінде халқымыз өз тарихы мен мәдениетін жөнді білмей, ұлтымыздың санасы мен рухына үлкен зиянын тигізді.

«Қашанда тәтті өтіріктен ащы шындық артық» демекші, бұл күндері қаламгерлеріміз айта алмай келе жатқан шындықты жария етіп, ашық жазуда белсенділік көрсетіп келеді. Солардың бірі — жазушы Ә.Қалдыбаев жақында ғана «Сәлім-Сәлима» атты психологиялық драма жазып, театрға ұсныды.

Бұдан бұрын Әлдиханның «Шаншар атай» атты комедиясы театрымызда қойылған еді. Ол өзінің алғашқы комедиясында-ақ қоғамымыздағы аса маңызды мәселелердің бірі — жас ұрпаққа тәрбие берудің проблемаларын көтерді. Бұл жерде автордың керегендігін айтпасқа тағы болмайды. Шын мәнінде комедия 1978-79 жылдары коммунистік идеология бәрімізді бір идеяға бағындырып тұрған кезде жазылған еді. Партия: «Барлық жақсылық балалар үшін» деп ұрандатқанымен ұлтымызға тән небір қасиетті дәстүрлерімізден ажырап, әдептілік, имандылықтан, тіліміз бен қазақи психологиямыздан жұрдай бола жаздаппыз. Автор, міне, балалар тәрбиесінде осы кемшіліктерді дер кезінде көре білген. Сол кездің өзінде-ақ астарлай жазып бала тәрбиесіне басқаша көзбен қарауды, халықтық педагогика негізінде ата-баба рухында тәрбиелеу идеясын көтерді. Бұл автордың ойлай да, алдағыны болжай да білетіндігін керсетсе керек.

Енді, міне, биылғы 58-ші маусымның соңында театрымыз Ә.Қалдыбаевтың тағы да бір тамаша пьесасы «Сәлім-Сәлима» атты психологиялық драмасын сахналап, біздің ойымызды тер-беп, көкірегімізді кернеп жүрген мәселелерді басып көтерді. Сондықтан бұл қойылымның маңыздылығын тек өнер өлшемімен есептемей, қоғамдық құбылыс деп қарауымыз керек. Өйткені драмада да, спектакльде де адам тағдыры, халық мүддесі сөз болады. Ең бастысы — ащы шындық бүркемеленбей ашық айтылады.

Драманың негізгі оқиға желісі екі бағытта өрбіп, бірін бірі толықтыру арқылы көптеген мәселелердің түйіні шешіледі. Оның біріншісі — Сәлиманың жасында мансап, даңқ, абырой-атақ қуалап, ақыры одан опық жеп үлкен қайғылы дертке ұшырауы желі болып тартылса, екіншісі — Сәлімнің әскер қатарында жүріп, орыс қызына үйленуіндегі қасіретті драматизм сөз болады. Сондықтан спектальде осы екі оқиға бір-бірімен сабақтастырыла қабыстырылуы шығарманың көркемдік-идеялық мазмұнын тереңдете түседі.

…Музыканың сарынды үнімен шымылдық ашылғанда алдымен парк алаңындағы алынып тасталған ескерткіштің (кімдікі екені белгісіз) қисыны кеткен тұғыры көзге түседі. Бас суретші В.Воложанкиннің тапқыр ой қиялынан туған бұл тұғырда да үлкен мән бар. Сахна кеңістігіндегі осы тұғыр одақтың ыдырап, компартияның билік биігінен кеткендігін көрсетумен бірге шығарманың негізгі кейіпкері Сәлім мен Сәлиманың көңіл-күйлерінен де хабардар етеді. Сондықтан да режиссер М.Бақытжанов бұл көріністі оқиға желісінің дамуы мен характерлер қақтығысының негізгі қазығына айналдырған, кейіпкерлердің ішкі иірімдеріне бойлата отырып әрі тартыс-күрестердің бәрін психологиялық тұрғыда шешкен. Мұны біз құптаймыз.

Алаңға баяу басып, ой құшағына енген Сәлима — М.Әлімбетова шығады. Жүзі сынық, көңіл-қошы жоқ, серуендеуге келмегені байқалып тұр. Ол іштегі қасіретті дертін, шерлі мұңын кімге шағарын білмей, өз өзімен іштей арпалысып отырған кезде көктен түскендей бұрынғы кластасы полковник Сәлім — Қ.Сатқанбаев келіп қалады. Мұны дәл бүгін кездестіремін деп ойлаған жоқ еді. Сәлім жас кезінде Сәлиманы сүйетін, оған сөз де салған. Бірақ, Сәлиманың бетінетүскен шіркеудің кәсін құртып, ашық жауап бере алмаған. Енді, міне, «Ой түбінде жатқан сөз шер толқыса шығады» деп Асан Қайғы бабамыз айтқандай, екі шерлі кездесісімен-ақ өткенін еске алып мұңдаса кетеді.

Сәлима жас кезінде аудандық партия комитетінің бірінші хатшысы Базарбаевтың көмегімен сатылап қызметі өсті. Бірақ талай қыз-келіншектерді тақырға отырғызған айлалы аупартком хатшысы оны елпілдетіп-желпілдетіп алған соң өзіне кіріптар етеді де, тұзағына түсіреді. Жолы жіңішке әйел баласына қол ұшын беріп, қамқорлық жасаудың орнына опасыздық жасап орға жығады, некелі тұрмыс құрудан, бақытты ана болу мүмкіндігінен айырады. Әсіресе, қызметтен босап, зейнетке шыққан кезде оның ішкі ой толқыны, зарлы үні үдей түседі. Мұның бәрін Сәлима-Майра Сәлім-Қарабайдан жасырмайды. Актриса осылай өз кейіпкерінің бейнесін, мұңлы күйін, психологиясын терең ашып береді. Оның кейде ызалана сөйлеген кездегі ішкі бұлқынысы, кейде көзіне жас ала мұңаятын трагедиялық толғанысы көрермендерге табиғи қалпында жетіп жатады. Әсіресе, бауырына басқан інісінің баласы Қайраттың шектен тыс тентектігінің жанына батуын да актриса барынша нанымды береді. Дегенмен, Майрада кемшілік те бар. Қызметте ысылған, өмірдің ащы-тұщысын көрген Сәлиманы қанша қиындық көргенімен, үнемі жылатып, боркемік күйректікке салдыра берудің қажеті жоқ еді. Сарыуайым, артық сезімге берілушілік образды әлсіретіп, сахналық тұтастықты бұзады, спектакльдің идеясына нұқсан келтіреді.

Қойылымның идеялық мазмұнын тереңдете түсетін кейіпкер полковник Сәлімді Қазақстан Республикасына еңбек сіңірген әртіс Қ.Сатқанбаев мүсіндейді.Оның өз кейіпкерінің жан-дүниесіне үңіле білгені сонша — оның қимыл-әрекетінен, сөйлеу мәнерінен елін, жерін сүйетін нағыз патриот екенін байқаймыз. Сәлім де, Сәлима да ішкі сырын бүкпей, армияда ұзақ жыл адал қызмететкенін, бірақ полковник дәрежесінен ары өсірмегенін, орыс қызына үйленгенін, бірақ бақытты өмір сүре алмағанын, одан бір ұл, бір қызының барын, бірақ олардың қазақ тілін білмей, мәңгүрт болып өскенін, Сәлиманы еш уақытта ойынан шығармағанын, бірақ ол арман болып қала бергенін — бәрін, бәрін өкіне отырып баяндайды. Актер өмірдің осы соқпақты бұралаңын, әлеуметтік астарын тап басып, өз көрермендерінің ойы мен сезіміне қатты әсер етеді. Шындығында да кеңес өкіметінің тұсында қазақтан қанша білгір, білімді (мысалы Б.Момышұлы) командир болса да полковник дәрежесінен ары өсірген емес. Әсіресе, біз басқа ұлтпен некелесуді достықтың белгісі, интернационализмнің көрінісі деп келдік. Бақсақ, үстем ұлт орыспен некелескен қазақтың балаларының көбі ұлтсыз дүбәра болып қана қоймай, тілі мен түрінде де, тілі мен санасында да қазақи белгі қалмайтынын біз автордың айтайын деген астарлы ойынан байқадық. Мұндай астарлы ой спектакльде шеберлік, спектакльдің құндылығы да осында болса керек. Спектакльде бізді қатты толғандырған тағы бір жөйт — Сәлімнің Қиыр Шығыста қызмет етіп жүрген офицер баласы келіп, әкесін құшақтап, «Мен қазақпын, Қазақстанда қаламын», дегені болды. Дәл осы кезде Сәлім-Қарабайдың қуанышында шек болмады. Себебі өз алдымызға мемлекет болып еліміз, жерімізді қорғайтын жаңа армия жасақталып жатқан кезде қазақ командирлерінің жетіспеуі Сәлімді қатты ойландыратын. Міне, сондықтан да баласы Владимирге дереу Алматыға қорғаныс министріне барып қызмет сұра деп кеңес беретін жері бәрімізді толқытып жіберді. Владимир эпизодтық роль болса да әртіс С.Серікбаев өз кейіпкерінің сахналық міндетін жақсы түсінген. Оның шынайы әрекеті Сәлімнің көркемдік образын толықтырып тұр.

Спектакльде сәтті шыққан бейне жас актер Ж.Әлімбеков мүсіндеген Қайрат болды. Үлкен үміт күттіретін, өзіндік актерлік өрісі бар Жүніс өзі ойнаған ролінің іс-әрекетіне лайықты штрихтер тауып, спектакльдің көркемдік шоқтығын көтере түскен.

Сәлима Қайраттың білім алуына қамқорлық жасағанымен, оның тәрбиесіне, ибалы азамат болып өсуіне көңіл белмеген. Ол ол ма, жеңілтек жолға түскен Сәлима үйіне келген жігіттермен басқа бөлмеге кеткенде бақылаусыз состиып жалғыз қалған жас бала стол үстіндегі шелмектерде қалған сарқынды арақтарды ішіп, уыздай балбыраған денесін уландыра берген. Соның салдарынан Қайрат маскүнем, сотқар әрі мейірімсіз болып өседі. Ол тіптен ана орнына ана болған Сәлимаға да дөрекі сөйлеп, тілін де тигізеді, жас кезінде көргенінің бәрін бетіне басып, көкірегінен де итереді, үйден қуып шығудың әрекетін де жасайды. Оның шектен шыққан бұзақылығы сонша, Сәлимаға болыстың деп Сәлімді ұрып, қолын сындырады. Актер кейіпкерінің бойындағы осы қаталдық пен дөрекілігін ешбір боямай, өлшеммен дәл береді. Оның әрекеті ширақ, шынайы, ең бастысы — табиғи нанымды.

Рольдің жан-жақты әрі терең ашылуы актердің шеберлігі мен талантына, режиссердің белсенділігі мен түпкі ойының тереңдігіне байланысты. Спектакльдегі иі қанбаған, шындауы жетілмеген кейіпкер жас актриса Э.Аққұлиева ойнаған Қайраттың жұбайы Фатима бейнесі болды. Драмада автор айқын, салиқалы образ жасаған. Ал актрисаның мүсіндеуінде Фатиманың сахналық суреті де анық емес, оның жүріс-тұрысы мен сөйлеу мәнері де кейіпкердің жан-дүниесіне үйлесіп тұрған жоқ. Әсте бұл режиссердің де кемшілігі болса керек. Ол актрисаға дұрыс бағдар, образға лайықты трактовка да бере алмаған. Тергеушіні ойнаған әртіс Т.Жүршиевке де салмақтылық жетіспейді, жеңілтектеу ойнайды. Полковник тап бергенде тұра қашатыны да жарасып тұрған жоқ.Олардың өз кейіпкерлеріне қайта үңіліп, ой жүгірткендері дұрыс болар еді.

Спектакльді дайындауда режиссер М.Бақытжанов ерінбей көп ізденген, авторберген материалды көркемдік шешіммен жарқырата көрсетуге күш салған. Сол сияқты ол театр компоненттерін де орынды пайдалана білген. Мысалы, спектакльдің оқиға желісіне, кейіпкерлерінің көңіл-күйіне байланысты музыка да езгеріп, қойылымы да әрленіп отырады. Бұл музыкасын жазған Е.Ахметовтың да жетістігі.

Спектакльдің аяқталуы да көңілге қонады. Өмірлеріне замана, уақыт салған сызаттан шерлі болған қос мұңлық ежелгі армандарына жетіп, сахнадан қол ұстаса шығып бара жатқаны залда отырғандардың еңсесін кетеріп бір серпілтіп тастайды.

Сез соңында айтарымыз: драманың өзіне тән көркемдік сипатын тауып, қызықты спектакль жасай алған театр ұжымына бұдан былай да табыс биігінен керіне бер, демекпіз.

ЗАМАНА ЗАПЫРАНЫ

Мақұлбек РЫСДӘУЛЕТ.

Жамбыл облыстық Абай атындағы драма театры жазушы, «Ақ жол» газетінің редакторы Әлдихан Қалдыбаевтың «Сәлім-Сәлима» атты екі белімді пьесасын сахнаға шығарды. Қойылымның режиссері — Мағзом Бақытжанов, сазын жазған Ермұқан Ахметов.

Драманың негізгі арқауы — замана запыраны, оның ащысы. Кешегі тоталитарлық жүйенің салдары, бүгінгі біздің тыныс-тіршілігіміз. Кезінде қателіктерін тез түзеуге бет бұрмай, өмір бойы ғашық жүректерін сусындатпаған, өздеріне көңілдері толмаса да, уақыт ағысына қарсы тұра алмаған Сәлім мен Сәлиманың өмір қасіреттері шынайы да, шыншылдықпен суреттеледі.

Компартияның номенклатуралық саясаты мен құйтырқы тұйығынан шыға алмай, ғашығына қосылмай қызметтің құлы болған Сәлима қасіреті өмірде болған, оны бәріміз білеміз. «Біріншінің» қолтығына кіріп, бәрінен де безінген, яғни жар сүйіп, бала тәрбиелеуді мансұқ еткендер қаншама?! Немесе шен қуып, бір күнгі рахатпен ғана өмір сүрген, бүгінгі күні өзінің жолын қуып, ұлттық салт-санадан жұрдай болған балаларын ойлап, солар туралы тебіренетін Сәлім сияқтылар арамызда жүр емес пе? Олардың тебіреністері жүрегіңізді тілгілеп, өткен өмір жолымызды көз алдымызға айна-қатесіз елестетеді.

Автор публицист, журналист болғандықтан, бүгінгі өмір ағынын дәл көрсетуді міндет еткен. Бүгінгі басқару жүйесінің де кешегі күндегіден алыстай қоймағанын, сол бір кездері билігін жүргізгендер әлі жайлы орындарда отырғанын айтады. Бүгінгі ұрпақтың болашағын ойламай, «халық үшін» деп арақты еселеп шығарып жатқанымызды маскүнем кейіпкерінің арақты ақтау сөзі арқылы мінейді.

Режиссер мен артистердің шешімі мен шеберліктері кімді болса да бейжай қалдыра алмады. Пьесаның кейіпкерлері алты-ақ кісі. Бірақ олар өміріміздің әр саласының өкілдері. Кешегі — партократ, елінен, Отанынан безіп, ұлттық қасиетін ұмытқан офицер, бар рахатты арақтан табатын маскүнем, енді ғана биліктің дәмін татуға ұмтылған жас, оңы мен солын, тілі мен ділін тани бастаған әскери маман және өкіректеген милиционер. Осылардың әрқайсы өздеріне тән мінезімен айшықталады. Бұл жерде осы бейнелерді сомдаған артистердің шеберлігі туралы ерекше айтқан ләзім. Әсіресе, Сәлима бейнесін шығарған М.Әлімбетованың әрбір қимылы, сөзі нанымды. Артист кейіпкерлеріне бүкіл болмысымен енген. Оның сөзін, зарын естіген сайын Сәлимаға деген аяныш, кешегі озбыр болған «біріншілерге» қарғыс айтасыз, Ал, Т.Дүйсебавтың «Желтоқсан жаңғырығында» Қайрат Рысқұлбековтің бейнесін сахнаға өте сәтті шығарған Ж.Әлімбеков бұл жолы да шеберлігімен танылды. Бірақ орынсыз айқай, кіжіну сәттері де кездесіп қалады. Ол сомдаған кейіпкер маскүнем болғанымен, ақылсыз емес. Шындықты шыжғырып, өмір қасиеттерін түйіп айту оған тән. Сондықтан да сахнада орынсыз кеп жүру, айқаймен Сәлиманы тұқырту оның мінезі бола қоймас. Біздіңше, көп мысқыл, әжуә керек сияқты.

Автор драмалық көріністер арқылы айтар ойдың пісіп, жетілуіне емес, публицистикалықсарынға, көсемсөзге көбірекорын берген. Кешегі мен бүгінгінің барлық өзекті мәселелерін кейіпкерлерінің аузына қақпайлап әкеліп салу бар. Бірақ драматургтің осындай шешімге баруын уақыттың өзі ақтап тұр. Газет сездеріне қарағанда сахна төрінен айтылған әрбір пікір, ой көрерменге ерекше әсер ететіндігін автор алға тартады, заман запыранын актарады.

Жамбыл облыстық Абай атындағы драма театрының басшылығы, оның бас режиссері Асқар Дүйсебавтың соңғы жылдары жергілікті авторларға арқа сүйеп, солардың туындыларын сахнаға шығаруын құптамасқа болмас. Бұған дейін белгілі кино және театр режиссері Тұрар Дүйсебаев, журналист-жазушылар- Жақсылық Сәтібеков, Бақтаяр Әбілдаев, Елен Әлімжанов, мәдениет қызметкері Әлібек Әмзеевтің драмалық шығармаларына көрермендер талай рет қол соққан болатын. Бұл жақсы іс алдағы уақытта да жалғаса береді. Сол жақсы істің жалғасы іспеттес болған Әлдихан Қалдыбаевтың жаңа туындысында заман запыраны шымбайға батса да шыншылдықпен айтылған. Әрине, кейбіреулер сол шындықты естіп, ойға қалудың орнына ашу шақыруы да әбден мүмкін. Бірақ шындыққа тіке қарау, оны мойындау да кісілігіміз екенін ұмытпаған жөн.

«ҚАЙРАН, ЫНТЫҚБАЙ АҒАЙ-АЙ!»

Яхия ШЫНӘСІЛҰЛЫ.

Жақында Қазақ теледидары драматург Ә.Қалдыбаевтың «Балалардың махаббатында неміз бар?» атты сатиралық комедиясын «Қайран, Ынтықбай ағай-ай!» деген атпен көрсетті.

Бүгінгі күннің күрделі шындығын суреттейтін бұл шығарма бұрын «Өз теңі», «Алдыңнан шығар әр күнің», «Сүйген болсаң, білерсің» деген атқа ие болған комедияның өңделген варианты. Автор көп түзетулер жасай отырып, өмір фактілерін көркем образдар арқылы қызықты етіп берген. Оның үстіне тартысы бәсеңдемейді, қайта заңды қозғалысқа түсіп әрекетін күшейте түскен. Міне, сондықтан пьесада нақты нысана, айқын мақсат бар. Ең бастысы, қазіргі заманның қайшылықтарын кейіпкерлер арасындағы тартыстар арқылы бере отырып, көрермендеріне үлкен ой салады.

Автор негізгі оқиға желісін махаббат төңірегінде өрбіткенмен, ол мансапқорлық, жағымпаздық, дәреже, дүниеқұмарлық, бюрократизм, қоғамдық мүддеден өз басының мүддесін жоғары қою сияқты келеңсіз қылықтарды аяусыз сынай отырып, адалдыққа, ар тазалығына, әділ де шыншыл, мейірімді болуға шақырады. Шығарманың тағы бір ұтымдылығы — автор әлеуметтік құбылыстың толғағы жеткен проблемаларынан драманың архитектоникасын құра білген әрі пьесада ытықтыру тәсіліне де ерекше мән берген. Мысалы, Берік пен Тәттігүлдің жас кезіндегі қатынасы, уәдені Тәттігүлдің бұзып, Оспанға күйеуге шығып кетуі негізгі оқиғаны қоюлатып, шиеленісті ширықтыратүседі. Тіптен Зәуренің тағдыры да көрермендерін бей-жай қалдырмайды.

Міне, сондықтан да пьесаның бүкіл сюжеттік желісінде кейіпкерлердің мінезі сан қырынан ашылып отырады. Тілдері де шұрайлы, дараланған. Мұның бәрі Әлдиханның қызықты сюжет құра білгендігін, композициялық құрылымын жүйелі дамыта алғандығын көрсетеді.

Спектакльді қойған Елжас Қасиманов телетеатр мүмкіндіктерін пайдалана отырып, автор ұсынған идея арқауынан ауытқымай, оқиғаны үнемі тартыс үстінде өрбітіп отырады. Соның нәтижесінде режиссер ансамбльдік тұтастық құра алған. Сонымен бірге логикаға сиымды мизансцена жасауы, декорация, музыка сияқты театр компоненттері қойылымның әсерлі де табысты болуына көмегін тигізіп тұр. Бір сөзбен айтқанда, моральдық-адамгершілк проблемаларды адам жанының иірімдеріне бойлата, терең психологиялық толғанысқа жетелейтін тәрбиелік маңызы бар қызықты спектакль жасай алған.

Спектакльдің негізгі кейіпкерлерінің бірі Тәттігүлді актриса Раушан Дәулетшина ойнайды. Теледидардан алғаш көрінгенде-ақ біз оның тәккаппар да өзімшіл, кербез де сәнқой әйел екенін байқаймыз. Бар мақсаты, ішкі арманы — облыстың дырдай дөкейі Ынтықбаймен жақындасу. Сол үшін оның маскүнем баласына кезінің ағы мен қарасындай жалғыз қызы Зәурені беріп, баю арқылы үлде мен бүлдеге оранып, өмірді шалқып жүріп өткізгісі келеді. Тіптен оның мейірімсіздігі сонша қызы күніге таяқ жеп жылап келіп отырса да бүйрегінің бүлк етпей, қайыра апарып тастап, Ынтекеңнің мадақтауына іліксем болды дейді. Бірақ қыз шешесінің дегеніне көнбейді, оның өз сүйгені бар, сондықтан Тәттігүл — Раушан өз ойын жүзеге асыру үшін қандай сорақы іс болса да тайынбай арпалысуға бар. Мысалы, қызың тілімді алмады деп күйеуі Оспанның бетінен алып, төсіне шабады, долдана шу шығарып, көгере талып түседі, сүтін жерге сауып, аналық ардан безеді, өзі сияқты дүниенің қызығы байлық деп білетін әкпесі Балқия мен өзімшіл бюрократ жездесі Әлімді көмекке шақырады. Бір сөзбен түйіп айтқанда, актрисаның кейде асыра сілтеп жіберетін әрекеті болмаса, өз кейіпкерінің өмірден азып, шыңырау түбіне домалап бара жатқан кейпін шебер мүсіндейді.

Телеспектакльде белгілі актер Сәбит Оразбаев мансапқор Әлімнің рөлінде актриса Шәмшия Балқияның бейнесінде ойнап, олардың бойындағы сорақы әрекеттерін өмірдегідей нанымды да шебер сомдайды. Талай күрделі бейнелерді сахнаға шығарып, көрермендерінен жылы лебіз естіп жүрген Сәбит бұл жолы да ұяты өлген, ары көмілген құлқынқұмарды мәнді бейнеге айналдырады. Актердің мүсіндеуінде Әлім көкті тіреп тұрғандай панданады. Ол өзіне бағынышты адамдарға қырын қарап, көзіне де ілмейді. Сонау тоқыраудан қалған әкімшіл-әміршілдіктен әлі де арыла алмай жүрген өркөкірек, әсіресе актердің өзіне қарсы келген адамға шүйіле қарап, «құртамын да жоямын, орныңнан алып тастаймын» деп блокнотына жармаса кетуі жаныңды түршіктіріп жібереді. Қоғамымыздағы жүріп жатқан қайта құру кезеңіне кесірін тигізетін мұндай бастықтың әлі де бар екендігін, оған күресті үдете түсуге шақыратын бұл спектакльдің маңызы өте зор деп білеміз.

Актриса Шәмшия мүсіндеген Балқия да өмір өзгерсе де бойына сіңген екі әдетін тастай алмай жүрген айлалы зымиян. Ол долдана жылап отырған Тәттігүлді аяғансып, мүләйімсінгенмен отқа май құйып, семьядағы өршіген қақтығысты ушықтыра түседі. Оның іс-әрекеті мен жүріс-тұрысына қалтықсыз сенесің. Спектакльдегі жағымсыз кейіпкерлерге қарама-қарсы қойылған бейне — Оспан. Оны да актер Төребек Аралбаев әділетсіздікке карсы белсене күресуші, принципті мәселеге келгенде бетің бар, жүзің бар демей бетке басып айта алатын жан етіп береді. Ол тіптен өзінің тікелей бастығы Әлімге де жалтақтамай, оның ішкі дүниесі мен мінезіндегі келеңсіз қылықтарды сынап, әшкере етеді.

Өзін партия солдатымын деп есептейтін Оспан — Төребек жағымпаздануды білмейді. Сондықтан да ол — халықтуын жоғары ұстап, ешқандай бүкпе-шігесіз адал істейтін коммунист. Тек актердің өз кейіпкерлерін соншалықты қарапайым етіп көрсетемін деп сылбырлау ойнауы спектакльдің де ырғақты дамуына кері әсерін тигізіп тұр.

Спектакльде актриса Гүлжан Қалыбаева Зәуренің бейнесін бар болмысымен қызықты етіп беруге ұмтылыс жасаған. Жас ак-триса — «Тамаша» ойын-сауығында өзінің актерлік шеберлігімен жұртты тәнті еткен өнерпаз. Ол Зәуренің бейнесін жасауда да аз тер төкпегендігін байқатты. Өйткені Зәуре — екі оттың ортасына түсетін күрделі бейне. Зәуре қарапайым жұмысшы Ерланды сүйеді. Олардың арасында қыл өтпейтін шынайы махаббат бар. Ал, анасы оны белгілі бастықтың баласына бергісі келеді. Ана тілін алмау қандай қиын десеңізші? Бұл имандылыққа да, әдептілікке де жатпайды. Міне, сондықтан да Зәуре — Гүлжан іштей тартысқа, ауыр арпалысқа түседі. Алайда ішкі күйзелісте әділеттілік жеңеді. Ол шешесінің шектен тыс қатігездігіне тойтарыс береді. Оған бойындағы ар тазалығы, махаббатқа адалдығы, білім молдығы көмектеседі. Бірақ, Зәуре — Гүлжан еш уақытта ананың бетінен алмайды, көңіл қалатын ауыр сөз айтпайды, дауысын да көтермейді. Ол тойтарысты шыдаммен түсіндіру арқылы береді. Осы қақтығыста шыңдала түседі. Сондықтан да шығарманың шарықтау шегі — шешенің ақ сүтін таразы басына салатын кезде Зәуре — Гүлжан қатты күйзеліске түсіп, жұрттың жүрегін елжіретіп жібереді.

Спектакль аяқталды. Біз жаңа ғана аяқталған оқиғаның әсерінен шыға алмай, біраз отырып, ойға қалдық. Шындығында да өзекті тақырыпты өмірдің өзінен сұрыптай алған автор шығарманы бұдан бірнеше жыл бұрын жазғанды. Жоғары талапқа сай жазылғандықтан бұл шығарма баспадан шыққан драматургиялық жинаққа да енді. Бір өкініштісі сол, сонау жылдары-ақ облысымыздың Абай атындағы драма театрына ұсынылған бұл драма түрлі сылтаулармен күні бүгінге дейін қойылмай келеді. Театр басшылары бұл пьесаның маңыз-мәнін түсіне қоймады. Оның есесіне кейбір түкке тұрмайтын пьесасымақтар репертуарлық жоспарға еніп, сын көтермейтін дәрежеде қойылды.

Жалпы, театрдың жанынан репертуар алқасын құру керек еді, ол туралы сез де болған. Неге екенін белгісіз театр тарапынан қолдау болмады. Репертуар алқасы сахна өнерін насихаттауда, драмалық шығармаларды талдау, тандау ісінде көп пайда келтірер еді. Оған бізде мүмкіндіктер бар және жеткілікті де. Әдебиет пен өнерді терең түсінетін, бірнеше драмалық шығармаларын дүниеге келтірген Ә.Қалдыбаев, Б.Әбілдаев, Е.Әлімжанов, К.Баялиев, Ж.Сәтібеков сияқты театр жанашырлары республикалық репертуар коллегиясына да, театрға да жақсы дүниелерді (соның ішінде жергілікті авторлардікін де) ұсынып отырар еді. Сөйтіп, репертуар сапасын арттыруға да, театрдың гүлдене түсуіне де үлкен үлестерін қосар еді.

ПАРАСАТ ПЕН ПАРЫҚСЫЗДЫҚ

Мұрат СЫЗДЫҚОВ.

Таяуда қазақ теледидары белгілі балалар жазушысы, драматург Әлдихан Қалдыбаевтың «Балалардың махаббатында неміз бар?» атты сатиралық-комедиясының негізінде «Қайран Ынтықбай ағай-ай!» деген қойылымды көрермендер назарына ұсынды. Жамбылдық драматургтың бұл шығармасы өткен жылы «Өнер» баспасы шығарған «Жаңа жыл алдында» атты пьесалар жинағына енген болатын. Облыстық Абай атындағы драма театры бұл пьесаны түрлі сылтау айтып, репертуарына қабылдамай жүргені. Сөйтіп, ұзақ жылдар тартпада жатып, одан жинаққа енген пьеса ақыр соңында республикалық көгілдір экран арқылы көрермендермен қауышты. Автор негізгі оқиға желісін махаббат төңірегінде өрбіткенімен, оның даму желісі мүлдем басқа арнаға жетелейді. Ең әуелі мұнда жанды өмір суреті, соның ортасынан ойылып алынған адамдардың тағдыры, таным-түйсігі бар. Қоғамнан жеке басының мүддесін жоғары қоятын мансап, дәреже десе, ішкен асын жерге тастай салатын тоғышарлардың өздеріне тән мінез-құлықтары кәдуілгі күнделікті күйкі тіршіліктің жібін есіп жүрген жандардың арасындағы әр бағытқа бағдар алған кезқарастары арқылы жақсы ашып керсетіледі. Өткір әжуа, кейде шуақты юморға құрылған диалогтардың негізінде «Оу, сіздердің бұларыңыз қалай, адамгершілік, имандылық дегенді естен шығарғандарыңыз ба?» деп ділмәрсіп жатпай-ақ көрермен қауымды адалдыққа, мейірімділікке, әділеттілікке шақырады. Түптеп келгенде, кез келген шығармашылық туындылардың негізгі мұраты да, мақсаты да осында жатқан жоқ па? Драматург ықылым заманнан бергі мәлім де беймәлім махаббаттың әрқилы тәсілдерін төптіштеп қазбаламай-ақ жеке детальдар, көріністер, уытты әзіл-қалжыңға, көңілді күлкіге толы, шиыршық атқан пьеса жасаған. Адам характерлерін, жеке образдар жасай білетін автор ақыр соңында (біздіңше, бұл барлық драматургияға тән нәрсе) сол характерлерді қағыстырып, оқиға желісін бір арқауға еріп әкеледі. Ә дегеннен-ақ кегілдір экраннан керінетін Тәттігүл (актриса Р.Дәулетшина) алғашқы сәттен-ақ кербез сұлулығына қоса тәкаппар, менмен әйел екенін аңғартады. Оның бар арман-мақсаты аққудың балапанындай мәпелеп есіріп орырған жалғыз қызы Зәурені облыстағы белгілі басшылардың бірі Ынтықбайдың маскүнем баласына қосу. «Қатын алма, қайын ал» дейтін принципті ұстанатын Тәттігүл өзінің сөзімен айтқанда «әкесі Ынтықбай ағайда бәрі бар, сол жетеді» деп жалғыз қызының тағдырына араласады. Декей бастық арқылы әбден бай-ып, онысыз да жаман емес тұрмысын одан әрі шалқытып, күйеуін жоғарғы қызметке қойып, рахат өмір сүруді кездейді. Айтқан бетінен қайтпайтын еркекірек Тәттігүл айрандай ұйып отырған отбасының шәт-шәлекейін шығарады. Әке мен қыздың бір жаққа шыққанын көргенде ардан безіп, аналық сүтін жерге дейін барады. Оған мұндай ақыл беріп, қолтығына жел бүркіп жүрген Тәттігүлге әкпелігі бар Бақия, яғни Оспанның бастығы Әлімнің бәйбішесі. Егер Оспан мен Тәттігүл Ынтықбай ағамен құда-құдағи болатын болса, шетінен кертіп жейтін байлық та, атақ-дәреже де бұлардың өздерінің қасына қоныс қонатынын қияндағыны болжай білетін сұрқия әйел қармақтың қай кезде қабатынын сіңлісінен де жақсы біледі. Сөйтіп отбасында жалғыз қалған Тәттігүлге көмекке күйеуін де ерте келетіні содан.

Белгілі сахна шебері Сәбит Оразбаев мансапқор Әлімнің образын өте дәл бейнелейді. Қайта құрудың тактикасы мен стратегиясын сол сәтте қабылдай қойған, сырты өзгерсе де, ішкі жандүниесі сол қалпында қалған желқауыз адамдар арамызда әлі де аз емес. Өзінің қол астындағы Оспанның бетіне қарсы келіп, біздің жеке басымызға араласпаңдар деген уәжіне күйіп кететін Әлім жалма-жан қойынындағы керек адамдардың тізімі жазылған дәптерге жармасып, «тап қазір сені сызып тастаймын» деп қоқаң-лоққы көрсетуі, оған Тәттігүлдің шырпыры шығып, «Оны сызғанша мені сызыңыз» деуі биліктің тұтқасын кездейсоқ ұстаған мансапқор төрешіл мен алға қойған мақсатына жету жолында ештеңеден тай-ынбайтын бейшара жанның парқын пайымдатады. Сырт жұртқа қой аузынан шөп алмайтын момын, ақ дегені алғыс, қара дегені қарғыс, әйелінің айтуынан шығуға дәрменсіз көрінетін Оспан (артаст Төребек Аралбаев) әдепсіздікке, ардан безген имансыздыққа жаны қас. Кемішікті бетке айтатын турашылдығы да бар. Өзін партияның адал солдаты санайтын Оспанның ұғымынша, әркім өз іс-әрекетіне жауап беріп қана қоймай, тағдырының тәлкекке ұшырамауына қарсы күресе білуі керек. Алайда, Оспанның образы тым жалпылама болып кеткен бе деген күдіктің көкейімізде болғаны да рас. Өйткені бетпақ әйелге, Балқия, Әлім сияқты кулық-сұмдығына құрық болмайтын пысықайларға қарсы жалғыз тұратын Оспанның бойында қайрат-жігер аз және оның қайта-қайта «Мен коммунистпін, мен партияға сенемін» деп қайталай беруі тым нанымсыз. Шындап келгенде еліміздің қазіргідей күрделі экономикалық дағдарысқа ұшырап отыруының өзі осындай ондаған, жүздеген коммунистердің жігерсіздігінен туған жоқ па еді. Бәлкім, актер кейіпкерін қарапайым етіп көрсеткісі келген болар. Дегенмен қарапайымдылықтың кейде қарабайырлыққа апарып соғатынын да ұмытпаған жөн шығар. Бұған қоса тағы да айта кететін бір мәселе, Тәттігүл жиі-жиі күйеуінің мойынына галстуктағып, өзіне ұнамаған жағдайда сол галстуктен сүйреп кұмардан шығып жататын көзі де бар. Әрине, ашсам алақанымда, жұмсам жұдырығымда дейтін әйелдің мінезін сомдауда бұл сәтті-ақ табылған шешім шығар. Ал, спектакльдің финалында Зәуренің (актриса Г.Қалыбаева) болашақ жары Ерланның мойынына түрлі галстукті өлшеп көре бастауы мүлдем түсініксіз жай. Әлде бұл режиссердің «анасын көр де, қызын ал» деген қағидаға басқаша реңк бергісі келгені ме?

Жалпы, спектальді қойған Елжан Қасиманов автордың түпкі ойына қиянат жасамай, оқиғаны үнемі тартыс үстінде өрбітуге ден қойған. Біздіңше, Зәуре мен оның сүйген жігіті Ерланның кездесетін тұсының қажеті де шамалы сияқты. Өйткені, спектакльдің шырқау шегі екеуінің Тәттігүлдің алдына келуімен аяқталатындықтан көрермен жұртшылық Ерланның жатақханасындағы кездесуге соншалықты ынтызар-ықылас білдірмейтіні аян.

Сөйтіп, қазақ теледидары арқылы жамбылдық драматург Әлдихан Қалдыбаевтың адам жанының, оның психологиясының терең иірімдеріне жетелейтін, адамгершілік проблемаларын ту етіп көтеретін туындысы ұзақ жылдардан кейін тұңғыш рет көрерменімен жүздесіп отыр. Бұл — облыс шығармашылық өміріндегі оңды құбылыс.

«ӘКІМНІҢ ТУҒАН КҮНІ»

Дәулет Төлендіұлы.

Белгілі жазушы, драматург жерлесіміз Әлдихан Қалдыбаевтың «Әкімнің туған күні» атты трагикомедиясы Түркістан театрында сахналанды.

Бүгінгі күннің аса өткір мәселесіне айналған сыбайлас жемқорлықпен күрес бүкіл халық болып күрескенде ғана нәтижелі болатыны кім-кімге де белгілі. Демек, «жұмыр жердің бір түкпіріне сызаттүссе, ол, сөз жоқ, жүрегінен өтеді» делінетін қаламгерлерді де бүл жағдай бей-жай қалдырмапты. Бәлкім, шығарманың атының да жарнама сұрамай-ақ менмұндалап тұруынан болар, қойылым премьерасына көрермен сыймай кетті.

Шымылдық сырғи ашылып, жарық сахна төріндегі мемлекеттік Елтаңбаға түсті де дыбыс күшейткіштен Қазақстан Республикасының Президенті Нұрсұлтан Назарбаевтың Қазақстан халқына Жолдауындағы құқық қорғау органдарының қызметкерлеріне арналған: «…Қылмыспен, сыбайлас жемқорлықпен, алаяқтықпен, заңдардың бұзылуымен табанды да қатал күрес жүргізу керек. Осы қиын кезде біздің азаматтардың, бүкіл қоғамның қауіпсіздігін қамтамасыз ету үшін бәрін де істеу керек» деген сөзімен спектакль басталып кетті. Шығарманың сюжеті, әдеби беру тәсілі қарапайым болғанымен, жалпы жұрт үшін ішін бере бермейтін жоғары лауазым иелерінің өмірі Әлдекең шығармасында аса күрделілігімен ерекшеленіпті.

Облысқа жаңа тағайындалған жас әкімнің сол сәтке дөп келген туған күні туындының әдемі арқауына айнала отырып, бүгінгі күннің кейбір жең ұшынан жалғасуда алдына жан салмайтын жексұрын келбетін аса шеберлікпен ашып-ақ тастайды. Мәселе өткір айтылады. Тіпті кейбір көлеңкесінен қорқатьмдар үшін үрейлі де шығар. Бірақ, қалайда кімнің болса да аузынан әйтеуір бір айтылуға тиіс еді бұл. Егер бұл істегі сілкіністі түбі бір тарих талқылайтын болса, қаламгерлер арасынан Қалдыбаев айтты, өнер ордасынан Түркістан театры қаймықпай барды бұған.

Алғашқы көрініс. Бір қарағанда жүзіктің көзінен өтетіндей, ылдым-жылдым жайдарлы жан — аппарат жетекшісі Қасым Хасенович (артист Бағлан Төлендиев) кіріп, әкімді туған күнімен қудтықтайды. Түлкідей бүлаңдаған қызметкерінің мінезінен тіксініп қалған әкім сәл сырт беріп терезеге жақындайды. Кенет, құшақ-құшақ гүлдермен сыртқы есіктен кіріп жатқан адамдарды көріп таң қалады.

- Бұл не? Қасым Хасенович, — дейді көзі шарасынан шыға.

- Бұл аудан әкімдері, облыстық департамент, басқарма басшылары, сізді құттықтауға келді,- дейді аппарат жетекшісі қалыпты кейіпте. Одан ары жағымпаздыктың, жылпостықтың жексұрын түрін автор: «Мынау, машина қорабы толы не нәрсе?», — деп түкке түсінбейтұруымен, аппарат жетекшісінің: «Бұл қала әкімінің сыйы, сізге ешкімнің ойына келмеген осындай сюрприз жасамақ», — деп әкімнің төбесінен жай түскендей етіп риза болып тұруымен беруі оқиғаны бірден алай-дүлей шиеленістіріп әкетеді. Шығарманың басты кейіпкері облысқа жаңа келген жас әкім Қасқабай Төреқұлович (артист Сырым Әбдразақов) жаны таза, жан-жақты сауатты, оның ішінде заң жағынан да ешкімге есе жібермейтін адал азамат кейпінде берілген.

Тығырыққа тірелген аппарат жетекшісінің қипақтап; «Бұл бұрыннан келе жатқан үрдіс, бұлай етпесеңіз алақарға боласыз, бұрынғы әкім…», деп қайта-қайта қайталауы, көп нәрсені аңғартса керек. Аппарат жетекшісінен соң кабинетке кіріп келген үш аудан әкімінің бірінің «Мен аудан әкімдерінің төрағасымын», деп әкімді туған күнімен құттықтап, 30 мың доллар ұсынуы оқиғаны тіпті ушықтыра түседі. Әкім қабылдау бөлмесіндегі қызға шұғыл түрде облыс прокурорын шақыруды тапсырады. Сөйтсе, қыз прокурордың осында, қабылдау күтіп отырғанын айтады. Аса көңілді кірген облыс прокуроры (артист Шәкен Амантуров) әкімді туған күнімен құттықтап, төс қалтасынан қомақты конверт шығара бастағанда әкім тіпті не істерін білмейді. Дереу телефонды көтеріп хатшы қызға бірден: «Облыстық ішкі істер басқармасының директоры Нұрхат Асылович қабылдау күтіп отырған жоқ па?» — дейді, енді бәрі түсінікті болып. «Иә, осында», дейді хатшы қыз. Кабинетке еркінси кірген генерал (артист Айдар Наурызбаев) әдемі жымиып келіп, әкімді туған күнімен құттықтап, ол да конверт ұсына береді. Әкім илікпейді. Сыйлығын алудың орнына біріне 30 мың доллар тастап кеткен аудан әкімдерін күдікті ретінде ұстауға келісім беруге, біріне оларды шұғыл түрде қамауға алуға тапсырма береді. Одан ары қарай түрлі қоңырау шалулар, қорқыту-үркіту, әр түрлі қысым жасау сияқты жоғары — төменгі көкелер «күресі» басталып жүре береді. Бәлкім, пара күнделікті өмірде қалыпты жағдайға айналып кеткендіктен пьеса кейіпкері — облыс әкімі Қасқабай Төреқұлович бейнесі тіпті ақылға сыймайтын ақымақ болып көрінуі де мүмкін. Алайда, бұл түбі сабаға түсетін, сазайын тартатын, әділеттілік, адамдық үстемдік құратын автордың түйсігіндегі шындық. Автор шығарманың өн бойында олай болмаған жағдайда ел болып қалуымыз да екіталай дегенді ұқтырады.

- Бұл пьесаны Жамбыл театрының 70 жылдық тойына келген режиссер Ерғали Оразымбетовке берген едім. Ерғали Қазақстанға белгілі, өзіндік айтары бар әрі батыл суреткер. Сондықтан бір қойса, осы қояр дегенмін. Неге екенін, өзгеге түсініксіздеу, тікмінез, шорт кесіп, тіке айтатын адам көрінетін осы Оразымбетовты әйтеуір Құдай маған келгенде салымды қып қойды. Осыдан бірер жыл бұрын Қызылорда облыстық драма театрында бас режиссер болып жүріп, менің «Сәлім — Сәлима» атты пьесамды сахналады, дейді автор.

Театр — ұжымдық өнер. Автордың шығармасын ары қарай сахна тілінде өмір шындығына айналдыратын режиссер, суретші, му-зыкамен көркемдеуші және актерлер.

Пьеса Таразда туған тағы бір талантты режиссер Әскер Құлдановтың қолына түсіпті. Әскерді әріптестерінің таусыл-майтын режиссер дейтінінің осы жолы тағы да куәсі болдық. Қойылымның режиссері Ә.Құлданов спектакльдің өн бойына Елбасының портреті, Елтаңба, Туды мызғымас сенім етіп ала отырып, олар барда нық мемлекет бар, мемлекет барда тәртіп болатынын нығарлап отырады. Осылайша мемлекеттік нышандарды алдыңғы планға шығара отырып, қойылымның аякталуын облыс әкімінің оң қолын көкірегіне қойып тұрып, әнұранды орындауымен бітіруі де өте әсерлі шешім дер едік.

Жеке-жеке әртістердің ойынына тоқталып, уақыт оздырып жатпай-ақ жалпы, Түркістан театры кілең біркелкі, бойлары да, ойлары да биік, көрнекті де тұлғалы таланттар топтасқан театр екенімен таң қалдырғанын айтсақ та жеткілікті болар еді. Бұндай көрініс, әрине, бүгінгі әр театрдың арманы. Қазақ театр өнерінің ертеңін құрайтын кіл жастардан құралған Алматыдағы Атабаев театрына тағы бір тың жаңалық Түркістан театрын қосып қайттық өз көңілімізбен.

— Спектакльдің көркемдік идеясы — сыбайлас жемқорлықпен күрес. Бұл пьесаны театрдың қоюдағы мақсаты сахна арқылы бүгінде қоғамдағы кең тараған парақорлық, жемқорлық деген індетті көрерменнің көз алдында әшкерелеу. Айызын қандыра айту. Сол арқылы қоғамға ой салу. Арғы түбі тамырына балта шабу. Театр қоғам дамуындағы кедергілерді көрсетіп, ой салуда, пікір тудыруда, батылдық танытуда қашанда алда аванградттық міндет атқаруы тиіс. Демек, бұл шығарманы алып, сахналауымыз — уақыт талабы, заңды құбылыс, — дейді Түркістан сазды-драма театрының көркемдік жетекшісі және бас режиссері, ҚР Еңбек сіңірген қайраткері, ҚРХалықәртісі, профессор Ерғали Сиябекұлы Оразымбетов.



ӨМІР ШЫНДЫҒЫНЫҢ КӨРКЕМ КӨШІРМЕЛЕРІ



Әлдихан Қалдыбаевтың төрт томдың

таңдамалы шығармаларына алғысөз



Бақытяр Әбілдәұлы, жазушы-тарихшы.



Осы кітап баспаға тапсыру үшін дайындалып жатқан кездетараздық үш жазушы Құдай айдап Өзбекстан астанасы Ташкентке бір жиынға бара қалдық. Сол жиынға келген жүздеген адам ішінен бір кісінің жүзі жылы ұшырап, өзіне тарта берді. Абайлап қарасам, Өзбекстанда туып ескен, сонда тұратын белгілі қазақ ақыны, айтыскер, әдебиетші әрі журналист Мекембай Омаров екен. Онымен Қазақстан мен Өзбекстан тәуелсіздік алып, өз алдына мемлекеттің шаңырағын қайта көтерудің алғашқы жылдарында-ақтанысқан едік. Онда Мекембай Омаров Ташкентте қазақ тілінде шығатын республикалық «Нұрлы жол» газетінде еңбек ететін. Бұдан соң да бірнеше рет кездескен болатынбыз. Бұл жолы да жай сұрасқанымызда әңгіме арнасы өзінің шығармашылығына бұрылғанда қандасымыз Өзбекстандағы қазақ мектептері үшін «Ана тілі» және әдебиет оқулықтарын құрастырып шығарғанын, сол кітаптарға тараздық жазушы Әлдихан Қалдыбаевтың да шығармаларын енгізіп, оны қазіргі қазақ балалар әдебиетінің классигі ретінде атап көрсеткенін айтып қалды. Басқа қазақ жазушыларын, ақындарын емес, тек Әлдихан Қалдыбаевты ғана атағаны Мекембай Омаровтың менің тараздық екендігімді ескергені болуы керек. Ташкентке бірге барған Әлдихан Қалдыбаев таяу жерде басқа кісілермен әңгімелесіп тұр еді, сөздерін амал-сыз беліп, Мекембай екеуін таныстырдым. «Иә, кітаптарындағысуретіне ұқсас екен» деп күлді күтпеген таныстыруға риза болған ташкенттік бауырымыз…

Осы кездесу мен үшін белгілі жазушымыз Әлдихан Қалдыбаевтың өзін танымаса да жарияланған шығармалары арқылы жақсы білетін қалың оқырман қауым ғана емес, кәнігі кәсіпқой әдебиетшілердің өздері қаншалықты жоғары да әділ бағалайтынын айқын көрсеткен еді. Біздің қазақта «Алтын ердің батқанын иесі емес, ат білер» деген ұлағатты мақал бар. Сол айтқандай, Өзбекстанда түратын Мекембай Омаровтың да қазақ әдебиетінің төл перзенті болғанымен, ол бұл заманда жақын шетелге айналған Өзбекстан қазақтары атынан жазушымыз Әлдихан Қалдыбаевтың шығармаларын басқа елге үлгі-өнеге етіп көрсетуі үлкен ғибрат. Қүдайға шүкір, қазақ әдебиетінде балалар үшін жазған, жазып жүрген айтулы жазушылар, ақындар шағын болса да бір шоғыр. «Алуан-алуан жүйрік бар, әліне қарай ша-бады» демекші, олардың қазақ көркем әдебиеті деген ғажайып ғимаратқа кірпіштей қаланып, әр түрлі реңк, әр беріп тұрғандықтан ешкім де толтыра, алмастыра алмас, тек өздеріне тән орында-ры бар. Сөйтсе де сол шоғырдың ішінде көркем сөздің шебері Әлдихан Қалдыбаевтың жөні бөлек. Мұны балалар әдебиетінің «Сен тұр мен атайын» дейтін хас суреткерлерінің талайы жар салып, бағасын берген. Әлдихан әдебиет деген таңғажайып әлемге алғаш келгенде оның дара дарын екенін бірден танып, ақ батасын бергендіктен ұстаздары іспетті әйгілі Бердібек Соқпақбаев пен Машқар Ғұмардың бағамдары жарамсақтану, жағыну емес, шын жүректен шыққан адал сөздері екендігіне ешкім де күмәнданбайды.

«Алпысыншы жылдардың бас кезі болатын. Бір күні «Жазушы» баспасының балалар әдебиеті редакциясына орта бойлы, қара торы, жылы жүзді бір жігіт келді. Аты-жөні — Әлдихан Қалдыбаев, өзі университеттің студенті екен. Бұйымтайы: кішкене балаларға арналған «Көк дөңгелек» атты үш-төрт беттік әңгіме әкеліпті. Ондай шағын шығарманы табан астында оқып тастайтын әдетіміз барды. Әлгі әңгіме баспа қызметкерлеріне ұнады да, келесі жылы жеке суретті кітапша болып шыкты…

…Меніңше, кішкентайлар мен төменгі сынып оқушыларына, жалпы балаларға арнап прозалық шығарма жазатындардың ішінде… аса шебер қаламгерлердің бірі де, бірегейі де Әлдихан Қалдыбаев» — деп жазыпты белгілі балалар жазушысы Машқар Ғұмар. Ал, балалар әдебиетінің классигі саналатын Бердібек Соқпақбаев: «Балалар дүниесін әдемі меңгерген және балауса ұрпаққа ғажап әңгіме, ертегі, хикаяттар берген Әлдихан біздің әдебиетімізге қайталанбас жарқын беттер қосты» дейді. «Балықшыны балықшы алыстан көреді» дегендей, зер қадірін білетін зергерлердей осы екі жазушының бірі Әлдихан Қалдыбаевтың шығармаларын «ғажап» деп тамсанса, екінші «аса шебер қаламгерлердің бірі де, бірегейі де» деп оған ешкімді де теңгермейді, қарасөзде тыңнан жеке дара оза шыққан балалар жазушысын өрен жүйрік тұлпардай қастерлейді.

Әлдихан Қалдыбаевтың шеберлігін жоғары бағалағандардың арасында қазақ әдебиетін бүгін дүние жүзінің көптеген елдеріне шығармаларымен танытқан Әбіш Кекілбаев, Мұхтар Мағауин, Сансызбай Сарғасқаев, Сатыбалды Нарымбетов сияқты атақты жазушыларымыз, Рымғали Нұрғалиев сияқты әдебиетші-ғалымдарымыз да жазғандарын, айтқандарын еске алудың өзі-ақ талай жағдайды аңғартады.

«Өнер алды — қызыл тіл» деп білетін халқымыздың осындай өрге озған өрен жүйрік қаламгерлері өзара келісіп қойғандай Әлдихан Қалдыбаевтың шығармашылығын неліктен осыншама бірауыздан әспеттейді, тіпті асқақтата бағалайды? Қазақ оқырман қауымы, әсіресе, сөздің де тәттісін ғана талғап, тек өздері ғана ұнататынын таңдайтын балауса балалар Әлдиханның әңгімелерін, ертегілерін, хикаяттарын, тіпті қалыңдығы кірпіштей дерлік романын неге құныға оқиды, көрермендер сахналаған драмаларын неге соншама күліп те, жылап та қызыға көреді? Әлдихан Қалдыбаевтың қандай суреткерлік сыйқыры бар? Мұндай тылсым тартымдылық тек шынайы өнер құдыретін мықтап меңгерген табиғи шеберде ғана болады.

Көңіл ауаны тез құбылтып, тек өзін қызыктырған нәрсеге ғана кенедей қадалып, сүліктей жабысып, ұнамаған нәрселерін сынаптай сырғыта итере салатын бүлдіршіндер мен өмірдің шексіз құпияларын енді-енді біртіндеп аңғара бастаған жас балалар үшін көркем шығарма жазу өте қиын болғандықтан ғана ақын-жазушылардың көбісінің бұл тақырыпқа қалам тербеуге батылы бара бермейді. Балалар назарын аудара білу үшін жазушыға қызықты етуге тікелей араласатын кейіпкер, балалардың мінез-құлқы, іс-әрекеттері жас оқырмандарды баурап алатындай сүйіндіруі, не күйіндіруі, жирендіруі қажет. Оқиғаны, кейіпкерлерінің әрекет істерін болбыр тіл мен немесе алыстан сермеп, ұзақтан тербеп қызыл сөзбен мылжыңдай созып суреттеу де бүлдіршіндерді жалықтырып жібереді. Ең дұрысы — шығарма тілі түсінікті де айшықты, кейде тапқырлықпен білімге білім қоса, сезім қылын шерте тартып, жетектеп отырғанға не жетсін?! Балалар құрғақ ақылды, ділмарсуды ұнатпайды. Балауса оқырмандарға әдеби кейіпкерлердің іс-әрекеті арқылы ой салу, сөйтіп, солардың өнегесі арқылы санаға сыздықтатпай, тіпті білдірмей отырып, тәрбиелеу әрі әдеби, әрі педагогтік, психологиялық шеберлікті қажет етеді. Міне, бұл шарттардың барлығы да жазушы Әлдихан Қалдыбаевтың Құдайдың өзі үйіп-төгіп бере салған табиғи дарынымен мен мұндалап тұр.

«Бала тілі — бал» дейді халқымыз. Әлдихан — сол балалардың балдай тәтті тілін де, қылығын да көңілмен танып, жүрек көзімен көре білетін бақытты жазушы, кейіпкерлерінің жүріс-тұрысын, іс-әрекетін, сөйлеген сөздерін өмірдің өзінен табиғатын білдірместен ойып алып, көркемдей өрнектейтін шынайы суреткер. Мәселен, «Рахима» атты хикаятында екі жасқа толар-толмас, тілі әлі жөндеп те шыға қоймаған сәби бейнесін соншалықты қызықты, жан тебірентер жылумен жеткізіп, адамгершілік, туыстық сезімді оқырман жүрегіне көрінбейтін нәзік инемен білдіртпей сала білгеніне еріксіз тәнті боласың. Кітап бетіндегі Рахимамен оқырмандар да қимай қоштасады.

Әлдихан Қалдыбаев жазған жетпістен аса әңгіме, ертегінің бәріндегі екі жас пен он жас арасындағы кейіпкерлердің, тіпті сайып келгенде өмірдегі адамдардың өздерін еріксіз еске түсіретін ертегілік бозторғай мен жыланның, қарақұрттың, Қызғалдақ пен Бәйтеректің образдары да кәнігі суреткердің өліге де жан бітірерліктей шебер қолының таңбасын танытады. Кез келген шығармасы жас оқырман түгілі егделерді де өзіне қызу лебімен тартып, еліктіріп әкетеді.

Әлбетте, Әлдихан шығармаларындағы балалар, ересектермен тұрмыс-тіршілік деген дүниеде біте қайнаса өмір сүреді. Әке-шеше немесе ата мен бала, ағайын-туыс, көрші-қолаң, сыныптас, мектептес, ауылдас жандардың тағдырлас тыныс-тіршілігі, қызығы мен тауқыметі жазушы шығармаларының тың өзегі болып келеді. Осы орайда прозаиктің «Шаншар атай» хикаяты — оның шығармашылық өміріндегі кезеңдік, әрі шекаралық шығарма. Бұлай дейтініміз — балалар мен ересектер өмірінің ғибраттық, тәрбиелік мәндері барынша табиғи ұштасқан, жалғасқан, сондықтан да сан ғасырлық тарихы бар қазақы философияның, халықтық педагогиканың шебер қиюласқан әдеби көріністері дәл осы хикаятта өте нәзік беріледі. Бұлай дейтініміз — дәл осы хикаят балалар әдебиетінің ғана емес, үлкен әдебиеттің де хақ төрінен алшая орын алады. Оның үстіне жазушы дәл осы хикаят негізінде жазған комедия қойылымының тақырыбы барша адамзатқа қымбатты ең асыл қасиеттер үшін күреске құрылғандығында, шығарма кейіпкерлерінің барынша қызықты, шебер де шынайы сомдалуында. Міне, осы комедияны жазу арқылы прозаик Әлдихан Қалдыбаев драматургия саласында да ылдиға салса, төске озар талант екенін тағы танытты. Осы жеңіске қанаттанған драматург «Балалардың махаббатында неміз бар?» комедиясын, «Сәлім-Сәлима» драмасын жазып, сахналатып, хас суреткерде мін болмайтынын республикамыздың көрермендер қауымына және мойындатты. Бұл драмалық шығармалардағы замандас кейіпкерлер характерлерінің қақтығысынан туындаған тағдырлар ешкімді де бейжай қалдырмайды. Драматург қай шығармасында болса да жұрт кейде айта бермейтін, тіпті айта алмайтын қоғам, адам дерттерін көрермендерін ойландырта, толғандыра, кейде күлдіре, кейде еңірете жылата отырып, мінез-құлықтары сан түрлі кейіпкерлерін іс-әрекеті үстінде өте шебер танытады.

Әлдихан Қалдыбаевтың қазақ әдебиетінде бейбіт әскери өмір тақырыбына жазған шығармалары да өте сапалы әрі әлі күнге дейін теңдессіз. Кешегі Ұлы Отан соғысы майдангерлерінің ерлік өмірі жөнінде қалам тартқан аға буын ақын-жазушылар дәстүрі қазір саябырсып қалғаньі белгілі. Соғыстан көп кейін әскер қатарына шақырылған жігіттердің, әсіресе, тәуелсіз Қазақстан сардарлары мен сарбаздарының Отан қорғауға даярлық тіршілігі туралы көркем шығармалар жоқ десе де болады. Осы олқылықтың орнын толтыруға да алдымен және сәтті қалам сілтеген Әлдихан Қалдыбаевтың «Сағындым сені, інім», «Солдат болу оңай ма?» хикаяттары, «Ата» әңгімесі басқа қаламгерлер тарапынан жалғасын таппағандықтан ба, әзірше бір қолдың саусақтарынан да аз санаулы, бірақ сүбелі, көркем де шебер жазылған шығармалар. Сондықтан да Әлдихан Қалдыбаев сарбаздар өмірін көркем суреттейтін қаламгерлердің де көшбасшысы болып отыр.

Жазушының тағы бір шығармашылық биігі — оның «Мен — апамның баласымын» атты романы. «Жұлдыз» журналында қысқартыла жарияланған және жеке кітап болып шыққан бұл роман оқырмандар да тарапынан жоғары бағалануда. Оны оқыған жаста, жасамыс оқырмандар айызы қанып, жазушы шеберлігінің барған сайын шыңдала түскеніне ризалықтарын білдіруде.

Бұл романды автобиографиялық десе де болады. Оның басты кейіпкері Алданыш бейнесінен автордың балалық шақтағы кезін жазбай тануға болады. Әйтсе де бұл шығарма емір шындығының: сол қалпындағы натуралистік көшірмесі емес. Шын жазушының әр кейіпкері типтік бейнеге көтерілуі тиіс болса, Әлдихан бұл романын бұрынғы хикаяттары мен әңгімелеріндегі, драмаларындағы көркемдік биігін одан әрі асқақтата түспесе, еш төмендетпепті. Сонысы сүйсіндіреді. Атақты француз жазушысы Гюстав Флобердің «Мадам Бовари менің өзім ғой» дегені сияқты, Әлдихан Қалдыбаев та шынайы шебер суреткер болғандықтан, кейіпкерлерін, олардың басынан өткен тағдырлы оқиғаларды өзінің, әке-шешесінің, апасының (әжесінің), бауырларының, жора-жолдастарының, ауылдастарының, әріптестерінің өмірінен алып, соларды эстетикалық тәсілдермен шебер бере біледі.

Әлбетте, қай жазушының болса да басты құралы — көркем тіл. Абай айтқандай, «Өткірдің жүзі, кестенің бізі сала алмайтын өрнектерді» Әлдиханның сөздік қорамсағындағы әр түрлі жебелері нысанасына лайықты суырылып, көздеген жеріне дәл жатады. Шебер жазушы өз оқырманын ретіне қарай әдемі юмор-мен күлдіре де, қыл қобыздың шегіне лайықты ысқышындай сызылтып, көңіл пернелерін дәл басатын сөздер арқылы жылата да, ең бастысы — толғанта, ойланта да біледі. Жазушы, қандай оқырманын болмасын бейжай қалдырмайды.

Мен бұл алғысөзде осы қос томның болашақ оқырмандарына «Тісі шыққан балаға шайнап берген ас болмайды» деген қазақы қағиданы ескере отырып, жарияланған шығармалардың тақырыптарына, шебер сомдалған кейіпкерлер образдарына тоқталып, талдап жатуды артық көрдім. Көзі қарақты оқырмандар, білікті мамандар, хас суреткердің ел мақтаған романын да, хи-каяттарын да, әңгімелерін де, ертегі-мысалдарын да ешкімнің делдалдығынсыз өздері-ақ оқып, қорытынды жасайтынына, риза болатынына сенімдімін.

XX ғасырдың 39-жылы қасиетті Шу бойында өмірге келіп, бұл күндері зейнет демалысындағы жазушы-драматургтің бүкіл өмір жолын шығармаларынан-ақ әбден білуге болады. «Ақынның сыры — жырында» демекші, әр оқырман осы бірегей жазушы-драматург өмірінің өнегелі жолдарына дес қоятыны сөзсіз. Әлдихан Қалдыбаевтың кейбір шетел тілдеріне аударылған шығармалары алдағы уақытта жанашыр қамқоршылардың, шебер аудармашылардың көмегімен талғамы жоғары қабырғалы қалың оқырмандарының қолдарына тисе, дүниежүзіне танылатындығына еш күмән жоқ.





