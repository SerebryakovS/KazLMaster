	Уильям Теккерей

	Бақталастық базары





	Орыс тілінен аударған: Байұзақ Қожабекұлы Албани





БЕТАШАР




	Ханбазардың ортасындағы аспалы сәкіде қуыршақтарын самсата іліп қойып отырған Қуыршақшы араның ұясындай гүжілдеген жұртқа қараса, ауыр мұңға батады. Мұнда өңшең тойып ішіп, тойып жеп есірген біреулер, махаббаттың қызығын да, шыжығын да көресіз; біреу қапалы, біреу көңілді, шылым құмарлық, жылпостық, ұрыс - төбелес, жанжал деген не сән, скрипканың ойнақы үніне қосылып, билеп те жатады; ұрыншақ, даукес, жанжалшыл қызыл көздер, беті жылтыр әйелдерге көз қысатын сылқымдар да, қалта қаққыш баукеспелер де осында, екеуіне де күдіктеніп, сүзе қарайтын полицейлер де жүр; алдамшы тәуіптер де (әлгі, жұртқа ішірткі беріп, басын қатыратындар ше) тобырды төңірегіне жиып, таңғалдырып жатыр; кешеннен келген қалқан құлақ аңқаулар бишілердің сәнді киіміне, сылдырмағына көз салып, сайқымазақ шалдардың алақ-жұлақ киіміне, беттеріне баттастыра жаққан бояуына, сәбіздей қызыл мұрнына таңырқап, аузын аңқитып тұрғанда, мысықша басып, артынан келіп, олардың қалтасын қағып кетіп жатқан сумақайлар да жетерлік. Бақталастық базары деген осы; дүркіреген, гүжілдеген шуға қарап, сылқылдаған үнге таңырқап, бүл бір ғанибет алар думанды, көңілді жер екен деп ойлауға әсте болмайды. Сіз ойын көрсетіліп болғаннан кейін комедиант пен әскерінің тірлігіне көз салыңызшы: Том әскері бетіндегі бояуын шайып тастап, көнетоз кенептің ар жағына барып, әйелі мен кішкентай ақымақ Джекпен бірге тамақтанып отырады. Сәлден кейін шымылдық ашылып, Том қайтадан аюша домалап, бар даусымен барылдап: "Сіздерге иіліп қызмет етеміз!" дейді.



	Жаратылысынан ойға бейіл жан мынадай жәрмеңкенің ырду - дырдуына тап болса да, оған шектен тыс қапаланып, өзінің де, өзгенің де көргендеріне қинала қоймайды. Пенде болғаннан кейін кейбір күлдіргі де, әсерлі қызықтар, көріністер, әлбетте: астаушадағы тәтті тоқашқа қарап аузының суы құрып тұрған томпиған балақайдың, жәрмеңкеден базарлық алып бермек сері жігітке назданған сылқым бикештің қылығы, немесе оның әскери тірлігін талшық етіп, күн көріп жүрген, қазір шомырлы көдек арбаның арт жағында бала-шағасының қасында томпиып сүйек кеміріп отырған күлегеш Том бейшараның кейпі, оның іші - бауырын елжіретіп, езу тарттыра қояр дейсіз бе! Әйтсе де, жалпы көріністе көңілділіктен көңілсіздік басым. Содан кейін үйіңізге келіп, адам баласына тән мұңды бір терең ойға батып, кітап оқуға немесе аяқталмаған ісіңізді бітіруге кірісесіз.



	Бақталастық базары, яғни мансапқорлық базары жайындағы әңгімеде айтпақ ойым осы еді. Жұрттың көпшілігі жәрмеңке жайында жат ойда, одан бала-шағасының, тұқым-тұқиянының іргесін аулақтатпақ; бәлкім, олардың мұнысы теріс те емес шығар, бірақ адам баласының бәрі бір қалыптан шыққан ба? Ойға енжар, жайбасар, кешірімпаз немесе әзілқой біреу шай қайнатым уақытын қиып, біздің ойын-сауығымызды қызықтап қайтар. Одан олар сан алуан қызыққа сүңгиді. Кескілескен қырғын айқаста, заңғар биік әткеншек те осында, асып-тасқан ақсүйектер өмірінің көріністері, әлде жұмыр басты қарапайым пенденің тіршілігі дейсіз бе, немесе нәзік сезімді жандар махаббатының көріністері дейсіз бе, - қысқасы, бұл тіршіліктегі күллі күлкілі жайттарды байқайды. Мұның бәрі жазушының тарапынан жарасымды көріністермен көмкеріліп, шырағданмен сәулеленген.



	Қуыршақшы өзге не айта қойсын? Ендігі жерде оның бар айтары мұндай көріністер бейнеленген ағылшынның ірі қалаларындағы баспасөздің құрметті өкілдері, сондай-ақ жергілікті шонжарлар, маңғаз мырзалар мен ақсүйектер қауымы жылы-жылы лебіз білдіріп құптады деген бір-ақ ауыз сез. Ол құртақандай қуыршақтарының біздің мемлекеттегі салауатты қауымның ойынан шыққанын мақтан етеді. Әйгілі Бекки қуыршағы буынсыз арудай іліп, сымға тартылған қимылдарына көз ілеспейді; Эмилия қуыршағының жанашырлары оған қарағанда аздау болғанымен, суретшісі оны аса ұқыптылықпен сәнді киіндіріпті; Доббиннің тұрпаты сырт көзге ебедейсіздеу көрінгенімен өте қарапайым әрі қызықты; көпшілік жұртқа ұлдардың биі ұнайды. Ал енді мына бір үлде мен бүлдеге оранған арсыз ақсүйекке көз қиығын салыңызшы.



	Біз одан дүние аяп қалмадық, ақыры бір тамаша көрініс соңында оны шайтан алып кетеді.



	Содан кейін Қуыршақшы жамиғатқа басы жерге жеткенше иіліп, ризашылық білдіріп, кете бергенде шымылдық ашылады.



	Лондон, 1848 жылғы маусым айының 20 жұлдызы.





Бірінші тарау




	ЧИЗИК АЛЛЕЯСЫ



	Осы ғасырдың сары ауыз балаң шағындағы маусым айының шуақты күндерінің бірінде, таңертең мисс Пинкертонның ізгілігімен Чизик* аллеясынан қыздарға арнап құрылған пансионның зәулім шойын қақпасының алдына сағатына торт миль жылдамдықпен жылжыған, қос ат жегілген күйме келіп тоқтады. Аттың күтім - бабы, әбзелінің салтанаттылығы, тіпті көшірдің паригі мен үш бұрышты қалпағына қарап-ақ тегін әулеттің үрім-бұтағы еместігін аңғарасыз. Күйме мисс Пинкертонның есімі жазылған мыс қалақшаның қасына жетіп тоқтады, алпамсадай етжеңді көшірдің қасында мүлгіп отырған қара малай қисық аяғын жиып, қоңыраудың бауын тартып үлгергенше ғимаратты ескі үйдің енсіз терезелерінен кемінде жиырмаға жуық баланың басы қылтиды. Осындайда аңғарғыш адам болса, өз бөлмесіндегі терезе алдына қойылған гүл көзелерінің арасынан қараған қайырымды Джемайма Пинкертонның қызыл мұрнын да байқар еді.



	- Апай, бүл миссис Седлидің күймесі, - деді мисс Джемайма, - қоңырау соғып тұрған қара малай Самбо. Қарай көріңіз, көшірі жаңа қызыл желет киіпті.



	- Мисс Джемайма, сіз миссис Седлиді жолға дайындадыңыз ба? Ештеме ұмыт қалмай ма? - деп сұрады хаммерсмиттік* ұлы тұлғалы Семирамида* тұрпатты, доктор Джонсонның* досы, миссис Шапонның* сенімді тілшісі мисс Пинкертон.



	- Апай, оның заттарын жинастыру үшін қыздар таңғы төртте оянған, - деп жауап қайырды мисс Джемайма, - біз оған бір құшақ гүл жинадық.



	- Бикештер - ау, мыналарың гүл емес, дәу сыпыртқы ғой! Жарайды, құдай риза болсын. Мен де Эмилияның сандығына Седлиге деп екі бөтелке қалампыр суын салып, дайындалу рәсімін де жазып қойдым.



	- Мисс Джемайма, сіз миссис Седлиге есеп-қисапты дайындап қойған боларсыз? Ә, мұнда екен ғой, өте орынды болды. Тоқсан үш фунт, төрт шиллинг. Сіз мұны Джон Седли эксвайрге жолдаңыз, ал мына хатты мен оның зайыбына жазған едім, бұған сүргіш ұрыңыз.



	Мисс Джемайма әпкесінің қолымен жазылған әрбір хатын падишаһтардың сәлем хаттарындай көретін. Пинкертон ханым оқушыларының ата-аналарына хатты олар оқу орнын тастап кеткенде, немесе күйеуге шыққанда ғана жазатын, айтпақшы бейшара мисс Берч баспа Лепсіден өлгенде де жазған екен-ау. Джемайманың ойынша қызынан айырылған мисс Берчтің өксігін басып, мият болған Пинкертонның көңіл айтып жазған жан тебірентерлік сәлем хаты деп ойлайтын.



	Бүл жолы Пинкертон бикештің хатында былай делінген:



	Чизик, Аллея, маусымның 15-жулдызы, 18...ж.



	Қайырымды ханым!



	Мисс Эмилия Седли пансионда алты жыл тәлім, дәріс алғаннан кейін оның ата-анасына баласы инабатты да сауатты, тәрбиелі адамдар қатарына қосылғанын, олармен терезесі тең, білімді бойжеткен болып өскенін мақтан етіп айта аламын. Мисс Седлидің тұла бойына біткен ағылшын бойжеткендерінің қайырымдылығының, оның шыққан тегіне тартып, қоғамда алатын орнына үйлесімді, жан-жақты білімділігімен, асқан инабаттылығымен ұстаздарымыз ең сүйікті шәкірті саналып, биязы мінезімен, қылығымен жас демей, кәрі демей бәріміздің құрметімізге ие болды.



	Музыкадан, биден, емле ережесінен, кесте тігу мен киім пішуден, қолөнердің барлық түрінен он саусағынан өнер тамған іскерлік танытып, тең құрбыларының алды болып, олардың құрметіне бөленді. Оның географиялық танымы бұдан да артқаны жөн болар еді, оған қоса алдағы үш жылдың жүзінде ерінбей, жалықпай күніне төрт сағат жауырынын жазуға талқы қалақ пайдаланғаны жон, себебі бүл ақсүйек тұқымды қыз балалардың сымбаттылығына аса қажетті құрал деп білеміз.



	Ізеттілік, әдептілік тарапынан ұлы лексикографтың назарына іліккен, теңдесі жоқ қайырымды жан миссис Шапонның қамқорлығындағы біздің оқу орнымыздың атына мисс Седли кір келтірмейді. Чизикпен қоштасып бара жатқан мисс Эмилия мұндағы достарының қимас көңіліне, оған шынайы тілектестікпен қараған бастығының қайырымдылық ниетіне ие болып барады.



	Қайырымды ханым, бұл сәлемді жолдап отырған, сізге қызмет етіп, құзырыңызға бас июді өзіне құрмет санайтын.



	Барбара Пинкертон.



	P.S. Мисс Седлиді мисс Шарп алып бара жатыр. Сізден өтінерім: - "Мисс Шарп Расселскверде он күннен артық болмауы керек. Ол уәделесіп отырған әулетті отбасы оның қызметке кірісуін асыға күтуде".



	Мисс Пинкертон хатын жазып болғаннан соң әдеттегідей оқуын бітіретін шәкірттерімен қоштасу сәтінде сыйлық ретінде тарту ететін ең бір кәделі еңбек - Джонсон сөздігінің алғы бетіне өзінің және Седлидің есімін анықтап жаза бастады. Кітаптың мұқабасына: "Чизик аллеясындағы мисс Пинкертонның мектебін бітіріп отырған бойжеткенге -қадірмен доктор Сэмюэл Джонсонның ескерткіші ретінде таратылды" деп ойып жазылған. Айта кететін жайт, бүл кербез әйелдің аузынан лексикографтың есімі түспейді, әрі оның мұнда келіп кеткенінің өзі мұның беделі мен әл-ауқатының көтерілуіне себеп болды, оның даңқын шығарды.



	Әпкесінен шкафтың ішінен сөздікті алып бер деген жарлықты естісімен мисс Джемайма қоймадан кітаптың екі данасын алды да, мисс Пинкертон біріне қолтаңбасын түсіріп болысымен, Джемайма әлде қалай қымсына, тартыншақтап, оған екінші кітапты ұсынды.



	- Мисс Джемайма, бұл кім үшін? - деп мисс Пинкертон сұрлана қарады.



	- Бекки Шарпқа жазбайсыз ба? - деп жауап қайырды Джемайма, тұла бойы қалтырап, бетінен мойнына дейін қызарғанын жасыру үшін жүзін сәл теріс бұрды. - Бекки Шарпқа деп алып келіп едім, ертең ол да кетеді ғой.



	- Мисс Джемайма, - деді Пинкертон ханым зілденіп (бүл сөзді бас әріппен бадырайта жазбаса болмас), - Сіздің есіңіз дұрыс па? Сөздікті орнына қойыңыз, бұдан былай еркінсуді доғарыңыз.



	- Апай - ау, мынау кітаптың бағасы не бары екі шиллинг, он пенсе ғана тұрады екен, ал бейшара Беккидің көңіліне қарамайсыз ба?



	- Мисс Седлиді табан астында маған жіберіңіз, тез! - деді, мисс Пинкертон.



	Бейшара Джемайма ләм-мим деп аузын аша алмай қалды. Ол булығып, ыза кернеп, бөлмеден жүгіре шықты.



	Мисс Седли Лондонның әжептеуір ауқатты көпесінің қызы еді, мисс Шарп пансионда оқу ақысын төлеуден босатылған, бірақ оның есесіне жасы кіші балаларды оқытатын. Сондықтан да Пинкертонның ойынша оған жасалған бүл жақсылық та жеткілікті, ал қоштасар кезінде сөздікті сыйға тарту тым артық құрмет болар еді.



	Мектеп ұстазының хатынан құлпытас жазуынан артық үміт күтуге болмағанмен кейде о дүниеге кеткен марқұмның құлпытасының бетіне тас қашаушының: "Ол расында да ата-анасын сыйлайтын, үй-ішіне, зайыбына немесе жұбайына шын берілген сүйкімді жан, үлгілі діндар еді және артына зарлап жоқтап отырған қаралы да қайғылы отбасын қалдырып кетті" деп жазудың дүние салған сөкеттігі де жоқ. Ер балалар мен қыз балалардың училищелерінде де кейде ұстаздардың майын тамызып жазған мақтаулары, расында да айтуға тұрарлық болып шығады. Мисс Эмилия Седли де сирек ұшырасатын сондай жасөспірім қыздардың қатарыма жататын. Оған Пипкертонның мақтап жазғандары лайық қана емес, бұған қоса жасының алшақтығынан, мансабының жоғарылап шан шекірін елемей, көзіне шел біткен Елірме кемпірдің байқай алмаған сан қилы тамаша қасиеттері бар жан.



	Эмилия бозторғайдай құбылтып миссис Биллингтондай шырқап он салып қана қоймайды, Хилисбергтей немесе Паризодай билейді, оның үстіне кестені де тамаша тігетін, емле ережесіне келгенде Сөздігіңнен кем соқпайды, ең басты қасиеті Елірменің езінен бастап ыдыс-аяқ жуатын бейшараға немесе аптасына екі рет тоқаш пісіріп пансионға әкеліп сататын қисық аяқ наубайшының қызына дейін - оған жақын болған адамдардың бәрімен тіл табысып, өзіне жақын тарта түсетін қайырымды да мархабатты, нәзік сезімді жан болатын. Жиырма төрт қалыңдықтың он екісі Эмилияның көңілдес, сырлас, мұңдас досы еді. Қызғаншақ Бригстің өзі де ол туралы ғайбат сөз айтпайтын; менмен, әрі ақсүйек текті мисс Солтайрдың (лорд Декстердің немересі) өзі, оның мүсін сымбаттылығын мойындаған, ал Сент-Китстік бұйра шашты ауқатты, бұдан қыз Суорцтың Эмилиямен қоштасар күні еңіреп жылағаны соншалық, доктор Флоссоға адам жіберіп шақыртуға тура келді. Оған түз иіскетіп жаны қалды. Мисс Пинкертон оған бүл ледидің жоғары мәртебесіне, оның асқақ қамқорлығының дәрежесіне қарай маңғаздықпен орынды іш тартатын, ал мисс Джемайма болса Эмилиядан іргесінің алшақтайтынын есіне алғанда іші-бауыры елжіреп: әпкесінен қаймықпаса ол да Сент - Китстің (одан оқу ақысы екі есе алынатын) кебін киіп ботадай боздайтын еді, бірақ мұндай шолжаң еркелік, қайғысын, шерін тарқататын еркелік жеке бөлмеде тұратын оқушыға ғана жарасымды еді, ал нәзік жанды Джемайма есеп-қисаппен, киім жуғызу, оны жамап-жасқау, асхана мен оның ыдыс-аяғының тазалығына қарау, күтушінің ісін бақылаумен айналысатын. Мұның егжей-тегжейіне үңіліп неміз бар. Осы бір сәттен бастап бүл ғасырдың ақырына дейін ол жайында бір ауыз сөз де болмас, мынау өрнекті шойын қақпа тарс жабылып, ол да, оның қаһарлы да азулы әпкесі де бүл хикаят дүниесінің табалдырығынан аттай қоймас.



	Бірақ Эмилиямен жиі ұшырасатын боламыз, сондықтан алғашқы таныстықтан бастап оның тамаша пәк жан екенін айтқан жөн, жақсының жақсылығын бетіне айт - нұры тасысын, жаманның жамандығын көзіне айт - құты қашсын демей ме. Мұндай жанмен дидарласу өмірде де, роман беттерінде де ғанибет (тек соңғыларында зымиян ғалымдар өріп жүреді), мұндай пәк те, қайырымды жанмен серік болып, шелектің екі құлағынан теңдесіп ұстағандай сізбен ажыраспай қатар жүру бір дәурен емес пе. Ол кейіпкер емес, сондықтан оны сипаттап жатуымның қажеті болмас. Дегенмен оның мұрны ойлағанымыздай емес, бірқыдыру келте, бет пішіні дөңгелектеу, екі беті қызыл шырайлы, кейіпкерге лайық емес сияқты. Есесіне жүзі жайнап, көзі жәудіреп, ерні үлбіреп, шаттықтың, қуаныштың нышанын білдіреді. Әлбетте, жылаған кезде көзі боталап жәудірейді, бірақ мұндай жағдай жиі ұшырасады: бүл ақымақ қыз өлі сандуғашты, мысық ұстаған тышқанды көрсе де тіпті романның түкке тұрмайтын қисынсыз шешіміне де жылай салады. Оған байқаусызда қатты тіл қатсаң болды... ондай адамның өз обалы өзіне. Басқаны былай қойғанда алгебрадан гөрі нәзік жанды сезімдерді ұға білетін. Азуы алты қарыс, тәкаппар, менмен әйел Пинкертонның өзі де, алғашқы қақтығыстан кейін оған беттемей, барлық мұғалімдерге, ұстаздарға мисс Седлимен барынша сыпайы сөйлесіңдер, онымен анайы, тұрпайы қарым - қатынас денсаулығына зиян деп тәртіп те берген.



	Кетер күні мисс Седли не күлерін, не жыларын білмей қатты састы, бір жағынан үйіне кететініне қуанса, екінші жағынан, мектеппен қоштасарда достарын қимай егілді. Үш күннен бері кішкентай жетім қыз Лаура Мартин оның соңынан қалмай, ілесіп жүрді. Эмилия кемінде он төрт сыйлық ұсынып, соның бәрінде апта сайын хат жазып тұрмақ болып он төрт рет ант берді. "Маған деген хатты атам граф Декстердің атына жібер" - деді мисс Солтайр (айтпақшы, оның әулеті азып-тозған-ды), пошта ақысына қапа болма, алтыным, маған хатты күнде жазып түр", - деп өтінді алғыр да бауырмал мисс Суорц. Ал кішкентай Лаура Мартин (осы сәтте қасында тұрған) досының қолын алып, оның бетіне сынай қарап: "Эмилия, мен саған хат жазғанда мама деп айтуыма бола ма?" - деді.



	Бұл кітапты өзінің клубында отырып оқыған бәз бір Джонстың аяқ астынан ашу шақырып, мұның бәрін еріккеннің ермегі, пасықтықтың сандырағы деп, бұлқан-талқан болатынына күмәнім жоқ. Ол Джонстың қандай екенін көз алдыма елестетіп отырмын: қойдың етін жеп, шарап ұрттап, қызара бөртіп қаламын алып: "пасықтық, бос сандырақ" деген сөздердің астын баттитып сызып, оның тұсына "Өте орынды!" деп өз пікірін қосып қояды. Оның иесі сөкет. Джонс - өмірдегі де, романдағы да ұлы істерге сүйсіне білетін ауқымды ойдың адамы. Оны уақытында көре біліп, оқитын бірдеңе тапқан абзал ғой.



	Әңгімені жалғастыра берейік, мисс Седлидің гүлдерін, сыйлықтарын, қалпақтары салынған картондарын, тозығы жеткен былғары шабаданын Симбо күймеге орналастырып қойды. Шабаданның қақпағына біреу мисс ІІІарптың суретін ұқыптап қыстырып қойып, мұны алып берерде Самбо мырс етті де, ал көшір әдеттегідей бұрқылдап орналастырып жатты. Қоштасар шақ та жетті. Бұл Пір соттың қайғысын Пинкертонның тәрбиелеген шәкірттеріне арналған сөзді едәуір сейілтіп тастады. Қоштасарда айтылған сөздің Эмилияны толғандырып, сезімін оятып немесе терең ойлы тапқырлық дәлелдермен бойына ерен қуат беріп, оны тыныштандыратындай әсері болмады. Оның сөзі солғын, жаттанды, лепірме, тіпті айбарлы тәрбиешінің пішіні, көңіл күйі де адамдарды егілтіп жіберетіндей емес еді. Қонақ бөлмеде дастарқан жайылып, ата-аналары пансионатқа келгенде алдарына қатырлақ нан, бір бөтелке шарап қойылды. Тағам желініп, шарап ішіліп болғанда мисс Седли жолға аттануға мүмкіндік алды.



	Бекки, сіз мисс Пинкертонмен қоштасып шықпайсыз ба? - деді мисс Джемайма, жұрт көзінен тасаланып, қолына қалпақ қорабын ұстап басқышпен түсіп бара жатқан қызға тіл қатып.



	Солай жасауым жон болар деймін, - деп мисс Шарп Джсмайманы қайран қалдырып, байсалдылықпен жауап қайырды; ал мисс Джемайма есікті қағып, кіруге рұқсат алғанда Шарп қысылып-қымтырылмай, кәдуілгі терезесі тең адамдай кіріп келіп, француз тілінде мінсіз таза сөйлеп тіл қатты:



	Mademoiselle, je viens vous faire mes adieux.1



	Мип Пинкертон французша түсінбейтін, мұрнына иісі бармаса да ол сол тілді білетіндерді басқаратын. Ол ернін тістеп, пістік мұрнын, басын (төбесіндегі бөрік тәріздес үлкен бас киімі шайқалып кетті) кейкитіп, тістене сөйледі: "Мисс Шарп, жолыңыз болсын!" Хаммерсмиттік Семирамида бұл сөзді айтысымен қолын созып ишарат білдірді, мұнысы қоштасу, әрі Шарпқа әдейілеп созған қолының саусағын ұстап қоштасуына мұрсат бергені еді.



	Мисс Шарп қолын қусырды да, өзіне көрсеткен құрметтен бой тартып, кекесінді күлкімен жымиып тізесін бүкті. Бұған Семирамида өлердей қорланып, бөркі шайқалып кетті. Расын айтсақ бұл жас әйел мен қарт әйелдің арасындағы қақтығыс еді, әлбетте, егесі жеңіліс тапты, бойын ыза кернеп қорланды.



	Тәңір жарылқасын, қызым!- деді ол Эмилияны құшақтап, оның иығынан асыра Шарп жаққа ала көзімен ата қарады.



	Кетейік, Бекки, - деді зәресі ұшқан Джемайма, қызды соңынан ертіп, бүл қонақ бөлменің есігі тәкаппар қыз үшін мәңгі - бақи тарс жабылды.



	Содан кейін төменде жолға жиналып, абыр-сабыр көбейді. Мұны сөзбен айтып жеткізу мүмкін емес. Ауыз үйге барлық қызметшілер, дос-жарандары, көңілдес достары, жас тәрбиеленушілер, әлгінде ғана келген би ұстазы да келді. Азан-қазан, бөлмені бастарына көтерді, құшақтасып көрісіп, сүйісіп, жұрттан дәрежесі артық саналатын мисс Суорцтың өз бөлмесінен бұрынғыдай шыңғырып жылаған даусын сөзбен айтып жеткізу мүмкін емес, жүрегі нәзік адамдардың бүл бөлмеге аялдамай өтіп кеткені жөн.



	Қоштасудың да шегі бар, достар ажырасты, яғни Седли құрбы - достарымен қоштасты. Шарп болса, осыдан бірнеше минут бұрын, ернін жымқырып, тістеніп барып күймеге отырып алған. Онымен қоштасқанда ешкім көзіне жас алған жоқ.



	Қисық аяқ Самбо еңіреп жылаған жас ханым орнына отырысымен есігін жауып, арбаға секіріп мінді.



	- Тоқта! - деп, қолында түйіншегі бар Джемайма қақпаға қарай жүгіріп, айқай салды.



	- Мынау, сэндвич жарқыным, - деді ол Эмилияға, - әлі қарындарың ашады, жол азықсыз болмайды. Ал сізге Бекки... Бекки Шарп, менің әпкемнің, яғни менің... қысқасы Джонсонның сөздігі. Сіз бізден сөздіксіз кетпеуіңіз керек. Қош болыңдар! Көшір, айда атыңды! Құдай жар болғай!



	Әбден көңілдері босап, жылап-сықтап достарымен қоштасқан қайырымды жандар баққа оралды.



	Бұл не сұмдық? Ат орнынан жылжысымен сұрланған мисс Шарп күймеден басын шығарып, кітапты қақпаға қарай лақтырып жіберді.



	Джемайма бүл сұмдықтан шошып, құлап қала жаздады.



	- Бұл не... Жаным-ай, кітап қой, мен берген кітап... - деді ол айқайлап. - Қандай әдепсіз...



	Булыққаны соншалық, екі сөйлемі де аяқталмай қалды. Күйме жылжып жүріп кетті, қақпа жабылып, қоңырау соғылып, би сабағы да басталды. Екі қыздың алдынан дүниенің есігі ашылғандай болды. Сөге - жамандама, қош бол, Чизик аллеясы.





Екінші тарау




	БҰЛ ТАРАУДА МИСС ШАРП ПЕН МИСС СЕДЛИ КОМПАНИЯ АШУҒА ДАЙЫНДАЛАДЫ.



	Жоғарыдағы тарауда әңгімелегендей, мисс Шарптың көрсеткен батылдық қылығынан кейін лақтырылған Сөздік төбесінен жай түскендей мелшиіп тұрған мисс Джемайманың аяғының астына түсті. Сұрланған қыз жымиып күліп, бетіне қан жүгіріп, күйменің сүйеніш жастығына шалқайып, жаны жай тапқандай:



	- Сөздіктің саудасын тындырдым. Чизиктен құтылғаныма құдай тәубе, - деді.



	Досының қылығына мисс Седли мисс Джемаймадан кем таңырқаған жоқ. Мектепті тастап бара жатқаны қазір ғана, мұнда өткізген алты жылғы өмірдің елестері, шым-шытырық оқиғалары көңілден қалай кетсін. Жас шақта көрген үрей - қорқыныш, қорлық кейбір адамның ойынан өле-өлгенше кетпейді емес пе! Алпыс сегіз жастағы сырбаз танысыммен ертеңгі ас ішіп отырғанымызда, ол әлде қалай абыржыған кейіп білдіріп, маған былай деді:



	- Бүгін түсімде доктор Рейнді көрдім, ол маған дүре соғып жатыр екен деймін.



	Осы түнде оның қиялы елу бес жыл бұрынғы балалық шағын шарлап, доктор Рейн мен оның солқылдақ шыбығы алпыс сегізінде де сол он үш жасындағыдай үрейлендіріп, зәресін ұшырды. Қазір сол доктор тіріліп келіп, ақ қайыңның солқылдақ шыбығын бұлғақтатып, алпыс сегіз жасқа келген мына шалға: "Ал, балақай, шалбарыңды шеш!"-деп зор даусымен зекіріп қалса, қалай болар еді? Не айтары бар, Седли досының бұл қылығына қатты қобалжыды.



	- Ребекка, солай жасауға қалай дәтің барды? - деді ол біраз үнсіздіктен кейін.



	- Сенің ойыңша мисс Пинкертон жүгіріп шығып, маған карцерге отыр деп бұйырады дейсің бе? - деді Ребекка күліп.



	- Жо-жоқ, бірақ...



	- Бұл үйдің қарасын көргім келмейді, аза бойым қаза тұрады, - деді Шарп, ызаға булығып, - енді құтылдым ғой, құдай мұның төбесін қайтып көрсетпесін, маған десе Темзаның түбіне батып кетсін. Ал қазымыр Пинкертон бірге батса, жарық дүниеге шығару үшін оған қол ұшын бермес едім. Шіркін, сол шақта шошақ бөркі мен шұбалаңдаған шәйі көйлегі су бетінде қалқып, оның мұрны қайықтың тұмсығындай қайқиып бара жатқанын көрер ме едім!



	- Ақырын сөйле, - деп қалды мисс Седли.



	- Немене, қара малай оған жеткізіп қояды дейсің бе, - деп мисс Ребекка сықылықтап кеп күлді. - Ол қайтып барысымен Пинкертонға өзін жан-тәнімен жек көретінімді айтуы мүмкін-ау, ә! Шіркін - ай, солай айтса қандай сауап болар еді. Қолымнан келсе, оның көзіне көк шыбын үймелетіп, бәрін алдына келтірсем ғой - бүл менің орындалмас арманым. Екі жылдың ішінде одан қаншама жәбір-жапа шектім, қорлық көрдім. Асханадағы кез келген қызметші әйел құрлы болмадым, маған олардан да жаман қарады. Менің еш уақытта досым болған емес. Сенен басқа бір адамнан жылы сөз естіп көрмеппін. Маған төменгі сыныптың балаларын күттіріп, ересек қыздармен әбден жалыққанымша француз тілінде былдырлау бұйырды. Мұндайда ана тіліңнен мезі болады екенсің. мисс Пинкертонмен французша сөйлескенім тапқырлық болмады ма, қалай дейсің? Ол дым да ұқпайды, бірақ білмейтінін мойындағысы келмейді, тәкаппарлығы ұстап қалады. Менен сол үшін де құтылғысы келген болар. Француз тілін білдіргені үшін жаратқан иеме бас иемін. Vive la France! Vive I'Empereur! Vive Bonaparte!2



	- О, Ребекка, Ребекка, мұның ұят емес пе? - деп Седлидің зәресі ұшты. ( Ребекка мадақтаудың шегінен шықты, ол күндері Англияда: "Бонапарт жасасын!" деген сөз: "Люцифер жасасын" деген сөзбен бара - бар еді ) - Саған осыншалық ыза, кекшіл сезім қайдан пайда болды?



	- Кек деген жат сезім болуы мүмкін, бірақ табиғи нәрсе, - деп жауап қайырды Ребекка. -Мен періште емеспін.



	Расында да ол сүттен ақ, судан таза періште емес. Осы бір аз ғана уақыттың ішінде (күйме өзен бойын жағалаған шақта) Ребекка мисс Шарп жаратқан иесіне екі мәртебе сиынды: алғашында жаны жек керетін, өзін отырса - опақ, тұрса - сопақ қып, қу жанына тыныштық бермеген беймаза бикеден құтылғанда, екінші рет, ойламаған жерден дұшпанын батпаққа отырғызғанда. Бірақ мұның екеуі де жаратқан иесіне пендесінің білдірген рақымшылығы емес, оның үстіне бәрін құдайдың жазуы деп қой аузынан шөп алмай үйренген момындардың кешіретін ісі емес. Бірақ осы жасында мисс Ребекка бәрін кешіре беретін кешірімпаздыққа бейім момақан адам емес-ті. Бұл бейшара қыз жұрттың бәрі мені жек көреді деп ойлады. Дегенмен бұлардың кердеңдеген сылқым бастығын оқушылардың бәрі бірдей жек көретініне ешбір күмәніміз жоқ. Өмір деген айна, ол әр адамның бейнесін өзіне қайыра көрсетіп отырады. Қабағыңды қарс жауып қатыгезденсең, ол да саған солай қарайды, жайдарыланып күлсең, ол да саған қарап мәз-мейрам болады, сонда ол сенің дос-жар серігіңе айналады. Жас буындар бүл сөздің мәнін ұғып, мағынасын түсініп, өз қалауын тапсын, "қалауын тапса - қар жанады" деген. Расында да, Ребекканы, - өмір бесігінде әлдилеп тербеткен жоқ, ал оның өзі де бүл ғұмырында ешкімге ешқандай жақсылық жасаған жан емес. Бес саусақ бірдей емес, дүние қашан түгел болып еді, сондықтан да мұндағы жиырма төрт қыздың бәрі бірдей біздің кейіпкеріміз Седли сияқты ( мұны қалап алғанымыз - ол өзгеден қайырымды жан, әйтпесе оның орнына мисс Суорцты немесе мисс Крампты, Хопкинсты қаласақ көзіміз көрмеді ме? ) сүйкімді де қайырымды жан болады деп ойлауға болмайды, бәрі бірдей Эмилия Седлидей көнбіс те, кешірімпаз болып, оның әрқайсының ығын тауып, Ребекканың қас-қабағын танып, ызақорлығының бетін қайырып, жылы-жылы сөзбен, шексіз қайырымдылықпен оның адамға деген өшпенділігін ең болмаса аз уақытқа тежеу қолынан келеді деп үміттенуге болмайды.



	Мисс Шарптың әкесі суретші еді, мисс Пинкертонның мектебінде суреттен сабақ берді. Ол талантты, әрі әңгімешіл, өнерге жан-тәнімен берілген жан, жаратқан иесінің оған тарту еткен бір қасиеті - қарызға лезде белшесінен батып, шарапханаға жиірек мойын бұратын. Мас болған кезінде әйеліне де, қызына да күн көрсетпейтін, қол да жұмсайтын, ал келесі күні таңертең жынынан айырылған бақсыдай сүмірейіп, басы әңкі-тәңкі болып, оның талантын танымағаны үшін елдің бәрін сыпыра балағаттайтын, кейде өзімен қатарлас суретші антұрғандарды да сыбайтын, мұнысы да кейде өте орынды болатын. Сохоның* ат шаптырым аумағындағы көршілерінен қарыз алып, қалт-құлт тіршілік еткен. Ол тегі француз, кәсібі балет бишісі жас әйелге үйленіп, тұралап қалған жағдайын оңдауды ойлады. Ата-анасының қарапайым жандар екенін мисс Шарп тіс жарып айтпағанымен, гаскондық атақты тұқым - Антрашадан шыққанын ескертуді ұмытпайтын, әрі өзінің шыққан тегін мақтан ететін. Біздің даңққұмар сылқымымыздың тіршіліктегі пасықтығының арқасында ата - бабаларының атағы артып, шарапатты адамдар санатына көтерілгенін де айтқан жөн.



	Ребекканың анасы азын-аулақ білім алған, ал қызы Париж тұрғындарының мәнерінде француз тілінде тамаша сөйлейді. Ол кезде тілді жетік білу некен-саяқ ұшырасатын жағдай, соның арқасында Ребекка қамқоршы мисс Пинкертон пансионатына ілікті. Мылтықтың басуына құланның қасуы тура келді дегендей, қыздың шешесі дүние салды. Үш мәрте deliri urn tremens3 шалдыққаннан кейін мал болмасына көзі жетіп, мисс Пинкертонға сорлы жетімге пана бол деп, жан-жүйені босатардай хат жазды да, жарық дүниемен қоштасты. Табытының басында соттың екі орындаушысы жанжалдасқаннан кейін оның тәні көрге түсті. Чизикке келгенде Ребекканың он жетіге толған кезі еді, оны пансионатқа ерекше жағдаймен қабылдады, міндеті французша сөйлеу, жағдайына келетін болсақ жатын - орын, тамақ пұлсыз болды, оған қоса жылына бірнеше гинец берілді, пансионда дәріс беретін мұғалімдерден тірнектеп, там-тұмдап білім алуға қайырымдылық жасалды.



	Ребекка күйкентайдай нәзік, жүдеу, сары шашты қыз болатын; оның қабағы ашылмай мұңайып жүретін, ал жадырай қалған күнде ерен үлкен, ойлы да, әлде қалай сырлы, жасыл қой көзі адамды баурап алатын. Көзінің сиқырлығы соншалық күні кеше Оксфорттан оқу бітіріп келген, Чизик викары мистер Флауэрдтің жаңадан алынған көмекшісі албырт жас Крисп, оған бір көргеннен құлай ғашық болды. Мисс Шарп бір қарағанда - ақ шіркеудегі пансионат қыздары отырған қатардан имамның кафедрасында тұрған өрімдей жасты көзімен атып жұлындай түсірді. Жігіттің шешесі оны мисс Пинкертонмен таныстырып қойған еді, сондықтан кейде оның үйінде дастарқан басында бейшараның әбден құты қашатын, ал тәтті тоқаш апарып сататын жалғыз көзді әйел арқылы жіберген хаты қолға түскеннен кейін әбден дегбірі кетті. Ол хатта некелесу ниетін де білдірген. Мисс Крисп Бакстоннан шақыртылды да, ол қымбатты ұлын алып кетті. Чизиктің көгершін ұясына мұндай ала қарғаның пайда болғаны есіне түскенде мисс Пинкертон жанын қоярға жер таппады, бірақ өз бармағын өзі тістей алмайды, жасалған шарт бар, әйтпесе Ребекканы бір күн тұрғызбай оқу орнынан қуып шығар еді; ол қыздың мистер Крисппен тілдескен емеспін, өзіңізбен бірге дастарқан басында екі мәрте шай ішкеннен өзге еш жерде ұшырасқан емеспін деп ант-су ішкеніне сенбеді.



	Пансионаттың ұзын бойлы, ақ жарқын қыздарының қасында Ребекка Шарп сәби сияқты еді. Бірақ ол кедейдің басына түскен қасіреттен ерте есейіп, ерте қатайған. Ол қаншама қыңыр, ымырасыз қарыз иелерінің тілін тауып, сөзбен жуып-шайып әкесінің қақпасынан шығарып жатты. Тіпті болмаса бір рет тамақтану үшін қаншама саудагерлермен майын тамыза сөйлесіп, майысып жүріп қыбын табатын. Әдетте ол үйінде әкесінің қасында болатын, әкесі қызының ақылдылығын мақтан ететін. Әкесінің бөтелкелес көңілдестерінің сөзі кейде балаға лайықсыз тұрпайы болса да, амал бар ма, тыңдауға тура келетін. Естіген құлақта жазық жоқ деген осы да. Өз сөзімен айтқанда, ол еш уақытта бала болған емес, сегіз жасынан бастап-ақ өзін үлкендердің санатындамын деп сезінді. О, жаратқан, мисс Пинкертон мұндай қатерлі құсты торына қалай жіберіп алған.



	Бұл қарт әйел Ребекканы дүниедегі ең бір қой аузынан шөп алмайтын момын қыз деп ойлады. Әкесі оны Чизикке ертіп барғанда ол расында да мүләйімсіп түк сезбейтін ingenue4 қарапайым момақан қалыпқа түсе қалатын. Шарт жасаудан бір жыл бұрын, яғни Ребекка он алты жасқа толғанында мисс Пинкертон қысқаша сөз сөйлеп, салтанатты жағдайда оған қуыршақ сыйға тартты. Лига кететін бір жайт, бүл қуыршақты мисс Суиндлден қолға түсіріп алған еді, ол сабақ үстінде мұғалімнің көзінен тасаланып қуыршақпен ойнап отыратын. Бастықта болған кештен шығып, кештетін үйіне келгенде әкелі-балалы екеуі бұл салтанатқа қағысқан мұғалімдердің сөздерін талқылап, мәз-мейрам болысты, осы ойыншықпен кішкентай сайқымазақшыл қыздың өзін келемеждегенін көрсе, мисс Пинкертон қалай тулар еді десеңізші. Ребекка Ньюмен-стрит, Джерард-стрит та және өнерпаздардың көшелерінде осы қуыршақпен сахнада ойын көрсетіп, жұртты риза етті. Ашық қолды, ақ жарқын, дүниені белшесінен басып жүрген ақылды да жасы үлкен жолдасынан дәметіп, бір жұтым грог ішуге келген жас суретшілер Ребеккадан мисс Пинкертон үйінде ме деп сұрап, хабардар болатын. Бұл бейшара қыз олар үшін құдды Лоуренс* мырза немесе президент Уэст* сияқты әйгілі адам еді.



	Бірде Ребекка реті келіп, Чизикте бірнеше күн қонақ болды да, одан келісімен өзіне мисс Джеми деген қуыршақ жасады; бүл қайырымды жан жетімектен ештеме аямай, жеміс шырынын, қатырма нанын беріп, лықа тойдырды, тіпті кетерінде қалтасына жеті шиллинг те салып берді, бірақ Ребекканың әзілқойлық сезімі қайырымдылық сезімнен басым түсіп, әпкесін мазақтағандай Джемиді "құрбандыққа" шалып мәз-мейрам жасады.



	Шешесі дүние салғаннан кейін Ребекканы болашақ үйі болып саналатын пансионға алып келді. Мұндағы тәртіптің қаталдығы: монастырьдағыдай бір сыдырғы, бір сарынды қайталанып жататын шоқыну, сиыну, тақуалық дәріс алу, тамақтану, серуенге шығу - бәрі-бәрі оны әбден жүйкелетіп, мезі қылды. Үйіндегі еркін де жұтаң өмірді, ескі шеберхананы көкседі, әкесін сағынып жабырқады. Оған шатырдағы бөлмені берген еді, сонда Ребекканың түн баласы жүріп шығатынын, өксіп жылағанын қызметшілер еститін, бірақ ол қайғыдан емес, торға түскен құстай қамалып қалғанына құса болатын. Оны бұрын екіжүзділік жасайды деп айтуға болмайтын еді, амал бар ма, басқа түссе баспақшыл деген, жалғыздық не істетпейді. Ол ешқашан да әйелдердің бас қосқан жерінде болып көрмеген еді; әкесі өмірді әнтек - тәнтек өткізгенмен талантты адам болатын; ал құдайдың жазуымен тап болған мына әйелдердің арасындағы пыш-пыш өсектен әкесінің әңгімесі мың есе артық та, айырмасы жер мен көктейді. Мектептің бастығы - кеудесіне нан піскен тәкаппар кексе әйелдің менмендігі, ақымақ сіңлісінің пәтуасыз қайырымдылығы; кәрі қыздардың өсек-аяңы, тәрбиешілердің сұстылығы мен қатал мінезі Ребекканың жынын келтірді. Бүл бейшара қызда әйел затына тән мейірбандық сезім жоқ еді, әйтпесе, оның қарауына берген жас қыздардың тәтті тілі, сәбилік мінезі - оның тас жүрегін жібітіп, мейірін түсірмес пе еді. Олай болмады, екі жыл бірге болса да қоштасар алдында қыздардың бірі де оның кетуіне қынжылмады, қимастық білдірмеді. Осындағы адамдардың ішінен Ребеккамен тіл тапқан жұмсақ мінезді Эмилия Седли ғана болды.



	Қыздар мен оның төңірегіндегі адамдардың қуанышы, күйкі тіршілігі Ребеккаға қызғаныш туғызады. "Мына қыз әлдебір графтың немересімін деп соншама мұрнын шүйіргені несі, - деді ол ауқатты тұқымның бір шолжаң қызы туралы, - жүз мың фунт стерлингісіне бола келімсек креолдың алдында бәрі жарамсақтанады. Байлығын елемегенде мен ана сылқымнан мың есе ақылды да, сұлу да емеспін бе, аузы қисық болса да байдың баласы сөйлесін деген осы ма? Шыққан тегінің атақтылығына қарамай-ақ, мен де сол сияқты тәрбиелімін, бірақ мені мұнда елеп жатқан жанды көрмедім. Ал мен әкеммен бірге үйде тұрғанымда еркек атаулы бізбен кеш өткізу үшін қызғылықты ойын-сауықтарын, би кештерін тастап келмеуші ме еді?" Ол қалай болса да бұл қапастан құтылудың амалын қарастырды, қауіп-қатерден де қорықпай, алдағы уақыттың ұтымды сәттерін ойластырды.



	Сондықтан да болар тағдырдың жазуымен тап болған мына пансионның мүмкіндігін пайдаланып, өйтіп-бүйтіп білім алуға ұмтылған. Бұрыннан да музыканы меңгергені, тілді жетік білгені себеп болып, тез арада сол замандағы қыз балаларға қажет деп саналатын ғылым саласынан курстан өтті. Ол музыкамен жалықпай жаттығатын, бірде қыздар серуендеуге кеткенде Ребекканың бір пьесаны жақсы ойнағаны соншалық, елірме кемпірдің өзі естіп қалып, төменгі кластың мұғалімдеріне жұмсалатын ақыдан пайда түсіру ойына сап ете қалды да, мисс Шарпқа бүгіннен бастап кішкентай қыздарды музыкаға үйретесің деді.



	Ребекка бас тартты, сөзін ешкім қайтарып көрмеген мектеп бастығының төбесінен жай түскендей болды.



	- Балалармен француз тілінде сөйлесуге ғана міндеттімін, - деді ол, қатқыл үнмен, - ал сізге ақша түсіру үшін оларға музыка үйрете алмаймын. Ақысын төлесеңіз бір жөн, онда дәріс беремін.



	Елірме кемпір амалсыз мойындады, әрине, сол күннен бастап Ребекканы жек көріп кетті.



	- Табаны күректей отыз бес жылдың ішінде, - деп орынды налыды Елірме кемпір, - өз үйімде, сөзімді жығып, беделімді түсірген адамды көрсем көзім шықсын. Бауырыма тартып жылытқаным жылан болып шыққаны ма?



	Жылан дегенің не, тәйірі, - деп жауап қайырды мисс Шарп, таңғалғанынан есінен айырылып қала жаздаған егде әйелге, - мені қажет болғаннан кейін алғансыз. Біздің арамызда қайырымдылық, жанашырлық деген сөз болмауы керек. Бүл пансионды жаным жаратпайды, сондықтан бұдан кетпекпін. Міндетіме жатпайтын ешқандай іске қол ұшын тигізбеймін.



	Кексе әйел сөз арасында: Мисс Пинкертонмен сөйлесіп тұрғаныңды білесің бе? - деп қалды. Ребекка оның көзінше қарқылдап, кекесінді күлкіге басты, оның бүл қылығы бастығын төбесінен суық су құйғандай жағдайға келтірді.



	- Қолыма ақша ұстатыңыз да, басым ауған жаққа жіберіңіз, - деді қыз, - немесе бір дворян отбасына гувернантка етіп орналастырыңыз, егер істеймін десеңіз бұл сіздің қолыңыздан келеді.



	Бұдан кейінгі кикілжіңнің бәрінде де, әңгіме осыған келіп тірелді.



	- Біз ымыраға келе алмаймыз, бірімізді - біріміз жек көреміз, онан да маған орын табыңыз, мен кетуге әзірмін.



	Осы уақытқа дейін бетін ешкім қақпаған, сырт пішіні де ерекше: римдіктердей орақ мұрын, алпамсадай ірі бола тұрса да, күйкентайдай оқушы қыздың алдында оған қарсы сөз таба алмай, мінез де көрсете алмай, әбден құты қашты, сондықтан сес көрсетіп, ықтырып та алмақ болды. Бірде ол жұрт алдында Ребекканы сілкілеп алмақ болғанда зымиян қыз бастығының французша жауап қатуын жөн көрді де, кемпірді әбден сілейтіп салды. Мектепте бедел сақтау үшін бүл бүлікші, сүр жыландай сұмпайы қыздан құтылу керек болды. Сэр Питт Кроулидің ұрпақтары гувернантка іздестіріп жүр екен деген сыбысты естіп, мисс Пинкертон бүл орынға, сүр жылан сұмпайы бола тұрса да мисс Шарпты ұсынды.



	- Түптеп келгенде, - деді ол, - мен мисс Шарп екеуміздің арамыздағы кикілжің болмаса, жалпы оның мінез-құлқына шағым жасай алмаймын, оның талантын, артық қасиеттерін жоғары бағалаймын. Ал ақылы мен біліміне келетін болсақ, мен басқарып отырған оқу орнында оқу-тәрбие жүйесінің мақтанышы.



	Сонымен пансионның бастығы арын аттап өте алмай, мінездемеде шындықты айтып салды; шартты міндеттеме күшін жойды да, тәрбиедегі қыз бостандық алды. Мұнда аз сөзбен сипатталған қырғи-қабақ тартыс бірнеше айға созылды. Мисс Седли де осы кезде балиғатқа толып, он жеті жасқа келіп, мектеппен қоштасқалы жатыр еді, әрі Шарппен достық қатыста болатын ("Эмилияның жүріс - тұрысындағы жалғыз міні, - дейтін Елірме кемпір - бастығына жақпайтын қылығы осы достық"), сондықтан, жат отбасында гувернантка міндетін атқармас бұрын бір апта біздің үйде қонақ болып қайт деп, досы өтініш жасады.



	Сырлас достар жарық дүние есігін осылай ашты, бірақ Эмилия үшін бүл мүлдем жаңа дүние, қызығы мол он екіде бір гүлі ашылмаған жұмбақ әлем болғанымен, Ребекка үшін мүлдем жаңа дүние емес еді (шындығын айтсақ, тоқаш сататын әйел мистер Крисп пен мисс Шарптың арасындағы әңгіме жұрт естігеннен гөрі тереңірек кеткен, қолға түскен хаттың бұрынғы хаттың жауабы екенін екінші боп естіген жан үшінші адамға мұның шындық екеніне ант-су ішіп нандырмақ болды). Қандай жағдайдың болғаны екі адамға ғана аян емес пе. Қалай дегенмен, Ребекка өмірге аяқты жаңа аттамағанымен, қайта аттап тұрғаны хақ.



	Осы уақыттың ішінде қыздар Кенсингтон шекара бекетіне келіп жетті, Эмилия достарын әлі есінен шығарған жоқ, бірақ көзінің жасы құрғап, қасынан өтіп бара жатқан балғын офицер, лейб - гвардеецтің; "Құдай ақы, хордың қызындай сұлу екен" деген сөзін естігенде бетіне қан жүгіріп, алаулап кетті. Күйме Расселскверге жеткенге дейін сарайдағы қабылдау салтанатын, оған бикештер опаланып, фижмамен келетінін әңгімелеп, осындай құрметке Эмилия да ие болар ма екен деп те (лорд-мэрдің ұйымдастыратын балына баратынынан Эмилия хабардар болатын) армандады. Ақырында олар үйлеріне де жетті. Эмилия Самбоның қолына сүйеніп, күймеден секіріп түсіп, мұндай бақытты да сүйкімді қызды ат шаптырым Лондонның аумағынан ұшырату мүмкін емес еді. Атқосшысы негрдің де, көшірдің де пікірі осындай болатын, бұлардың ойын Эмилияның ата-анасы да, оларды қарсы алуға дәлізге жиналып, шұрқырасып жас ханшайымға қолын қусырып, тізесін бүгіп, аман-саулығын сұрасып сәлем беріп, сау-саламат келдіңіз бе деп, мәз-мейрам болып қуанысып жатқандардың бәрі де құптады.



	Эмилия Ребеккаға бөлмелерінің бәрін аралатып, бар ұсақ - түйектерді, өзінің комодын, кітаптарын, фортепьяносын, көйлек - көншегін, бар асыл заттарын, моншақ па, жүзік пе, алқа ма - әйтеуір барын көрсетіп шыққанына күмәніңіз болмасын. Ол ашық түсті ақықтан тізген алқасын, күлгін түсті асыл тасты сырғасын, міне кішірейіп қалған тамаша келісімді көйлегін жалынып сыйға тартты. Көйлегі Ребеккаға қона кетті. Оның үстіне шешесін көмдіріп ақ Кашмир шәлісін де сыйламақ болды, өйткені бауыры Джозеф жуырда ғана Үндістаннан екі жаңа шәлі алып келген-ді.



	Джозеф Седлидің қарындасына алып келген тамаша қос кашемир шәлісін көрген Ребекка шын көңілімен; "Бауыр деген керемет ыстық көріне ме, ет - бауыр деп содан айтатын шығар" деді. Бұл сөз онсыз да нәзік жанды Эмилияны егілтіп жіберді: қайтсын - ай, мына жалған дүниеде жақыны да, туысы да, дос-жараны да жоқ, қу жетімек қой.



	- Сен жалғыз емессің, - деді Эмилия, - Ребекка, мен өмірлік досың боламын, сені туған бауырымдай көріп жүремін, бұл - қалтқысыз шындық, адал көңілім.



	- Оның дұрыс қой, бірақ айтқаныңды екі етпей орындайтын сенің ата-анаң сияқты қайырымды, әрі ауқатты ата-ана қайда, олар сені сондай жақсы көреді, дүниеде бұдан қымбат не бар. Байғұс әкем, маған ештеңе қалдыра да алмады, үстімде бар жоғы екі-ақ көйлегім болды. Бауырдың болуы не деген бақыт. Сен оны жақсы көретін боларсың?



	Эмилия күліп жіберді.



	- Мұның қалай? Сен оны жақсы көрмейсің бе? Ал өзің жарық дүниедегінің бәрін ұнатамын дейсің.



	- Әрине ұнатамын... бірақ...



	- Бірағыңа жол болсын?



	- Бірақ менің жақсы көретінім, көрмейтінім Джозефке бәрібір. Айтсам сенбейсің - ау, саған өтірік, маған шын, он жыл жүздеспей жолаушы жүріп үйге оралғанда, маған екі саусағын ұсынып сәлемдесті. Ол өте қайырымды, сүйкімді жан, бірақ менімен сирек тіл қатысады; менен гөрі анау мүштегін жақсы көреді-ау, - деп Эмилия міңгірлеп, бауыры жайында жаман ойлағанына налығандай сезілді. - Сәби кезімде ол қатты еркелететін, ал жолаушылап кеткенде бес жаста ғана едім.



	- Ол асқан ауқатты болар? - деп сұрады Ребекка. - Үндінің набобтары* асқан бай деп естимін.



	- Мүмкін, әйтеуір оның кірісі мол.



	- Жеңгең сұлу әйел болар?



	- О, не дегенің! Джозеф үйленбеген, - деп, Эмилия тағы да күлді.



	Бұл туралы Ребеккаға айтқан да шығар, бірақ қыз оны елемеген болуы керек. Әйтеуір ол "сенің бір қора іні-қарындастарыңды көремін деп күткен едім", - деп Эмилияны сендіргісі келді, ал мистер Седли үйлі-баранды адам деп естіген сияқты едім деп, барлық ауыртпалық осының басына түскендей қынжылды; өзінің жас баланы жақсы көретінін айтып, "балалы үй базар деген емес пе" деді.



	- Чизикте баладан әбден ығыр болған шығар деп едім сені, - деді Эмилия, құрбысының соншалық балажанды болып елжірей қалғанына таңғалып. Әрине, мисс Шарп бұдан ересектеу болса сыр алдырмас еді, көкек өз атын өзі шақырады деп, ойын сездіртіп алды. Бірақ не бары он тоғыз - ақ жаста, қулық-сұмдықты білмейтін - нәзік жан. Амал бар ма, өмір жолын өз күшімен бастауға тура келеді. Жоғарыда айтылған сөздің астарлы мәні мынада еді: "Егер мистер Джозеф Седли ауқатты бойдақ адам болса, мен оған неге тиіп алмаймын. Бірақ менің екі жеті ғана уақытым бар, нем кетіп барады, бағымды сынап көрейін". Бұл ойын жүзеге асыруға бел байлап кірісті. Ол Эмилияға деген достық ниетін бұрынғыдан да арттырып, ақық алқаны мойнына тағып жатып, оны да бір сүйіп қойды да, бұдан ешқашан айырылмайтынына, мойнынан тастамайтынына ант етті. Қоңырау соғылып, түскі тамаққа шақырылғанда, ол Эмилияны мықынынан ұстап, құшақтаған күйде басқышпен төмен түсті, бүл сол кездегі қыздардың әдеті болатын. Қонақ бөлменің алдында жүрексініп, қылымсып, қысылған жағдан сездірді.



	- Сүйіктім, жүрегім тулап барады, тыңдашы, - деді досына.



	- Жо, онша емес, - деді Эмилия, - жүрексінбе, жүр, жүр. Папамнан қымсынба, ол қарапайым адам, жатсынбайды.





Үшінші тарау




	РЕБЕККАНЫҢ БЕТПЕ-БЕТ АЙҚАСЫ



	Екі қыз бөлмеге енгенде тас ошақтың алдында былғары шалбар, етік киіп, мойнына, мұрнына дейін жеткізіп қабаттап орамал тартқан, қызыл - жолақ кеудеше, оймақтай болат түймелі, ашық жасыл түсті ұзын сүртік киген (сол кездегі сәнқой кербездердің киімі осындай болатын) іркілдеген толық денелі адам газет оқып отырған; оларды көрісімен креслодан ұшып тұрып, ұялғанынан беті қызарып, мойнындағы орамалмен жүзін тасалай берді.



	- Бұл менмін, Джозеф, қарындасыңмын ғой, - деді Эмилия күліп, ұсынған екі саусағын алып жатып, - Үйге біржола келгенімді білесің бе? Ал мынау қыз менің досым - мисс ІІІарп, ол туралы әлденеше рет естіген болатынсың.



	- Жоқ, естісем құлағым керең болсын, мойнын ырғап, орамалдан арылмақ болып, - жә, естігем... Мисс, ауа райының бұзылып тұрғанын көрдіңіз бе. Сөйтті де, жігіт маусым айының орта шені екеніне қарамастан тас ошақтағы шоқты аударыстырды.



	- Қандай келісті еркек, — деп сыбырлады Ребекка Эмилияға даусын естіртіңкіреп.



	Сен қарсы болмасаң, - деді Эмилия, - бұл сөзіңді оған айтсам қайтеді.



	Ой, сүйіктім, айта көрме, құдай сақтасын, ұят болады, - деді Шарп, еліктің лағындай жалт бұрылып. Кішкентай қыз сияқты жігіттің алдына тізе бүгіп, оның мүләйімсіген көзі кілемге тесіле қараған сияқты еді, сиқыр ма, Джозефті қалай байқап үлгергені белгісіз.



	- Базарлыққа әкелген шәліңе рахмет, бауырым, - деді Эмилия көсеу ұстап отырған жігітке тіл қатып, - Ребекка, расында да сәнді шәлі емес пе?



	- Ғажап! - деді мисс Шарп, енді оның жүзі кілемнен шамдалға ауысты.



	Джозеф болса көсеумен де, қышқашпен де шоқты үсті-үстіне көсеп, үрлеп, жүзі нарттана түсті.



	- Мен саған сондай қымбат сыйлық тарта алмаймын, - деді қарындасы, - бірақ мектепте жүргенде өзіңе әспи бау тоқыдым.



	- О, жаратқан, шын ба? - деді бауыры есі кете таңданып, - Эмилия рас па? - Ол бар күшімен сонетканы жұлып алды да, қондырғысы қолында қалып қойды, бүл оның әбден құтын қашырып, берекесін алды. - Көп жасағыр, қарап қойшы, жалғыз аяқ лауым келді ме екен? Күте алмаймын, тез кетуім керек. Ай, арбакешімді жер жұтып кетті ме? Кідірмей кетуім керек.



	Осы сәтте, британдық байырғы саудагерлер сияқты жүзігін сылдырлатып үйдің егесі кірді.



	- Мұнда неғылған ду, Эмилия? - деп сұрады ол.



	- Джозеф маған, жалғыз аяқ лауым келді ме, қарашы дейді. Папа, жалғыз аяқ лау деген не?



	- Ол жалғыз ат жегілетін арба, - деді қарт мырза.



	Сол сәтте Джозеф қарқылдап кеп күлді, бірақ мисс Шарптың жанарына көзі түсіп кетіп, жайдың оты тигендей мелшиіп қалды.



	- Мына бойжеткен - сенің досың ба? Сізді көргеніме қуаныштымын, мисс Шарп. Эмми, қызым Джозеф екеуің керісіп қалғаннан саумысыңдар, ол қашып барады ғой.



	- Бонэмиге, бір қызметкерге бірге түстенеміз деп уәде берген едім.



	- Антұрған! Бізбен түстенемін деп шешеңе айтқан сен емес пе едің?



	- Мына киіммен қалай отырамын?



	- Мисс Шарп, сіз қалыстығын айтыңызшы, мұндай киіммен қымсынбай, кез келген жерде тамақтануға болмай ма?



	Бұл сауалға жауап берудің орнына Шарп досына қарады да, екеуі де ішек-сілесі қата күліп, қарт мырзаны көрге батырды.



	- Мисс Пинкертонның пансионынан мұндай шалбарды көріп пе едіңіз? - деді әкесі орынды сөз тапқанына масаттанып.



	- О, жаратқан ием - ай, қойыңызшы, сэр, - деп үн қатты Джозеф.



	- Міне, көрдіңіз бе, мен оның намысына тиіп қойыппын. Миссис Седли, қымбаттым, сіздің ұлыңыздың намысына тиетін сөз айттым ба, осы! Бар болғаны шалбарын сөз еттім. Нанбасаңыз мисс Шарптан сұраңыз, ол куә бола алады. Жарайды, Джозеф мисс Шарп достасыңыздар, жүріңдер бірге отырып тамақтанайық.



	- Джозеф, бүгін үйде сен ұнататын пилав бар, папам палтус алып келді, бүкіл Билингсгейт базарынан* одан жақсысын таппайсың.



	- Жүр, жүр, кәне жүр, сэр, Шарпты қолтықтаңыз, ал мен екі бикештің соңынан ілесейін, -деп әкесі, әйелі мен қызын қолтықтап, асханаға беттеді. Егер Ребекка ІІІарп мына май басарды өзіне қаратамын деген ниетте болса, онда, мырзалар, біз оны аздап: "жолың болғыр, антұрған салдақы" деп сенуімізге де болар. Бірақ бізде қалыңдықтарды атастыру әдетте шешелерінің ісі ғой, бірақ тағы да еске сала кетейік, мұндай шаруаны атқаратын әке-шеше Шарпта жоқ, ол тұл жетім, ретін келтіріп күйеу тауып алмаса, мына жарық дүниеде оған жар іздейтін адам кездесе қоймас. Жас адамдарды "жанастыратын" некеден өзге қайырымды іс сірә бола қоймас. Оларды тобырымен кез келген суға сүңгітіп жіберетін не? Ұзын сонар маусымда таң атқанша оларға би билетіп қоятын қандай сиқыр? Әр сабағына гинейден беріп, сылқым ұстаздан үш - төрт романс үйрену үшін фортепьянолық сонаталарға жаттығудың, саусақтары сүмбідей болса, арфада ойнаудың немесе линкольн шұғасынан үкі тағып, жасыл қалпақ киетіндей, жанына не зор келді десеңші. Осы әлектің бәрі де өзіне "лайықты" күйеуге құрық салу емес пе. Бұл аз болса, атақты ата-аналардың үйлерін астан-кестеңін шығарып, еденнен кілемдерін жиғызып, жиһаздарын жылжытып, жылдық кірісінің бестен бір бөлігін жұмсатып қонақасы, мұздатылған шампан ішілетін балдар ұйымдастырып, не күн туды дейсің. Сіздіңше өзі сияқтыларды көруге ынтығып, ішкен асып жерге қойып, жастардың қалай тамашалайтынын көрейік, солар бір қуансын деп өліп - өшіп отыр дейсіз бе? Қараң қалсын! Олардың ойы қыздарын ұзату. Осы тәріздес миссис Седлидің көкейтесті ойы -Эмилияны қалай ұзату, осы тарапта ойы неше саққа жүгірмеді. Қамқормен, мияты жоқ, сөзін сөйлейтін адамы жоқ Ребекка басқа түссе баспақшыл деп күйеу табу ауыртпалығын өз мойнына артты. Бұл жағдай досынан гөрі, мұның жанына батады, әбден ой елегінен өткізін, көргені болмаса тоқығаны, оқығаны мол еді, "Мың бір түннің ертегісін", Гютридің "Географиясын" да оқып шыққан. Сондықтан бауырының ете ауқатты адам екенін Эмилияның өзінен біліп алып, түскі тамаққа жиналғанның өзінде ойымен тұзақ құрып, қырық саққа жүгіртті, қиялында жарын ноқталап, жігіті жетегінде келе жатты. (Ол жігітті бұрын-соңды көрмегендіктен көз алдына анық елестете алмады); ол неше түрлі салы орамал, үкілі бөрік киіп, гауһар алқа тағып, "Ұлы моғолға* бару үшін "Көк сақал"* маршының даусымен пілге мінді. О, жан рухына батыратын әл-Нашардың* қиялы - ай десеңші! Жастық шақтың ғажайып бір кезеңі осы ғой, Ребекка Шарпке дейін де қиял құсының қанатына мінген жастар аз болмаған шығар.



	Джозеф Седли қарындасы Эмилиядан мүшел жас үлкен болатын. Ол Ост-Үнді* компаниясында азаматтық қызмет атқаратын, біз әңгімелеп отырған шақта Ост-Үнді анықтамасының Бенгаль бөлімінде Богли-Уолахта коллектор* ретінде көрінді, бәріңізге мәлім бұл қызмет құрметті, әрі табысты. Егер де оқушы қауым осы компанияда Джозеф бұдан да мәртебелі қандай дәрежеге жетті деп сұрай қалса, сол анықтамалыққа жүгіндіреміз.



	Богли-Уолах ну жынысты, батпақты, табиғаты көрікті жерге орналасқан. Мұнда көбіне тау құдірет деген құс ауланады, кейде жолбарысты да қорқытып аласыз. Ремгандж аймақтық орталық, одан не бары қырық миль жерде, онан әрі отыз миль жырақта атты әскердің тұрағы. Джозеф коллекторлық міндетке қолы жеткенде үйдегі ата-анасына осындай хат жазған. Мұндай таңғажайып жерде ол сегіз жыл соқа басты өмір кешті, жинаған алым-салықты Калькуттаға жеткізу үшін мұнда жылына бірер мәрте келіп қайтатын атты әскер отряды болмаса, ол христиан жүзін көре алмады.



	Біз әңгімелеп отырған кезде құдай оңдап оның бауырына бір дерт жабысып, соны емдетуге Еуропаға амалсыздан оралып, өзінің отанында бар мүмкіндікті пандаланып, тайраңдап жүрген шағы болатын. Лондонға келгеннен кейін ата-анасын мазаламай кәдімгі қылжақбас сүр бойдақтар сияқты жеке пәтерге орналасты. Үндістанға кетпес бұрын ол астаналық сылқымдардың, бозбалалардың қызығына араласуға тым жас еді, енді соның есесін қайтарып, думанға белшесінен батты. Ол паркте* атымен серуендеді, думанды трактирлерден (Шығыс клубы әлі құрыла қойған жоқ еді) түстік ішті, сол кездегі сәнге айналған салт бойынша театрды құр жібермеді, денесіне қынап тігілген панталон мен үш бұрышты қалпақ киіп операға да жиі барды.



	Кейін Үндістанға қайтып барғанда, өмірінің ақырына дейін де сол кездегі көрген қызығын, той-думанын аузының суы құрып әңгімеледі, сайып келгенде ондағы ойы Бреммел* екеуі астананың сәнқой сылқымдары болдық дегісі келгені еді. Шынтуайтында джунгли Богли-Уолахта қалай жалғыздық керсе, ол Лондонда да сондай жағдайда болды. Джозеф мұнда тірі пендені танымады, егер докторға көрініп, бауырының сырқаты алаңдатпағанда, көңіл көтеріп серуен құрмағанда іш құса болып өлер еді. Бұл бір сары уайымшыл, болбырап - солбырап қалған жасық; қауым ішінде әйел жынысының төбесі көрінсе болды, оның құты қашады, сондықтан да Рассел - сквердегі қонақжай үйіне сирек қатынайтын, оның үстіне қалжыңбас әкенің сайқымазағы да тікендей қадалып, намысына тиетін. Денесінің толықтығы мазасын алып, үрей туғызды; кейде ол арам еттен арылғысы келіп арпалысатын, бірақ мойны жар бермей, еріншектік басым түсіп, күнделікті дағдысын жеңе алмай, лепірме бұлқынысы су сепкендей басылады да, күндегі әдетін қайталап, тартынбай үш рет тамақтанады. Ол ешқашан да ұнамды киінген емес, өзінің іркілдеген борық денесін жіптіктей етіп сымбаттаймын деп әлек болып, есіл уақытын бос өткізетін. Екі ортада оның малайы киімнен көше алмай қалды. Джозеф кәрі сылқымдарға ұқсап, әсемдік үстелін әр түрлі бет май, опа, әтірге толтырды; мықынын қынап, сымбаттану үшін сол кезде қолданылатын түрлі белбеу, тартпа, корсет, қапсырма жасатты. Көптеген етжеңді серілер құсап ол да жейделерін, жекеттерін ашық түсті матадан қынап тіктірді. Ақыры, көп азаптанып түс қайта жападан - жалғыз паркке барып серуендеп, содан кейін үйіне оралып, киімін алмастырып, түскі тамаққа баратын, онда "Пицца кафесінде" соқа басы шошайып отыратын. Ол жас қыз сияқты тәкаппар еді, оның теңдесі жоқ тәкаппарлығы, менмендігі ұялшақтық кесірі болуы да ықтимал. Егер мисс Ребекка өмірге алғаш аяқ басуында Джозефты торға топ етіп түсірсе, онда ол сирек кездесетін пысық епті болғаны.



	Алғашқы қадамнан - ақ оның алдына жан салмайтын өнері белгі берді. Седлиді келіскен еркек екен деп айтуындағы мәні - бұл сөзді Эмилия анасына жеткізеді, ал анасы Джозефқа жеткізеді деп жорыды, олай болмаған күнде баласының атына айтылған жақсы сөзді жарым ырыс деп түсінері хақ. Бар ананың болмысы солай. Сикоракеке* оның ұлы Калибан Аполлон тәрізді сымбатты сұлу деп айтыңызшы, жақсы сөз - жарым ырыс, ол мыстан болса, бұл сөзге қуанатыны даусыз. Мақтау сөзді Джозеф Седлидің құлағы шалып қалды-ау деймін. - Ребекка барынша қаттырақ айтқан сияқты. Ол расымда да бұл сөзді естіп қалған және де мақтаудан біздің коллектордың (Джозеф ішінен өзін жұрт қызығатын еркекпін деп санайтын) тұла бойы ду етіп ысып, беті қызарып, көңілін менмендік билегендей сезінді. Сол сәтте үстіне суық су құйып жібергендей сабасына түсті. "Мына қыз мені мазақ етіп тұрған жоқ па", - деп ойлады да, баяғы әуеніне басып кетпек болды, біз оның куәсі болдық емес пе, бірақ әкесінің қалжың сөзіне жығылып, шешесінің айтқанына құлақ асып, түстенуге қалды. Ол әбден құты қашып, бір жағынан күдіктеніп қызды қолтықтап үстел басына алып келді. "Шынында да мені сұлу санай ма екен, - деп ойлады ол, - немесе сайқымазақ етіп тұр ма". Біз Джозеф Седлидің қыз сияқты тәкаппар екенін айттық қой. Құдай жар болғай. Қыздар болса, біздің оған айтқан сөзіміздің тонын айналдырып: "Бұл қыз еркектер сияқты тәкаппар" деп айтса, ол да жөн. Сақалдылар әулеті мақтағанды ұнатады, өзінің үсті-басын күтуге келгенде кінәмшіл, өзінің тұрпатына көзі тойып мақтан тұтады, кез келген сылқымдар сияқты өзінің құдіретті сиқырлығына да сенеді.



	Сонымен, олар асханада бас қосты, Джозеф ұялғанынан құлағының ұшына дейін қызарды, ал Ребекка ештеңе сезбегендей жасыл көзін төңкере қарады. Ребекка періштедей үлбіреп иығы ашық ақ көйлек киіпті, балғын жастың толықсыған мүсіні, он екіде бір гүлі ашылмаған пәк те күнәсіз жанды елестетеді. "Мен өзімді байсалды ұстауым керек, - деп ойлады Ребекка, - Үндістанның жағдайын көбірек сұрауым керек".



	Миссис Седли баласына оның жақсы көретін тағамы карриді* дайындағанын естіген едік қой, ас тартқанда Ребеккаға соны ұсынды.



	- Бұл қандай тағам? - деп таңғалды ол мистер Джозефқа көзін сүзе таңырқай қарап.



	- Тамаша тағам! - деді ол. Аузын толтыра тамақ шайнап, рақаттана ішкен астан әдетте беті қызара бөртетін. - Анамыз менің Үндістандағы үйімде дайындалатын карриден кем пісірмейді.



	- О, бұл үндістердің асы болса дәмін татып көрейік, - деді Ребекка, - Үндістаннан келген дүниенің бәрі тамаша болатынына ешбір күмәнім жоқ.



	- Жарқыным, мисс Ребеккаға үнділердің мына қасиетті асынан дәм татыр, - деді мистер Седли күліп.



	Ребекка бұл тағамды ешқашан татып көрген емес-ті.



	- Қалай екен? Сіздіңше, Үндістаннан әкелген дүниенің бәрі сияқты тамаша ма? - деп сұрады мистер Седли.



	- О, ғажап дәмді ас екен, - деді Ребекка, кайен бұрышының ауыз күйдірер ащылығына әзер шыдап.



	- Сіз оған бір үзім чилиді* қосып жеңіз, мисс Шарп, - деді Джозеф, шын көңілімен қамқорлық жасап.



	- Чилиі несі? - деп сұрады Ребекка, әрең жан шақырып. - А, жарайды. - Чили деген басытқы бірдеме екен деп, сол көрсеткен түшпарадан аздап татты.



	- Түсіне қарағанда бұзылмаған көкәріс екен, - деді ол аузына салып жатып. - Чили аузын карриден бетер ашытты. Бұған төзуге мүмкін емес еді, Ребекка шанышқысын орнына қойды.



	- Су, су, құдай жарылқасын, су беріңізші, - деп ол айқайлап жіберді.



	Мистер Седли қарқылдап күлді. Ол ұзақ күнін дөрекі қалжың, сайқымазақтың дуылдаған ортасы, алып сатарлардың ханбазары биржада еткізетін дөрекілеу адам болатын.



	- Нағыз үнді чилиі, маған сеніңіз, - деді ол, - Самбо, мисс Шарпке су берші.



	Джозеф әкесінің қалжыңын орынды болды деп қосыла күлді, әйелдер жымиып қойысты. Олар Ребекка бейшараның қатты қапа болғанын байқады. Ол болса Седли шалды атарға оғы болмады, бірақ ашу-ызасын тез тарқатып, қайта қалпына келіп, жан шақырғанда қалжыңға сүйеп тіл қатты:



	- "Мың бір түндегі" парсы шаһинасының сарымайдан жасалған тәтті тоқашқа бұрышты қалай қосқанын еске алуым керек еді. Сэр, сіздің Үндістанда каней бұрышын сарымайдан жасалған тәттіге қоса ма?



	Седли қарт қарқылдап күлгенімен Ребекка сөз тапқыш қыз екен деп түйді. Джозеф болса аты-жөні жоқ тура жауап қайырды.



	- Сарымай тәттісі дейсіз бе? Біздің Бенгалияда қаймақ нашар болады. Әдетте біз ешкі сүтін пайдаланамыз. Қазір соның қаймағын аңсап отырмын.



	- Қалай, мисс Шарп, сіз енді Үндістаннан келгеннің бәріне таңғалмайтындай болған шығарсыз, - деп сұрады қырқылжың карт.



	Әйелдер тамақтанып болып дастарқан басынан кеткеннен кейін шал қутыңдап, баласына тіл қатты.



	Джо, абай бол, мынау қыз сені торға түсірмесін.



	Түсірмей қалсын! - деді Джо батырсынып, масаттана кеудесін керіп. - Сэр, әлі есімде Думдумда артиллерист Катлер дегеннің сылқым қызы болды, кейін ол доктор Лансқа тұрмысқа шықты. Сол қыз мың да сегіз жүз төртінші жылы Малигетони екеумізді осы құсап айналдырды - ау... Малигетони жайында ас алдында сізге айтып едім ғой... Ол антұрған сондай жайсаң жігіт болатын... Қазір Баджбаджда сот, құдай қаласа бес жылда кеңесші де болар. Сонымен сэр, сол артиллерист бал ұйымдастырмасы бар ма, сонда ол төртінші корольдік полктің Куинтин дегені маған былай деді: "Седли, сөзіме құлақ сал, нөсер жаңбыр басталғанға дейін София Катлер Малигетони екеуіңнің біріңе қармақ салады, нанбасаң бәстесейік" демесі бар ма. "Бәстесейік" дедім мен де тайынбай, құдай бар, сэр... Сіздің кларстіңіз тамаша екен. Адамсоннан ба, әлде Карбонслден бе? Бірінші сорт!



	Бұл сауалдың жауабы пысылдаған қорылға айналды: алыпсатар сері ұйқыға кетті; сонымен Джозефтың бұл жолғы әңгімесі аяқталмай қалды. Джозеф еркектермен бас қосқанда өте әңгімешіл, ол бұл анекдотын өзінің шипагеріне, бауырының жағдайын қара тікен тұздың әсерін сұрай келген доктор Голлопқа әлденеше рет айтқан еді.



	Сырқатты адам ретінде Джозеф ас үстінде ішкен мадерге қоса бөтелке кларетті және қаймақ пен екі тәрелке қой бүлдіргенді, оның қасында табақта қалған жиырма шақты печениені қанағат етіп (романшылардың көзі түспейтін дүниесі бар ма) тояттағанымен, көңіл шіркін жоғарғы бөлмеге көтеріліп кеткен қызға алаң болды.



	"Еліктің лағындай ойнақтаған пысық қыз, - деп ойлады ол, - тамақтанып отырғанда, жерден сүлгісін алып бергенімде, маған көз қиығын қалай тастады, мүттәйім қыз сүлгісін екі мәрте түсіріп алмады ма. Қонақ үйде ән шырқап жатқан кім болды екен, ә! Ә, сайтан! Барып көріп қайтсам ба екен?".



	Бірақ осы жерде бойынан арылмай жүрген ұялшақтығы кежегесін кейін тартты. Әкесі болса ұйқыға кетті; Джозефтің қалпағы дәлізге ілінгенді; бұрыштың арғы бетінде Саутгемптон - роуда арбакештердің биржасы болатын.



	"Қырық қарақшыға"* барсам ба екен? - деп ойлады ол, - мисс Декамптың қалай билейтінін көрсем бе екен? Сөйтті де ұзын тұмсық етігінің ұшымен абайлай басып, бөлмеден шықты да, құрметті ата-анасының ұйқысын бұзбай тайып тұрды.



	- Джозеф кетіп барады, - деді қонақ бөлменің ашық терезесінен қарап тұрған Эмилия. Ребекка ән салған кезде ол фортепьяномен сүйемелдеді.



	- Мисс Шарп шошытып жіберді оны, - деді миссис Седли. Бейшара Джо. Ол осыншама неге ұялшақ болды екен?





Төртінші тарау




	ЖАСЫЛ ТҮСТІ ЖІБЕК ӘМИЯН



	Джо бойын билеген үрейден екі-үш күн арыла алмай мең-зең болып жүрді, бұл күндері үйіне де аттап баспай қойды, мисс Ребекка ләм-мим деп ол туралы тіл қатпады, есіне де алмады, өз қуанышымен болды. Қайырымды әйел ертіп жүріп көрсеткен жайма базардағы дүкендерді, не бір сәнді дүниелер сатқан дүңгіршектерді таңдана да таңырқай аралады, оның үстіне театрдан қайтқанда оның ойынын айтып жеткізе алмай, аузының суы құрыды, осының бәрін көрсеткізіп, аралатқызып отырған ерекше құрмет үшін миссис Седлиге қалай рахметін айтудың ретін таппады. Бір күні Эмилияның басы ауырды да, бір салтанатты кешке бара алмайтын болды, оған екеуі де шақырылып еді, қаншама үгіттесе де жалғыз баруға көнбеді.



	- Сені қалдырып қалай барамын? Жетімек сорлы қызға бақыт, махаббат дегеннің не екенін алғаш танытқан асыл жанды қалай тастап кетемін? Ешқашан да олай болмайды, - деді де жасыл көзі жасаурап, көкке қарады.



	Миссис Седли қызының құрбысы неткен нәзік, мархабаты мол жан еді деп қайран қалды.



	Мистер Седлидің қалжыңына Ребекка ренжіс білдірмеді, керісінше қайырымды қарияның әлденеше рет көңілінен шығатын сөз айтып, оның қалжыңын құптап, жұрттан бұрын күліп, дем беріп отырды. Мисс Шарп отбасының үлкендерінің ғана тілін тауып қоймады, ол мисс Бленкинсоптың да басын айналдырды, оның таңқурайдан жасаған шырынына таң қалып, қалай дайындалатынын жабыса сұрады, бұл жағдай үй ұстаушы әйелді қайран қалдырып, елжіретіп жіберді. Ал Самбо малайды "сэр" немесе "мистер Самбо" деп көкке көтерді де, қызметшілерді қайран қалдырды; ол қоңырау шылдыратып шақырып мазалағаны үшін үй жинаушы әйелден кешірім сұрады. Осындай кішіпейілділігі, ізеттілік үшін мұндағы жұрттың бәрі Ребеккаға тәнті болды.



	Бірде Эмилияның мектептен үйіне жіберген суреттерінің папкасын қарап отырып Ребекка бір бетке көзі түсті де, еңіреп жылап, бөлмеден шыға жөнелді. Бұл оқиға Джо Седлидің үйіне екінші рет оралған күні болды.



	Эмилин досының неге қапа болғанын білмек үшін артынан жүгіре шықты. Қайырымды қыз байғұс абыржып жалғыз оралды.



	- Мама, сізге айтып едім ғой, әкесі Чизикте бізге сурет сабағын оқытқан деп, ол негізгі суреттерді бізге өзі сызып беретін.



	- Қалқам-ау. мисс Пинкертон сіздердің жұмыстарыңа қол тигізбейміз, өздері жасайды, біз тек көркемдейміз деп әлденеше рет айтқан сияқты еді.



	- Көркемдейміз дегені сол, мама. Ребекка әкесінің сол суреттерді қалай салғанын есіне алды да, шыдай алмай көңілі босап кетті.



	- Бейшараның жаны қандай нәзік еді, - деді миссис Седли.



	- Ол қыздың біздің үйде тағы бір апта қонақ болғанын қалар едім, - деді Эмилия.



	- Мына қыз Думдумдағы мисс Катлерге керемет ұқсайды, бірақ ақ құба, ашаңдау. Ол қыз әскери дәрігер Лансқа тұрмысқа шыққан. Сіз білесіз бе, жоқ па, он төртінші полктың Куинтин дегені менімен бәстескені бар емес пе...



	- Білеміз, естігенбіз Джозеф, ол әңгімеге қанықпыз, - деді Эмилия күліп, - айтып әуре болмай-ақ қой. Онан да әлгі сэрге, кім еді, ә, Кроулиге Ребекка бейшара біздің үйде біраз болсын деп хат жазғызуға мамаңды көндір. А, кімді айтса сол келеді деген. Жылай-жылай көзің қызарып, ісіп кетіпті ғой.



	- Ештеңе етпейді, жас деген көңілдің шері ғой, - деді қыз жымиып, жаны жайсаң миссис Седлидің ұсынған қолын алып, ризашылықпен сүйіп. Бәріңіз маған жылы шыраймен қарайсыздар. Бәріңіз, - деді күліп, соңғы сөзді бөліп айтып, - сізден басқа жұртты айтамын мистер Джозеф.



	- Менен басқасы ма? - деді Джозеф. - Көктегі жаратқан ием айтсын әділдігін, бір соған аян! О, жаратқан ием! Мисс Шарп!



	- Жоқ екен. Алғашқы танысқан күнімізде дастарқан басында әлгі удай ащы бұрышпен сыйлағаныңызға жол болсын. Сіз оны қатыгездік демейсіз бе? Сіз маған қымбаттым Эмилия сияқты қарамайсыз.



	- Ол саған әлі бауыр баспай жатыр емес пе, - деді Эмилия.



	- Сүйіктім - ау, сізді ренжітуге кімнің дәті барады, - деп шешесі де мүсіркеді.



	- Карри баппен жасалған еді ғой, құдай ақы, - деп Джо шынымен ақталмақ ой білдірді. Шамасы лимоны аздау болды-ау деймін.



	- Ал сіздің чили ше?



	- Сіз сонда қалай жылап жібердіңіз, - деп Джо оқиғаны есіне түсірді де, аңқылдақ сорлы күліп жіберіп, айылын жия қойды.



	- Алдағы уақытта сіз ұсынған нәрсеге абайлап қарайтын боламын. - деді Ребекка екеуі қолтықтасып асханаға түсіп келе жатып, — жігіттер біз сияқты панасыз, бейшара қыздарды осыншама мазаққа айналдырады деп үш ұйықтасам түсіме кірмеуші еді.



	- Құдай ақы, мисс Ребекка, сізді ренжітсем деген ой менде болған емес.



	- Әрине, - деді ол, - сіздің олай ойламағаныңызға сенемін, - деп өзінің нәзік саусақтарымен оның қолын қысып қалды да, шоқ ұстағандай қолын тез тартып алып, бір сәт Джозефтің жүзіне жалт қарады, сосын кілемнен көз алмады. Қыздың нәзік те, ұяң сезімін білдірген бүл қылығынан Джозефтің жүрегі кеудесіне сыймай тулады деп айтуға аузым бармайды.



	Қыз тарапынан білдірілген бұл ишаратты, бәлкім, тәрбиелі, көргені бар әйелдер әдепсіздік, көргенсіздік деп айыптайтын да шығар. Амал бар ма, тағдырдың жазуы осылай болса, бейшара Ребекка жеңгетайлықты өзі атқаруына тура келді. Кедейліктен малай ұстай алмаған адам қаншама сылқым болғанымен үй-ішін өзі сыпырады емес пе. Сол сияқты сүйкімді жас қыздың құда түсіп. жігітпен табыстыратын анасы болмаса, онымен езі айналыспай ма. Әйелдің сиқырлық айла-тәсілдерін сарқа пайдаланбағанына құдайға тәубе деңіз. Олай еткенде біздің күніміз не болар еді, әйел еркекке сәл ыңғай білдірсе кәрі демей, жас демей, кемтар демей алдына тізе бүкпей ме. Мен ешбір талассыз шындықты айтайын: кез келген әйел, саңылауы жоқ маубас болмаса, жағдайы келсе, қалаған еркекке шығып алады. Бүл сүйкімді жандар даланың жыртқышы, өз күшін білмей жүр емес пе, әйтпесе жан сауғалай алмас едік, осыған тәубе ету керек. Әйелдің қырық айласы бар деген осыдан қалса керек.



	"Құдайға тәубе, - деп ойлады, асханаға еніп бара жатқан Джозеф, - бір кезде Думдумдағы мисс Катлермен болған жағдай сияқты, өзімді-өзім билей алмай барамын, құдай сақтай керсін".



	Дастарқан басында мисс Шарп Джозефке ана тағам, мына тағам жайында сыпайы қалжыңға айналдырып сөйлеп отырды. Бұл кезде ол үй ішімен етене жақын қарым-қатынас жасап алған-ды. Ал Эмилиямен апалы - сіңлідей достасып кеткен. Жас қыздар бір шаңырақтың астында он шақты күн бірге тұрса, әманда осындай жағдайда болады.



	Ребекканың ойын орындауға жәрдемін тигізу мақсатын көздегендей Эмилия бауырына пасхалық каникулда берген уәдесін орындатпақ ниетпен: "Мен мектепте оқып жүргенде, -деді ол күліп. - Воксхоллды* көрсетемін дегенсің".



	Соның реті келді, - деді ол, - Ребекка қонақ болып жатқан кезде орындасаң жөн болар еді.



	О, тамаша болады, - деп Ребекка қуанып, әуелі қолын шапалақтауға ыңғайланып барып, өзін әрең тоқтатты, мұндай қарапайым жанға ондай ұшқалақтық артық болар еді.



	- Бірақ бүгін емес, - деді Джо.



	- Онда ертең болсын.



	- Ертең әкең екеуміз үйде түстенбейміз, - деді миссис Седли.



	- Жарқыным-ау, бұл не деген сөзің, мен де сол жаққа барамын ба? - деп сұрады зайыбынан. - Сенің жасыңдағы кексе әйел. мына денемен сондай сыз жерге не деп барады, суық тигізіп аламын деп қорықпайсың ба?



	- Қыздарды біреу ертіп бару керек емес пе, - деді миссис Седли.



	- Джо барсын, - деді әкесі. - Сойталдай жігіт емес пе. Бүл сөзге буфеттің қасында кызметін атқарып тұрған Самбо да күліп жіберді, Джоның әкесін атарға оғы болмады.



	- Оның корсетін босатыңдар, - деді шал аяусыз қалжыңға басып, - мисс Шарп бетіне су бүркіңіз немесе оны жоғарғы бөлмеге алып барыңыздар; байғұс қайтсын - ай, талып қалмаса жарар еді. Бақытсыз бейшара-ай, қор болды-ау! Көтеріп жоғарғы бөлмеге шығарыңдар, қаңбақтай жеп-жеңіл ғой!



	- Сэр, мұныңыз тым қатыгездік, тірідей өлтірдіңіз ғой, - деп бұлқан-талқан ашуланды Джозеф.



	- Самбо, мистер Джозға піл шақырт деп айқайлады әкесі, - Самбо, ол үшін аңханаға кісі жібер. - Джоздың ызаға булығып, жыларман болғанын көріп, қалжыңбас шал күлкісін тыйып, ұлына қолын созды: - Біздің биржада қалжыңға ешкім ыза болмайды Джоз. Самбо, пілдің қажеті жоқ, одан да мистер Джоз екеумізге бір-бір стақаннан шампан құйып жібер. Мұндай шампанды, ұлым, Бокидің* қоймасынан да таба алмайсың.



	Шампан Джозефтің көңіл-күйін жадыратты, бөтелкенің ішіндегі ішімдік таусылмай тұрып-ақ, көңілі жарым адам ретінде оған ішімдіктің үштен екісі құйылды, ол болса қыздарды Воксхоллға ертіп баруға келісті.



	- Әр қыздың өз жігіті болсын, - деді қарт қылжақой. - Джоз мисс Шарпке ие болды, ал Эмми көпшілік ішінде адасып кетіп масқара болармыз, сондықтан тоқсан алтыншы полкке адам жіберіп, Джордж Осборнды шақыртамыз, ол бас тарта қоймас деймін.



	Бұл сөзді айтқанда неге екені белгісіз миссис Седли күйеуіне қарады да күліп қойды. Миссис Седлидің көзі күлімдеп қызына қарады; Эмилия қызарып жерге қарады, мұндай ұялшақтық он жеті жасар қызға ғана тән әдет, ал Ребекка Шарп болса сегіз жасында буфеттен қайнатпа қақ ұрлап тұрғаныңда кіндік шешесі ұстап алғандағы жағдайды ескермегенде, осы ғұмырында қызарып, қысылып көрген емес.



	- Ең абзалы Эмилия хат жазсын, - деп кеңес берді әкесі, - біз мисс Пинкертоннан қалай жазуды үйреніп келгенімізді Джордж Осборн көрсін. Эмма, сен оны шоқыну мейрамына шақырғанда "е" әрпінің орнына "и" жазғаның есіңде ме?



	- Ондай болған ба еді, - деп Эмилия қарсылық білдірді.



	- О, тәубе, соның бәрі күні кеше сияқты Джон, - деді миссис Седли, күйеуіне қарап сөйлеп, сол түні екінші қабаттағы демалыс бөлмесінің алдына шатырша етіп, үндінің таңғажайып суреті салынған бағалы мата тартылған, ал оның іші мақтадан тоқылған күлгін түсті тек матамен көмкерілген, осы шатырдың ішінде мамық төсек үстінде екі жастықта дөңгелек жүзді, қызыл шырайлы екі адам жатты, бірінің басында түнде киетін кестелі тақия, екіншісінің басында жиегіне бастырма жүргізілген кәдуілгі қағаз қалпақ. Ерлі-зайыптылардың төсектегі құпия әңгімесінде миссис Седли күйеуін Джо байғұсқа қатал қарайсың деп кінәлады.



	- Мистер Седли, сенің тарабыңнан өте қатыгездік болды, - деді зайыбы, - байғұс баланы соншама жәбірледің.



	- Періштем менің, - деп жауап қайырды қағаз қалпақты өзін ақтап, - Джоз - даңғой, менмен сылқым, сен ғұмырыңда мұндай болып көрген жоқсың, бірақ отыз жыл бұрын, бір мың да жеті жүз сексенінші жылы, жаңылмасам солай-ау деймін, сол жылдары сенің бұлай шалқуға құқың бар еді, оған дауым жоқ Бірақ мынау кеспектей сылқымның сәнқойлығы, даңғойлығы зығырданымды қайнатады, жынымды келтіреді, теріме сыймай кетемін. Өз аттасы Иосиф сұлудан асып түсуге бел буған сыңайы бар. Ол қарабасына мәз болып, тотыдай таранады, ғажап жанмын деп ойлайды. Тірі болсақ көрерміз, ол әлі талай әлекті салады. Оның үстіне Эмманың дос қызы да жабыса қалды, пиғылы білдірмеген болса да көрініп түр. Ол қыз басын айналдырмаса, өзге біреу айналдырады. Жарқыным, қайдағы бір қап-қара келін жетектеп келмегеніне тәубә. Бірақ есіңде болсын, айтпадың деме: оның етегінен ұстаған алғашқы әйел мойнына мініп, басына шығып алады...



	Сұмырай қызды ертеңнен қалдырмай аттандырамын, - деді миссис Седли, үзілді-кесілді шешімге келіп.



	Өзгеден оның несі кем миссис Седли. Құдая тәубе, бұл қыз ақ нәсілден емес пе. Бұған кім үйленетінінде менің шаруам жоқ; жөнін тауып, өз шаңырағынан түтін шығарсын.



	Осымен екеуі қайтып үн қатпады, қатты қорылдамағанымен мұрындары пысылдап, жұмсақ үн шығарды. Қоңыраулы сағаттың шықылы, түнгі күзетшілердің оқта-текте шыққан үні болмаса Рассел-сквердегі эсквайр, қор биржасының мүшесі Джон Седлидің үйінде тыныштық орнады, жұрт қалың ұйқыға кетті.



	Қайырымды миссис Седли таңертең әдеттегідей жайбарақат жүрді, түндегі мисс Шарпке көрсетпек зілін есіне де алмады; бірақ іш күйдірер, әрі кешірімпаз, әрі қарапайым ана қызғанышынан асқан не бар, осындай қарапайым, кішіпейіл, көнбіс күйкентайдай гувернантка қыздың Богли-Уолахтың кербез коллекторына көз тастауға қалай батылы барды десеңізші. Оның үстіне жас қыздың демалысын ұзартыңыз деген өтініш хат жөнелтіліп те қойған еді, енді оған қарамай қызды аттандырып жіберетін себеп табу да оңай емес.



	Сүйкімді Ребеккаға жағдай жасауға бәрі бірауыздан уәделескен сияқты, әуелі табиғат құбылысы да (бірақ оның қатысына қыз бірден мән бере қоймады) оның жағында болғандай көрінді. Воксхолл барып қайтуға уәделескен күні, Джордж Осборн түскі асқа келіп, үй иелері Хайбсри - Барндегі олдермен* Боулуға қонаққа аттанған күні кеште, күн күркіреп, найзағай жарқылдап, жаңбыр нөсерлеп құйды. Бұлардың зауқымен Воксхоллға бармақ жолы болмады, біз ұрлық жасағанда ай жарық болдының кері келді. Жастар амалсыздан қамалып үйде қалды, бүл жағдайға Осборн мырза өкінбеген сияқты, ол Джозеф Седли екеуі асханада отыр, бірнеше бөтелке портвейнді босатты. Седли болса көктен сұрағаны жерден табылып, толып жатқан үнді әңгімелерін тыңдап алып тоғыта берді, біз оның мінезін бұрын да айтқанбыз, ол ерлер арасында тым әңгімешіл, күлкішіл -ақ. Содан кейін мисс Эмилия: Седли қонақ үйді жайғастырды, сөйтіп төрт бойдақ мәз-мейрам болысты. Олар күннің күркіреп, жаңбырдың нөсерлеп құйып Воксхолл сапарының кейінге қалғанына қуанысып, жолы болар жігіттің жеңгесі алдынан шығадының кері келді де, табиғат құбылысына ризашылық білдірді.



	Осборн Седлидің өкіл ұлы болатын, сондықтан жиырма үш жылдың жүзі болды осы үйдің баласы саналатын. Седли оның бір жарым айлығында күміс стакан, ал алты айлығында -алтын шырылдауықтан маржан сылдырмақ сыйлады. Сонау бала шағынан бері шалдан Рождество сайын ақшалай сыйлық та алып тұрды. Оның әлі есінде, бірде ол мектепке жүргелі тұрғанда сомадай бойшаң да шолжаң, олпы-солпы Джозеф он жасар қияңқы баланы алдап соққан. Қысқасы, Джордж бүл отбасыға өз адамындай қоян - қолтық араласып кеткен.



	- Седли, сенің гессен етігіңнің шашағын кесіп тастағаным есіңде ме, сен қабырғаға өрмелеп өкірдің ғой, сонда бикеш... гм... сенің жұдырығыңнан мені Эмилия құтқарып алған, ол сенің аяғыңа жығылып, бауырым Джоз кішкентай Джорждың ақымақтығын кешіре гөр деп жалынған.



	Бұл қызық оқиға тайға таңба басқандай Джоздың есінде еді, бірақ мүлдем есімде жоқ деп ант-су ішті.



	- Үндістанға кетер алдында менімен қоштасамын деп доктор Поркиннің мектебіне көдек арбаға (шарабан) мініп келгенің, есіңде ме? Сонда менің ойымда қалғаны сенің сорайған бойың болды, шамасы жеті футтан кем емес сияқты көріндің, ал Үндістаннан оралғаныңда бойын менен биік емес екен, соған қайран қалдым.



	- Мистер Седлидің мектепке барып, сендерге ақша сыйлағаны не деген қайырымдылық десеңізші, - деді Ребекка масаттана, даусын көтере сөйлеп.



	- Әсіресе етігінің шашағын кесіп тастағаннан кейінгі жасаған қайырымдылығы ғой. Шәкірттер сыйлықты да, оны берген адамды да ұмытпайды.



	- Гессен етігі деген қандай әсем десеңізші, - деді Ребекка, әңгімені жандандырып.



	Аяғын сымбатты санап, сол сәнді етікті тастамай киетін Джоз мақтау сөзге масаттанып қалды, бірақ бұл сөзді естігенде лапардай аяғын қоярға жер таппай креслоның астына жасырды.



	- Мисс Шарп, - деді Джорд Осборн, - сіз шебер суретші ретінде сол етік жайында бір тарихи сурет салмайсыз ба? Седлиге тері шалбар кигізіп, бір қолына шашағы жұлынған етігін ұстатып, бір қолымен менің желкемнен ұстатып, Эмилия оның алдында тізерлеп, қолын жайып жалбарынып отырса... Картинаға, әліппеге, катехизисқа жазылатын ірі, әшекей әріппен жазу жазылып, айшықталса қандай көркем болар еді.



	- Үлгіре алмаймын - ау, - деді Ребекка, - кейін ... сол барған жерде салармын. - Оның даусы бәсеңсіп, әлдебір қимастық білдіріп, мүләйімсін қалды, оған бәрінің қабырғасы қайысып, жаны ашып, тағдырдың жазуына шара бар ма десті. Ребеккамен айырылысу бәріне де мұң болды.



	- Жарқыным, біздің үйде әлде болса тұра берсең қандай ғанибет болар еді. деді Эмилия.



	- Оның жөні жоқ қой, - деді қыз онан сайын мұңайып. - Кейін тағы да сенімен айрылысу қиындай түссін дейсің бе? - деп, ол теріс айналды.



	Эмилия өзінің жаратылысынан туа пайда болған осалдығына басып жыларман болды, біз жоғарыда айтқандай, бұл аңғал жанның бір осал жағы еді. Джордж Осборн екі қызды да аяп, әрі қызықтай қарады, ал Джозеф болса өзі сән тұтатын гессон етігінен көзін алмай тесірейіп, кебежедей кеудесін кере күрсінгендей болды.



	- Бізге бір нәрсе ойнап жіберші, мисс Седли ... Эмилия, - деп өтінді Джордж, осы кезде мына бүлдіршіндей қызды құшақтап жұрттың көзінше сүйіп алса деген орындай алмайтын үміт көкірегіне ұялады. Эмилия оған тесіліп қарап қалыпты... Дәл осы сәтте олар біріне бірі ғашық болып қалды деп айтсам, онда сіздерді шатастырар едім. Бұл екі жас бесіктен атастырылған жандар. Соңғы он жылда екі отбасын олардың атастырылуы болары болып, бояуы сіңген, біткен әңгіме саналатын. Олар әдетте кіші қонақ үйге орналастырылған фортепьяноға қарай жүрді, жол ала көлеңкелеу еді, миссис Эмилия мистер Осборнның қолтығынан ұстады, осылай ету қолайлы деді, өйткені креслолармен және диванның арасынан өту керек. Ал Джозеф Седли болса, Ребеккамен қонақ үйдегі үстел басында жеке қалып қойды. Қыз жасыл түсті жібектен әмиян тоқып отырды.



	- Сіздің үйдің жасырын сырынан сауал қойып та қажеті жоқ, - деді мисс Шарп. - Бұл екеуі өздері-ақ жария етіп отыр.



	- Менің ойымша, - деді Джозсф, - ол қолына рота алысымен мәселенің басы ашылар. Джордж Осборн - тамаша жігіт.



	- Ал сіздің қарындасыңыз - дүниедегі ең бір ғажайып жан, - деп мақтады Ребекка, - оған жар болған адам - дүниедегі ең бақытты адамның бірі болмақ. - Бүл сөзден кейін мисс Ребекка қатты күрсінді.



	Жас жігіт пен қыз кездесіп маңызды бір мәселе туралы әңгіме қозғаса, олардың арасында ашық сөйлесу, белгілі дәрежеде сырластық пайда болады. Мистер Седли мен Ребекканың арасында өткен әңгімені егжей - тегжейлі айтып жатудың қажеті де болмас; сөз саптастары жоғарыда айтылған дәрежеде өтті, ерен тапқыр, ұтымды ой, шешендік сөз шыға қоймады; ойдан туған лепірме романдарда болмаса мынадай жеке адамдар шүйіркелессе, күнделікті қожаң тірлікте ондай жағдай сирек ұшырасады. Сонымен көршілес бөлмеде музыка ойналды, сондықтан сыбырлап сырласты шынын айтсақ, фортепьянодағы өксуін бұдан қатты сөйлеген дауыс та елең еткізбес еді, өйткені олар өз істеріне соншалық беріліп, музыканы жан тебіренте тыңдап отырған-ды.



	Джозеф Седли өз ғұмырында өзге жыныстағы адаммен ұялмай, қымсынбай сөйлесіп отырғаны алғаш рет дерлік. Ребекка оған Үндістан жайында сұрақты да жаудырды, әзі қашайын деп тұрған-ды "тәйт!" дегендей, әңгіменің реті келіп ол ел туралы, әрі өзі туралы қызықты әңгімелерді тоғытып-ақ тастады. Ол губернатордың сарайында балдың қалай өтетінін сипаттады, Үндістандағы әуе айналып жерге түсетін шыжыған ыстықтан қалай қорғанатынын, желпуішке жапырақты қалай пайдаланатынын, тағы сол сияқты жайттарды; генерал-губернатор лорд Минтоның шотландықтарға қалай қамқорлық жасағаны тапқырлықпен айтылды; жолбарысты қалай аулағанын, ол мінген пілдің жетекшісіне ашынып оны қалай алып кеткенін суреттеді. Мисс Ребекка губернатордың балын тамашалап, аузының суы құрып таңғалды, ал шотландық адьютант туралы әңгімені естігенде мистер Седлиді сұрқия сайқымазақ деп қарқылдап күлді де, піл туралы әңгімені естігенде үрейленді.



	- Қымбатты мистер Седли, байғұс шешеңізді аяңыз, - деді ол, - бар достарыңызды аяңыз, бұдан былай мұндай қатерлі саяхатқа шықпаймын деп уәде беріңіз.



	- Одан үрейленетін ештеңе жоқ, мисс Шарп, - деп ол басу айтып, жағасын түзеп қойды, -қатер деген аңшылыққа сән бермей ме, оның кереметтігі де сонда ғой.



	Джозефтің осы әңгімелеп отырған жалғыз ғана оқиғасы болмаса, онда да үрейден жаны әрең қалған, ол ешқашан жолбарыс аулауға шыққан емес. Джозефтің қыза сөйлегені соншалық, тіпті батылданып кетті де, Ребеккадан жасыл жібек әмиянды кімге тоқып отырғанын да сұрап қалды. Мұндай адам нанғысыз әдепсіздікке қалай аузы барғанына өзі де қайран қалды.



	- Сұраған адамға беремін, - деп жауап қайырды Ребекка, Джозефке наздана қарап.



	Седли өзінің жаттанды тапқыр сөзін айтуға оқталып: "О, мисс Шарп, сіз..." дей бергенде кенет көрші бөлмеде ойналып жатқан музыка кілт үзілді, осы сәтте Джозеф өз үнін анық естіді де сөзін бөліп, құлағына дейін қызарып, сасқанынан сіңбіріп алды.



	Сіз бауырыңызды осындай жағдайда кездестіріп пе едіңіз, - деп сыбырлады мистер Осборн Эмилияға. - Сіздің дос қызыңыздың қылығы асып кетті.



	Сонысы жөн, деді мисс Эмилия.



	Әйел атаулының бәріне тән қасиеттен Эмилия да құралақан емес еді, он некелесу дегенді ұнататын, егер Джозеф үйленіп, Үндістанға әйелін ертіп кетсе, ол қатты қуанар еді. Оның үстіне осында болған аз күннің ішінде Ребеккаға деген достығы артып, одан Чизикте аңғармаған миллион қайырымдылық, жақсылық нышанын байқады. Жас қыздардың достығы әйгілі әңгімедегі бір үйде аспанға әуелеген Джектің добы сияқты болды. Ол үшін бұларды кінәлауға болмайды, үй болғаннан кейін бұл Sehasucht nach der Liebe5 су сепкендей басылады. Асқақ сезім иелері, лепіре сөйлеуді ұнататындар мұны "арман мұңы" деп атайды, ал шынтуайтына келгенде әйел адам күйеуге тиіп, балалы болғанға дейін жанын қоярға жер таппай, көңілі жарым саналады, ал мақсатына жеткен соң бар әмірін, нәзік сезімін солардың жолына жұмсайды.



	Аздаған романстарын айтып үлгерген соң ба, немесе кіші қонақ бөлмеде ұзақ отырғандықтан ба, мисс Эмилия құрбысына ән шырқа деп қолқа салды.



	- Сіз бұған дейін Ребекканың үнін естісеңіз, - деді ол мистер Осборнға (біле тұра қасақана айтты), - онда мені тыңдамас едіңіз.



	- Мисс Шарп, есіңізге салып қояйын, - деп жауап қайырды Осборн, - дүние жүзінде Эмилия Седлиден өткен әнші жоқ деп санаймын, мұным жөн бе, әлде теріс пе.?



	- Қазір өз құлағыңызбен естисіз, - деді Эмилия қарсылық білдіріп.



	Джозефтің ізеттілігі соншалық фортепьяноға шырағдан апарып қойды. Осборн қара көлеңкеде отырған жоқ қой дегендей болып еді, миссис Седли назданып көніңкіремеді, сонымен екеуі лақты еліктей Джозефтің соңынан ерді, Ребекка әнді дос қызынан әлдеқайда жақсы айтты (әрине өзгелер Осборнның пікіріне талас туғызған жоқ, ол өз ойында қалды), тіпті ол бүл жолы әдеттегіден назды да әсем шырқады, оған Эмилия да қайран қалды, мұндай талантын бұрын аңғармаған да екен. Ол француздың көп естімеген бір романсын шырқады. Джозеф бір сөзін де ұқпады, ал Осборн түк те ұқпағанын айтты, одан кейін, бұдан қырық жыл бұрын көп айтылатын - Британ теңізшілерін мадақтайтын, біздің король, Сьюзен бейшара, Синек Мэри сияқты халыққа мол тараған көптеген әндерді шырқады. Бұл әуендердің музыкалық құндылығы болмағанымен, жүрек тебірентерлік жағы бар еді және бүгінде сыбағамызға тиген Доницеттің* жылмысқы нәзік сарынды laqrime, sospiri мен felicita6 әуендерінен гөрі халық мұны жылы қабылдайды.



	Сол әндердің бірінің мазмұны мынадай еді: (концерт осы әнмен аяқталды):



	Тынбастан жел де ұлыған,



	Түн басты өңірін саздақтың.



	Үй іші әбден жылыған,



	Тас ошақ оты маздап тұр.



	Жетімек бала ел кезіп,



	Баспана таппай зарыққан,



	Әйнектен алмай түр көзін,



	Алғандай қуат жарықтан.



	Күн боран.



	Мүскін пақырдың



	Әл-дәрмені де қалмады....



	Әлдекім үйге шақырады,



	Құлағы шалып қалғаны.



	Таң ата тарқар қонақ та,



	Тас ошақ оты маздайды...



	Жетімге жар бол, жаратқан



	(Тынымсыз жел де боздайды...)



	Бұл әуен де бұрын да айтылған: "Мен кеткен соң" деген сөздің сезімі қайталанды. Мисс Шарп соңғы сөзін айтарда оның "сыңғырлаған даусы дірілге айналды". Қоштасар шағындағы қимастық назы, жетімдік зары екенін бәрі де сезді. Музыкаға жаны құмар, әрі жұмсақ мінезді Джозеф Седли әннен әсер алды, ал романстың ақтық сөздеріне іші-бауыры елжіреді. Ол батылдау адам болса, оның үстіне Джордж бен мисс Седли көрші бөлмеден шықпағанда Оеборнның айтқаны келіп, Джозеф Седлидің бойдақтық өмірі тамамдалып, бүл хикая да аяқталмай қалар еді. Сонымен романсты аяқтап Ребекка фортепьяноның артына барып тұрды да, Эмилияға қолын созып, екеуі ала көлеңке үлкен қонақ бөлмеге қарай өтті; осы кезде сэндвич, варенье, бірнеше жылтырауық бокал мен графиндер қойған табақ ұстап Самбо кіріп келді, оған алғаш көзі түскен Джозеф Седли еді. Ата-анасы қонақтан оралғанда олардың "әңгіме қызығына батқаны соншалық күйменің келіп тоқтағанын ешкім естімеді; мистер Джозефтің мынандай сөзінің үстінен шықты:



	- Қымбатты мисс Шарп, бір қасық варенье алыңызшы? – сондай тамаша . тамаша ән шырқағаннан кейін, сізге әл жинау керек.



	- Бәрекелді, Джоз! деді мистер Седли.



	Әкесінің дауысын жақсы айыратын Джоз одан әжуаны сезіп томсырайып қалды да, көп кешікпей қоштасып шығып кетті. Мисс Шарпты ойлап оның ұйқысы бөлінген жоқ; махаббат деген мистер Джозеф Седлидің тәбетіне де, ұйқысына да әсер тигізіп көрген емес, ол жұмыстан қайтқанда осындай романсты тыңдап отырса жан рақаты емес пе, қандай distinquee7 қыз еді, французша генерал-губернатордың әйелінен артық сөйлейді, ол Калькутан балында жұрттың бәрін таң қалдырар еді-ау деп қана ойлап қойды. "Бейшараның маған ғашық екенінде дау жоқ - деп ойлады. - Түптеп келгенде, Үндістанға барған қыздардың ешқайсысынан кедей емес. Құдай ақы, мен одан нашар жағдайға тап болар едім". Осындай оймен ол ұйықтап кетті.



	Ол ертең келе ме, жоқ па деп мисс Шарптың түн ұйқысын төрт бөліп қамыға күткенін айтпаса да болар. Таң атты, Джозеф Седли жіптіктей киініп әкесінің үйіне келді, қай мезгілде дейсіз ғой? Сәске түскі тамақ кезінде. Рассел-скверде мұндай құрметті ол ешқашан көрсеткен емес. Осборн да әлдеқалай себеппен осында келіп қалыпты. Оның келуі Эмилияның жұмысына бөгет жасады, ол болса, Чизик аллеясындағы сүйікті он екі досына хат жазып, ал Ребекка кешегі кестесімен айналысып отырған. Джоның келіп тоқтап, әдеттегідей есікті тоқпақтап қағып, алдыңғы бөлмедегі абыр-күбір богли-уолах экс-коллекторының қонақ бөлменің басқышымен шығып келе жатқан кезінде Осборн мен мисс Седли арасында сымсыз телефонмен қатынас орнап, ыммен түсіністі де, мысқылдай күліп Ребеккаға қайта оралды, ол болса беті қызыл шырайланып, сары шашы жалбырап, тоқымадан бас алмай, соған үңіліп отырды. Джозеф келгенде оның жүрегі атша тулады. Джозефтың аяғында сықырлаған етік, басқышпен шыққанға ентігіп қалған. Желет киген, күннің ыстығынан, абыржудан, мойынға таққан орамалдан пысынап жүзі албырттанған. Бүл бәрін қайран қалдырған-ды; ал Эмилияға келсек, оның жүрегі ынтық адамнан гөрі қаттырақ соқты.



	Самбо есікті айқара ашып мистер Джозефтің келгенін хабарлады да, коллектордың соңынан біздің сері жігітіміз бүгін Ковент - Гарден базарынан* сатып алған екі шоқ қызыл гүлді қолына ұстап, ақсия күліп кіріп келді. Бүгін де біздің әйелдер қағаз шілтерге орап, көтеріп жүретін шөмеледей бір құшақ шөп емес, нағыз гүлдесте. Қыздар бүл сыйлыққа тәнті болды, олардың әрқайсысы Джозефқа жеке иіліп рахметін айтты.



	- Бәрекелді, Джо, - деді Осборн, дауыстап.



	- Рахмет, Джозеф, рахмет жарқыным, - деді Эмилия ол ыңғай білдірсе бауырының бетінен сүюге оқталып (Эмилия сияқты сүйкімді қыз сүйсе мен ойланбастан - ақ мистер Лидің оранжерейіндегі гүлді сатып әкелер едім).



	- О, неткен ғажайып гүл, неткен хош иісті еді, - деп мисс Шарп гүлді иіскеп, кеудесіне қысып, шаттанып төбеге қарады. Ол ең әуелі гүл шоғының ішінде әлде бір billet doux8 салынбады ма деп қарауы да мүмкін ғой; бірақ хат болмай шықты.



	- Қалай Седли, сіздердің Богли-Уолахтарыңызда гүлдің тілімен сөйлесе ме? - деп сұрады Осборн күліп.



	- Қылжақбастық, жай сандырақ! - деп жауап қайырды сүйіспеншілік мұңына шалдыққан жан. - Гүлді Натаннан сатып алдым. Сіздерге ұнаса өте қуаныштымын. А, ұмытып барады екенмін, Эмилия, ананас та сатып алып, Самбоға ұстатып едім, соны дастарқанға қойғызуды ұмыттырмашы, өте тәтті ас, әрі ыстықта сусын да қандырады.



	Ребекка ананасты ешқашан татып көрмегенін, дәмі қандай екенін білгісі келетінін айтты.



	Әңгіме осылай басталды. Осборн не сылтау тапқанын, Эмилия пе дегенін, әйтеуір екеуі де бөлмеден шығып кетті, бәлкім ананастың қалай кесілетінін көрмек болған шығар, Джоз қайтадан тоқуға кіріскен Ребекканың қасында жалғыз қалды; жасыл жібек пен жалтыраған тоқыма біз оның сүйріктей ақ саусақтарының арасында сынаптай сусылдайды.



	- Сіз кеше қандай ғажайып, таңғажайып ән шырқадыңыз, қымбатты мисс Шарп, - деді коллектор. - Менің көңілім босап, жылап жібере жаздадым, шын сөзім.



	- Себебі, сіз нәзік жанды қайырымды адамсыз ғой, Джозеф мырза. Бұл Седлилар отбасына тән қасиет.



	Мен сіздің әніңізден түн баласы көз ілмедім, бүгін таңертең төсекте жатып әуенін есіме түсіруге тырыстым. Құдай ақы шын сөзім. Менің дәрігерім Голлои маған он бірде келді (өзіңіз білесіз, мен бейшара мүгедекпін ғой. Сондықтан Голлопты күнде көріп тұрамын), ал мен болсам, құдай бар, бозторғайдай болып бүрісіп, шиқылдап әндетіп отырмын.



	Ай, алдамшы. Ал, тыңдап көрейікші, қалай шырқайды екенсіз.



	Мен бе? Жоқ, атай көрмеңіз, мисс Шарп, онан да Сіз шырқаңыз, Мисс Шарп, қымбаттым, ән салып жіберіңізші?



	- Тағы бір реті келер, мистер Седли, - деді Ребекка күрсініп, - бүгін зауқым соқпай отыр. Оның үстіне әмиянды да бітіруім керек. Сіз жәрдемдесіп жібермейсіз бе, мистер Седли. -Ост - Үнді компаниясының чиновнигі Джозеф қасына қарама-қарсы, tete a tete9 отырған қызға мөлиіп қарағаны болмаса қандай жәрдем қажет деп сұрауға да жарамады. Құдды жалбарынғандай қолын созды, оның саусақтарына жібек жіп шүйкесі кигізілді де, оны Ребекка орай бастады.



	Сәскелік ас әзір болды деп хабарлауға кірген Осборн мен Эмилия екеуін осындай назға толы жағдайда кездестірді. Жібек жіп картонға оралып бітіпті, бірақ, мистер Джоз әлі бір ауыз тіл қатқан жоқ.



	- Сүйіктім, ол бүгін кешке ағынан жарылатынына күмәнім жоқ, - деді Эмилия, досының қолын қысып.



	Седли өзімен-өзі сырласып, мынадай тұжырым жасады:



	- Ант ұрсын, Воксхоллда бұған сөз айтармын.





Бесінші тарау




	БІЗДІҢ ДОББИН



	Кафтың Доббинмен төбелесі, бұл жекпе-жектің немен тынғаны доктор Порктың әйгілі мектебінде тәрбиеленгендердің есінде ұзақ сақталады. Соңғы аты аталған бала (балалар мазақ етіп, жек көргендіктен онымен дөрекі сөйлесер еді: "Ей, Доббин" немесе "Ой, Доббинсің бе?" деп жақтырмайтын) доктор Поркте* оқыған бозбалалардың ішінде ең момын, ең ебедейсіз, сырт қараған адамға топас көрінетін. Оның әкесі Лондонда тағам сатушы болатын. Доктор Порктің оқу орнына оны "өзара алмасу жолымен", яғни кішкентай Уильямды бағып-қағу, оқыту шығынын әкесі ақшамен емес, заттай төлеуге келісіпті. Сондықтан да ол мектеп қауымына араласа алмай көзге түрткі, жексұрын санатында еді. Оның мақпалдан тігілген шалбар мен кеудешесі сүйекті денесіне тар келіп, тігісінен ыдырап қалардай көрінетін. Оның оқуының өтеуі пәлен пұт қант-шаймен, шырағданмен, сабынмен, қара өрікпен (оқу орнының тәрбиеленушілеріне пышақ үстінен пудингке ғана аз мөлшерде шымшып салынатын), тағы басқа тағамдармен өтелетін. Бір күні мектепте рұқсат етілмейтін қант қосқан бадам, ысталған шұжық алып келуге қалаға қашып барған төменгі класс оқушысы "Доббин және Редж, бакалейлік заттар мен өсімдік майларын саудалайды, "Темза-стрит, Лондон" деген жазуы бар фургон машинадан директордың есігінің алдына, осы фирманың шығаратын түрлі тағамдық заттарының* түсіріліп жатқанын көріп қалады. Сол күн балғын жас Доббин үшін қасіретті күн болды.



	Бұдан кейін Доббин тыныштықтан айырылды. Оны жан төзгісіз мазаққа айналдырып, зығырданын қайнатты. "Ей, Доббин, - деп айғайлайтын кейбір тентектер. - Газеттерде жақсы хабар басылыпты, оқыдыңыз ба? Жарқыным, қанттың бағасы артады екен." Енді біреу мынадай есеп шығаруды ұсынатын: "Егер фунт май шырағданның ақысы жеті жарым пене делік, онда Доббиннің құны қанша болмақ." Қияңқы балалардың мұндай мазағынан қалай құтылмақ, олар тұрмақ қадағалаушылар жалпы жұртшылық - ұсақ сауда бетке дақ түсірер ұнамсыз іс деп, жөн-жосықты білегін жігіттер де жақтырмай мазаққа айналдырса, олардың аузына қалай қақпақ боласың, көпке топырақ шашасың ба?



	"Сенің әкең Осборн да көпес емес пе?" деді бірде Доббин, осы мазақты дуылдатып, балаларды құтыртып жүрген тентек баланы жеке кездестіріп, жүзбе-жүз сөйлесіп. Ол бұған менменсіп, мұрнын шүйіріп жауап қайырды: "Менің әкем жігіт, өзінің жеке меншік күймесімен жүреді". Бұдан кейін Уильям Доббин мектеп ауласының түкпірдегі сарайынан шықпай, мейрам күндерінің жартысын сол арада өткізіп жүрді, қайғыдан қабағы ашылмай мұңайды. Бала қайғысының осы бір кезеңін қайсымыз ұмыттық. Әділетсіздікті бұлардан артық кім сезінген, адам санатына қоспай, менсінбегендерден аулақтап, өкпелеткен, ренжіткен адамдарды жек көріп, әрі жанына қатты бататын да осы жастағы балалар емес ие, ал маңдайынан сипап, бауырыңа тартсаң, өкпенің бәрі жайына қалын, асыр салып ойнақтайтын, елгезек, тіл алғыш балалар да осылар емес пе. Осындай қайырымды жандардың қаншасын арифметикадан, қайдағы көне латыннан нашар үлгересің деп түртпектеп, зекіп, мұңайтып қасіретке шалдықтырдық.



	Уильям Доббин де солардың кебін киіп, аталмыш тілдің Итонның латын тілі грамматикасының" тамаша оқулығында баяндалатын тілдің әліппесін жадында ұстай алмай жапа шегіп, баяндалатын тілдің әліппесін жадында ұстай алмай жапа шегіп, доктор Поркиннің оқушыларының шаңына ілесіп, ілініп-салынып жүретін оның үстіне жақсы киінген, күтімді балаларға өне бойы келеке болып жәбірленетін, балалардың қатарында тылтиған мақпал шалбар киіп көзін жерден алмай, жұлма-жұлма әліппесін қолына ұстап келе жатқанда өзін бейне бір алып сияқты көретін. Оны үлкен де, кіші де мазақ ететін: онсыз да тар мақпал шалбарын жымқырып тігіп тастайтын, төсегінің тарпа белдіктерін қиып, ол сүрініп жығылсын деп алдына шелекпен орындық төңкеріп қоятын, оған сәлемдемеге пакет жіберетін, ашып қалғанда ішінен әкесі саудалайтын сабын мен шырағдан шығатын. Ақыры, құртақандай балаға дейін Доббинді мазақтап, келемеждеп қорлайтын. Бейшара бала осы қорлықтың бәріне көніп, шыдап бақты.



	Каф болса осы Поркин мектебінің ат айдаушы серісі, балалардың ұйтқысы. Ол жататын бөлмесіне жасырып шарап та әкелетін, қаланың балаларымен төбелесетін. Сенбі сайын оған үйіне қайту үшін өзінің бәсіре пони атын жіберетін, оның бөлмесінде каникул кезінде аң аулауға киетін қонышы қайырылған етігі тұратын. Қолында қоңыраулы алтын сағат, ол темекіні доктор Поркиннен кем иіскемейтін... Ол операда болып, атақты артистердің ойынына баға да беретін, мистер Киннен* мистер Кемблді* артық санайтын. Бір-ақ сағатта латынның қырық өлеңін жаттап алатын. Француз ырғағын да жазған. Қолынан келмейтін, білмейтін бәлесі жоқ, әйтеуір бесаспап. Одан доктордың өзі қаймығады деген қауесет те тараған.



	Мектептің королі деп танылған Кафтың ақ дегені алғыс, қара дегені қарғыс, оның айтқаны мүлтіксіз орындалды, пақырлары оның алдында құрдай жорғалады. Біреуі оның етігін тазаласа, біреуі нанның қыртысын қыздырып, өзгелер жаз бойы крикет ойнағанда доп алып беріп тұрды. "Шырақты", яғни Доббиңді ол адам санатына қоспай, тіпті бір рет те адам құсап тіл қатпады, кекетіп, мұқатып, келемеждеді.



	Бір күні екі бозбала бетпе-бет шекісіп қалды. Шырақ үй-ішіне хат жазып отырған еді, Каф класқа енісімен бір жаққа жұмсады, сірә тоқаш алып кел деді - ау деймін.



	- Бара алмаймын, - деді Доббин, - хатты жазып бітіруім керек.



	- Аһ, сен бара алмаймын де, - деп Каф қолынан құнды құжатын (бұлай дейтініміз ол хатта, қаншама шимай, түзету, қате бар десеңізші! Бейшара баланың сүйікті анасына мұңын шағып жазған хаты емес пе! Анасы сорлы да көпестің қатыны дегені болмаса, Темза -стриттегі ләпкенің артындағы бөлмеде тұратын) жұлып алды. "Бара алмаймын де", - деп айқайлады мистер Каф, - ол қалай болғаны. Шырақ әжеңе хатты ертең жазсаң немене намазың бұзыла ма?!



	- Тіл тигізбе! - деп Доббин партадан ұшып тұрды.



	- Иә, қалай, мырза, барасыз ба? - деп мектептің әтеші шаңқ етті.



	- Хатты орнына қой, - деді Доббин, - жігіт адам өзгенің хатын оқымайды.



	- Сенен сұрап тұрмын ғой, барасың ба, жоқ па?



	- Жоқ, бармаймын. Тиіспе, әйтпесе мұрныңды бет қыламын, - деп Доббин қорғасын сиясауытқа қолын созып, түтігіп, ақырып қалды, Кафтың мысы құрып, түрген жеңін түсіріп, қолын қалтасына салды да, тыжырайып шығып кетті. Сол күннен бастап ол бақалшының баласына тиіспейтін болды, бірақ шынын айтсақ, оны сыртынан жамандап, кемсітіп жүрді.



	Бұл қақтығыстан біраз уақыт өткеннен кейін шуақты бір күнде мектеп ауласындағы теректің түбінде, әбден зықысын шығарған оқушылардан оқшауланып өзімен өзі рақаттанып жақсы көретін кітабы "Мың бір түннің ертегісін" оқып жатқанында бейшара Уильям Доббинге таяу жерге сайтан айдағандай Каф бұзық келе қалды. Егер жұрт баланы өз еркіне қойса, егер мұғалім оңған дігірлей бермесе, егер ата-ана олардың ойын, санасын басқарып, сезімін тізгіндемесе, тыйым жасамаса (әйтсе бүл сана мен сезім өзге жанға жұмбақ емес пе, түптеп келгенде, сіз бен біз бірімізді - біріміз, біздің балаларымызды, әке-шешелерімізді, көрші - қолаңдарымызды жақсы білеміз бе? Сіздер тәрбиелемек бейшара ұл мен қыздың ойы оларға басшылық жасап отырған топас та әбден бүлінген сылқымның ойынан әлдеқайда жарқын, әрі қасиетті ғой), егер де деп айтар едім, ата-ана мен мұғалім балаларды титықтатып, тұқыртып мазасын көп алмаса, бәлкім, латынды азырақ біліп қалуы мүмкін, бірақ одан пәлендей зиян келе қоймайды.



	Сонымен Уильям Доббин бүл дүниені ұмытып, мұхит саяхатшысы Сандыбадпен* ілесіп өте жырақтағы Алмасты далаға аттанды, падишаһ Ахмет пен пері Бануға ілесіп, бірде падишаһ Бануды тауып алған ғажайып үңгірге саяхат шекті, осы кезде әлдеқалай баланың өксігіне ұқсас үн оны селк еткізді. Басын көтергенде дәл көз алдында кішкентай баланы ұрып жатқан Кафты көрді.



	Бұл Фургон жайында әңгіме гулеткен бала еді. Бірақ Доббин кек сақтамайтын, әсіресе кішкентай, әлсіздерді мүсіркейтін.



	Бөтелкені сындыруға қалай батылыңыз барды?! - деп айғайлады Каф, кішкентай баланың төбесінде крикеттің таяғын ойнатып.



	Балаға мектеп сыртындағы қоршаудан секіріп (дуалдың жоғары жағына қойылған әйнек алынып тасталған да, ал кірпіш қабырғадан оған шығатын ыңғайлы басқыш жасалған) қозы көш жерден қарызға ром қосылған пинт лимонад алып, доктор қарауылшының көзін бақырайтып қойып, сол ізімен кері қайтып мектеп ауласына келу тапсырылған еді. Бұл ерлік істі орындау жолында бала аяғы тайып кетіп, бөтелкені қолынан түсіріп, сындырып алды, лимонад та төгілді, панталоны да бүлінді, сөйтіп ол егесінің алдында кінәсіз болса да жазаланатынын біліп, қалтырап тұр.



	- Мырза бөтелкені сындыруға қалай батылыңыз барды? - деп айқайлады Каф. Ал, сұмырай ұры неме! Лимонадты ішіп алып, бөтелкені сындырдым деп бөсуін, суқиттың! Кәне, қолыңды соз!



	Таяқ баланың қолына сарт етті. Шыңғырған дауыстан Доббин басып көтерді. Бану пері Ахмет падишаһпен үңгірге еніп алып, Алмас даласынан алып ұшып, бұлт арасына енді де адал жан Уильям байғұс күнделікті қоңырқай тіршілігіне оралды: соқталдай жігіт күнәсіз қошақандай баланы төмпештеп жатыр.



	Ана қолыңды тос, - деп ақырды Каф, қорыққанынан бір уыс боп бүрісіп қалтыраған мектептес кішкентай жолдасына.



	Доббин жолбарыстай атылды, ескі тар жейдесінің ішінде бұлшық еттері бұлтыңдайды.



	- Мә, сыбағаңды ал, сайтан! - деп ақырды Каф, таяқ тағы да балақайдың қолына тиді. Қымбатты ханымдар, үрейленбеңіздер, әрбір оқушының көрер күні осы. Сіздің балаларыңыз да біреуді соғады немесе оны біреу соғады. Тағы бір соққы тигенде Доббин келіп араласты.



	Мұның неге араласқанын білмеймін. Ресейде оқушыны таяқтайтыны сияқты, мұнда да баланы жәбірлеу заңға айналған. Бұған араша түсу жігіттік те емес. Мүмкін аңғал Доббин мұндай тағылыққа төзе алмай килікті ме, әлде бұл төбелесқой кеңкелеспен күш сынасып, кегін қайтармақ па, немесе кеудесіне нан пісіп қоқиланып, барабандатып, кернейлетіп осынша баланы аузына қаратып, қой дейтін қожа, әй дейтін әже жоқ, көзіне шел біткен сотанақтың туын жықпақ па, әйтеуір оны қандай күш билесе де, орнынан ұшып тұрып, айқай салды:



	- Тоқтат, жетер Каф, баланы жәбірлеме... Әйтпесе мен сені...



	- Әйтпесе не қыласың?! - деп сұрады Каф, оның ара түскеніне таңырқап. - Бол, қолыңды тос, сұмырай!



	- Әкеңді көзіңе көрсетемін! Сүйегіңді жинай алмай қаласың, - деп Доббин, Кафтың алғашқы сұрағына жауап қайырды. Кішкентай Осборн көзінің жасына шашалып жердің астынан жарып шыққандай пайда болған ғажайып дию батырға таңырқай да, күдіктене қарады. Ол емес Кафтың өзі де қайран қалды. Солтүстік Америка отарларында болған көтеріліс туралы естігенде монарх Георг III* қалай болғанын, арсыз Голиафты кішкентай Давидтың жекпе-жекке шақырғанын көз алдыңызға елестетіңізші, сонда осындай жекпе-жекке шақырғанда телі тентек Реджинальд Кафтың қандай жағдайда болғанын түсінесіз.



	- Сабақтан кейін, - деп жауап қайырды ол, алғашында сұстылық көрсетіп, дұшпанын көзбен атып: "Жарық дүниемен қоштаса бер, достарыңа ақтық тілегіңді айтуды ұмытпа" дегендей болды.



	- Жарайды, - деді Доббин. - Осборн сен менің секундантым боласын.



	- Қалауың білсін, - деп жауап қайырды кішкентай Осборн; оның әкесі өз экипажымен сапар шегіп жүргендіктен мұның ара түскеніне ептеп ұялып та тұр.



	Түптеп келгенде, жекпе-жек басталғанда ұятты буып қойып; "Шырақ, баста!" - деді. -Осында жиналып тұрған балалардың біреуі де атақты айқастың екі немесе үш раунды өткенге дейін ешқандай қолдау, қоштау сөзді айтқан жоқ. Бұл айқастың басында Каф тайлақтай тайраңдап, тіпті тойда жүргендей сылаңдап бой көрсетіп, жауын үсті-үстіне қойғылап, қатарынан үш мәрте соққыға жықты. Әділеттілік туын көтермек сорлы жығылған сайын қуанышты үндер шығып, әркім-ақ жеңімпаз танылуы үшін тізе тосуға тырысты.



	"Мынау айқас аяқталысымен Каф менің көкемді танытады - ау" деп ойлады Осборн, өзінің арашашысына аяғынан тұруға жәрдемдесіп жатып.



	- Аяғына жығыл, - деп сыбырлады ол Доббинге, - жұдырық оңдырмайды. Шырақ, мен бұған көнбіс болдым.



	Бірақ Шырақтың денесі қалшылдап, жолбарысша жиырылып, кішкентай секундантын итеріп тастап, төртінші рет жан ұшыра ұмтылды.



	Үсті-үстіне төпеген соққының қарымтасын қалай қайтарудың айласын білмеді, ал Каф болса үш ретте де жауын қол көтеруге мұрша бермей төпеледі, - Шырақ шабуылға шығуға бел байлады, ол солақай еді, сол жұдырығын бірдей жұмсады: бірін мистер Кафтың сол көзіне, екіншісін қоңқақ тұмсығына туралады.



	Бұл жолы абырой бөлі анда жұртты таңғалдырып Кафты ұрып жықты.



	- Қатырдың, соққы деп осыны айт! - деді кішкентай Осборн Пілі ірі адамдай-ақ, оның жауырынынан қағып, - Шырақ, оны сол қолыңмен тағы бір сұлат.



	Шырақтың сол қолы доп тиіп жатты. Ұрған сайын Каф жұлындай ұшты. Алтыншы раундта бұрын: "Соқ, Каф!" – деп қанша бала айқайласа, енді: "Соқ, жайрат Шырақ" деп сонша бала қоштады. Он екінші раундта біздің чемпион әбден сансырады, қорғанарын да, шабуыл жасарын да білмей тәлтіректеп қалды. Шырақ керісінше ширақ, жұлқынып тұрды. Оның сұп-сұр жүзіне, от шаша аларған көзіне, қан сорғалап тұрған төменгі ерніне қарап түрінен адам сескенерлік еді, бірақ жаны сірі дұшпаны он үшінші рет шабуылға әзірленді.



	Әттең Непирдің* немесе "Беллов өмірінің'''* ырғағына ие болсам бұл айқасты жақсылап сипаттап жазар едім. Ол гвардияның соңғы шабуылы емес пе* (сай келер еді-ау, бірақ мынау оқиға Ватерлоо түбіндегі айқастан бұрын болып мысымды құртып отыр емес пе) он мың сүмбімен түксиіп Ля-Эй-Сентке* кеудесін тосып, жиырма қыранмен қалған Нейдің колоннасы емес пе, ол бриттердің төбеден құлдырап аюдай ақырып, жаумен жекпе-жек айқасқаны емес пе еді, - олай болмағанымен Каф та ерлік көрсетіп, жауына жан беріспей, мас адам құсап тәлтіректеп, аяғын әрең басып орнынан тұрды.



	Шырақ жаттыққан тәсілімен сол қолымен оны мұрнынан соғып, сұлатып салды.



	- Осымен саудасы біткен шығар, - деді Шырақ, оның қарсыласы Джек спорттың бильярд шарын менің көз алдымда ұясына күмп етіп түсіргені сияқты жерде сұлық жатты. Расында да секунд санауы біткенде мистер Реджинальд Каф не жерден көтеріле алмады, не қайтып тұрғысы келмеді.



	Сол шақта Шырақты мадақтап мектеп оқушылары алғашқы сәттен - ақ оған жактасып, жеңісіне ниеттес болғандай шуылдасты. Доктор Поркин мына айқай-шуды естіп, кабинетінен сыртқа жүгіре шықты. Әрине, ол Шырақтың көкесін танытпақ болып қыр көрсетті, бірақ бүл кезде есін жиып, жарақатын жуған Каф оның алдына келіп былай деді:



	- Шырақ... Доббин емес, кінәлі менмін, сэр. Мен балаға жәбір көрсетіп едім, ол жазамды берді.



	Ол мына сөзімен жеңімпазды таяқтан құтқарып қана қоймады, жеңілістен түскен беделін көтеріп, балаларға үстемдігін қайта қалпына келтірді.



	Бұл оқиға жайында бала Осборн ата-анасына төмендегідей үшбу хат жолдады.



	"Шугеркейн-Хаус, Ричмонд,



	Марта. 18 ... ж. наурыз айы.



	Қымбатты анашым!



	Денсаулығыңыздың мықтылығына шүбәлі емеспін. Мүмкін болса маған тәтті пирог пен бес шиллинг жіберіңіз. Бізде Каф пен Доббиннің арасында төбелес болды. Кафты өздеріңіз білесіздер, мектептің сотанағы еді ғой. Олар он үш рет жағаласып, Доббин оны жұлындай ұшырды. Енді Каф екінші орынға түсті. Төбелес мен үшін болды. Сүт құйылған шөлмекті сындырып алғаным үшін Каф мені соқты, ал Шырақ маған ара түсті. Біз оны Шырағдан деп атаймыз, өйткені оның әкесі бақалшы, Шырақ пен тәтті тағам сатады - Шырақ пен Редж, Темза-стрит, Сити. Менің ойымша, ол маған ара түсіп соғысқандықтан олардан қант-шай сатып алып тұрған жөн болар. Каф сенбі сайын үйіне баратын, енді бара алмайды, өйткені көзінің алды екі жерден көгерген. Оны ақ пони жетектеп ливрей' киген, торы биеге мінген қосшы бала 'Ливрей - малай мен есік күзетшісінің арнаулы киімі келіп алып қайтады. Папатайым, сондай пони сыйлар ма екен деп жатсам - тұрсам арман етемін. Осымен хатымды аяқтаймын.



	Сіздерді құрмет тұтатын ұлыңыз Джордж Седли Осборн.



	P.S. Кішкентай Эммиге сәлем айтыңыздар. Мен оған қатты қағаздан күйме қиып жасап жатырмын. Сіздерден өтінерім тмин емес, мейіз қосылған пирог жіберіңіздер ".



	Жеңіске қолы жеткеннен кейін жолдастарының алдында Доббиннің беделі өсті, әуелде мазақ болған Шырақ аты енді тап мектептегі өзге де есімдер қатарында құрметті де танымал есімге айналды. "Әкесінің бақалшы болғанында оның қандай кінәсі бар" деді өзінің өте жастығына қарамай доктор Поркин жасөспірімдерінің арасында үлкен беделге ие болған Джордж Осборн. Оның пікірімен бәрі келісті. Сол күннен бастап Доббиннің шыққан тегін менсінбеу оңбағандық деп саналды. "Қартамыш шырақ" достық, жолдастық көңілді, жақындықты білдірген есім саналды. Бірде-бір сыпылдаған желаяқ өсекшілер оны келемеждей алмады.



	Жағдайдың табан астында өзгере қалуына байланысты оның оқуға деген ынтасы артып, алғырлық пайда болды. Ол мектепте өтетін ғылымдарға асқан зейінділігін танытты. Дарынды Кафтың өзі оған қол ұшын бергеніне Доббин қатты қысылды, әрі қайран қалды Каф оған латын өлеңдерін талдап, сабақтан кейін қалып пысықтатты. Төменгі кластан жоғары класқа салтанатпен алып шықты, әуелі онда да жақсы орынға жеткізді. Көне тіл Доббиннің басына кірмеді, бірақ математикаға келгенде ширақтық көрсетті. Ал алгебрадан үшінші орын алып, жұртты қайран қалдырды, ал жазғы көпшілік алдындағы емтиханда француз кітабы сыйлыққа тартылды, оған бүкіл мектеп оқушыларының, ата-аналардың, әлейім жұрттың көзінше Доктор "Телемакты"* (тамаша романды) "Әүlіеlшө dobbin" деген жазумен өз қолымен ұстатқанда, шешесі бейшараның жүзіне қарар ма едіңіз. Бүкіл мектеп баласы қоштап, ду қол соқты. Шырақтың қызарып қысылғанын, аяғын әнтек басқанын, орнына жеткенше қанша аяқты қағып, басып өткенін кім есептеп, кім жеткізіп айта алады? Доббин қарт алғаш рет баласына риза болды, ол жұрттың көзінше баласына екі гиней ұстатты, Доббин бұл ақшаның көбіне үлкен-кіші демей барлық оқушыны тамақтандырды, ал каникулдан қайтқанда үстіне жаңа сүртік киіп келді.



	Доббин өте қарапайым жасөспірім еді. Жағдайының оңына келіп жақсылыққа бастауын өзінің ерлігінен, қайырымдылығынан болды деп ойламай кішкентай Джордж Осборнның кездесуіне, соның жолының жақсылығына сайды да, ертектегі ебедейсіз Орсонның* тамаша жасөспірім жеңімпаз Валентинге* бас игеніндей, балалық шақтағы үйірсектік, бауырмалдық сезімге бөленіп Осборнмен бірге жаралғандай болды да қалды. Кішкентай Осборнның алдына отырып, аяғына жығылды. Дос болмай тұрып - ақ ол іштей Осборнды мақтан тұтатын. Енді оның күшігі, малайы болды. Осборнды сегіз қырлы адам, бүл сияқты сұлу да, батыл, ер жүрек, ақылды, әрі қайырымды бала жарық дүниеде кездеспейді деп ойлайтын. Онымен ақшасын да бөлісті, оған: пышақ, қалам қорапшасын, алтын мөр -жүзік, тәтті тағам, тордағы құстарды, ұрыларды, рыцарларды бейнелеген түрлі-түсті суреті бар кітаптарды сыйға тартты, бұлардан: "Джордж Осборн эксвайрға, жанкүйер досы Уильям Доббиннен" деген жазуды оқуда болар еді. Мұндай ізеттілік сыйды Джордж жоғары мәртебедегі ұлық сияқты сыпайлықпен қабыл алды.



	Лейтенант Осборн Воксхоллға баруға келіскен күні Рассел - скверге келіп, бикештерге былай деді:



	- Миссис Седли сізге қолайсыз әбігерлік жасамаймын - ау деп ойлаймын. Өзіммен бірге қызмет атқаратын Доббинді сіздерге түстеніп, содан кейін Воксхоллға бірге баруға шақырып қойған едім. Ол құдды Джоз сияқты қарапайым жан.



	- Қарапайым дейді! Мұның бекер соз, - деді толық денелі жігіт, қатырдым ба дегендей, мисс Шарпке көз қиығын тастап.



	- Қарапайым екені рас, бірақ сен одан сымбатты жігітсің, Седли, - деді Осборн күліп. -Мен оны Бедфорда* сені іздеп жүріп жолықтырдым; оған Эмилияның келгенін, бүгін кешке серуенге шығатынымызды, миссис Седлидің балалардың балында пуншаға арналған табақты сындырып алғанына кешірім жасағанын айттым. Ханым, бұдан жеті жыл бұрын болған ол оқиға есіңізде ме?



	- Ол сонда бейшара Фламингоның жібек көйлегін мүлдем бүлдіріп тастап еді ғой, - деді жаны кіршіксіз таза миссис Седли. - Дөкір адам еді ғой, ебі жоқ. Иә, оның қарындастары да сұлу жандар емес. Леди Доббин кеше үш қызымен Хайбериде болды. Құдайым-ай, не деген ұсқынсыз жан десеңізші!



	- Меніңше Олдермен өте бай адам болу керек, - деді Осборн қуланып, - Сіз қалай ойлайсыз, ханым, соның қыздарының бірі маған серік бола алмай ма?



	- Ақымақ деп осыны айт. Сіздің мына сап-сары ұсқынсыз түріңізге кім қарайды.



	- Менің түрім сап-сары ма? Онда Доббинді көргенде не бетіңізді айтасыз? Ол үш рет сары аурумен сырқаттанды: екі рет Нассауда, бір рет Сент-Китсте.



	- Жарайды, жарайды. Біздің ұғымымызда сіздің түсіңіз сап - сары. Солай ма, Эмми, - деді миссис Седли. Бұл сөзге мисс Эмилия күлді де, қызарып кетті. Джордж Осборнның солғын да сүйкімді жүзіне, жас жігіттің өзі де қызығып жиі-жиі сипап қоятын бұйра қара бакенбардына көзі түсті де, ол шын жүрегімен, ықыласымен ұлы мәртебелі армиясында, тіпті мына жарық дүниеде мұндай ер жүрек сұлу жігіт жоқ болар деп ойлады.



	- Капитан Доббиннің жүзінде, - деді ол. - Немесе ебедейсіздігінде шаруам жоқ. Менің білетінім ол маған қашанда ұнайды.



	Бұл әңгіменің төркіні Доббин Джордждың досы, әрі қорғаушысы болғандықтан еді.



	- Бірге қызмет атқаратындардың ішінде, - деді Осборн, - жақсы досты, жақсы офицерді білмеймін, әрине, ол Адонисқа ұқсамайды, деп жай ғана айнаға қарағанда өзіне қадалып қалған Шарптың бикештің жүзін байқады. Бұл жағдай оны сәл қысылтты, ал Ребекка болса: "Ah, mon bean monsieur!10 сенің кім екеніңді аңғардым" деп ойлады.



	Әдепсіз әзезіл сұрқия.



	Кешкісін Эмилия Воксхоллдағы қонақасыда мерейін үстем алмақ оймен ақ кисеядан тігілген көйлегін киіп, қонақ бөлмеге қарай гүлдей үлбіреп, бозторғайдай шырқап жүгіріп келе жатқанда, қарсы алдынан сидиған биік бойлы, аяқ-қолы күректей, жау жапырақтай қалқиған үлкен құлақты, қысқа қырқылған қара шашты басына сол кездегі үлгі бойынша бау тағылған үш бұрышты венгер қалпағын киген жігіт қарсы жолығып, тірі аруақтай сопиып тым ебедейсіз сәлем ишаратын жасады. Бұл сары безгектен басын көтерісімен Вест - Үндістаннан оралған ұлы мәртебелі ағзамның жаяу әскер полкінің капитаны Уильям Доббин еді. Қызметке барған полктағы көптеген ер жүрек жолдастары Пиреней шығанағына* дейін барды.



	Седлиге келгенде қақпаны ақырын тықылдатқаны соншалық жоғарыда отырған әйелдер мүлдем естімеді. Әйтпесе Эмилия бикеш бөлмеге ән шырқаған күйде кірмейтініне еш күмәніңіз болмасын. Дегенмен оның нәзік те назды үні капитан жүрегін толқытып, ыстық табын қалдырды. Эмилия Доббинге қолын созғанда ол ұзақ кідіріп, ойын жинақтады:



	"О, жаратқан! Алқызыл көйлек киген құртақандай қыз едіңіз - ау. Есіңізде ме, мен жаңа жұмысқа бұйрық алған күні кеште сіздің үйде болып пунш құйылған кесені төңкеріп алғаным. Апырым - ай, оның бәрі күні кеше болған сияқты. Джордж Осборн қалыңдығым деп айтатын кішкентай қыз емессіз бе? Сіз нағыз періштенің қызыңдай бой жетіпсіз, мына боқмұрынның осындай перизатты қолына түсіргенін қара." Эмилияның қолын алып, үш қырлы қалпағын түсіріп алғанға дейін басына осындай ой келді.



	Мектепті бітіргеннен бастап, қайта-қайта ұшырасып отырған кезге дейінгі капитан Доббиннің басынан кешірген тарихы егжей - тегжейлі айтылып жатпағанмен зерделі оқушы алдынғы беттердегі әңгімелерден аңғарды - ау деймін. Жұрт жақтырмайтын бақалшы Доббин Олдермен Доббин аталды, ал Олдермен Доббин француздардың басқыншылығына қарсы күресте жалындаған ер жүрек жауынгер Сити атты әскерінің полковнигі дәрежесіне ие болды. Көзге ілінбейтін капралдыққа ғана жараған карт мистер Осборнның ұлы полковник Доббиннің корпусы монарх, герцог Йоркский жүргізген байқауға қатысты. Полковник Олдермен дворяндық дәрежеге көтерілді. Көп кешікпей сол полкке жас Осборн де алынды. Олар Батыс - Үндістанда, Канадада қызмет атқарды. Олардың полкі сапардан жаңа ғана оралған еді, Доббин мен Джордж Осборнның достық қатынасы сол баяғы мектептегі қалпын сақтап қалды.



	Сол дәрежедегі адамдар дастарқан басына жиналды. Әңгіме соғыс, даңқ, Бонн, лорд Веллингтон,* "Газеттегі"* соңғы жаңалықтар жайында болды. Сол бір даңқты күндері оның әрбір санында жеңіс туралы хабар басылатын; екі азамат та адамдардың тізімінен өздерінің аты-жөнін көруді көкседі, ерекше көзге түсерліктей жағдайда болмаған полкта қызмет етуге қандай күні тап болғанына іштей наразы еді. Мұндай қыздырма әңгімеден мисс Шарптың жүзі бал-бұл жанды, ал мисс Седли болса, оны тыңдаған сайын буын -буыны қалтырап, үрейленіп, дегбірі қаша бастады. Мистер Джоз жолбарыс аулауға шыққандағы бірнеше оқиғасын әңгімеледі, бұл жолы мисс Катлер және әскери дәрігер Лансе жайындағы әңгімесін ақырына дейін айтып шығып, жаны жай тапты. Ол Ребеккаға, басқаларға да тамақ алғызып, өзі де тоя жеп, тоя ішті.



	Әйелдер дастарқан басынан көтерілгенде орнынан ұшып тұрып оларға иіліп есік ашты, ал олар кеткен соң қызыл арақты бақалға үсті-үстіне құйып, қылқылдатып сіміріп жіберді.



	- Меске құйғандай ішеді ғой, - деді Осборн Доббинге сыбырлап.



	Ақыры Воксхоллға жеткізетін күймеде есік алдына келтірілді.





Алтыншы тарау




	ВОКСХОЛЛ



	Күнделікті қожаң тірлікті әңгімелеп отырғанымды ұғамын (алдағы бірнеше тарау таңырқарлық мазмұнда болатынын білмесем де), әзірге қайырымды оқырмандарыма Рассел-сквердегі биржа делдалының отбасы жайында ғана айтылады; бүл отбасы мүшелері серуендеп, ойын-сауық құрып, қона-жатып, түстеніп, кәдуілгі өмір тіршілігін әңгімелеп, ешбір кездейсоқ жағдай, оқиға олардың махаббат сырларына тосқауыл да болмайды. Жағдай мынадай. Эмилияға ғашық Осборн ескі досын түскі асқа, одан кейін Воксхоллге серуендеп қайтуға шақырған. Джоз Седли Ребеккаға ғашық. Оған үйлене ме, жоқ па? Қазіргі әңгіме осы тарапта өрбімек.



	Біз бұл тақырыпты түрлентіп, құбылтып, романтикалық немесе бурлеск стилінде жазуымызға болар еді. Дәл осы қалпында оқиғаны Гровнер-скверге де алып барар едік. Бұл жағдай қызықты, кейбір жұрттың көңілінен шыққан да болар еді. Айталық, лорд Джозеф Седлидің қалай ғашық болғанын, ал маркиз Осборн нәзік сезіммен герцогтың қайырымды әкесінің түбегейлі келісімімен леди ) Эмилияның жүрегін матады делік. Немесе жоғары ақсүйек таптың орнына, қоғамның төменгі табына көшіп: Мистер Седлидің ас үйінде не болып жатқанын, қара құл Самбо аспазшы әйелге қалай ғашық болғанын (расында да жағдай солай), сол үшін арбакешпен төбелесіп қалғанын, ал аспазшы әйелдің қойдың тұздалған жауырынын ұрлап жатқанда қалай ұсталғанын, ал жаңадан алынған femme de chambre11 әйел миссис Ссдли май шырағдан бермесе жатын бөлмеге бармай қойғанын әңгімелей бермес пе едік. Мұндай әңгіме жұртты езу жиғызбай күлдіріп, міне, нағыз өмір тірлігі деген осы дегізер де еді. Немесе мүлдем басқаша сипаттап, ғажайып қиялға жүгініп, аздап үрейлендіріп, ғашық жігітті femme de chambre баукеспе ұрыға айналдырып, өзінің ұры-қарысымен үйге еніп, қара малай Самбоны қожасының көзінше өлтіріп, Эмилияны көйлекшең ұрлатып, оны үшінші томға дейін тұтқында қалдырып - біз хикаямызды оп-оңай-ақ жандандырып, дуылдатып жіберер едік, оқырман жан таппай кітапты сапыра оқып, құныға түсер еді. Мәселен, мына бір тақырыпқа назар аударыңызшы.



	ТҮНГІ ШАБУЫЛ



	"Көзге түртсе көргісіз, қара дауылды түн. Қара май сияқты қап-қара бұлт торлаған. Қара дауыл мұржа қалпақтарын, шатырдың қыштарын ұшырып, оны қаңырап қалған көшенің бойымен қаңбақша ұшырып барады. Бүл дүлей құйынмен тірі жан тіресе алмады; күзетшілер күркесінен шықпады, бірақ ол жерде де нөсер түбіне жетті, көктен жай түсіп, күзетшілерді тып-типыл етті. Көктің қаһары біреуді тура Тәрбие үйінің қарсысында жұлындай ұшырды. Күйген шинель, сынған фонарь, дауыл күлпаршасын шығарған жез -мінеки атақты Билл Стедфастан қалған дүние. Саутгемптон-роуда қара құйын күйменің мінбесінен арбакешті ұшырып әкеткен, қайда апарып тастағаны белгісіз. Құйын опат жасаған ісінен бізге хабар бере ме, әйтеуір әлдекімдердің зарлаған үні талып естіледі. Үрейлі түн. Көрдегідей түнек. Айдың жүзі деген не, ай да, жұлдыз да көрінбейді белгісіз. Жымыңдаған жұлдыздың сәулесі сезілмейді. Әлде қалай бір жұлдыз жылт етті де, үйірілген түнекке қайта батып, бүл да сөнді.



	Бір, екі, үш. Бұл - Қара Маска қалпақтың белгісі.



	- Мофи, - деген үн естілді баспалдақ жақтан, - сен неғып күйбеңдеп жатырсың. Құрал-саймандарды алып кел. Мен мұны қазір қағып тастаймын.



	- Бол, батыл бол, батыр! - деді Қара Маска қарғыстарды боратып. - Бері келіңдер, жігіттер! Тапаншаны оқтаңдар. Айқайлағаны болса, пышақ сұғып алыңдар, қарнын жарып тастаңдар. Блоузер, сен шолан жақты қарашы. Марк, сен шалдың сандығын ақтар. Ал мен, - деді ол күбірлеп, бірақ үні үрейлі, - Эмилиямен айналысамын.



	Құлаққа ұрған танадай тыныштық орнады.



	- Бұл не? - деп сұрады Қара Маска, - мылтық атылды ма?



	Қаласаңыз әсем стильде де жазып көрейік.



	"Маркиз Осборн өзінің petit tigre12 леди Эмилияға жазған хатын жөнелтті.



	Ғажайып перизат өзінің femme de chambre mademoiselle Анастазидің қолынан алды.



	Сүйікті маркиз. Қандай сақтық десеңізші! Жоғары мәртебелі өзінің хатында Девоншир-Хаустағы балға шақырыпты, бүл менің көптен зарыға күткен үмітім емес пе.



	- Хордың қызыңдай мына сұлуың кім еді? - деді көңілді князь Дж-дж Кембриджский Пикадиллидегі әсем салынған жеке үйінде (ол Операдан жаңа ғана келген-ді). - Қымбатты Седли, бар Купидонның аруағы үшін, мынау періштемен таныстырушы.



	Монсеньор, оның есімі Седли, - деді лорд Джозеф маңғаздана иіліп.



	- Vous avez alors un bien beau nom!13 - деді жас патшазада, көңілі бұзылып өкшесімен кейін бұрылып, оның ту сыртында сұлу леди Эмилиядан* көз алмай аңырып тұрған қарт мырзаның аяғын да басып кетті.



	- Trente mille tonnerres14 - деп баж етті, agonie du moment15 жаны шыға тыжырынған қарт.



	- Мың мәрте кешірім өтінемін, сіздің құзырыңыздан, - деді жас etoirdi16 , қызарып, бұйра басын төмен иіп. (Ол өз заманындағы ұлы қолбасшының сүйелін басып қалған еді).



	- Девоншир, - деді падишаһ зор мәртебелі ақсүйекке тіл қатып оның жүзінен Кэвендиш тұқымының кейпі аңғарылды. - Сізге бір сауал. Сіз гауһар алқадан құтылмақ ойыңыздан айнып қалған жоқсыз ба?



	- Мен оны князь Эстергазыға екі жүз елу мың фунтқа сатып жібердім.



	- Und das war gar nicht teuer, potztausend!17 - деп таңғалды мадиярдың ақсүйегі т.т.б.



	Сонымен қайырымды бекзаттар, байқаған боларсыздар, автор қаласа бұл романды басқаша да жазуына шамасы келетініне көздеріңіз жетті ғой; шынтуайтына келсек автор біздің құрметті ақсүйектеріміздің сарайларын қалай білсе Ньюгет түрмесінің дағдылы істерімен де солай таныс, бірақ мұның екеуінде сырттай бақылаушы болды. Мен ұрылар кварталының тілінде, әдет - ғұрпында, романшылардың айтуынша салондарда сөйленетін әр тілдегі говорларды жете білмейтін болғандықтан, сіздердің құзырларыңыздан өтіне отырып, соның ортасында болып, өзіміз жақсы білетін көріністерді, кейіпкерлерді сипаттағанды жөн көрдім. Қысқасы, жоғарыда көрсетілген кішкентай шегініс болмағанда Воксхолл туралы тарау тым келте болар еді, әуелі тарау деп атауға да татымайтын еді. Дегенмен бұл тарау және аса қажетті тарау. Әрқайсымыздың өмірімізде осындай қысқа, былай қарағанда түкке тұрмайтын, бірақ алдағы оқиғаның ұйтқысы болатын тарауларымыз жоқ па?



	Сондықтан Рассел-сквердегі серуендеген топқа қосылып Воксхолл бағына барып қайтайық. Біз алдыңғы қатарға отыратын Джоз бен мисс Шарптың арасынан орын таба қоюымыз қиынға түсіп, олардың қарсысына капитан Доббин мен Эмилия отырды да олардың арасына Осборн әрең сығылысты.



	Күймеге отырғандардың бәрі де бүгін кеште Джоз Ребекка Шарпқа миссис Седли болуды өтінетініне ешбір күмәнданбады. Үйде қалған әке-шешесі де бұған қарсы болмады. Бұрын бір ескертіп кеткеніміздей, мистер Седлидің баласына деген сезімі кекесінге жақындау еді. Ол мұны даңғой, мақтаншақ, менмен, жалқау деп оның сәнқойлығына, қисынсыз мақтаншақтыққа толы жалған әңгімелеріне шыдай алмай көзінше күліп, кекетіп, мысқылдап отыратын.



	- Осы бұзыққа мүлкімнің жартысын қалдырамын - ау, - деді ол, - мұның сыртында өз кірісі де аз емес. Бірақ егер екеуміз, мына жалғыз қарындасы аштан өліп бара жатса да бүл аузына су тамызбай мелшиіп: "құдайдың жазуы" деп алақанын жаятын болады. - Әрі ештеме көрмегендей дастарханнан тамақ ішеді. Сондықтан оның тағдырына қапаланбаймын да, ойланбаймын да. Кімге үйленсе өз ықтияры.



	Қарындасы Эмилия болса есті де қайырымды жан бауырының некелесуіне шын жүрегімен тілектестік білдіріп, арман қылды. Бірер рет Джоз онымен сырласпас ойын білдіруге оқталды да, Эмилия бейшара ишараттықпен тыңдамақ та еді, бірақ мес қарын бауыры сырын шашпай, қуанышын бөліспей, қарындасын күйіндірді де, ауыр күрсініп, тайып тұрды.



	Нәзік жанды Эмилияны шыдауға мәжбүр етті. Мұндай сырды Ребекканың өзіне айтпағанмен экономка Бленкинсоппен сыр шертіліп қалған да жайы бар еді, ол болса үй ұстайтын әйелге сездірген, ол өз тарапынан байқаусызда аспазшыға айтып қалуы мүмкін, сонымен әңгіме шоқтанып, жел үрлеген шаладай тұтана - тұтана төңіректегі ләпкелерге жетпеді емес пе, енді Джоздың үйленетінін жақын - алыс естіп болды.



	Миссис Седли: "Балам қайдағы суретшінің қызына үйленіп беделімді төгетін болды" деп қапаланды. "Хакім, құдай жар болсын, - деді миссис Бленкинсоп, қарсылық білдіріп, мистер Седлиге шығатын кезде өзіміз де бакалейші емес пе едік. Сол кезде ол делдалда жай хатшы болатын. Капиталымыз не бары бес жүз фунттен артпайтын, енді қалай байып кеттік. Бұл сөзді Эмилия да айтты, ақыры иі жұмсақ миссис Седли мойынсұна бастады.



	Мистер Седли еш нәрсеге араласпады. "Джоз кімге үйленсе де оз еркі, - деді ол, - менің ісім емес. Қыздың соқыр тиыны да жоқ, миссис Седлиден мен не алып едім? Меніңше оның мінезі жақсы, тәрбиелі, ақылды, бәлкім оған билік жүргізетін болар. Қымбаттым, қайдағы бір қара салдақыны миссис Седлидей, қара домалақ немерені шұбыртқанымызша осы жөн болар".



	Ребекканың жұлдызы жанды-ау деймін. Үстелге келе жатқанда ол Джозды қолтығынан ұстады, бұл әдеттегі жағдай сияқты көрінді; күймеде де оның қасына отырды (Джоз өзін қосшы сезініп, көшірдің орнында отырғанда торы аттың делбесін қағып серпіле айдады), неке жайында ешкім жұмған аузын ашпағанмен, жұрттың бәрі іштей осыны сезіп еді. Ребекка бір ауыз сөзді ғана күтті, дәл осы сәтте шешесі болса ше, оншақты минутта - ақ басын айналдырып жіберер еді-ау. Көзбе-көз айтылған қысқа ғана Жанды сөз - толқып, жүрексініп отырған бозбаланың бойын босатып, сөзін ағытар еді-ау.



	Күйме Вестминстер көпіріне жеткенде жағдай осындай еді.



	Қауымымыз Король бағына келіп жетті. Маңғаз Джоз күймесін сықырлатып жерге түскенде серуендеген топ дуылдап қарсы алды, шамалы қысылып қызара түскен Джоз Ребекканы қолтықтап бара жатқанда көз тоярлықтай, кербез де өте көрікті еді. Әрине, Джордж Эмилияны қамқорлыққа алды. Ол күн сәулесі түскен раушан гүлі сияқты жайнап, құлпырып кетті.



	Доббин, достым, - деді Джордж, - мына шәліге, өзге дүниелерге ие болшы.



	Сонымен ол мисс Седлиін құшақтап ілгері басқанда, Джоз Ребеккамен бірге бақтың қақпасынан өтіп бара жатты, адал жанды Доббин қолына шәліні ұстап серілердің паркке кіретін ақысын төледі.



	Жайлап басып, олардың соңынан жүрді. Достарының қызығын бүлдіргісі келмеді. Ребекка мен Джозға ол мүлдем назар аудармады. Ал Эмилияны асыл жан Джордж Осборнның теңі санады, аллеяда серуендеп жүрген жарасты жандарды әкесі сынды сырттай бақылап, олардың кіршіксіз бақытын тамашалаумен болды. Бәлкім, ол да қолына шәліден өзге бір затты ұстағысы келген болар. (Ебедейсіз жас офицердің қолына шәлі ұстап жүргеніне жұрт мысқылдап күлді де). Жо-жоқ: Уильям Доббин намысты ойлауға бейім адам емес. Досы серуендеп көңілін көтеріп жүргенде, оның риза болмауы мүмкін бе? Дегенмен, шынтуайтына келсек, күнде кешкісін жарқыратып жүз мың "қосымша" лампиондарда; бақтың ортасында алтын жалатқан раковинаның астында ғажайып музыка ойнаған үш бұрышты қалпақ киген музыканттар да; жұртшылық мәз-мейрам болып тыңдаған күлдіргі де ойнақы әндерді орындаушылар да; қалалықтардың әйел, еркек демей аяғымен жер тепкілеп, ысқырып, қарқылдап күліп жатқан ырғақты биі де; Саки madame аспалы арқанмен әуелеп көтерілетінін хабарлаған дауыс та; жарық мол түсіп тұрған өз қуысына бекініп алған тақуа да; ғашық жандардың кездесуіне жайлы қараңғы аллеялар да; көнетоз ливрей киген даяшылардың тынымсыз тасып жатқан күшті портерінің кружкасы да; шекесі қызған шарап құмарлар жарық беседкаларда думан құрып, ветчинаның көзге көрінбес кесектерімен ықа тойып асап жатқанын да; тіпті дәл сол кезде осы жерді билеп отырған Симпсонның* өне бойы қайырымды, әрі ыржиып күле беретін сәлемі де капитан Уильям Доббинді елең еткізбеді.



	Ол Эмилияның ақ кашемир шәлісін ұстап, алтындаған раковинаның қасында Сэмонның ханымы "Бородино шайқасын" тыңдап (жуырда ғана Россияда азап шегіп қайтқан мансапқұмар корсикандыққа қарсы жазылған жауынгерлік кантата), ілгері басып, ыңылдап сол әуенді айтпақ болып еді, Эмилияның тамақтануға келе жатып айтқан әні шырқалғаны құлағына шалынды.



	Доббин өз-өзінен қарқылдап күліп жіберді. Оның даусын үкінің үніне ұқсатты.



	Біздің жас жандар қос-қостап бөлініп, бүгін жұбымызды жазбай жүреміз деген уәдесі жайына қалып, он минуттан кейін жан-жаққа тарап кетті. Воксхоллға келген топ әманда әдейілеп осылай жасайды, себебі кешкі асқа жиналғанда айтарға сөз де болу керек емес пе. Осы уақыттың ішінде кім не көргенін, қандай оқиғаны басынан кешіргенін жырдай қылып айтып отырғаны.



	Мистер Осборн мен мисс Эмилияның үлесіне қандай оқиға бұйырды екен? Бұл жұмбақ. Бір ғана нәрсеге күмәніңіз болмасын: екеуі де қуанышты, көңілдері шат, жүріс-тұрысында мін жоқ. Олар он бес жылдан бері жұбын жазбай бірге жүргендіктен tete-a-tete оларға жаңалық бола қойған жоқ.



	Ал мисс Ребекка Шарп пен семіз жігіт ырсылдап, өздері сияқты жүзге тарта жұп пана іздеп аллеяның қараңғы бұрышына қарай тартқанда екеуінің де жағдайы қиынға соқты, жүректері дүрсілдеп, денелері бір қызып, бір суып алабұрта берді. Осы жолы айтылмаған сөз ешқашан айтылмас деп түйді мисс Шарп, ұяң мистер Седлидің тілінің ұшында тұрған сөзін осы жолы айтқызар сәті түсіп отыр. Мұның алдында екеуі Мәскеу панорамасын көруге барғанда бір әдепсіз жан мисс Шарптың аяғын басып кеткені бар емес пе, ол бейшара шоқ басқандай баж етіп, мистер Седлидің құшағына кіріп кетті, осындай болар болмас оқиға жігітіміздің сыпайылығын, сенімділігін арттыра түсті, оған қоса өзінің жиі айта беретін Үндістанда басынан кешкен өзі жақсы көретін оқиғаларды Ребеккаға кемінде он шақты рет қайталап айтты.



	- Үндістанды көруді аңсап тұратын болдым, - деді Ребекка.



	- Рас айтасыз ба? - деп сұрады Джозеф даусы дірілдеп, үзіліп бара жатқандай демі бітіп, енді бір сөз тілінің ұшына келіп, сұрағының жауабын өзі айтуға оқталды (ол пысылдап, демін жиі - жиі алып, алқына берді, дегбірі қашты, оның үстіне Ребекканың нәзік қолы жанын аялап, оның атша тулаған жүрегінің соғысын сезгендей болды). Кенеттен бәрі бүлінді, Фейерверкке шақырған қоңырау шар ете қалды да, жұрт апыр-топыр солай қарай ұмтылды, біздің ғашық жандар да еріксіз жұрттың тобына ілесіп жүре берді.



	Капитан Доббин тобына ас үстінде қосылмақ ойда болды, бірақ, расын айтсақ, ол Воксхоллдан қызықтырар пәлендей ештеңе таппады. Ол бастары қосылған жұптардың қасынан екі рет өтті, бірақ оны ешкім аңғармады да, үстел төрт адамға әзірленіпті, оның жарық дүниеде бар екенін де естен шығарған болу керек. "Мен бұл жерде tie trap, - деп ойлады капитан, оларға мұңая қарап. - Одан да тақуамен әңгімелесейін". Осы оймен гуілдеген топтан, айқай - шудан қараңғы аллеяның түкпірінде папье - машенің тақуасы тыныштық тапқан жеріне барды. Қызық думан Доббиннің көңілінен шықпады? Воксхоллда жападан жалғыз сенделу, бойдақтың бермейтін - ақ жағдай. Мұндай жанды досың емес, дұшпаныңның басына бермесін деп тілеңіз.



	Осы мезетте екі жұп беседкада әңгіме-дүкен құрып рақаттанып отырды. Джоз елпілдеп, қызметшіге айналып кетті. Ол салатты өзі жасап, шампанның аузын ашып, балапанды да боршалап, тамақты да жеп, дастарқанға келген ішімдікті де аямай ішіп жатты. Соңында бір саптыаяқ арака пуншасын сілтеп тастайық деп бәрін үгіттеді. Воксхоллға келгендердің бәрі де арака пуншасын алғызды.



	- Азамат! Арака пуншасын келтір!



	Арака пуншасы бұл оқиғаның бастамасы болды. Қалай деп ойлайсыздар, бір саптыаяқ арака пуншасы өзге себептердің тырнағына тұрмайды деп ойлайсыздар ма? Асқақ Розамонданың* мына жарық дүниеден кетуіне көгертілген қышқыл құйылған тостаған себеп болмады ма? Ұлы Ескендір Зұлқарнайынның дүниеден кайтуына бір тостаған шарап себеп болмады ма? Бұлай деп доктор Лемприер* тұжырым айтқан. Сонымен біз жазып отырған "Кейіпкерсіз романның" ең басты тарауының тағдырына бір тостаған пунша әсер етті. Мұны көпшілігі татпаса да бәрінің өміріне әсерін тигізді.



	Жас қыздар пунштың дәмін де татқан жоқ, Осборнға ол ұнамады, сонымен тостағанның ішіндегіні мес қарын Джоздың өзі - ақ қағып тастады. Мұның сарқылып ішілуімен кызулық пайда болып, алғашқыда бәрі таңғалысты да, ақыры көңілсіздік басты. Джоз бусана, көпіре сөйлеп, қарқылдап күле бастады, ешбір жазықсыз, дау-дамайы жоқ өзімен-өзі отырған топтың қасына сенделіп жүргендер жинала бастады. Содан кейін ешкім сұрамаса да Джоз әдетте қызып алған жігіттердің жылаңқы әуеніне салып, барылдаған даусымен айқайға басты да алтын жалатқан астаушаның музыканттарын тыңдауға жиналған жұрттың бәрін аузына қаратты.



	- Жарайсың, мес қарын! - деді біреу айқайлап. - Бис, Дэниел Лэмберт*, - деді тағы біреу. -Осы денесімен керілген сымның үстімен жүгірер ме еді, - деп қоштады бір қалжыңбас. Мұның бәріне қыздардың үрейі ұшып, мистер Осборн қайран қалды.



	- Құдай үшін, мына жерден кетейікші, Джоз, - деді Осборн, қыздар да орнынан тұрды.



	- Тоқтаңдар, қайда барасыңдар сүйікті көгершіндерім, - деп ыржалақтады Джоз, енді баяғы ұяң мес қарын емес, арыстандай ақырып түр, шап беріп Ребекканың беліне жармасты. Ребекка бұлқынып көріп еді, қолы қарысып қалыпты, босана алмады. Бактағы күлкі өрт шалғандай дуылдап барады. Джоз тоқтар емес, шарапты да сіміріп, қылжақтап, әнді де шырқатып тоқтар емес. Жұрт алдында стақанды көтеріп, көзін қысып, мұнымен бір стақаннан пунш ішкісі келетіндерді беседкаға шақырды.



	Осы мүмкіндікті пайдаланбақ болған, қонышын түрген етік киген біреуді торе Осборн аяғынан қақпақ боп оқталды. Ақыры, насырға шабуға айналғанда бақытына орай бақта жападан-жалғыз қыдырып жүрген Дойбин атты жігіттің беседкаға келе қалғаны.



	- Әрі кетіңдер, антұрғандар! - деп бұл жігіт иығымен жұртты итермелеп, ілгері ұмтылды, оның үш қырлы қалпағынан, қатқыл сұрынан жұрт ығып, кейін шегінді. Ол қатты абыржып беседкаға енді.



	- О, жаратқан! Сен қайда құрып кеттің, Доббин? - деді Осборн, қолынан ақ кашемир орамалды алып, оны Эмилияның иығына жауып жатып. - Достым, мына Джозға ие болшы, мен қыздарды көлікке отырғызып келейін.



	Джоз орнынан тұрып, араласпақ болып еді, Осборн оны қолының ұшымен нұқып қалуы мұң екен, ырсылдап орнына қайта жалп етіп отыра кетті, жас офицер аман-есен қыздарды алып кетті. Джоз олардың соңынан қолын бұлғап, ықылық атты да: "Құдай жар болсын, құдай жар болсын!" - деді. Содан кейін капитан Доббиннің қолын ұстап, егіліп жылап, ол жігітке махаббатының сырын ашты. Әлгінде ғана қасынан кеткен аруды сүйеді екен" өзінің антұрған мінезімен, оның көңіліне қаяу түсіріпті мұны да жақсы түсінеді, ол күні ертең Ганновер-сквердегі қасиетті Георгий шіркеуінде некелесіп, некесін қиғызады, көріп түр ол күні ертең Лэмбеттегі Кентерберий* архиспископының есігін қағып аяғынан тік тұрғызады. Бұл оның адал сөзі. Доббин оның осы осал пернесін басып: "Лэмбет сарайына тезірек жетейік" деп бақтан кетуге көндірді. Олар қақпадан шыққаннан кейін Доббин мистер Джоз ледиді оп-оңай күймеге отырғызды да, аман-есен үйіне жеткізіп салды.



	Джордж Осборн қыздарды үйіне жеткізіп, қақпа жабылысымен Рассел-скверден өтіп бара жатқанда қарқылдап күліп, түнгі күзетшіні таңғалдырды. Қыздар басқышпен жоғары көтерілгенде кішкентай Эмилия досына мұңая қарап, оның бетінен сүйді де, бір ауыз тіл қатпай, жатын бөлмесіне қарай кетті.



	Ол ертең құда түсе келер, деп ойлады Ребекка. - Ол мені төрт рет жаным деп Эмилияның көзінше қолымды қысты. Ол ертең айттыра келеді. Эмилия да осындай ойда қалды. Мүмкін құрбысына қыз жолдас болғанда қандай көйлек киетінін, сүйкімді қалыңдыққа қандай сыйлық жасау керектігін, өзі басшылық жасайтын неке тойында қандай істер атқарылатынын, т.б. ойлап басы қатқан шығар.



	О, өмір тәжірибесі жоқ жас бейбақтар - ай! Сіздер арака пуншасының құтырма әсерін білмейді екенсіңдер - ау. Кештегі ішімдік пен таңертеңгі әлектің арасы жер мен көктей екенін сезбейді екенсіңдер - ау! Еркек ретінде мұның жағдайын айтып бере аламын: Воксхоллда берілетін пуншадай бас ауыртатын шарап дүниеде сірә кездеспейді. Жиырма жыл өтті, әлі есімде, екі стақан, құдай сақтай гөр, екі рюмке, не бары екі рюмке пунштың әсері әлі есімнен кетпейді, шын сөзім, сеніңдер жігіттер. Ал Джозеф Седли болса, бауырының ауыратынына қарамай, жоқ дегенде төрт тостағанын тастап жіберді ғой.



	Ребекканың ойынша таңертемен бақыт құсы келіп қонатын болған. Джоз Седли ауыр азап шекті, оны айтып жеткізу мүмкін емес еді. Соды суы әлі қолданыла қойған жоқ еді, ал сыраға сене қоюға бола ма? Бейшара жігіттің жанын алып қалған осы сыра болды. Джордж Осборн Богли-Уолахтың бұрынғы коллекторын осы сусынды ішіп өз пәтерінің диванында дөңгелеп, аһылап-уһілеп жатқанында жолықтырды. Қайырымды жан Доббин өзінің кешегі пациентіне келіп қызмет көрсетіп отыр екен. Бахусты құрметтейтін адамның ашылып-шашылып жатқанын көрген екі офицер біріне - бірі қарап таңырқасты, асқан байсалды да сыпайы табыт жасаушы сияқты маңғаз да тымырсық малайы өзінің бақытсыз қожайынының мүшкіл халіне қарап өзін-өзі әрең ұстап тұр.



	- Мистер Седли кеше қатты шатақ шығарды, сэр, - деп сып етіп, Осборнның құлағына сыбырлады, ол басқышпен жоғары көтеріліп келе жатып арбакешті соғамын дей ме, сэр. Әйтеуір, капитан бала ұқсатып қолына көтеріп алып кірді.



	Бүл әңгімені айтқанда мистер Браш сәл жымиды да, тез байсалды, салмақты қалпына келді де, қабылдау бөлмесінің есігін ашып, келген адамды хабарлады:



	- Мистер Осборн келді.



	- Седли, халің қалай? - деп бастады әңгімені жас жігіт кешегі сұлатып түсірген сабазының, мүшкіл халіне көз жүгіртіп. - Сүйектерің аман ба? Төменде көзі көнектей, басын таңып алған арбакеш тұр, аямаймын сотқа беремін деп ант-су ішеді.



	- Сотқа бергені қалай?.. - деп сұрады Седли бәсең дауыспен. Сэр, сіздің жұдырығыңыз мықты көрінеді. Түнгі күзетші: "Ондай жуан жұдырықты өмірімде кездестірмедім" дейді. Жалған айтсам Доббин куә.



	- Иә, сіз арбакешпен жағаласып қалдыңыз, - деп құптады капитан Доббин. - Жалпы сіз көзсіз батыл болып кеттіңіз.



	- Әлгі Воксхоллдағы ақ сүртік киген жігіт есіңде ме? Джоз оған қалай жармасты? Әйелдер қалай бажылдады? Құдай бар, сэр, сізге қарап жүрегіміз аузымызға тығылды. Азаматтық қызметтегі адамдарға жетпейтіні осындай оқ-дәрі ме деп қалдым, "Кереңнің қолына түспе" дегендей, құдайым пендем деп жаратса сен сол тентек суды ұрттағаныңда қарсы алдыңа келтірмей - ақ қойсын, Джоз!



	- Сөзіңнің жаны бар, әбден шамыма тигенде шамырқанып кетемін, ондайда қарсы келгенде бура сияқты шайнап тастаймын, - деп Джоз диванда отырып көпіріп сөйлеп, мұңайып, мүләйімсіп, адам күлерліктей тыржиды, әуелі әдепті деген капитан да шыдамай, Осборнға қосылып, ішек-сілесі қатқанша күлді.



	Осборн мұндай жағдай күнде тумас деп, барынша айызын қандырып келемеж жасады. Ол Джозды есектің миын жеген жарымес санап, іштей оның басындағы жағдайға, алдағы Ребеккамен қиылатын некеге разы емес, өйткені полк офицері Джордж Осборн туыстасқалы отырған қайын жұрты қайдағы бір жетім қыз гувернантты үйіне кіргізсе, мұның беделіне нұқсан келмей ме?!



	- Сенің әбден дегбірің қашты. Бейшара кәртамыш - ай, - деді Осборн, - ұсқының кетіпті. Аяғыңнан тұра алмадың ғой, жер табандап жатып алдың, ағыл-тегіл жылағаныңа бактағы жұрт күліп, әбден мәз-мейрам болды. Еңіреп жыладың, Джоз. Бір әнді қалай шырқағаныңды білесің бе?



	- Ән шырқағаны қалай? - деп таңғалды Джоз.



	Кәдімгідей, жан тебірентер романс болды, сен оны әлгі Эмилияның досы Розаға, Ребеккаға, ғашық жарыңа, гүл дариғаңа бағыштан шырқадың.



	Қатыгез жас жігіт Джоздың көзін бақырайтып қойып Доббиннің қолын ұстап, оның жасаған қылықтарын сахналап өзіне көрсете бастады, қайырымды Доббиннің: "Аясаңшы, обал ғой" деген өтінішін де тыңдамады.



	Оған неге аяныш білдіруім керек, - деді Осборн, олар шерлі бейшараны доктор Голлоптың қарамағына қалдырып қоштасқаннан кейін - Воксхоллда бәрімізге баса - көктеп билік жүргізіп, жұрт алдыда күлкі қылмады ма, бұлай етуге қандай қақысы бар еді, антұрғанның. Оған көзін сүзген мектепті жаңа бітірген шүйкебас қыз кім еді, соншама! Құрып кетсін! Онсыз да қыры кетіп бара жатқан отбасы. Гувернантка деген, әрине, құрметті адам, бірақ қалыңдығым нағыз ханым болғанын қалаймын. Арғы - бергімді ажырата білетін көзқарастағы адаммын, бірақ намысым бар, өзімнің орнымды білемін, ол да өз орнын білсін. Бұл мақтаншақ мес қарынның жынын қағып аламын, жұрт алдында ақымақ болудан сақтап қаламын. Сондықтан да ол салдақының табанының астында біржолата тапталып қалмас үшін алдын-ала ескертіп жатыр емеспін бе.



	- О жағын менен жақсы білесің, - деді Доббин, ептеп күдіктене қарап, - алыс-беріс, түбін ойлауға келгенде ешкімнен ақыл сұрамайсыңдар. Сен әманда тори* тобында емес пе едің? Отбасың Англиядағы текті жандардан саналады, бірақ...



	- Жүр, қыздарға барайық, онан да сен мисс Шарптың қытығына ти, - деп лейтенант досының сөзін бөліп жіберді.



	Бұл жолы капитан Доббин Рассел-сквердегі қыздарға баралық деген Осборнның ұсынысын қабылдамады.



	Джордж Холборннан Саутгемптон-роуға түсіп келе жатып Седлидің үйінің әр қабатынан әлдекімдерді іздеп, әлдекімдерді тосып алаңдаған екі басты көріп мырс етіп күлді.



	Эмилия бикеш қонақ үйдің терезесінен сквердің арғы бетіндегі Осборн мырзаның үйінен жас офицердің шығуын бақылады. Ал мисс Шарп үшінші қабаттағы жатын бөлменің терезесінен қарап: "Алпамсадай мистер Джозеф келіп қала ма?" - деп екі көзі төрт болды.



	- Күзет мұнарасында Анна апай* қарауылдап тұр, - деді Осборн Эмилияға, - бірақ ешкім көрінбейді. - Сөз тапқанына өзі мәз болып күлді де, мисс Седлиге бауырының күлкілі жағдайын бейнелеп берді.



	- Мазаққа айналдырма, Джордж, соншалық қатыгез болмасаңшы, - деді ақырында жанына қатты батқан қыз.



	Өңін суытып, қайғырғансып Джорджды әжуалап мысқылдады. Ал мисс Шарп жоғарыдан түскенде тіпті қызуланып, оның сиқырлық қимылдары мес қарын шенеунікке қалай эсер еткенін көрсетіп, мазаққа айналдырып, қытығына тиді.



	- О, мисс Шарп, сіз оны таңертең көрсеңіз, - деді даусын көтеріп. - Ол гүлді шапанын жамылып диванында дөңбекшіп жатты. Сіз, ол дәріханашы Голлопқа тілін қалай көрсетті десеңізші!



	- Ол кім? - деп сұрады мисс Шарп.



	- Кім? Кімің қалай? Әрине, капитан Доббин, айтпақшы кеше бәріміз оған сондай құрмет көрсеттік.



	- Оның алдында кешірілмес кінәліміз, - деді Эмилия қатты қызарып, - мен... мен оны мүлдем естен шығарыппын.



	- Естен шығарғанның несі айып, - деді Осборн, мысқылдап, сықылықтап күліп. – Өмір бақи Доббин есіңде жүру керек пе еді, Эмилия? Солай емес пе, мисс Шарп?



	- Ол дастарқан басында шарап құйылған шөлмекті төңкеріп алды дегенді естігеннен кейін, - деді мисс Шарп паңданып, басын қайқайтып, - мен капитан Доббинді мүлдем есімнен шығарып жібергенмін, оның дүниеде бар-жоғында шаруам болмады.



	- Тамаша айттың, мисс Шарп, оған сөзіңді қаз қалпында жеткіземін, - деді Осборн.



	Мисс Шарптың оны атарға оғы болмай тұрғанын, мұның намыс сезімін қалай оятқанын жас офицер аңғармады да.



	"Ол мені мазақ етіп тұр, - деп ойлады Ребекка. - Джозефтың алдында да мені осындай келемеждеді ме? Оны үрейлендіріп алмады ма? Мүмкін, Джозеф енді келмейтін болар". Көзі жасаурап, жүрегі қатты соқты.



	- Сіз әлі мазақтап тұрсыз ба? - деді ол ызаға булығып, - Джордж мырза мазақтай беріңіз, менің ара түсер адамым жоқ қой. - Осы сөзді айтты да Ребекка бөлмеден шығып кетті, ал оған Эмилия да ала көздене қарағанда, Осборн еркекке тән еместей қылық жасағанын аңғарып, нансаңыз, қызды бекер ренжітіп алдым - ау деп қынжылды.



	- Айналайын Эмилия, - деді ол, - иің тым жұмсақ. Сен дүниенің қулық - сұмдығын білмейсің, мен білемін. Сенің мисс Шарп досың өз орнын білуі керек.



	- Сенің ойыңша, Джоз...



	Құдай ақы, қымбаттым, білмеймін. Солай болуы да, болмауы да мүмкін, біреудің бекер обалына қалармыз. Оларға билік жүргізе алмаймын ғой. Менің білетінім: ол дарылдақ, ақымақ жігіт. Кеше бидің бикешті қандай ұятқа қалдырды. "Менің жаным, сүйіктім, көзімнің қарашығы", ол тағы да қарқылдап күлгені соншалық, Эмилия оны қоштап күлмеске амалы қалмады.



	Джоз бұл күні келмеді. Алайда Эмилияның еңсесі түспеді, абыржымады. Дегенмен қу қыз әлде бір бермек кітабын алып келуді сылтауратып, өзінің пажымен адъютанты Самбоны мистер Джозефтің пәтеріне жіберіп, оның халін де біле кел деп тапсырды. Джоз малайы мистер мистер Браш арқылы берген жауабы: "Қожайыным ауырып, төсек тартып жатыр екен, әлгінде ғана дәрігер келіп кетіпті". "Джозеф ертең келіп қалар" деп ойлады Эмилия, бірақ Ребеккамен бүл жайында ой бөлісуге батылы бармады. Ол да бүкіл кеш бойына бір ауыз тіл қатқан жоқ.



	Бірақ келесі күні екі қыз диванда іс тіккен немесе хат жазған, роман оқыған болып отырғанда әдеттегідей тісін ақситып ыржия күліп, пакетті қолтығына қысып, хатты подносқа салып Самбо кіріп келді.



	- Мистер Джозефтен хат келді, - деді ол.



	Хатты ашқанда Эмилияның қолы қатты қалтырап, дегбірі қашты. Хаттың мазмұны мынадай еді:



	Сүйікті Эмилия!



	Саған "Ормандағы жетім қыз" кітабын жолдаймын. Кеше хәлім мүшкіл болды да, келе алмадым. Бүгін Челтенхемге жол тартамын. Егер мүмкін болса, қайырымдылық жасап, мисс Шарптен менің атымнан кешірім сұра, Воксхоллдағы қылығымды кешірсін, сонда қызулықпен айтқан қысыр сөздерімді кешірсін. Денсаулығымды күйретіп алдым, сәл-пәл оңалсам, бірнеше айға Шотландияға кетемін.



	Жан күйер бауырың



	Джоз Седли"



	Өліммен пара-пар үкім болды. Бәрі осымен тынды. Эмилия Ребекканың сұрланған жүзіне, жасаураған көзіне қарай алмай, хатты досының алдына түсіріп алды да, езі орнынан атып тұрып, жоғарыдағы бөлмесіне көтеріліп, шерін сонда тарқатқан болды.



	Экономка әйел, Бленкинсоп сол сәтте-ақ Эмилияны жұбатуға барды. Эмилия болса оның иығына басын қойып егіліп жылап, шерін тарқатты.



	- Мисс, қапа болмаңыз, - деді Бленкинсоп, - мен сізге айтуға аузым бармап еді. Ол қыз алғашында сүйкімді көрінгенмен кейін, бүкіл үй-ішіміз болып, оны жақтырған жоқпыз. Мамаңыздың хатын оқығанын мен өз көзіммен көрдім. Ол қашанда сіздің қымбат заттар салған қобдишаңызды, комодыңызды, тіпті барлық комодтарды тіміскілеп жүргенін Пиннер айтты, әуелі ол сіздің ақ лентаңызды шабаданына салып алыпты.



	- Оны мен өзім сыйлағанмын, өзім! - деп Эмилия қатқылдау сөйледі. - Бірақ оның мисс Шарп туралы пікірін Бленкинсоп өзгерте алмады.



	- Мен гувернанткаларға, Пиннерге сенбеймін, - деді ол үй күтетін әйелдердің басшысына. - Олардың бәрі ақсүйектер құсап мұрнын шүйіретінін қайтерсің, жалақыны бізден артық алмайды.



	Енді Эмилия бейшарадан өзге бұл үйдегі жандардың бәрі де, үлкені - кішісі демей Ребекканың кеткенін мақұл көрді, әрі коп кешікпей кететініне күмәнданбады. Біздің қайырымды қыз комодын, сандықтарын, ридикюлдерін, қобдишаларын астан-кестең ақтарып, көйлектерін, орамалдарын, сылдырмақ заттарын, тоқыма шілтерлерін, жібек шұлықтарын, ленталарын бірінен кейін бірін алып көріп, қайсысын Ребеккаға сыйлаған жөн деп аударыстырып, бір үйме етіп жинады. Содан кейін ағылшынның қолы ашық саудагері әкесіне келді де, қанша жасқа келсең сонша гиней беремін деген уәдесін есіне салды, ол өзі еш нәрсеге қынжалатын болмаса да досына бола қиылды.



	Джордж Осборнға да салмақ салды, ол сөзге келмей елпілдеп (кәдуілгі әскери адамдар сияқты оның да қолы ашық болатын) Бонд-стриттегі дүкенге барып, әйтеуір ақшаға келетін ең жақсы қалпақты, ең тәуір спенсерді* сатып алды.



	- Сүйікті Ребекка, мынау Джордждың саған деген сыйлығы, - деді Эмилия сыйлықтар салынған картонды қызықтап. - Оның талғамы зор. Джорджға кім тең келеді.



	- Ешкім, - деп жауап қайырды Ребекка. - Мен оған ризамын. - Іштей басқаша ойлады: "Менің некемді бұзған осы Джордж Осборн"- деп түйді, оны жек көрді.



	Ребекка асқан байсалдылықпен жолға жиналды, асып-саспады, абыржымады да, қайырымды кішкентай Эмилияның сыйлықтарынан бас тартпады да, әдептік сақтағансып сызылғаны болмаса ұят - ау деген де жоқ. Ол миссис Седлиге бас иіп, өмір бақи қарыздар екенін айтып жатты, бірақ бұл қайырымды әйелге тым үйіріле қалған жоқ, ол да жүз көріссе бет ұялады дегендей, мұны көрсе қысылып, кездеспеуге тырысты. Мистер Седлиге оған әмиянды сыйға тартқанда қолын сүйіп, бұдан былай қайырымды досым, қамқоршым деп айтуға рұқсат сұрады. Шалдың көңілі қатты елжіреп, оған жиырма фунтқа чек жазып беруге оқталды да, тізгінін тарта қойды, қонаққа баруға жиналған, далада күйме күтіп тұрған-ды, сондықтан ол қоштасып:



	- Қымбаттым, қош, құдай жар болсын! Осы қалаға келсеңіз үйге соқпай кетпеңіз... Джеме, лордмэр сарайына тарт! - деп тез жүріп кетті.



	Ақыры леди Эмилиямен қоштасар уақыт та жетті. Осымен бұл көріністің шымылдығын түсіріп, жылы жауып қоймақпын. Сахнадағы бұл көріністен кейін бір кейіпкер пәк жандылық көрсетті де, екіншісі өзінің рөлін тамаша атқарды. Олар сыпайылық, инабаттылық көрсетіп, аздап көздеріне жас іркіп, қаратікен түз иіскеп, аздап жүрек шерін тарқатты. Ребекка мен Эмилия қимас дос ретінде қоштасты, алдыңғысы бірінші болып өмір бақи жақсы корстінін, жігі ажырамайтынын айтып, ант ішті...





Жетінші тарау




	КОРОЛЬДІК КРОУЛИДЕН ШЫҚҚАН КРОУЛИ



	Патша сарайының 18... жылғы күнтізбесінің К әрпіндегі ең сыйлы ата-тектердің арасында Кроули де тіркелген: сэр Питт, баронет, Лондонда, Грейт-Гонд-стритке және Хемпширдегі Корольдік Кроули мекенінде тұрады. Бұл құрметті есім сол округтен әр кезеңде ұсынылған сондай құрметті джентльмендерінің есімімен катар ұзақ жылдар бойы парламент тізімінен орын алды.



	Корольдік Кроулидің қалашығы жайында мынадай әңгіме бар, королева Елизавета елді аралауға шыққан бір сапарында Кроулиге тоқтап, қонақасы ішіпті, сонда бұл жердің Кроули фамилиялы өкілінің (әсем сақалды, аяғы түзу, сұлу жігіт) сыйлаған Хемпшир сырасы оған қатты ұнапты, содан бері Кроули парламентке екі уәкіл жіберіп тұратын сайлау округінің дәрежесіне көтерілді. Сол күннен бастап бүл жер "Корольдік Кроули" аталып кетті де, бүгінге дейін атын жойған жоқ. Уақыт өткен сайын құбылмалы дүние, аумалы-төкпелі заманның әсері империядағы қаланың, округтің тағдырына да өзгеріс енгізіп жатқанда Корольдік Кроули одан шет қалмады, бұрынғы Бесс корольдің тұсындағы мол тұрғыны бар қаланың халқы сиреді, дұрысын айтқанда парламенттік мекендеген атына сай болмай жұрт оны "Шірік тұрақ" атаса да сэр Пихт Кроули маңғазданып, тілмарлыққа сайып: "Шірік тұрақ", қайдан шірік болады. Маған жылына бір жарым мың сары құлақ кіріс беріп отырған жоқ па?" деді.



	Сэт Питт Кроули (оның есімі Ұлы коммонердің* құрметімен аталған) Георгий II патшалығы кезіндегі Сүргіш пен тұмар Ведомствосында қызмет еткен, өзге құрметті кісілер шығын жасап айыпталып жатқанда одан таза құтылған Уолпол Кроулидің ұлы еді. Ал Уолпол Кроули болса королева Аннаның патшалық құрған заманында атақты әскери қолбасшының құрметіне соның есімі берілген Джон Черчилл* Кроулидің ұлы. Рулық шежіреде (Корольдік Кроулиде ілулі тұрған), одан кейін Иаков І - дің замандасы Кроулидің ұлы Чарльз Стюарт, кейіннен Бэйрбоун, ең ақырында королева Елизавета тұсындағы картинаның алдында қару-жарағын асынған, айрық сақалды Кроулиден басталады. Осы бабадан жоғарыда сай-сүйегіңізді сырқыратып атап шыққан даңқты ұрпақтар тарайды. Сэр Питт Кроулидің есімімен (осы тараудың кейіпкері) қатар оның бауыры, Кроули-и-Снейлбидегі приход ағзамы, имам Бьют Кроули (имам дүниеге келген күні ұлы коммонер жұлдызы батып кеткен еді), сонымен қатар Кроули фамилиясындағы ұлы бар, қызы бар, өзге де үрім - бұтағы орын алды.



	Сэр Питтің алғаш некелескен әйелі Гризели Манго Бинки мен лорд Бинкидің алтыншы қызы, олай болса мистер Дандасқа туыс. Одан екі ұл көрді: Питт, әкесінің есімінің құрметіне ғана емес, көктің, бізге сыйға тартқан министрінің* құрметіне аталған, Родон Кроули, Уэльскінің падишаһының досының есімімен аталды, ол ұлы мәртебелі Георгий IV болысымен бұл досын мүлдем есінен шығарды. Леди Кроули дүние салғаннан кейін көп жыл өткеннен соң сэр Питт мадберилік мистер Дж. Досонның қызы Розаны алтарьға алып барды. Одан екі қыз көрді, міне соларды тәрбиелеу үшін мисс Ребекка Шарп гувернанттық қызметке шақырылды. Бұл әңгіменің төркінін байқап отырсыздар, біздің бикеш қазір ғана аттанып отырған Рассел-сквердегі қарапайым қауымның ортасы емес, одан әлдеқайда мәуелеп тұрған – үрім - бұтағынан, бақайшығына дейін ақсүйек, қарым-қатысына, алыс-берісі де сол тектілердің ортасында өтетін әулеттің есігін ашпақ.



	Ескі конвертке салып, тәрбиеленетін балаларға баратын жарықты жазбаша түрде алды, онда былай деп жазылыпты: "Сэр Питт Кроули мисс Шарп пен багаждың сейсенбі күні осында болуын қалайды, өйткені мен Корольдік Кроулиге ертең таң сәріде , аттанамын.



	Грейт-Гонд-стрит".



	Ребекка осы ғұмырында бірде-бір баронет атаулыны ұшыратпапты. Әлгінде ғана Эмилиямен қоштасып, қайырымды мистер Седли Эмилияға салып берген гинейді санап, көзінің жасын орамалымен құрғатып (мұның бәрін күйме көшенің бұрышынан айналғанша орындап тастады), Ребекка баронет деген қалай оралатынын көз алдына елестетпек болды. "Олар жұлдыз таға ма екен" деп ойлады ол, әлде жұлдыз деген лордтарда ғана болатын шығар? Әрине патша сарайында киетін шілтерлі жағалы салтанатты костюм киіп, Ковент Гарден театрындағы мистер Ротон құсап, шашы сәл - пәл опаланған болар. Әрине, ол ғажайып паң болар, мені менсінбей, мұрнын шүйіріп қарар. Қайтемін, құдайдың жазуына дауа бар ма, басқа түскен соң көнесің де, әйтеуір, әлдеқандай алыпсатарлардың арасында емес, текті отбасымен тұрмын ғой". Осылай ойлады да Рассел-сквердегі достары есіне түсіп мысықтың шаңырақтағы етті армандағанындай ойға шомды.



	Күйме Гонт-сквер арқылы Грейт-Гонт-стритке өтті де, биік те тұрықсыз екі үйдің ортасындағы сондай биік, әрі сүр үйдің алдына келіп тоқтады. Бұл үйлердің қонақ бөлмедегі ортаңғы терезесінің жоғары жағына қаралы герб қойылған. Грейт-Гонт-стриттегі үйлердің әдеті осылай еді, тегінде бүл кварталдағы үйлерден өлім үзілмейтін тәрізді. Сэр Питт үйінің терезе қақпақтары жабулы еді, тек қана төмендегі асхананың ескі газеттермен ұқыпты ораған перделері ғана көрінеді.



	Ат айдаушы Джон бүл жолы арбадан түсуге ерініп, қасынан өтіп бара жатқан сүт тасушы балаға қақпа қоңырауын соғуды өтінді. Қоңырау шылдырлағанда асхана терезесінің қақпағының арасынан біреудің басы қараңдады, содан кейін кең шалбар, көнетоз бешпент киген, мойнына мыжылған көнетоз орамал байлаған, шашы жалбыраған, сұрқия жүзінде көзі ойнақшып, қаймақтай ернінде зымиян мысқыл білінген біреу есік ашты.



	- Сэр Питт Кроули осында тұра ма? - деді оған ат айдаушы Джон.



	- Иә, осында, - деп есік алдында тұрған адам басын изеді.



	- Мына жүктерді ал, - деді Джон.



	- Өзің кіргіз, - деді швейцар.



	- Көрмей тұрсың ба, мен аттың қасынан кете алмаймын. Қайырымды жақ қырсықпай көмектес, бикеш сыралық бірдеме ұстатар, - деді Джон кекетіп, қарқылдай күліп, мисс Шарппен қожайынының арақатынасы суығанын пайдаланып қымсынбай сөйледі, оның үстіне кетер алдында ол қызметшілерге көк тиын да ұстатпады.



	Қасқа бас адам бұған жауап ретінде қолын қалтасынан шығарды да экипажға келіп, мисс Шарптың шабаданын иығына көтеріп үйге алып кірді.



	- Мынау себетті, қалпақты алып, маған есікті ашыңыз, - деді де мисс Шарп та қатты абыржып күймеден түсті. Мен мистер Седлиге сіздің қылығыңызды жазып жіберемін.



	- Ойбай, жаза көрмеңіз, - деп жауап қайырды арбакеш. - Сіз ештеңе ұмытпадыңыз - ау деймін. Анау манаптың үйінде күтуші әйел киетін мисс Эмилияның көйлегін ұмытпаған боларсыз. Ол көйлекті ұмытып кеткен жоқсыз ба? Меніңше ол көйлекті киетін жерге келдіңіз. - Джим, есікті жап, бұдан соқыр тиын түспейді, - деді Джон мисс Шарпты сұқ саусағымен нұсқап. - Мына әйелден пайда келеді деп ерінің қышымасын, саған турасын айтайын, нашар адам. - Осыны айтты да мистер Седлидің арбакеші жүріп кетті. Шынын айтсақ, ол әлгі өзі айтқан күтуші әйелге ғашық еді, сол әйелге берілетін көйлек бұған сыйланып кетті деп, іштарлық көрсеткен сиқы ғой.



	Қарсы алған адамның бастауымен алдыңғы бөлмеге, содан асханаға кірді, бүл үй Ребеккаға атақты адамдар демалуға қаладан кеткенде үй-жайы осылай қаңырап, шашылып қалатындығын еске түсіріп, көңілсіз көрінді. Иесіз қалған мекен сияқты. Түркі кілемі буфет астына қарай жиырылып қалыпты; картиналар, орама қағаздардың астында жатыр; ілулі шамға қоңыр түсті кенеп қап кигізілген, терезе перделеріне де әлденелер жабысып кірлеген, сэр Уолпол Кроулидің мәрмәр мүсіні қараңғы бұрыштан үстінде ештеме жоқ үстелге, қалың етіп май жағып тастаған мыс ошаққа оның жақтау жағындағы қақырап жатқан подносқа қарап қалыпты; бөтелке салынған жәшік кілемнің астында қалыпты; сирақтары сорайтылып төңкерілген орындық бірінің үстіне бірі қойылып, қабырғаға сүйеліп қалыпты; мәрмәр сэр Питтің қарсысындағы қараңғы бұрыштағы үстелдің үстіне ескірген тоқыма станогы қойылып, оның аузына құлып салыныпты.



	Дегенмен тас ошақтың төңірегінде қараң-құраң көрінеді: екі орындық, дөңгелек үстел, қисайған ескі көсеу, қышқаш, әлсіз сытырлаған отқа бақыр қойылыпты. Үстелде бір кесім сыр, бір жапырақ нан, ал темір шырағдан тұғырының қасында қара портердің жұғыны қалған тостаған түр.



	Түстеніп пе едіңіз? Өзім де солай деп ойлап едім. Ыстықтаған жоқсыз ба? Бәлкім, сырадан бір ұрттарсыз.



	Сэр Питт Кроули қайда? - деді мисс Шарп паңданып.



	Хе, хе. Сол сэр Питт Кроули деген мен боламын. Есіңізде ме, заттарыңызды тасығаным үшін сіз маған сыралық тиын берешексіз. Хе, хе, хе! Менің кім екенімді Тинкерден сұра. Миссис Тинкер, танысып қойыңыз, мисс Шарп, мисс күтуші - қысқасы қызметші әйел. Ха, ха, ха!



	Миссис Тинкер деп таныстырып отырғаны, қолына темекі мен мүштек ұстап, қазір есіктен кірген әйел еді, оны мисс Шарп келер алдында ғана жұмсап жіберген. Ол тас ошақтың қасындағы орнына жайғасқан сэр Нитке заттарын ұсынды.



	Қалған Фартингі қайда? - деді ол. - Саған үш жарты пенс бердім, қалғанын қайтар, қақпас...



	Міне, - деп миссис Тинкер жауап берді де, шақаны лақтырып жіберді, осыны да баронет дейді-ау, фартинг санап не басыңа күн туды.



	Күн сайын бір фартинг - жылына жеті шиллинг деген сөз, бұл жеті гинейдің пайызы. Тинкер кемпір, фартингке ие бол, дүние тиыннан құралады.



	Бойжеткен, құдай ақы сеніңіз, сэр Пит Кроули деген осы, деді миссис Тинкер қабағы түсіп, - фартинкге жаны шыға жаздап тұрғанын қарап-ақ байқауға болады, әлі таныса жатасың.



	Мүмкін ұнатып та қаларсың, мисс Шарп, - деді карт сыпайы үн қатып. - Менің тәртібім былай: әуелі адалдық көрсет, содан кейін дарқандық жасалады.



	Ол ғұмырында бір адамға фартинг беріп көрген емес, - деп бұрқылдады Тинкер.



	Дұрыс. Ешқашан да бермеймін. Бұл менің мақсатыма жат қылық. Тинкер, отырғыңыз келсе, ас үйден бір орындық алып кел. Содан кейін тамақтанармыз.



	Сөйтті де баронет шанышқымен отқа қойылған бақырды араластырды да одан аздаған ішек-қарын, пияз алып шықты. Мұны пышақпен тең жара бөлді де, бір бөлігін миссис Тинкерге ұсынды.



	- Мисс Шарп, мен мұнда болмаған кезімде Тинкер тамаққа пул алады, егер мен қалада болсам, онда отбасылық дастарқаннан тамақтанады. Ха, ха, ха! Мисс Шарптың тамақтанып келгені мұндай жақсы болар ма. Тинг, сіз ше?



	Сөйтіп олар сорпа іше бастады.



	Тамақтанып болысымен сэр Питт Кроули мүштегін тұтатып, қара көлеңке түскенде темір сауыттағы қамыс шырағданын жақты да, түпсіз қалтасынан бір бума қағазды қобыратып суырып алып, оны оқып, тәртіпке келтіре бастады.



	- Мен мұнда сот ісімен әбігерленіп жүрмін. Ертең осындай бикешпен серіктесіп баратыныма шүкіршілік етіп отырмын, қымбаттым.



	- Өмірбақи соттасады да жүреді, - деді миссис Тинкер, портер құйылған тостағанды алып жатып.



	- Ішіңіз, бойыңызға жұқсын, ішіңіз, - деді баронет, - иә, менің қымбатты Тинкерімнің сөзінің жаны бар: Англияда мен өзгеден гөрі айтыс-тартысқа көп түскен адаммын, ұтылдым да, ұттым, жеңілдім де, жеңдім. Мынаны қараңыз: Кроули баронетке Снефлге қарсы дауласады. Мен оны күл-талқан етпесем, Питт Кроули атым өшсін! Байқап көрсін, Кроулиге, баронетке кім қарсы шығар скен?! Қамқорлыққа алынған Снефлге шіркеу жері жөнінде Кроули, баронетке қарсы дау. Жер қауымға қарайды дегенге ешқандай дәлелі жоқ, бос сөз. Олардың сөзіне пысқырып та қарамаймын, сөзі не, өзі не, жер менікі, айттым, кестім! Ол жер шіркеу иелігіне, мына сізге немесе Тинкерге қалай тән болса, оған да сондай. Бүл маған мың гинейге түсті, бәрібір жеңбей қоймаймын. Мына қағазды қарап жіберіңізші? Қаласаңыз, оқып шығуыңызға болады. Сіздің жазуыңыз жақсы ма? Корольдік Кроулиге барғаннан кейін маған жәрдемдесесіз, мисс Шарп, есіңізден шығармаңыз. Шешемізді о дүниеге аттандырғанбыз, сондықтан жәрдемші, қолғабыс тигізетін адамға зәрумін.



	- Кемпірі де өзі сияқты атып кеткен болатын, - деп килікті Тинкер, - әрбір жабдықтаушы аламанды сотқа тарттырып, төрт жылда қырық сегіз малайды қуып шыққан.



	- Ондай қысымның болғаны рас, жасыратын несі бар, - деп баронет байсалдылықпен мойындады. - Бірақ мен үшін таптырмайтын, орны бөлек әйел еді. Басқару ісіндегі шығынымды көзінің қарашығындай қорыды.



	Жаңа жүздескен қыздың құлағын қандырған, таң-тамаша еткен әңгіме ұзаққа созылды, әрі ешбір бүкпесіз айтылды. Сэр Питт Кроулидің пиғылы жақсы ма, жаман ба, әйтеуір имандай сырын жасырмады. Ол Хемпширдің жергілікті дөрекілеу сөздерін бытпырақтатып, кейде ақсүйектердің сыпайы сөздерін де араластырып, өзі туралы мылжыңдап көп сөйледі. Ақырында, таңғы бесте оянып жолға дайын отыр деп мисс Шарптен он шақты рет қайталап өтінді де, жайлы жатып, ерте тұр деп қоштасты.



	Сіз бүгінше Тинкермен бірге жатасыз, - деді ол, - төсек үлкен, екі кісі еркін жатады. Осы төсекте леди Кроули дүние салған. Жайлы жатыңыздар.



	Сонымен сэр Питт осындай тілек айтып шығып кетті, қабағынан қар жауған Тинкер қамыс шырағданды қолына ұстап, тұтқалары қағазбен оралған күңгірт қонақ бөлменің есігінің қасынан өткізіп, үлкен тас баспалдақтармен жоғары қабаттағы терезесі көше жаққа қараған жатын бөлмеге алып келді. Бұл о дүниеге аттанған марқұм леди Кроулидің бөлмесі еді. Ондағы төсек-орын да қаралы көрінді, леди Кроули о дүниеге кетпей, оның аруағы қазір де осында мекендейтіні сезілді. Күтуші кәрі әйел дұғасын оқып болғанша Ребекка зыпылдап бөлмені аралап, әйдік гардеробты, шкафты, комодтарды қызықтап, тартпаларын тартып көріп еді, жабық болып шықты, сонымен көмескі суреттерге, туалет жабдықтарына да көз тасып үлгіерді.



	Арым таза болмаса бұл төсекке жамбасымды тигізуге дәтім танымас еді, деп міңгірледі кемпір.



	- Екеумізге де, бес аруаққа де орын жетеді екен, - деді Ребекка. Маған леди Кроули, сэр Питт Кроули жайында, бәрі-бәрі жайында егжей-тегжейлі айтып беріңізші, құрметті миссис Тинкер.



	- Бірақ құрметті емес, құдіретті десе де біздің кішкентай пысықай қыз Тинкер кемпірден сөз тарта алмады. Ол Ребеккаға төсек әңгіме шертуге емес, ұйқыға арналған деді де, жастыққа басы тиісімен тақуа әйелдерше пысылдап, қорылдап ұйқыға кетті. Ребекка ұзақ көз ілмей, ертеңгі күнді, жаңадан аяқ басқан дүниені ойлап одан не ұғамын, неге қолым жетеді деп ойын сан саққа жүгіртті. Білте шам мүлгіп, күңгірт сәуле түсірді. Тас қабырғаларға ілінген шаң басқан, өңі түскен кілемге, әрине, марқұм леди тоқыған болар, екі жас адамның бірі студент мантиын, екіншісі солдат киімі сияқты қызыл мундир киген кішкентай корнетке үлкен көлеңкесін түсірді. Көзі ұйқыға кетіп бара жатып, Ребекка түсінде осы дүниені көрмекке бекінді.



	Таң бозарған жаздың күнінде Грейт-Гонт-стрит те жұмақ орын көрінді, бұл үйдің отымен кіріп, күлімен шыққан, әбден отасқан Гипкер қызды төртте оятып, жолға жинал деп ескертті де, сағаттың шынжырын тартып, сыртқы үлкен есіктің ілгегін ағытып (бұлардың қоңырауы мен сықыры даладағы мүлгіген тыныштықты да бұзды), Оксфорд-стритке беттеді, сол жерден арбакеш жалдады. Арбакештің таң сәріден Суоллоу-стритке жапсарлас келіп аялдаған себебі не? Кабактан тәлтіректеп шығып, үйін таба алмай сандалған қаңғыбас тентектің біріне кездесіп қалып, мұның жаман арбасы қажетіне жарап, ондай неменің қолы ашық болатыны да бар, содан мол пайда түсіріп қалу емес пе, осының бәрін тізбектеп айтып жатудың қажеті болмас.



	Расында да, арбакештің пиғылы осындай болса, онда қолына қарға саңғып кетті дей беріңіз, өйткені ол Ситиге алып барған атағына сай баронет жол нарқынан артық көк тиын ұстатқан жоқ. Даңғой арбакеш кәдуілгі желікпен салт аттылар құсап бұлқан - талқан бүлініп, мисс Шарптың картонкаларын арыққа лақтырып, шайлық пұлын сот арқылы өндіріп аламын деп екіленді.



	- Оның жөн болмайды, - деді атшының бірі, - бұл сэр Питт Кроули емес пе.



	- Сөзінің жаны бар, Джо, - деді баронет құптаған кейіп білдіріп, - менен шайлық пұл дәметкен адамды көрсем деп едім.



	- Мен де көрсем деп армандаймын, - деді Джо мысқылдап, баронеттің жүгін дилижанстың төбесіне қойып жатып.



	- Капитан, маған қасыңнан орын қалдыр, - деп айқайлады парламент мүшесі арбакешке.



	- Құп болады, сэр Питт!- деп жауап қайырды ол, қалпағына қолын жеткізіп, іштей сыбап алды (ол қасындағы орнын Кембридж - ден келе жатқан жас жігітке беремін деп уәде еткен-ді, ол жоқ дегенде крон берер еді ғой).



	Мисс Шарп болса өзін, былайша айтқанда кең дүниеге алып бара жатқан күйменің ішіндегі артқы орындыққа жайғасты.



	Кембриджден келе жатқан жігіттің қабағы түсіп, өзінің шинелін алдыңғы орындыққа төсеп жатқанында, кішкентай мисс Шарпке күйменің ішіндегі орнын ұсынып империалға жайғасып және өзінің бір сулығымен қызды қымтап, жаны жай тауып, ризашылық сезімге бөленген күйме ішіне демікпеден азап шеккен жігіт, мен ешқашан поштабайдың күймесіне мініп көрмеп едім деп бәлсінген әйел (мұндай әйел күймеде кездеспей қайда кездеседі, сол пошта күймесіне мінбей аспанға ұшып кете ме), ақыры шөлмек шарап ұстаған семіз жесір әйел де отырды; кіре ақысын жинайтын Джо жігіттен небары алты пенс, ал семіз жесір әйелден әбден түз сіңген бес жарты пенс алып тынды; күйме орнынан жылжып, Олдерс-гейттың қараңғы көшелерімен жол тартты; күйме таңғы тыныштықты бұзып, көк мұнаралы қасиетті Павел соборының, жыртқыштарымен баяғыда қарасы өшкен флит базарынан күлдірлетіп қалай шықққанын Пикадилл "Ақ Аюдан" да өтіп, Найтс-бридж көшесін бойлаған бақшаны жапқан таңғы тұманның арасына сүңгігенін; Терихэм-грип, Брентфорд пен Бегшот артта қалғанын, осылай сыпыра сипаттай берудің қажеті бола қояр ма екен. Дегенмен бұл жолдың авторы осындай таңның елең-алаңында талай саяхатқа шыққан бақытты шақтарын көксемей, қалай тебіренбей жаза алады. Сол қара жол, оның қызығы мен шыжығы қайда қалды, өмір дегенің сондай шеңберден құралмай ма? Сол шақтағы безеу мұрын адал көшірлер Челси немесе Гринвич* табылмағаны ма? Сол бір тамаша жігіттер қайда кетті? Қарт Уэллер* тірі ме екен, әлде о дүниеде ме? Кесегімен ростбиф ұсынатын, жүгіріп қызмет көрсететін сол трактирдің малайлары, олардың өздері қайда? Салдырлатып шелек ұстап жүретін қызыл мұрын жылқышы қайда? Сол ұрпақ қайда құрып кетті? Қазір ит жейде киіп жүрген, жөргектегі данышпандар бір кезде бүгінгі оқырмандардың сүйікті ұрпағына бағыштап романдар жазатын болар, бұл адамдар мен заттар Ниневия,* Арыстан жүректі Ричард немесе Джек Шеперд* сияқты аңызға, тарихқа айналар. Жолаушы таситын арбаға таңырқар, парлы ат жеккен төрт қоңыр Буцефал* немесе Қара Бесс* сияқты аңыз болар. Жылқышылар аттың жабуын алғанда түгі қандай құлпырып тұрады десеңізші, содан кейін олар аттың басып еркіне жіберді дейсің. Қатты жүргеннен кейін ат бусанып, бекетке жеткенінде танауы делдиіп, осқырынып, ауыздығымен алысып, қонақжай ауласына көсем басып, жұлқынып енгені қандай әсем десеңізші! Біз жылқышының түн ортасында сыбызғы ырымның немесе жоғары көтеріліп ашылатын дарбазаның оқтық ағашын ешқашан көрмейтін болармыз. Дегенмен, поштаның төрт кісілік "Трафальгар" күймесі бізді қайда алып барады? Сапарымызды қысқартып, Корольдік Кроулиден түсіп қалып, онда Ребекка Шарп қандай тірлік жасап жатқанымен танысайық.





Сегізінші тарау




	РЕСМИ ӘРІ ҚҰПИЯЛЫ КРОУЛИ



	"Ребекка Шарпптен мисс Эмилия Седлиге



	Рассел-сквер, Лондон.



	(Поштаның салығынан босатылған.



	Питт Кроули)



	Менің қымбатты, сүйкімді құрбым Эмилия! Дүниедегі ең асыл досыма осы сәтте әрі жүрексініп, қобалжып, әрі қуанышқа бөленіп жазып отырмын. Бүгінгі күнімнен кешегі күнімнің айырмасы қандай десеңізші! Бүгін мен дос-жарансыз жападан - жалғызбын; күні кеше жанымдай жақсы көретін, өмір-бақи айырылмас сіңліммен өз үйімде едім ғой.



	Сенімен қоштасқан күннің кешін қалай еңіреп, қалай жоқтағанымды айтпай-ақ қояйын. Сейсенбі күні шешеңнің жұрты, сені жан-тәнімен сүйген әскери жігіттің жұрты сені қуанышты да бақытты қарсы алды. Осы бір кезеңді, Перкинстердің үйінде қалай билегеніңді, әрине балдың сәні болғаныңды сәт сайын көз алдыма елестеттім. Мені ескі арбамен сэр Питт Кроулидің қаладағы үйіне жеткізіп салды, мен онда сэр Питтердің қарамағына көштім, бәрінен бұрын арбакеш Джонның тарапынан дөрекі де әдепсіздік, сай-сүйегіме бататын жәбір сөз естідім. Сөз сүйектен өтеді деген емес пе (кейде бақытсыз адамға осылай зәбір шектіреді, оның кегін кім қайырар). Бүл түні сол үйдің күзетшісі, қызметші кемпірдің қасында қаңсыған ескі төсекте бірге жаттым. Түн баласы кірпік ілмедім.



	Сэр Питт Чизиктегі біз оқыған "Сесилейге* барондарға үш қайнаса сорпасы қосылмайды. Әй, балалық - ай, сол кітапқа сеніппіз - ау. Лорд Орвилге* ұқсас адамды кездестіру қиын шығар. Сэрді көз алдыңа бір елестетші. Мығым денелі, дембелше, аласа бойлы, барынша дөрекі, барынша лас, ескі жейде, тозығы жеткен гетр киген, бір жиіркенішті мүшгекпен темекі бұрқыратқан, бақырға тамақ дайындап ішіп отырған шал Ол әлдеқалай көргенсіз, жетесіздердің сөзімен сөлейді, оның күтуші кемпірді, бізді бекеттегі қонақжайға алып барған арбакешті қалай балағаттағанын естір ме едің. Сол бекеттегі қонақжайдан әрі қарай күймемен жолға шықтық.



	Біраз жерді империалда отырып баруыма тура келді.



	Күтуші кемпір таң қылаң бере оятты, сонымен бекет қонақ жайына бардық, алдымен маған күйменің ішінен орын тиді, ал Ликингтон деген мекенге келгенімізде, қатты нөсер құйды, саған өтірік, маған шын, мені күйме сыртындағы орынға шығарды. Сэр Питт - осы күйменің иесінің бірі екен, жолдан алынған жолаушы ішінен орын алуды өтінді де, мен жаңбыр құйып тұрғанда күйменің төбесінде отыруға мәжбүр болдым; құдай оңдағанда жол серігім Кембридж колледжінен келе жатқан жас жігіт еді, ол мені өзінің көп шинельдерінің бірімен орап тастады.



	Бұл жігіт те, кондуктор да сэр Питті жақсы білетін болса керек, оны әбден мазақ етіп келе жатты. Екеуі де оны бір ауыздан алжыған, шық бермес, яғни сараң адам деді. Қалтырап, қолынан қара бақыр шығармайды деді олар (мен мұндай сараңды жек көремін), жас жігіттің маған түсіндіруінше, соңғы екі бекетті баяу - жүріп өтіппіз, өйткені сэр Питт көшірдің қасына отырыпты, осы аралыққа жегілетін аттар соныкі көрінеді. Оның есесіне қолыма делбе тигенде Скуошморға дейін оның есесін қайтарамын, - деді жас студент" Джек мырза, желдіртіп айдаңыз,"- деді кондуктор, бүл сөздің мәнісіне қарағанда қалған жолды Джек мырза делбені қолына алып, сэр Питтен өшін қайырады - ау.



	Бірақ Мадбериде, Корольдік Кроулиден төрт миль жерде бізді жарамды төрт ат жегілген күйме күтіп тұр екен. Аттың әбзелі гербтермен әшекейленіпті, сонымен біз баронеттің паркіне сән-салтанатпен ендік. Үйге қарай бір миль жерде тамаша аллея отырғызылыпты, ал қақпаның күзетшісінің қасында (жылан мен ми өршін бейнелеген Кроулидің гербін бекіткен) қақпашы әйел мың қайтара тәжім етіп, біздің антұрған Чизикті еске түсіріп, сондай өрнекті шойын қақпаны айқара ашты.



	Бұл аллея бір мильге созылады, - деді сэр Питт, - мұнда құрылыстық ағаш алты мың фунт. Қалай, сіздіңше түкке тұрмай ма? Ол "аллеяны" "алеа", ал "мыңды"- "миң" дел сөйлейді екен. Түймеге Ходсом дегенді отырғызып алды, ол Мадберидегі приказчигі екен. Олар қайдағы қарыздарды тіркеу, дүние сату, жер жырту, жалгерлер мен фермерлер жайында әңгімеледі, көп сөзін түсінбедім. Сэм Майлс мырзаның орманында аң аулаған жерінде қолға түсіпті, ал Питер Бейлиді жалдамалы жұмысшы – малайлардың үйіне жіберіп тыныпты.



	Оған сол керек, - деді сэр Питт, - ол өзінің отбасымен осы фермада мені бір жарым жыл зар қақсатты.



	Әрине, бұл байырғы жер жалдап алушы жалгер шығар, жалдау ақысын төлей алмаған. Әрине, сэр Питт "зар қақсатты" деудің орнына, "алдады" деп сыпайырақ айтуына болар еді ғой, бірақ біз сияқты бейшара гувернантка емес, бай баронеттер сөзге мән беріп жатпайтын. Жол бойында парктегі шіріген ағаштарының ұштарының арасынан шіркеу мұнарасының әсем сүмбісі назарымды аударды, ал оның бер жағында шалшық судың ортасында әлдеқандай үйлердің арасында төңірегін шырмауық жапқан ұзын мұржалы, терезелері күнге шағылысқан ескі қызыл үй тұр.



	Мынау сіздің шіркеу ме, сэр? - деп сұрадым.



	Әрине... құрып кетсін шіркеу болмай, - деді сэр Питт (сүйіктім, оның айтқан сөзін жазуға қолым бармай отыр, одан да сұмдық сөз айтты), - Бьюти, Ходсондар қалай? Бьюти - менің бауырым, - деп түсіндірді ол маған, - бауырым пастор. Ха-ха-ха!



	Ходсон да қарқылдап күлді, содан кейін айылын жиып, байсалды қалыпқа келіп, басын шайқап былай деді:



	- Соның жағдайы дұрыс-ау деймін, сэр Питт. Кешкісін атқа мініп, біздің егісті аралады.



	- Үлесіме қанша тиеді екен деп жүр ғой, оны (тағы да әлгі жаман сөздерін қосып жіберді)... грог оның түбіне жетпегені ме? Жаны- ның сірісін қара, әлгі қүдіреттісі кім еді оның? - құдды Мафусаил сияқты.



	Мистер Ходсон тағы қарқылдап күлді.



	- Колледжден жастар келіп, Джон Скрогинсті соққыға жығып кетіпті, ол әрең құтылыпты.



	- Қалай? Менің кіші орманшымды сабаған ба? - деп сэр Питт шоқ басқандай бажылдады.



	- Ол пастордың жерінде қолға түсіпті, сэр, - деп жауап қайырды Ходсон.



	Сэр Питт шектен тыс тулап, мұның жерінен аң аулап қолға түссе, онда құдай бар, жер аудартпақ болды да, былай деді:



	- Мен бенефиция* беру құқын саттым, Ходсон. Енді бұл антұрғанның тұқымының ешқайсысы да оған беттей алмайды.



	Мистер Ходсон баронеттің ісін мақұлдады, өте орынды іс жасағансыз деді, бұдан аңғарғаным, бауырлардың арасы суысқан сияқты, ағайын арасында мұндай жағдай жиі ұшырасады ғой, иә сіңлілер арасы да солай болады. Чизиктегі мисс Скретчли деген апалы-сіңлілі қыздар есіңде ме, олар жұлысып, ұрсысып жататын, немесе Мэри Боксты есіңе ал, ол да бейшара Луизаға күн көрсетпейтін еді ғой.



	Аяқ астынан орманда бұтақ жинап жүрген екі балаға тап болдық. Сэр Питтің бұйрығымен мистер Ходсон күймеден секіріп түсті де, қолына шыбық алып оларға тап берді.



	- Ходсон, жанын шығар!- деп айқайлады баронет. - Қаңғыбастардың жынын қағып ал да, екеуін де үйге алып кел. Оларды сотқа бермесем, Питт Кроули атым өшсін.



	Мистер Ходсонның шыбығы бейшара балалардың жонын осқан дыбысы бізге де жетті, балалардың шыңғырған даусы естілді, сэр Питт бұзақылардың ұсталғанына көзі жетті де, есіктің алдына келіп тоқтады.



	Малайларының бәрі жүгіріп алдымыздан шықты...



	Сүйіктім, кеше кешкісін есікті біреу қатты қағып, хат осы жерден үзіліп қалған еді. Сен ол кім дейсің ғой? Сэр Питт Кроулидің өзі, үстінде түнгі қалпағы мен шапаны. Тірі аруақ сияқты, сұрқы құрсын. Мен шошынып, дір ете қалдым, ол бөлмеге кірді де шырағданымды жұлып алды.



	- Он бірден кейін шырағдан жылтырамасын, мисс Бекки, - деді ол маған, - төсегіңді қараңғыда - ақ салып жатасың мүттәйім қыз! (Ол маған осылай деді). Егер мен күнде шырағданды алып кетуге келмесін десеңіз, он бірден қалмай жатыңыз.



	Осылай деді де мистер Хорок екеуі күліп шығып кетті. Бұдан әрі мұндай кейісті көрмеуге ант етемін. Ел жатқаннан кейін қораға екі төбет итті қарғысынан босатып жіберді, бүл иттер түнімен үріп, айға қарап ұлып, есімді шығарды.



	- Бұл төбетті Алып соқ деп атаймын, - деді маған сэр Питт, - бір кезде адамды да шайнап тастаған, өгізге де әлі келеді. Мұның анасы бұрын Флора еді, енді оның атын Шәуілдек қойдым, өйткені әбден қартайып, қаба алмай қалды. Хе-хе!



	Мырзаның үйін көз алдыңа елестетіп көрші, әбден тозығы жеткен, биік мұржалы, королева Бесстің үлгісімен фронтонды ескі үйдің алдында екі жағынан жылан мен көгершін бейнесі салынған ұзын террас, осы жерден әйдік залға есік ашылады. Аһ, сүйіктім, бұл зал біздің Удольф қорғаны* сияқты қаңырап бос тұр. Ондағы тас ошақтың үлкендігі соншалық, оған Пинкертон ханымның жарты пансионын тығып қоюға болады, ал торларының аумағы сондай, қажет болған жағдайда бүтіндей өгізді де қақтауға болады. Оның қабырғасына қанша ұрпағы екенін білмеймін, әйтеуір Кроулилердің суреті ілінген: бірі сақалды, мойнында шілтерлі алқа, енді біреулері қазандай парик және тұмсығы қайқайған шәркей киген; ал әйелдер болса тік ұзын корсет және қабыршақ көйлек киісін, кейбіреуі бұрымын өріп қойған, байқап қараймын, сүйіктім, көрсетсіз-ау деймін. Залдың бір шетінде қара еменнен жасалған кең баспалдақ бар, ол жердің күңгірттігі соншалық, зындан тәрізді, оның екі жағында маңдайшасына бұғының мүйізін қағып қойған биік есік бар, сонымен өтіп бильярд құжырасына, кітапханаға, үлкен сары залға және қонақ қабылдайтын бөлмеге барасыз. Екінші қабатында кем дегенде жиырма жатын бөлме бар, соның біріндегі төсекте королева Елизавета түнеген. Осы керемет жайды бүгін, жаңа шәкірттерім аралатты. Терезе қақпақтарының жабық болуы барлық бөлмелердің құтын қашырып, көңілге салқындық түсіреді екен, ал сол терезелерді ашқанда қараңғы бұрыштан аруақтар шыға келетіндей сезімде қалдым. Біздің сыныбымыз екінші қабатта, содан бір менің, екінші есік қыздардың бөлмесіне алып барады. Одан ары мистер Питтің, Кроулидің үлкен ұлын осылай атайтын, аппартаменті және Родон Кроулидің бөлмесі, ол қазір офицер, полкте, әлі ештемеге қолы жетпеген адам. Сонымен мұнда үйден кемістік жоқ. Менің ойымша мұнда Рассел-сквердің бүкіл халқын орналастырса да орын бос қалуы мүмкін.



	Біз келгеннен кейін жарты сағаттан соң түскі тамаққа шақырып үлкен қоңырау соғылды, мен екі оқушымды ертіп (бұлар сегіз, он жасар ұсқынсыз, ілбиген сәбилер) сен сыйлаған, кисеядан тігілген тамаша көйлегіңді киіп (осы көйлекті сыйлағаныңда адыра қалғыр мисс Пиннердің мені жәбірлегені есіңде ме) төмендегі асханаға келдім; себебі, мен мұнда қонақ қабылданған күндері жоғарыда қонақ бөлмеде қыздармен боламын, ал жайшылық күндері осы үйдің адамы ретінде тамақтанып, аралас - құралас жүремін.



	Үлкен қоңырау соғылып, әдетте леди Кроули көп уақытын өткізетін кішкентай ас үйге тамақ ішуге жиналдық. Миледи сэр Питт Кроулидің екінші әйелі, екі қыздың анасы. Ол темір, тері - терсек сататын саудагердің қызы, сэр Питке тұрмысқа шыққанын мақтан тұтады. Кезінде ол да сүйкімді болған болар, енді оның көзі жасаурап, өткендегі сұлулығын аңсағандай мұңды. Оның түсі солғын, жүдеу, еңкіштеу, сірә өз басын өзі қорғай алмайтын болар. Оның өгей баласы мистер Кроули да осында тұрады. Ол сәнді киінеді, табытшы сияқты сұсты, байсалды. Өңі солғын, арық, ұсқынсыз, сөзге сараң. Аяғы шыбықтай, кеудесі қушық, бакен барды шөп түстес, ал шашы сабан түстес. Ол Бинки әулетінен шыққан марқұм шешесі Гризельдің тас ошақ керегесінде ілінген портретінен айнымайды.



	- Мистер Кроули, бұл қыз біздің жаңа гувернанткамыз, - деді леди Кроули, қасыма келіп, қолымды алып, - мисс Шарп.



	Ім, - деп міңгірлеп басын изеді де, жас Кроули қайтадан бір қалың кітапшаға үңілді.



	- Қыздарыма жайлы қарайтын боларсыз деп үміттенемін, - деді леди Кроули, әманда жасаурап тұратын қызыл көзімен маған мөлие қарап.



	- Әрине, мама, солай қарайды, - деді үлкен қызы сөзін бөліп.



	Алғашқы жүздескеннен - ақ байқағаным, бұл әйелден маған жамандық келмейтіні.



	- Миледи, тамақ тартылды, - деді сарай қызметкері, оның қатпаршақ жағалы қара фракі залдағы портреттерде жасалған королева Елизавета кезіндегі тоқыма шілтер әшекейлерді елестетті. Леди Кроули мистер Кроулидің ұсынған қолынан ұстап, бәріміздің алдымызға түсіп, асханаға беттеді, оның соңынан екі бүлдіршін оқушымның қолынан ұстап мен де ілестім.



	Мистер Питт қақпақты күміс құмыраны қолына ұстап, жайғасып отыр екен, сірә әлгінде ғана жертөледен келгенге ұқсайды. Ол да киімін ауыстырыпты, яғни гетрін шешіп, томпақ аяғына жүннен тоқыған қара шұлық киіпті. Буфетінде жылтыраған ыдыс-аяқ, көне тостағандар, алтын, күміс табақтар мен астаушалар, құдды Рандел мен Бридж дүкендеріндегідей жайнап түр. Дастарқанға қойған қасық, шанышқылары да күміс. Ақ сарғыш киім киген жирен шашты екі малай буфеттің екі жағында оқтау жұтқандай қалшиып тұр.



	Мистер Кроули тамақ алдында ұзақ дұға оқыды да, сэр Питт әмин дегеннен кейін барып үлкен күміс қақпақтар алынды.



	- Қандай ас сыйлайсыз, Бетси? - деп сұрады баронет.



	- Қой сорпасы болар, сэр Питт, - деп жауап қайырды леди Кроули.



	- Mouton aux navets , - деді сарай күтуші маңғаздана қосанжарланып (ол бұл сөзді "мутонгонова" деп айтты), - біріншісіне pottage de mouton. Ecassaise . Гарнир ретінде pommes de terreau naturel және chou - tleur а eau.



	- Қой еті деген - қой еті, - деді баронет, - оған не жетсін. Хорокс, қандай қойдың еті, қашан сойдыңдар?



	Шотланның қарабас қойы, сэр Питт... Бейсенбі күні сойылды.



	Қалай бөлінді?



	Мадберилік Стил жоны мен екі сирағын алды, сэр Питт... Соңғы сойылған қойдың арықтығы соншалық, терісі сүйегіне жабысып қалыпты дейді.



	Potade қажет емес пе, мисс... э... Мисс Блант? - деп сұрады мистер Кроули.



	Мұны қайдағы бір француздың асы деп атағанымен, - деді сэр Питт, - мынау Шотланның көжесі дәмді екен, сүйіктім.



	- Менің ойымша, сэр, мәдениетті қауымның ортасында әр тағамды өз атымен атаған жөн бе деймін, - деді мистер Кроули маңғазданып.



	Сары ливрея киген малайлар күміс табаққа құйылған сорпаны movten аух novets пен қоса тарта бастады. Содан кейін сумен эль алып келді, ал жастарға оны рюмкаға құйып берді. Мен эль дегеніңді онша білмеймін, шынымды айтсам, мөлдір таза суға не жетсін, әлгісіне тәбетім тартпады.



	Біз тамақтанып жатқанда сэр Питт қойдың жауырыны қайда кеткен деп сұрады.



	- Жалшы - малшы жеп қойған болар, - деді миледи жайбарақат.



	- Сөзіңіздің жаны бар, миледи, - деп қоштады Хороке, - бізге тигені осы дастарқандағы ғой.



	Сэр Питт еңкілдеп күліп, мистер Хорокспен әңгімесін жалғастыра берді.



	- Кент мегежіннің қара торайы сұмдық семірген болар?



	- Сэр Питт, майдан жүре алмай қалды деуге болмас, - деп сарай күтушісі маңғаздана жауап берді. Осы кезде сэр Питт, оған ілесе екі қыз қарқылдап күлді.



	- Мисс Кроули, мисс Роза Кроули, - деді мистер Кроули, - сіздердің кекесінді күлкілеріңіз орынсыз, осыншама жырқылдағандарыңа қайран қалып отырмын.



	- Қапа болмаңыз, милорд, - деді баронет, - сенбіде торайға тоямыз. Джон Хорокс, оны сенбі күні таңертең сойыңыздар. Мисс Шарп шошқа етін ұнатады, солай емес пе, мисс Шарп?



	Дастарқан басындағы әңгімеден есімде қалғаны осы - ay деймін. Жұрт тамақтанып болғаннан кейін сэр Питтің алдына сәкі тастың үстінен қайнаған су құйылған кіреңке мен, байқауымша, ром құйылған графин алып қойды. Мистер Хорокс маған және менің оқушыларыма бір-бір рюмке, ал миледиге бір бокал шарап құйды. Қонақ бөлмеге оралғанымызда леди Кроули өзінің жұмыс үстелінің суырмасынан шұбатылған тоқымаларын алды, ал қыздар әбден май сіңген карталарын алып крибедж ойнауға кірісті. Бізде не бары жалғыз-ақ шырақ жанып тұрды, бірақ көненің көзі тамаша жасалған күміс шырағданға қойылған. Миледи қойған бірер көңілсіздеу сауалдан кейін, зерікпес үшін екі нәрсемен айналысуыма мүмкіндік алдым, бірі - уағыз том да, екіншісі - мистер Кроулидің түскі тамақ алдында оқып отырған астық заңдары* туралы кітапшасы.



	Біреудің келе жатқан дыбысы естілгенге дейін осылайша бір сағаттай отырдық.



	- Қыздарым, тастаңдар картаны! - деп айқайлап жіберді миледи үрейленіп, - мистер Кроулидің кітабын орнына қойыңыз, мисс Шарп, - бұл бұйрықты орындап та үлгердік, бөлмеге мистер Кроули келіп кірді.



	- Ал, қыздар, кешегі әңгімемізді жалғастырамыз, - деді ол, - әрқайсың бір-бір беттен оқып шығыңдар, ал бикеш... э... Мисс Шарп сіздердің оқуларыңды тыңдауға мүмкіндік алады. -Бейшара қыздар Ливерпульда Вифезда каппеласында үндінің Чикасо тайпасына Христиан дінін қабылдатқызуға арналған сүреңсіз ұзақ уағызды шұбыртып оқи берді. Қандай таң-тамаша кеш, қалай дейсің?



	Сағат онда сэр Питті және үйдің барлық адамдарын кешкі ғибадатқа шақыруға малайларға бұйрық берілді. Сэр Питт жүзі қызарып, аяғын шалыстау басып жұрттан бұрын келді. Оның соңынан сарай қызметшісі, әлгі сарғыш киімді екі қызметші, мистер Кроулидің камердинері, ат қораның иісі бұрқыраған тағы үш малай, төрт әйел, оның бірі, байқауымша жасана киінген ол тізерлеп тәжім етудің алдында маған алара қарады. Содан кейін мистер Кроули тілімен жағына сүйеніп өсиетін, уағызын айтып болғаннан соң қолымызға бір-бір шырақ ұстатты да, жатын орнымызға тайып тұрдық. Міне, осы жерде жазып отырған хатымды аяқтамай үзіп жібермеді ме, мұны қымбатты Эмилияма жазып жібергенмін. Жайлы жатып, жақсы тұр. Бетіңнен мың мәртебе сүйемін.



	Сенбі. Бүгін таңғы бесте қара торайдың шыңғырған даусын естідім. Кеше кешкісін Роза мен Вайолет онымен мені таныстырған, сондай-ақ атқораға, итқораға, базарға апару үшін жеміс жинап жатқан бағбанға ертіп барған. Қыздар оранжереяда өскен жүзімнің бір-бір сабағын әрең сұрап алды, бағбан болса сэр Питт әрбір сабақ жемісті санап қойған, кем шығып қалса көкемді көзіме көрсетеді деп азар да безер болды. Сүйкімді қыздар ат қорадан құлын ұстап алып, маған мін деп өтінді, содан кейін лағынет сөздер айтып жылқышы жүгіріп келгенге дейін өздері мінді.



	Леди Кроули өне бойы жүн жіптен әлденелер тоқып отырғаны. Сэр Питт кешке қарай ылғи да қызып алады. Меніңше, ол сарай қызметшісі Хорокспен бірге ішетін сияқты. Мистер Кроули орманда кешке қарай уағыз оқиды. Ертеңмен есігін жауып алып бөлмесінде отырады немесе аймақтың жұмысымен атқа мініп Мадбериге барады, сәрсенбі мен жұма күндері Скуошмордағы жер жалдаушыларға уағыз оқып қайтады.



	Менің атымнан папаң мен мамаңа мың қайтара алғысымды, әрі сәлемімді жеткіз. Бейшара бауырың арака пуншасынан кейін айықты ма, қалай? Аһ, құдайым-ай! Осы бір антұрған пуншадан еркектердің сақ болғаны жөн-ау.



	Сенің өмірлік досың Ребекка".



	Осының бәрін ойлай келіп Рассел-сквердегі біздің қымбатты Эмилия Седлидің мисс Шарппен арасы алшақтағаны жөн болды ма деп ойлаймын. Ребекка тым пысық, ойы жүйрік жан; өзінің бір кездегі сымбатын жоғалтқанына қайғыратын ледиді "бакенбарды шөп түстес, шашы сабан түстес" жігітті суреттеуі, әрине өте таңғаларлық, әрі өмір тіршілігінен тәжірибесі бар екенін аңғартады. Әрине, ол тізесін бүгіп, қаршадай Хорокстың лентасын ойлап тұрса да, біздерді біраз таңғалдырар да еді. Бірақ қайырымды оқырманымыз біздің сары мұқабалы кітабымыз - "Бақталастық базарын есінде тұтсын!" ал "Бақталастық базары" дегеніміз - күйкіліктің, жат мінездің делқұлылықтың, әр түрлі зымияндықтың, екіжүзділіктің, жалғандықтың, опасыздықтың, мансапқорлықтың дарақылықтың, даңғойлықтың быжынап құжынаған, қаптаған жері.



	Кітап мұқабасының сыртқы бетінде көпшілік алдында өсиет айтып тұрған адам бейнеленген (мына мен пақырдың айна-қатесіз өзі). Ол өзінің сөзінде, періштенің киімін де кимеймін, мойныма үлбіреген тоқыма шілтер де салмаймын, әйтеуір жай ғана тақуалардың лыпасын ғана киемін деп айтқанмен, бірақ амал бар ма, басымызға шашақ таққан қалпақ немесе атқұлақтың жапырағындай кенересі жалбыраған қалпақ кисек те мен мұндалап тұрған соң ауруды елім әшкерелейді дегендей, шындықты айтуға тура келеді; олай болса, талай жұғымсыз қылықтың беті ашылады, құдай өзі кешіре жатар.



	Неапольда болғанымда қаламдас досымнан мынадай әңгіме естідім, ол теңіз жағасына топталған адал жанды сандалбайлардың алдында өзінің ойдан шығарған кейіпкерлерінің зұлымдық, жауыздық әрекеттерін әшкерелеп сөйлеп, елтіп кеткені соншалық, жиналған жұрт та тебіреніп, зығырданы қайнап, бұған қосылып, оның ойдан шығарған делқұлысын жерден алып, жерге салып балағаттайды, ал қалпағын тосып топты аралағанда жұрттың тілектес болғаны соншалық, күміс тиынды аямай тастайды.



	Осы тақылеттес бір жағдай, Париждің кішкентай театрларынан сіз ложадан жұрттың: "Aһ, grendin Ah, monstre!" деп айқайлағанын ғана емес, пьесадағы озбырды, үстемдік көрсетушіні балағаттап жатқанын да естисіз, әуелі әртістердің өзі, мәселен, des ingarmes Anglais; қаһарлы казактар сияқтылардың рөлін ойнаудан бас тартып, мардымсыз жалақыны қанағат етеді, оның есесіне адал француздардың рөлін атқару табиғи құбылыс көрінеді. Бұл екі мысалды еріккеннің ермегі етіп айтып отырғаным жоқ, сіздер бүл хикаяның авторы өзі баяндамақ зұлымдарды, залымдарды әлдеқалай пайдақорлық тұрғыдан әшкерелемек деген ойдан аулақ болсын деп айтып отырмын, автор қаншама жек көргенімен құртуға дәрменсіз, сондықтан осындай жолмен талқыға салып, жұрт алдында, қауым алдында әшкерелеймін.



	Қайырымды достарыма алдын ала ескертіп қояйын, мен зығырданыңды қайнататын аса күрделі опасыздықты әңгімелеуге бел байладым, өзімнің бағдарлауымша, көңіл аударарлық қылмыс та айтылады. Менің қаскүнемдерім қой аузынан шөп алмайтын ашық ауыздар емес, оған күмәнданбаңыздар. Кезегі келіп, ширыққан жағдайда жандырып, дуылдатып жіберерміз. Жо-жоқ, жаман пида қалмаңыздар, бейбіт жерде сапар шегіп жүріп еріксіз тыныштық сақтаймыз. Тостаған ішіндегі суды толқыту қисынсыз емес ие, сондықтан Әр нәрсенің орны бар, тақиясына тар келіп жатқан дүниеге құдіретті мұхитты, құлаққа ұрған танадай түнгі тыныштықты ұсынамыз. Бұл тарау - түйінді сөздің, тыныштықтың үлгісі. Ал өзгелері... жарайды, алдын ала ақтарылмайық, оны реті келгенде көре жатармыз.



	Сіздерден, адам ретінде, бауыр ретінде өтінерім, біздің оқиғаға қатысатын адамдарымызды сіздерге көрсетіп қана қоймай, кейде сәкіден төмен түсіп, олар туралы пікір бөлісіп, егер олар жақсы қайырымды жандар болса, қолдарын алып; егер топастар болса, тасаланып, оқырманмен бірге күліп алайық; егер жауыз, қатыгез, опасыз болса онда, әдептілікпен айтылатын қатқыл сөзбен осамыз, таяқ - еттен, сөз - сүйектен өтеді емес пе.



	Мисс Шарпке қызық көрінген тақуалыққа кекесінді күлкімен - мысқылдағанымды; іргесі шайқала бастаған қарт Силен* - баронеттен зілсіз мазақ еткенімді көз алдыңызға басқаша келтіре аласыз ба; асылы, бұл күлкілі мысқыл байлықтан өзгені құрмет тұтпайтын, менсінбейтін, табыстан басқаның бәріне көзін жұмып қарайтындарға бағышталып тұр емес пе. Мұндай адамдардың дінде де, үмітте де, махаббатта да шаруасы жоқ, осы дүниеде өмір сүріп, өсіп-өніп жатқан үмітсіз шайтан деген осылар; келіңдер, қымбатты достар, бар күш-қуатымызды жинап, таудан аққан сел құсап, бұларды да бір жайпайық. Көп қорқытады, терең – батырады, Мына жарық дүниені құрметке ие болып жүрген алаяқтар. ақымақ есерсоқтар қаптады, олармен күресіп, әшкерелеудің күшті қаруы - күлкі, әжуа емес пе!





Тоғызыншы тарау




	ОТБАСЫЛЫҚ ПОРТРЕТТЕР



	Сэр Питт Кроули өмірдің өзгермейтін жағы дегенге әуес пәлсафашы еді. Оның алғашқы қалыңдығы ата-анасы құда түсіп атастырған бекзада Бинканың қызы болатын, көзінің тірісінде ол сол әйеліне: "Жақсы атаның анафемдік ұрысқақ, көтерем қызына үйленгенім жетеді, сен өлгеннен кейін тағы сендей қатын алсам, мені құдай ұрсын" деп оған жиі ашуланатын. Миледи дүние салғаннан кейін ол айтқан сөзінде тұрып, мисс Роза Досонға үйленді, ол темір, тері-терсек тауарларымен айналысатын Мадберидің саудагері Джон Томас Досонның қызы еді. Розаның леди Кроули аталуы қандай бақыт болды десеңізші!



	Неге бақытты дейтінімізді дәлелдеп көрейік. Ол әуелде көңіл қосып жүрген жігіті Питер Баттан қол үзді, махаббаттың қасіретіне шалдыққан ол кейіннен жаман жолға түсіп, контрабандамен, браконьерлікпен, тағы басқа да жат қылықтармен айналысып бұзылды. Содан кейін, ол жас шағындағы достарынан, дос-жарандарынан іргесін аулақтатты, өйткені оларды Корольдік Кроули де қабылдай алмады. Бірақ жаңа келген жұртынан, жаңа тірлігінің айналасынан оған жылы жүзбен қарайтын ешбір пенде ұшыраспады. Бұған таңырқайтын не бар? Сэр Хадлстон Фадлстонның үш қызы бар еді, оның қайсысы да леди Кроули болуға дәмеленді. Уопшоттың бір қызына құда түспеді, көзге де ілмеді деп сэр Джайлс Уопшоттың әулеті күйінді, графтықтың өзге баронеттері де туысының өз теңін алмағанына наразылық білдірді. Біз қарапайым жандардың сырттай гуілдеген сөзіне жұмған аузымызды ашпай, естімеген, мән бермеген болайық.



	Сэр Питтің өзінің айтуынша, олардың бәрінің сөзін құлағына қыстырған жоқ. Ол Роза сұлуды құшты, ал өмір рақатына, сүйіспеншілігіне батудан артық адамға не керек? Оның бар білгені күнде кешкісін сылқита шарап ішу, кейде Роза сұлуын жақсылап соғып алу, ал Лондонға парламент сессиясына кеткенде оны Хемпширде дос-жарансыз, жападан жалғыз қалдыратын. Пастордың әйелі миссис Бьют Кроулидің өзі онымен танысудан бас тартып, саудагердің қызының үйіне аяқ баспайтынын айтты.



	Табиғаттың оған тартқан жалғыз сыйы - қызыл шырайлы, ақша жүзі болмаса, ол өзіндік мінезден, таланттан, ой-пікірден, ұнатып, қызығып айналысатын істен, тіпті барлық ақымақ әйелдердің үлесіне тиген жан құмарлығы, тән құмарлығынан да жұрдай еді, ақыры сэр Питтің жүрегін жаулайтын, өзіне қарататын ләззаты да су сепкендей лып етіп тез сөнетін. Екі құрсақ көтергеннен кейін қызыл шырайлы ажарынан да, сұлу мүсінінен де жұрдай болды, ол осы үйдің алып кел, барып кел қол баласына айналды. Марқұм леди Кроулидің фортепьяносы қандай кәдеге жараса, бүл да сондай кәдеге жарады. Жұқалтаң жүзді, ақ сары өңді көпшілік әйелдер сияқты ол да көбінесе теңіз толқыны тәрізді күлгін -жасыл немесе аспан тәрізді солғын - көгілдір түсті көйлек киді. Оның бар ермегі күн-түн демей жүн жіппен тоқыма тоқу немесе кесте тігу болды. Бірнеше жылдың ішінде ол Кроулидің барлық төсегіне төсек қапқыш дайындады. Айтпақшы, ол өне бойы ықыласпен гүл шоқтарын күтетін еді, бұдан өзгенің бәріне селқос қарайтын. Күйеуі ұрысқан кезде сүлесоқ болып қалатын, ал ұрса жылайтын. Бейшараның иі жұмсақтығы соншалық, шарапқа да мойынсұна алмады, ұзақ күнге түнгі аяқ киімімен және папильоткасымен үлбіреп, қамығып отырып қалатын. О, Бақталастық базары, Бақталастық базары! Бақталастық базары болмаса раушан гүл сияқты жайнаған қыз емес пе еді? Сол қу тірліктің, кесапаты болмаса ғашығы Питер Баттқа қосылып, кішкентай фермасында, барымен базарлап, жоғына күйініп, алдағы тірлігіне үміт артып, соған тырысып -тырбанып, қосағымен қоса ағарып, бақытты, үйлі - баранды болмас па еді. Бірақ Бақталастық базарындағы атақ пен шен, күйме - бақыттан қымбат дүние саналады. Егер Генрих VIII* немесе Көк сақал тірі болса делік, онда осы маусымда сарайға шын киінетін сұлу қыздардың ішінен сымбаттысын оныншы әйелдің үйіне алып, неке қидырар ма еді, қалай деп ойлайсыздар?



	Ананың мұңайған тұрмыс - салты кішкентай қыздардың көңіл - күйге ауыспаған секілді, олар өздерін адамдардың ортасында да, қорада да сергек ұстады; бақыттарына қарай шотландық бағбанның әйелі мейірімді, балалары жақсы болып кездесті де Шарп келгенге дейін сол үйден қолайлы орта тауып, әлденені үйреніп үлгерді.



	Ребекканың сарайға шақырылуы леди Кроулидің осындағы жанашыр досы да қамқоршысы, балаларынан кейінгі аз да болса мият тұтатын адамы мистер Питт Кроулидің талап етуімен болған еді. Сэр Питт нағашысы қайырымды жандар Бинкаларға тартқан, өте сыпайы, тәрбиелі жігіт болатын. Крайст-черчада* курсты бітіріп үйіне оралғаннан кейін ол бетімен кеткен үй-ішінің тәртібін қолға алды, әкесі одан сескенетін. Ол бұлжымас тәртіпті қатал сақтайтын, тіпті дастарқан басына ақ галстук тақпай келіп отырғанша аштан өлуге бар еді. Ол ғылым курсын бітіріп оралғаннан кейін бірде сарай қызметшісі Хорокс оған подносқа салмай хат ұстатқаны бар. Мистер Питт қызметшісіне түсін суытып, оған қатты жекіп тастады, содан бері Хорокс одан зәресі ұша қорқады. Ол дегенде үй-іші түгелдей аяғынан тік тұрады: Питт үйде болғанда леди Кроули папильоткасын ерте шешетін, сэр Питтің лас гетрі де ұшты-күйлі жоқ болатын, бұл қырсық шал өзінің бойына сіңген әдетінен арыла қоймады, бірақ баласының көзінше ромды баса ішуді тоқтатты, қызметшілеріне барынша ұстамды, сыпайы тіл қатты. Қызметшілерінің байқағаны, сэр Питт баласының көзінше леди Кроулиді балағаттамайтын болды.



	Сарай қызметшісіне: "Дастарқан жайылды, миледи" деп хабарлауды, миледидің қолтығынан ұстап тамаққа алып баруды да үйреткен Питт болатын. Ол өгей шешесіне сирек тіл қататын, бірақ сөйлескен кезінде аса құрмет, ілтипат көрсетіп, ол бөлмеден шыққанда орнынан салтанатпен тұрып, алдынан есік ашып, иілуді ешқашан бұлжытпай орындайтын.



	Итонда оны "Кроули ханым" деп атады, онда кіші бауыры Родон қалай соққыға жыққанын қайғырып та, қапаланып та айтуыма тура келеді. Қабілеттілігі онша күшті болмағанымен, таланттың жетімсіздігін ыждаһаттылық, тәртіптілікпен толықтырды, сөйтіп мектепте оқыған сегіз жылында бір рет те жазаланған емес, мұндай істен тек періште ғана құтылмаса, адам баласының қолынан келетін іс емес.



	Университетте оның мансабы өте құрметті орында болды. Мұнда оны нағашы атасы лорд Бинка қамқорлыққа алған азаматтық кызметке дайындалды, көне де, осы заманғы да шешендердің шығармаларын жатпай-тұрмай үйреніп, студенттік айтыстарға қатысты. Ол мүлтіксіз сөйлегенмен, бәсең үні лепірме, көпірме маңғаздыққа толы болғанымен, ешқашан соны ой қоспай, жұрт талай айтып, сүрлеу салған пікірін қайталап, оны латын үзінділерімен толықтыруды ұмытпағанымен, оған қоса нағашы атасы арқылы атақ-даңққа жету мүмкіндігі шаш етектен бола тұрса да, бәрібір үлкен беделге қолы жетпеді. Достары оның жазған поэмасын мистер Кроулидің өзіне күні бұрын мақтап сәуегейлік жасаса да, бәрібір бәйгіге ілінбей қалды.



	Университетті бітірісімен ол лорд Бинканың хатшысы болды да, содан кейін Пумперникелдегі* елшілікте қызметке тағайындалды, отанына Сыртқы істер министріне страсбург пирогы салынған пакетті жеткізіп тұрып, бүл орында да қызметті абыроймен атқарды. Бұл қызметті он жыл (лорд Бинканың мезгілсіз қайтыс болғанынан кейін де) атқарып, дипломатиялық майданда дәреже өсуі өте баяу жылжитын болғандықтан әрі жалықтырып жібергендіктен бүл жүмысты тастады да, помещик болуды жөн көрді.



	Англияға оралысымен мистер Кроули Солода жайында кітапша жазып, негрлердің азаттығын қызу қолдады, ол даңққұмар, шенқұмар адам болғандықтан, жұрт көзінен шеткері қалмауға тырысатын. Осы оқиғаға байланысты, өз басы ұсынған саясатына тәнті мистер Уилберфорстың* достығына қолы жетті де ашантилерді христиан дініне айналдыру ағзам Сайлас Хорнблоуермен әйгілі хаттарын жазысты. Ол Лондондағы парламенттік сессияға қатыспағанмен, мамыр айында өтіп тұратын діни жиналысқа барып тұрады. Ол өзінің графтығындағы сот, әрі христиандық ағарту ісіне берілген уағыздаушы еді, дінді уағыздау қажет деген адамдардың ортасында болды. Лорд Саутдаунның үшінші қызы леди Джейн Шипшенксте көңілі бар екен деген өсек тарап кетті. Оның әпкесі леди Эмилия "Теңізшінің шынайы компасы" және "Финчлей қауымындағы алма сатушы" деген тамаша кітапшаларын жазды.



	Мисс Шарптың Корольдік Кроулидегі оның қызметі жайында жазуы әншейін мазақ емес. Ол қызметшілерді дін тәрбиесінде ұстауға, оған илануға баулиды, жоғарыда ескертілгендей (әсіресе оның өзіне қызмет етуге), ол іске әкесін де тартты. Ол Кроули приходындағы индепенденттердің* намаз үйіне қамқорлық жасады, бұған немере ағасы пастор наразылық білдіріп зығырданы қайнаса, әкесі сэр Питт қоштап, әуелі бір-екі рет олардың жиынына да қатысты, оған Кроулидіц приход шіркеуінің уағыздаушылары тарапынан наразылық білініп, баронеттің ескі готикалық орындарына ала көздене қарады. Ақ көңіл сэр Питт бұл сөздердің құдіретіне мән бермеді, ол мұндай уағыздауда әманда қалғып - мүлгіп отыратын.



	Қарт отағасы парламенттегі орнын ұлттың мүддесі үшін, тіпті арысы бүкіл христиан дүниесінің мүддесі үшін оған беруге міндетті деп көкейтесті ойын білдірді, бірақ мистер Кроули оның сөзін құлағына да қыстырмады. Әрине жылына мың жарым фунт кіріс келтіріп отырған, оның үстіне округтен парламентте екінші орынға жеткізген орынды (сол кезде Кроули мырза cafie blanche ықтиярсыз мәселе жөнінде толық еркіндік қимыл алған) қолдан бере салатын екеуі де ақымақ емес-ті. Расында да, мұралық жер иеліктері қарызға белшесінен батып қалған, сондықтан өкілдікті сатудан түсетін кіріс Корольдік Кроулидің үйіне аса қажет шағы еді.



	Бұл иелік Сүргіш пен Қауырсын ведомствосындағы бірінші баронет Уолпол Кроулиге салынған ауыр айыптан бас көтере алмай келеді. Сэр Уолпол ашық қолды дарқан жан, ақшаны таба да, жұмсай да біледі (Alieni appeten sut profuslis - деп күрсініп айтатын мистер Кроули), оз заманында бүкіл графтықты уысында ұстап, аяғынан тік тұрғызды, күндіз-түні ішілген арақ, той-думанмен Кроули Корольдігінің атағы шығып, көрші дворяндықтармен сыйлас, қадірлес болды. Сол кезде қоймасы бургон шарабына толып, ұялы ит, үйірлі сәйгүлік ұстады. Енді сол Кроули Корольдігіндегі жылқы атаулы соқаға немесе "Иррафальгар" күймесіне жегіліп, қор болды. Айтпақшы, мисс Шарпты қыруар шаруасынан қол үзгізіп, осы иелікке алып келетін күймеге жегілген аттардың әбзелдері есіңізде болар, сэр Питт сырттай қарағанда қарапайым жұмыс адамы көрінгенмен, өзінің үйінде беделіне кір жуытпайды, маңғаз ұстанады, шанда бір жолаушы жүргенде төрт атты да әсемдеп, жегеді, қонақасыға қойдың еті ғана берілгенімен дастарқанға табақты үш малай тартпады ма.



	Егер қара қазандық байлыққа қол жеткізсе, онда сэр Питт Кроули аста-төк байлыққа ие болар ма еді; ал аймақтық қаланың бірінде аспаздық іспен айналысса, оның бар байлығы басы болса, ей ол сол басымен-ақ бедел мен дәрежеге жетер еді. Оған қырсық болған жер жарған атақ пен әлі де іске аспай жатқан, жалдауға берілмеген мол иелік жер - бұл жағдай оған жәрдемін тигізу орнына қырсық болды. Ол дау-дамайға әуес, даукес адам еді, соның салдарынан жыл сайын мыңдаған сом ақша бекер шашылды, өзін ақылды санап, ешбір пендеге жем болмаймын деп, өз ісін көп адамға тапсырып, оның біріне сенім артпай шатастырып алатын. Сараңдығын білетін жұрт әбден амалы құрып, кедейленгенде оның жерін жалға алатын, әрбір себілетін дәнге қалтыраған диханға табиғат та иімейтін, ашық қолдардың егіні жайқалып шығып, қызылы төгіліп жатқанда, мұның жерін жалдаушы егіннен түсімді әлдеқайда аз алатын. Қырсық шалды деген осы ғой. Ол толып жатқан алыпсатарлық іспен араласты, кен орындарын қазды, канал қазатын қауымның акцияларын сатып алды, пошта күймелеріне ат беріп тұрды, қазыналық көтерме жұмыстар алды, оның үстіне бүкіл графтықта соттан шықпайтын, сонымен коп айналысатын адам да осы болды. Гранит тас өндіріп жатқан жердегі басқаруға қойған адал адамдарына ақысын төлегісі келмеді, ақыры олар мұны тақыр жерге отырғызып, төрт сақшы мол дүниені алып Америкаға тайып тұрды. Алдын ала сақтық жасамағандықтан көмір шахталарын су басып қалды; қазынаға өткізген еті сапасыз болып, шарты бұзылды; бүкіл елде сэр Питт құсап коп жылқысынан айырылған адам ұшыраспайтынын корольдіктегі пошта иелеріне әбден мәлім болатын, оның себебі, нашар азықтандырады, жемдемейді, әрі арзанға сатып алады. Жұртпен тез жұғысып тіл табысатын, әуелі кез келген фермердің қауымын немесе өзінің ұлы сияқты джентльмендер қауымына да араласатын. Ол шарап құмар. әрі бейпіл сөзден де қалыспай, фермер қыздарымен де қалжыңдасатын. Оның қайырымды іске соқыр тиын да жұмсамайтынын жұрт білетін, ол күле сөйлеп, сырттай жылтырағанымен ішмерез болатын, жалға алушымен қалжыңдасып, шарапты бөлісіп ішіп отырып, таңертең оның дүниесін қаттатып, пышақ үстінен бөліске түсіретін; тәртіп бұзып аң-құс алушылармен де сорпа-су ішіп, дәмдес-тұздас болып отырып, келесі күні каторгаға айдататын. Оның әйел жынысына қалай қарайтынын мисс Ребекка Шарп айтып өтті ғой. Қысқасы, Англияның баронеттері пэрлерінің қауым палатасы мүшелерінің ішінен бұдан өткен қу, сұм, менмен, пасық, даукес, қасиетсіз шал кездеспейді. Сэр Питт Кроулидің түкті қолы кімнің де болса қалтасына түсуге бар, бірақ өз қалтасына түспейді. Ағылшын ақсүйектерін құрмет тұтатын біздер есімі Дебреттің генеологиялық сөздігіне енген адамның бойында осыншама жат қылық, жексұрын мінез барын қынжылып, қайғырып мойындаймыз.



	Мистер Кроулидіц әкесіне ықпал жүргізуі көбінесе ақшаның есеп-қисабына байланысты еді: баронет баласынын анасынан мұралыққа қалған қаражаттан қарыз алған-ды, бірақ ол соманы қайырып беруді ыңғайсыз көрген тәрізденді. Расын айтқанда, қандай да болсын қарызды өтеуді құлқы сүймейтін, ал қарызды күшпен төлетпесе, өздігінен бере қоймайтын. Мисс Шарптың есебіне қарағанда (асықпасаңыз әлі алда айтамыз, ол аз уақыттың ішінде отбасылық құпияның біраз сырына қанық болыпты), құрметті баронеттің қарыз иелеріне төлем пайызының қарызының өзі жылына бірнеше жүз фунт болды. Бірақ бұл істен өзі бас тарта алмайтындай, жан рақатын табатындай, айызы қанатындай жасырын құбылыс пайда болды: ол бақытсыз бейшараларды зарықтыра күттіріп, істі бір сот орнынан екінші орынға ауыстырып, сессиядан сессияға ауыстырып, әйтеуір төлем мерзімін созбалақтатып, сиырқұйымшақтатып, содан ол әлде қалай кек қайтарып, рақатқа батқандай сезінді. Қарызды ақыры төлейтін болғаннан кейін парламент мүшелігінен келер пайда не деді ол. Сонымен оның сенаторлық жағдайы едәуір артықшылыққа, өктемдікке қолын жеткізді.



	Бақталастық базары! Бақталастық базары деген осы да! Біздің көз алдымызда әрең ғана сауатын ашқан, кітап оқу деген түсіне кіріп шықпайтын, деревняның дағдысы сасық қулығында өскен адам түр, оның өмір мақсаты – ұсақ-түйек, қоқыр - соқырмен шатасу, ілігісу, бұл адам әділетсіздіктен, арамдық пен зұлымдықтан өзге ешқандай армандау, қиялдау, қуану дегенді білмей, сезімсіз өткен адам, солай бола тұрса да оның дәрежесі бар, билікке, үстемдікке, құрметке ие болып отыр. Ол - өз елінде көрнекті адам, мемлекеттің тірегі. Ол жоғары дәрежедегі шериф,* астында алтынданған күйме. Ұлы министрлер мен мемлекеттік мекеме ағзамдары оның алдында құрдай жорғалайды! Бақталастық базарында ең ақылды, қайырымды деген адамдардан гөрі едәуір жоғары орын алады.



	Сэр Питтің шешесінен мұралыққа мол дүние қалған немерелес қарындасы болды. Каронег бүл ақшасын өсімімен қарызға сұрап көріп еді, бірақ мисс Кроули ақшасын сақтайтын одан гөрі сенімді орын тапты. Ол өзінің дүниесін рухани жақындығы бар сэр Питтің екінші ұлы мен пастордың үй-ішіне бөліп бермек ниетте болды, Родон Кроули колледжде және әскерде қызмет атқарып жүрген кезінде бірер рет алған қарыздарын төлегені де бар. Корольдік Кроулиге келіп қалған кезінде мисс Кроулигс зор құрмет көрсетілетін, ақшаның буы қойсын ба, өйткені оның банкіде жатқан қаражаты кемпірді қай жерге қонаққа барса да қол қусыртып қарсы алдыртады.



	Банкирде жатқан мұндай қазына кез келген кемпірді құрметті етеді. Егер ол біздің туысымыз болған күнде оған қандай ізеттілікпен қарар едік. (Оқырманның да осындай он шақты туысы болуын тілейміз), біз оны қандай сүйкімді, қандай қайырымды кемпір еді деп мақтар да едік. "Хобс пен Добс" фирмасының кіші компаньоны оны ромбамен сәнденген,* сәкісінде жүрегін май басып, ентігіп отырған көшірі бар күймеге дейін қандай қошеметпен шығарып салды десеңізші. Оның келуіне масаттанғанымыз соншалық, оның дәрежесін барлық достарымызға жария етеміз. Біздің айтарымыз (құдай бар, шын ойым осы): "Мисс Мак Уэртердің бармағы басылған бес мың фунттық чекке ие болса жаман болмас еді" - "Тәйірі бүл оған не тұрады, тук те емес," - деп сіздің әйеліңіз қоштай кетеді. Сіздің досыңыз мисс Мак Уэртер сізге туыс емес пе деп сұрағанда, сіз: "Ол менің туған апайым" деп сәл абыржып жауап қайырасыз. Сіздің әйеліңіз оған өзінің мархабатын білдіріп, өне бойы сәлем-сауқатын жөнелтіп жатады, ал қызыңыз оған жүннен сан жетпес ридикюл, аяғының астына қоятын жастық тоқып, аяққа арналған орындық жібереді. Апайыңыз қонаққа келгенде сіздің әйеліңіз күпісін киіп бөлмесінде бүрсеңдеп шықса да, ол кісіге арналған қонақ бөлмеде от жылуы үзілмейді. Ол қонаққа келгенде үйіңіздің іші қуанышқа бөленіп, маза тауып, жайшылықтағыдан өзгеше бәрімен де ерекше сыпайы сөйлесіп, рақатқа батасыңдар. Құрметтім, сіздің өзіңіз түс әлетінен кейін мызғып алатын ұйқыңыз көзден бұлбұл ұшып, кенеттен карта құмар болып (өне бойы ұтылып отырсаңыз да), висттен қалмайсыз. Сіздің үйдегі қонақасыны айтсаңызшы, ауыздың суы құриды: күн сайын құс еті, мильвазия, Лондоннан арнайы алдырылған балықтың түр түрі. Әуелі осы кезде аспазшылар да жырғап қалады; мисс Мак-Уэртердің мес қарын көшірі қонақ болған күндері сыра да әлдеқайда күшіне кіріп, балалар тамақтанатын жерде (онда камеристка да тамақтанады), қант-шай молшылық болып, тіпті есепке ұшынбайды. Осылай ма, жоқ па? Орта таптың өкілдері, мен сіздерден сұрап отырмын. О, құдіретті жаратқан ием, маған сондай есігіне төрт бұрыш герб ашық - бөрте түспен боялған күймелі кемпір апайды тарту етер ме еді. Менің балаларым жатпай-тұрмай оған ридикюл тоқыр еді, ал Юлия екеуміз оның асты-үстіне түсіп, бәйек қағып күтер едік - ау. О, тәтті қиял - ай! О, түпсіз арман-ай!





Оныншы тарау




	МИСС ШАРП ДОС-ЖАРАН ТАБАДЫ



	Ребекка біз өткен беттерде сипаттамасын берген қайырымды отбасына бауыр басып, сеніміне ие болды, бұл уыздай ледидің айтқанындай, оны қамқорлыққа алған адамдарға жұғымды болып, тіл табысып, қалайда олардың сеніміне ену мақсатын орындады. Бейшара жетімнің осындай қайырымдылық сезіміне таңғалмасқа, таңырқамасқа не шара. Осы жағдайда ішкі есебі бар, ептеген үміткер болса, үмітсіз шайтан, оның иесі айып, мұнысы адам басындағы табиғи естілік емес пе? "Мен бұл жалған өмірде жападан жалғыз қалған жанмын, - деп топшылады туысы жоқ тұл жетім қыз, мен ой еңбегіммен табатын табысқа ғана сенуім керек. Ал алау үлбіреген ынжық Эмилия менен ақылы кем бола тұрса да, он мың фунт ақшасы бар, дүниесі түгел, ал бейшара Ребекка мен Эмилиядан әлдеқайда сымбаттымын болса, өз қара басына, өз күшіне, ақылына ғана сенеді, өзге тіреп тұрған кімі бар? Жарайды, көре жатармыз, күндердің бір күнінде айым оңымнан туып, санам себепші болып, ойлағаныма жетіп, Эмилияға одан артықшылығымды танытар ма екенмін? Бұл менің Эмилияны жек көргендігімнен туған ой емес, ондай пәк, қайырымды, кіршіксіз таза жанды кім жақсы көрмейді. Қанша дегенмен қоғамда одан биік орын алған күніме не жетсін. Иә, ол орынды неге алмасқа?" Біздің қиялшыл кішкентай досымыз болашақты осылай меңзеді. Оның қиялындағы сарайларының иесі - сүйікті жары болатыны бізді қынжылтпауы керек. Бойжеткен қыз жігіттен басқа не ойлауы керек. Олардың сүйкімді шешелерінің есіл-дерті сол емес пе, одан өзге не ойлайды. "Мен өзіме - өзім анамын, - деп ойлады Ребекка, ол Джоз Седлимен болған жағдайды есіне алып күрсінді.



	Сөйтті де, ол Кроули Корольдігінің отбасында өзіне жағымды да орнықты жағдай жасауға бел байлады, ол үшін мақсатына бөгет жасайды дегендердің бәрімен тіл табысып, достасуға ақылды шешім тапты.



	Леди Кроули мұндай жандардың қатарына жатпағандықтан, оның үстіне сылбыр, тым жұмсақ, әрі өз үйінде онымен ешкім санаспайтын, көзге ілмейтін болғандықтан, Ребекка да оған жағындың не, жағынбадың не, келіп кетері жоқ деп ұйғарды. Миледи бар құрметімен сый көрсеткенімен, әдетте, оқушыларымен әңгімелескенде оны бейшара аналарың деп айтатын. Сөйтіп, ол басты назарын отбасының өзге мүшелеріне аударды.



	Оқушылармен достығында күмән жоқ-ты, өйткені олармен тез тіл табысып, шүйіркелесіп кеткен. Олардың миына білім қондырамын деп әуре болмайтын, керісінше білім алуға толық еркіндік беріп қойған. Шынында да, өз бетімен білім алмаса, қандай ғылымға қолы жетеді? Үлкен қызы кітап оқуға бейім болатын, ал Корольдік Кроули кітапханасында өткен ғасырда басылған француз және ағылшын тіліндегі кітаптар мол болатын (Сүргіш пен Қауырсын жөніндегі министрдің дәуірлеп тұрған кезінде алынған); Ребеккадан басқа бір жан да бұл кітаптардың бетін ашпаған еді, енді мисс Роза Кроули бұдан біраз тәлімдік дерек алды.



	Сөйтіп мисс Роза екеуі француздар мен ағылшындардың таңғалдыратын талай кітаптарын оқыды, оның ішінен ғалым доктор Смолеттің шығармаларын, жүйрік ойлы Генри Филдинг мырзаның сұлулық пен сыпайылыққа құмар, оның шексіз қиял - ғажайып әңгімелеріне біздің даңқты ақынымыз Грэй* қайран қалған monstevz кенже Кребийонның, * ақыры теңдесі жоқ Вольтердің шығармаларын тамсана оқыды. Бірде мистер Кроули жастар не оқып жатыр деп сұрағанында гувернантка: "Смоллетті оқып отырмыз", - деді - "Аһ, Смолетті ме!- деді мистер Кроули ризашылық білдіріп, - оның тарихы шұбалаңқы - ау, бірақ мистер Юмның* тарихы сияқты қауіпті емес. Сіздер тарихты оқисыздар ғой?" "Әрине", - деп жауап қайырды мисс Роза, бірақ бүл мистер Хамфри Клинкердің* тарихы екенін айтпады. Бірде ол қарындасының француз комедиясын оқып отырғанын көріп қайран қалды, гувернантка осындай тәсілмен француз тілін игеру оңайға түседі деді, мистер Кроули де бұған қосылды. Мистер Кроули дипломат ретінде французша сөйлегенін өте мақтан тұтатын, өйткені әзірге ақсүйектер қатарында ғой), сондықтан ол тілді білгендігін гувернантка мақтағанда ол әжептәуір көтеріліп қалатын.



	Сіңлісіне қарағанда мисс Вайолет оқуға қабілеттілігі төмендеу болатын. Ол мекиеннің жұмыртқалайтын ұясын жақсы білетін; ағаш басына тырмысып шығып, құстардың ұясын бұзып, шұбар жұмыртқа алуға машықты. Ол асау айғырға мініп, Камилла* сияқты даланы кезетін, оны әкесі де, жылқышылар да жақсы көретін. Варенье сақталған жерді біліп қойса, жау шапқандай әлем топырағын шығарып, банкілерін ашып-шашып тастайтын, сондықтан аспазшылар одан әбден ығыр болған. Сіңлісі екеуі сыйыспай, өне бойы таласатын. Мисс Шарп бұлардың қылығын біле тұра леди Кроулиге білдірмейтін, жаман айтпай жақсы жоқ, шешесі олардың әкесіне немесе мистер Кроулиге айтып қойса ше? I .i ер мисс Вайолет тәртіпті, үлгілі қыз болып, өзінің гувернанткасын сыйлайтын болса, онда ешкімге тіс жармауға сөз берді.



	Мисс Шарп мистер Кроулимен сыйласып, оның сөзіне құлақ қойып жүрді. Шешесі нағыз француз болғанмен, одан кейбір өзі ұқпаған француз сөзінің мәні жайында ақылдасып отырды. Мистер Гроули тілегін толық қанаттандырып, түсінбеген ұғымдарына жәрдемдесті. Бірақ ол бұған қоса бекзадалар әдебиетінен де жәрдем көрсетіп, оның сыпайыгершілігі соншалық, Ребеккаға одан гөрі мазмұнды жазылған әдебиеттер тауып берді, әңгіме айтқан кезінде оған коп назар аударды. Квошимаба тайпасына жәрдем көрсету қоғамында сөйлеген сөзін аса мадақтады; оның Солода туралы кітапшасын қызықтап, кейде тебірене әңгімелеп, кейде оның кешқұрым айтқан өсиеттерін көзіне жас ала құптап, О, сізге зор рахмет, сэр," деп күрсініп көкке қарады, кейде мистер Кроули оған қол берісті те амандасты. "Қалай дегенмен қан тартады ғой, деді ақсүйектердің уағызшысы, - менің сөздерім мисс Шарпке қалай әсер етеді, одан басқа бір адамды да тебіренткен емес. Мен тым нәзікпін, өте талапшылмын, сөздерімді қарапайымдау айту керек болар, бірақ бұл оны ұғады, оның шешесі Мопморанси* емес пе?"



	Иә, иә, мисс Шарптың нағашысы осы атақты тұқымнан болатын. Әрине, ол шешесінің сахна төңірегінде болғанын айтқан емес, құдайшыл мистер Кроули мұны жақтырмаған болар еді. Бұл антұрған революция көптеген текті адамдардың тұқымын тентіретіп жібермеді ме. Ребекка Кроулиді жете танымай жатып - ақ өзінің шыққан тегі жайында талай әңгімелегені есіне түсті. Оның бірнешеуін мистер Кроули әкесінің кітапханасындағы д'Озьенің сөздігінен тауып риза болды, бұл жағдай Ребекканың текті жерден шыққанын дәлелдей түсті. Осылай сөздікті ақтарып, тегіне іздеу салуына қарап біздің кейіпкеріміз мистер Кроулидің менде көңілі болды ма деуі мүмкін бе? Жоқ, әңгіме тек достық қатыста ғана болуы мүмкін. Мистер Кроули леди Джейн Шипшенксті ұнатқанын айтып кеткен едік, оқырман ұмытпаған болар.



	Сэр Питтпен триктрак* ойнап отырғанда ол Ребеккаға бірер рет ескертіп, бұл құдай қаламайтын іс, одан да "Трампаның мұрасын" немесе "Мурфильдстың кір жуатын соқырын" немесе басқалай рухани азық болатын іспен айналысқан жөн деп кеңес берген. Оған мисс Шарп менің қымбатты шешем бұл ойынды қарт граф де Триктракпен немесе аса қадірменді аббат дю-Корнетпен ойнаушы еді деп жауап берді. Ол қашанда, қандай жағдайда да мұндай жұрт ойынына сылтау тауып ақтала қоятын.



	Кішкентай гувернантка өзінің жалдап алған иесін ойнап қана өзіне қаратқан жоқ, оған қажеті болатын көп тәсілдер ойлап тапты. Сэр Питт ол Корольдік Кроулиге келмей тұрғанда таныстырамын деген сот істерін шыдамдылықпен оқып шықты; оның барлық хаттарын көшіріп, емле ережесіне сай әріп қателерін де түзетіп жазды; ол иеліктегі жағдайдың жай-жапсарын білуге тырысты, ферма, парк, бақша, ат қораға дейін көрді, баронет ертеңгі шайдан кейін серуендегенде оқта - текте болмаса, Ребеккасыз (әрине қыздарды қалдырмайды ғой) шыққан емес, әрі бос қыдыру емес, іс тындырып жүрді: қай жеміс ағашын кескен жөн, қандай қатарды қазған жөн, әуелі, егін орағын қашан бастау керек, қай жылқыны соқаға жегуге болады деп те кеңесті. Ол Корольдік Кроулиде бір жыл болмай-ақ жатып сэр Питтің сеніміне енді; бұрын дастарқан басындағы әңгіме сарай қызметшісі мистер Хорокспен өтсе, енді сэр Питт пен мисс Шарп арасында ғана өтті. Мистер Кроули жолаушы кеткенде ол үйдің иесі есебінде саналды, бірақ өзін соншалық паң, әрі қарапайым жағдайда ұстап, қазан-ошақ, ат қора жаққа араласпай, үстемдік жүргізбеуге тырысты, қызметшілермен бұрынғы сыйластық қалпын сақтады. Ол бұрын біз білетін кінәмшіл, менмен қыз емес, мүлдем өзгеруі, оның дұрыс жолға бет бұрыс жасауы, ақыл тоқтатқаны болар, мұның бәрі оның мінезінің ұстамдылығын, қаталдығын көрсетеді. Біздің Ребеккамызды қанағаттылыққа, ыждаһаттылыққа, кішіпейілділікке келтірген жүректің әмірі ме, жоқ па, ол жағын алдағы тірлік көрсете жатар. Жылдам қалыптасатын екі жүзділік жүйесі жиырмадан жаңа ғана асқан адамға бірден қона қоймайды. Бірақ біздің кейіпкердің жасына жетпей өмір талқысынан өтіп, өмір тәжірибесімен есейгенін, оның үстіне сирек ұшырасатын ақылды жан екенін, оқырман қауым ұқты - ау деймін, олай болмаған күнде уақытты зая кетіргенбіз.



	Мисс Кроули отбасының екі ұлы да диуаналар сияқты басы қосылмайтын, еш уақытта бірге тұрып көрген емес, екеуі бірін - бірі ағынан жарылып жек көретін; Родон Кроули болса атты әскерде драгун, әке үйін жақтырмайды, жыл сайын әпкесінің қонаққа келіп кететін кезін ескермегенде өте сирек қатынайды.



	Бұл қарт әйелдің қалай құрметке ие болып отырғанын ескерткенбіз. Ол жетпіс мың фунт капиталды жамбасына басып, Родонды бауырына салып алған. Ал үлкен немере інісін жек көріп, оны ашық ауыз, сопақбай санайтын. Сэр Питт ешбір шімірікпестен қарындасын маған әбден жат бауыр болған, о дүниеде болмаса, бұ дүниеде маған жібімейді дейтін. "Ол нағыз құдайдан безген, - дейтін мистер Кроули, - ол атеистермен, француздармен пікірлес. Ол бір аяғы көрде тұрса да әбігерленіп, күнәға батып, зұлымдық, зиянкестікке салынып, жын ұрғандай жағдайда болатынын көз алдыма елестетсем, әбден құтым қашады". Шындығында да қарт әйел Кроули Корольдігіне келген кезде, ол кешкі уағызды тыңдаудан үзілді-кесілді бас тартқан, сондықтан діни уағыздарын уақытша доғара тұруға тура келді.



	Сэр Питт, мисс Кроули келгенде уағыз айтуыңды тоқтат, - деді әкесі оған, - бос мылжыңға шыдай алмаймын деп жазып жіберіпті.



	Мырзам - ау, сіз игі ісіңізді еске алсаңызшы!



	Құрып кетсінші!- деп жауап қайырды әкесі; ұлы егер оның уағызына, нанымына сенетін адамынан айырылып қалса, жағдайы мүшкіл болатындай сезінді.



	- Оған түкіргенім бар ма, Питт!- әкесі ұлының қарсылығына осылай жауап қайырды. -Жыл сайын түсетін үш мың сары құлақты қолдан шығарып алатын сен ақымақ емессің ғой.



	- Жан рақатымен салыстырғанда ақша деген не, сэр, - деп мистер Кроули да таласып бақты.



	- Ол кемпір саған соқыр тиын қалдырмайды деп ойлайсың ба?



	- Кім білсін, бәлкім мистер Кроули солай ойлайтын да шығар.



	Мисс Кроули жанын күткен, жамандығы жоқ кемпір. Лейн паркте оның шағын жеке үйі бар. Лондон маусымы кезінде кең - мол дастарқаны, ішім - жемге тарылмады, ал жаз кезінде Херогейт немесе Челтенхемде* өткізді. Ол өте қонақжай, көңілді, тәкаппар кемпір; өз сөзіне қарағанда заманында өңді, сұлу әйел болыпты (кемпір біткеннің бәрі жасында сұлу, қыз кезінде бәрі жақсы, жаман әйел қайдан шығады дегенді естігенбіз). Оны bel esprit' бірбеткей радикал әйел санайтын. Ол Францияда болған (сонда Сен-Жюст оны жады жасап жіберген деген әңгіме бар), содан бері оқығаны француз романдары, ішкені француз асы, француз шарабы. Оның оқығаны Вольтер, Руссоны жатқа айтады, әйел біткеннің ажырасуы, олардың құқы жайында емін-еркін әңгімелейді. Оның бөлмесінде мистер Фокстың* портреті ілулі тур, сол мемлекеттік азаматымыз оппозициялық әрекетте жүрген кезінде онымен тобық ойнап, ұтылып қалған жоқ па екен; ол өкімет басына келгенде, мистер Питті соның жағына шығардым деп мақтанатын, бірақ құрметті әйелдің жәрдемінсіз - ақ мистер Питт Фоксқа өзі де құлдық ететін еді ғой. Вига партиясының мемлекеттік ұлы қайраткері дүние салғаннан кейін мистер Питт ол туралы нанымын өзгертуді жөн көргенін айтудың қажеті бар ма?



	Парасатты леди Родон Кроулиді бала кезінен бауырына басып, оны Кембриджге жөнелтті (өйткені екінші немере інісі Оксфордта оқитын), екі жыл оқығаннан соң бастықтары жас жігітке университетте таста, саған қол емес дегеннен кейін Жасыл полктың лейбгвардиясына офицерлік патент* сатып алып берді.



	Жас офицердің нағыз салбөксе, салпаңбай қылығы бүкіл қалаға әйгілі болды. Ол кезде біздің ағылшын ақсүйектерінде бокс, егеуқұйрық аулау, доп ойнау, салт атқа міну әдетке айналған, сондықтан ол мұның бәрімен еліге, қызыға айналысты. Родон Кроулидің қызмет атқарған гвардиясы жат жерде ерлік көрсете қойған жоқ, өйткені оның міндеті регент шаһниясын күзету болатын, дегенмен ол үш рет қан төгілген жекпе-жекке шығып (бұған ұрындырған картаның құмар ойыны), өлімнен тайсалмайтынын дәлелдеді.



	- Өлімнен кейін де өмір жалғасады, - деді мистер Кроули қарлыға жемісінің түсіне ұқсас көзін төбеге төңкере қарап. Ол өзінің пікірінен алшақтаған, иланбаған адамына күйіп-пісетіні сияқты бауырының жанына шипа іздеді, көптеген байсалды адамдар бұдан жан рақатын табатын.



	Қияли, әпербақан мисс Кроули тентегінің қылығына жата кеп ашуланудың орнына, әр жекпе-жектен кейін оның қарызын өтеп, оның сорақылық істері туралы сыбырлағандардың сөзін құлағына да қыстырмады. "Есейген соң жыны басылады, - деді ол, - әлгі сарыуайымшыл сопысынған екі жүзді бауырынан мұның өлігі артық".





Он бірінші тарау




	БАҚЫТТЫ АРКАДИЯ



	Сарайдың адал жанды тұрғындарын оқырманмен таныстыра отырып (олардың қарапайымдылығы, әдет-ғұрпының тазалығы кешен тірлігінің қала тірлігінен артықшылығын аңғартады), біз оларға пастор Бьют Кроулидің туыстарын, көршілерін әрі оның әйелін таныстыруымыз лазым.



	Ағзам Бьют Кроули ұзын бойлы, сымбатты, көңілді, кенересі жалпақ пастор қалпағын киіп жүретін, бауыры баронетке қарағанда оз графтығында үлкен беделге ие болған адам. Кезінде ол өз колледжінде Крайст-чер-ча командасында ескекші болды, қалалық студенттермен төбелескенде ең таңдаулы боксерлерін сұлатып гүсірді. Боксқа, атлеттік жаттығуға деген ынтасын кейін де жоймады: айналасы жиырма миль жерде ол қатыспаған төбелес болған емес. Ол ат бәйгесінен де, жорға жарыстан да, қайық жарыстырудан да, балдан да, сайлаудан да, той-жиын, қонақасыдан да, тіпті бүкіл графтықтағы жақсы тамақтан да, әйтеуір ебін тауып қатысып, құр қалған емес. Пастордың торы биесін, оның шарабанының фонарын пастор үйінен он миль жерден көруге болар еді, мүмкін ол Фадлстонға немесе Роксбиге, әлде графтықтың атақты лордтары шақырған қонақасыға асықты ма, кім білсін, әйтеуір жұрттың бәрімен де сыйлас, сырлас болатын. Оның даусы да аса сазды еді. '"Түстіктен соққан жел ыдыратар түнек бұлтты..." деп жұрттың қосылуымен шырқайтын. Ол түз сіңген, сірнеленген курткасын киіп аң аулауға шығатын, әрі бүкіл графтықтағы таңдаулы балықшы саналатын.



	Пастордың зайыбы миссис Кроули бұл діни ағзамның уағыз сөздерін жазып жүрген кішкене ғана пысық әйел. Ол үй тіршілігімен айналысып, уақытын қыздарына тәрбие беруге жұмсап, пастордың мекен-жайына толық билік жүргізді де, еркектің түздегі шаруасына араласпады. Ол қашан келемін, қашан кетемін десе де оз еркінде, байлықтың арқасында шолжаңдап, қонақтан қонаққа барып, көптеп ішіп жүргені, ал оның қытымыр шүйке басы шараптың нарқын білетін. Миссис Бьют Корольдік Кроулидің жас попын қолға түсіргеннен бастап (бүл әйел текті жерден шыққан, оның әкесі марқұм подполковник Гектор Мак Тевиш еді; ол бауыры екеуі Херогейттегі Бьютқа ақша тігіп, ат жарысында ұтысқа қолы жеткен) оған адал, ақылды, үнемшіл жар болды. Бірақ әйелі қаншама үнемдегенімен ол қарыздан құтыла алмай-ақ қойды, белшесінен бата берді. Әкесінің көзі тірісіндегі берілген студенттік вексельдің қарызын құрығанда он жыл төледі. 179... жылы одан зорға құтылып, құнан бәйгеге ақша тікті. Пасторға үстеме пайыздан қарыз алуға тура келді, сол кезден бастап жанын қоярға жер таппай мұзға соғылған балық құсап өмір кешіп келеді. Апайы кейде жүз фунт ұстатып қояды, оның бар үміті соның дүниесін басып қалу ғой. "Антұрған Матильда, - дейтін ол, - ақшасының құрығанда жартысын маған қалдырар."



	Ағайынды баронет пен поптың бақастығының бір ұшы осы ағайынның бақталастығы мен қызғанышында жатады. Бьютқа қарағанда, сэр Питтің отбасы араздықты күшейтіп, отқа май құйып кикілжіңді молайтты. Жас Питт аң аулап қана қоймай, ағасының іргесінен құдайға құлшылық еткендерге үй тұрғызды. Ал Родон болса мисс Кроулидің дүниесінен үлкен үлес алмақ. Бақталастық базарындағы осындай алыпсатарлық, қызыл көзділік, дүние жолында өлімге бас тігу, өмір мен өлімнің шайқасы, тегін дүниеге кенелу жолындағы үнсіз айқас бауырлардың арасын суытып, қызыл түлкі дүниенің соңына түсіріп қойды. Мына жарық дүниеде мұндай жағдайлар, құдайға шүкір, баршылық, мен өз басым бес фунттық банкі билеті екі бауырды жауластырып, олардың жарты ғасырлық туыстық қатысын үздіргеніне куә болғанмын. Мына пайдакүнемдік есебі мол құбылмалы дүниеде махаббат қаншалық асқақ, қаншалық берік екенін еске алғанда қуанышқа бөленемін.



	Ребекка сияқты ерекше жан Корольдік Кроулиге келіп, тірлік етіп жатқан пенделердің бәрін аузына қаратып жатса, мұны миссис Бьют Кроули естімей қалса сұмдық емес пе. Ол бұған дейін қайын ағасының үйіндегілердің тұяғының қимылдағанына дейін біліп, әуелі ол сарайдағы сиырдың сан еті қанша күнге жеткенін, қанша киім-кешек жуылуға тапсырылғанын, түстік шпалерде қанша шабдал жиналғанын, сырқаттанып қалғанда абысыны миледи қанша ұнтақ дәрі ішкенін, сыпылдаған келіні Бьют сабақты жібін шығармай хабардар болып отырғанда, сарайға ғайыптан келіп қалған гувернантканың қандай тектен шыққанын, кім екенін, қандай істермен айналысқанын мұқият тексермей қалай отыра алады? Екі үйдегі жалшы арасында тығыз байланыс бар еді. Пастор әйелінің асханасында сарай малайына шарап құйып беретін тостағаны бар еді, ол өзі ішімдікке әуестенбеген, бірақ абысынының үйінде әрбір бөшке сыраға дәннен өндірген ашытқыдан қанша салынатынын анық білетін, олардың төрелері сияқты малайларының да бірімен -бірінің туыстық шатыстары болатын. Сол арқылы ағайынды екі үй бірімен-бірі хабардар болып отырады.



	Адам баласына тән бір жағдай: бауыр арасы араздаспай тұрғанда олардың іс-әрекетінде шаруасы болмайды, ал жанжал басталғаннан кейін бірінің-бірі басқан ізін бақылап отырады.



	Коп кешікпей-ақ миссис Бьют Кроулиге жетіп тұратын хабарда Ребекканың аты түспеді. Бұлардың мазмұны мына мағынада еді:



	"Қара торайды сойды, салмағы мынандай, төстігі тұздалды, омың етінен пудинг пен окорок жасалып, түскі қонақасыға тартылды. Мадберилік мистер Кремп сэр Питтпен Джон Блэкморды түрмеге отырғызу жайында әңгімелесті. Сэр Питт намаз жиынға қатысты (онда болғандардың бәрін тіркейді), миледи бұрынғы қалпында, қыздары гувернантканың тәрбиесінде.



	Содан кейін тағы бір хабар келді: "Жаңа келген гувернантка жұрттың бәріне сүйкімді жан. Сэр Питт ол десе ішкен асын жерге қояды, ал мистер Кроули да оған кітапша оқып береді".



	"Ой, жүзіқара!"- деп қутыңдаған кішкентай миссис Бьют Кроули күйіп-пісті.



	Одан кейінгі сыбыста гувернантка бәрін "баурап" алды, мистер Питтің хаттарын жазып, ісін жүргізеді, есеп-қисабын жасайды, қысқасы осы үй ашса алақанында, жұмса жұдырығында. Миледи, мистер Кроули, үрпек бас қыздардың бәрі соның аузына қарап қалды, мисс Кроули гувернантка өте қу сияқты, онысы тегін болмас деп айтты. Сонымен сарайдағы тіршілік пастордың үйіне біраз әңгіме алып келді, миссис Бьюттің қырағы көзі жаудың ошақ қасында не болып жатқанын шалып қана қоймады, алдын да болжады.



	"Миссис Быот Кроулиден мисс Пинкертонгсі, Чизик аллеясы.



	Корольдік Кроулидегі пастор үйі 18... жыл, желтоқсан.



	Қайырымды мисс!



	Сіздің ғажайып та қымбат ақыл-кеңесіңізді алғаныма не заман өтсе де, мен мисс Пинкертон мен Чизикке деген нәзік те, инабатты сезімімді жойған емеспін. Сіздің деніңіздің саулығында күмәнім жоқ. Қоғамдық, әрі тәрбиелік мүдде үшін біз мисс Пинкертонды ұзақ жыл сақтай гөр деп құдіретті иемізге сиынамыз, жалбарынамыз. Досым леди Фадлстон менімен бір шүйіркелескенде, сүйікті қыздарыма тәрбиеші бол деді (қыздарымды тәрбиелеуге гувернантка жалдауға тақыр кедейліктен қолым жетпей отырғанмен, мен де Чизикте білім алмадым ба?), әрине, осы кезде аузыма алдымен сіздің есіміңіз түсті. "Озық парасатты, теңдесі жоқ жан Пинкертоннан өзге кіммен ақылдасамыз?" Қайырымды мисс, бұл тараптан сіздің жәрдеміңіз тие ме екен, бәлкім, менің көршім, әрі досыма сондай оқымысты қызды ұсынбайсыз ба? Бұл адам сіз таңдаған, ұсынған гувернантканы ғана алмақ ойда.



	Менің жұбайым мисс Пинкертонның мектебін бітіріп шыққандардың ғана жөні түзу дейді. Жастық шағымдағы досым, еліміздің ұлы лексикографин таңғалдырған адамға күйеуім мен қыздарымды таныстыруды армандаймын. Мистер Кроули сізге сәлем жолдап, Хемпшир жаққа жолыңыз түсіп қалса, біздің пасторлық үйімізден дәм татып кетуіңізді қалайды. Тірлігіміз жұпыны болғанмен, бақытты өмір сүріп жатқан жандармыз.



	Сізді құрмет тұтатын Марта Кроули.



	P.S. Мистер Кроулидің інісі баронетпен туыстық іргеміз алшақтап, достықтан қастығымыз үдеп бара жатқан адамдармыз, бірақ бауырдың аты бауыр ғой, сол кішкентай қыздарына гувернантка алдырыпты, ол Чизикте оқыған көрінеді. Ол жайында маған әр түрлі қауесет жетіп жатыр, ағайын арасындағы араздыққа қарамастан, мен ханшайымның қыздарының тәрбиесіне қызу араласып отырмын және де оларды әманда өз балаларымның қасынан көргім келеді. Сіз тәрбиелеп шығарған адамдарға, қандай да болса оң көзіммен қарауға тырыстым. Қымбатты мисс Пинкертон, мүмкін болса сол бойжеткеннің өткен өмірінің тарихын айтып, жазып жіберсеңіз. Сізді құрмет тұтып сыйлайтындықтан оған достық ниетте болуды армандаймын.



	М.К."



	"Мисс Пинкертоннан миссис Бьют Кроулиға. Джонсон-хаус, Чизик, 18... ж. желтоқсан айы.



	Құрметті бикеш!



	Сіздің жылы пейіл білдіріп жазған хатыңыз қолыма тигенін білдіріп, асыға жауап қайырып отырмын. Жарғақ құлағы жастыққа тимей, өзінің баласындай қамқорлық жасаған адамның еңбегі жанып, оның бір кездегі талантының әр қырынан танылған талантты оқушың мисс Март Мак-Тевиш, бүгін құрметті миссис Бьют Кроули болып хабарласып отырғанына қалайша тебіренбейсіз. Оқу орнымда дәріс алған сіздің құрбыларыңыздың көптеген леди қыздары оқығысы келсе, мен оны мақтан етемін, сол сіздердің көгершіндеріңіз менің тәрбиемде болғысы келсе, төбем көкке жеткендей қуанбаймын ба.



	Мисс Фадлстонға зор құрмет білдіре отырып, оның құзырына (сәлем хат арқылы) екі досымды - мисс Тафин мен мисс Хокиді ұсынамын.



	Бүл бойжеткендердің екеуі де грек, латын тілін және көне еврей тілінің әліппесін, сонымен қатар математика мен тарихты, испан, француз және итальян тілін, оған қоса географияны, вокальдық, аспаптық музыканы оқытып, әрі ұстазсыз би үйретеді, жаратылыстану ғылымының негізімен таныстырады. Глобусқа келгенде екеуі де сайрап тұр, алдына жан салмайды. Тағы бір ескертетін жай, мисс Тафин - марқұм Томас Тафин имамның (Кембридждегі Corpus Christi колледжі кеңесінің мүшесі) қызы, сирия тілін әжептәуір игерген, оның үстіне мемлекеттік құрылым мәселесінен де хабардар. Бірақ ол не бары он сегіз - ақ жаста ғой, әрі жүзінде сирек ұшырасатын сүйкімділік бар, осы жағынан қарағанда бұл бойжеткенді шақыруға бәлкім сэр Хадлстон Фадлстонның отбасы тарапынан қарсылық болып қалмас па екен?



	Ал мисс Петиция Хокидің пішіні онша талып түсетіндей емес, оның жасы жиырма тоғызда, беті шұбар, аяғын сәл сылтып басады, шашы жирен, әрі қылилау. Бойжеткеннің екеуі де өнегелі, рақымшыл христиан тәрбиесін алған жандар. Әрине, оларға жасалатын жағдай да мәртебесіне сай болады. Имам Бьют Кроулиге рақметімді айтып, сәлемімді жолдаумен қатар, сүйікті бикеш,



	Сіздің сеніміңізді ақтауға



	тырысатын жанкүйеріңіз Барбара Пинкертон



	P.S. Сіз ескертіп отырған баронет, парламент мүшесі сэр Питт Кроулидің гувернанткасы мисс Шарп менің тәрбиемді алған адам, сондықтан ол туралы жаман пікірде болуым мүмкін емес. Шынтуайтқа келсек, қылықтары жақсы жан емес, бірақ жаратылыстың жазуына ара түсе аламыз ба? Расында да, оның ата-анасы текті жандар емес (әкесі суретші болып, әлденеше рет банкротқа ұшыраған, ал шешесін кейін естіп қайран қалдым, балеттік биге қатысқан көрінеді), дегенмен ол әжептәуір дарынды адам, оған жаным ашып пансионыма қабылдағаныма өкініш білдірмеймін. Оның шешесі жайында маған өткен революцияның опатынан жан сауғалап қоныс аударған француздық графиня ретінде таныстырылған еді, кейін барып білдім, тексіз, тұқиянсыз жерден шыққан адам болды, шешесінің сол жат қылығын, күндердің күнінде, оның қызы да қайталап жүрмесе деп сескенемін. Мен соны естігеннен соң одан суып кеттім. Соны аңғарған жұрт та оған теріс қарады. Бірақ бұған дейін оның жүріс-тұрысында жат қылық (әрине, менің білуімше) болған жоқ. Даңқы жер жарған сэр Питт Кроулидің текті, инабатты әулетінің ошақ басында ол ештеңе бүлдіре қоймас деген үміттемін".



	"Мисс Эмилия Седлиге мисс Ребекка Шарптен.



	Сүйікті достым Эмилия, саған сәлем хат жазбағалы бағып қарасам көп күн өтіп кетіпті, бірақ тымырсық сарайда, мен мұны осылай атап кеттім, саған айта қоятындай не жаңалық бола қойды дейсіз. Достым - ау, турнепстің шығымының жақсы, жаманын, бордақылаған торайдың он үш немесе он торт стоун тартқанының, қызылшадан сиыр малының тез ет алатынының саған нендей қажеті бар. Саған соңғы жазған хатымнан бері күндер айна-қатесіз біріне-бірі ұқсас өтіп жатыр. Ертеңгі тамақ алдында сэр Питтпен, оның балаларымен серуенге шығамыз. Тамақтан кейін сыныпта дәріс аламыз (қалай да болса сабақ қой): сыныптық оқудан соң сэр Питтің сот ісі, жалға беру, таскөмір кені, каналдар жайында іс қағаздарын жазамыз (мен оның хатшысының міндетін атқарып кеттім), түстен кейін мистер Кроулидің уағызын тыңдап немесе баронетиен триктрак ойнаймыз. Миледи осы істердің бәріне де селқос қарайды. Ол бұрынғыдан гөрі әрленіп қалды, өйткені соңғы кездерде науқастануына байланысты сарайға жас доктор келіп тұратын болды. Жаным -ау, үмітсіз шайтан болмайды дейді, жас әйел еш уақытта да күдер үзбеуі керек. Жас доктор сенің бір сырласыңа, егер ол Глаубер ханым болуға ниет білдірсе, онда оның дәрігерлік кабинетінің көркі болатынын сездірді. Мен ол жексұрынға кабинетіңді жарқыратып жіберуге алтын жалатқан келі - келсабың жетеді дедім. О, тәубе, мен құдды кешен емшісінің әйелі болуға жаралған сияқтымын. Мистер Глаубер алды-артына қарамай жөнелді, менің жауабыма қатты қайғырып, қызу түсіретін дәрі ішіпті, енді мүлдем айығып кетті. Сэр Питт менің шешімімді орынды көрді, өйткені кішкентай хатшысынан айырылып қаламын деп қорықты - ау деймін. Көрсе қызар қу шалдың да менде көңілі бар. Сөйтіп досыңа құда түсіп те жатыр. Тесік моншақ жерде қалмайды деген, жарқыным-ау, әуелі кешеннің дәрмекшісі құда түспеді ме, ал бұрынғы жағдайдан кейін... Жо, жоқ о жағдайды тез ұмытуға бола ма, оны бұдан әрі айтпай-ақ қояйын, одан да тымырсық сарайдың әңгімесіне оралайық.



	Біраз уақыттан бері мұны тымырсық сарай деп айтуға болмай қалды, өйткені, қымбаттым, мұнда күймесіне семіз ат жеккен, семіз болонка ит жетектеп, семіз жалшы ерткен мисс Кроули келді, артынып-тартынып, бес пайыздық қағазында жетпіс мың фунты бар шалқыған бай кәрі қыз Кроулидің алдында мұндағылардың бәрі құрдай жорғалайды. Бейшара кәрі қыздың ұсқыны сал болған адам сияқты; бауырларының бәйек қағып, жандары шығып қызмет еткеніне таңғалуға болмайды. Оның жастығын жөндеуге, кофе алып беруге бауырлары қалай таласатынын көрер ме едің. "Мен кешенге келгенімде, -деді қонақ (қалжыңы да аралас), - малайымды, мисс



	Бригсті үйде қалдырып кеткен сияқтымын. Менің бауырларым, шырағым, малайларым сияқты. Екеуін де құдай жарылқасын.



	Мисс Кроули қонақта болғанда бір айдың жүзіндей біздің сарайдың есігі айқара ашылып, сэр Уоллолдың өзі тіріліп, көрден шығып келгендей жағдайда сезінеміз. Төгіліп-шашылып қонақ шақырамыз; парлап төрт ат жегілген күйме мінеміз; малайлар шымшық түсті су жаңа киім киеді; күнде ұрттап жүрген сусынымыз сияқты қызыл шарап пен шампан ішіп жатқанымыз; әуелі сынып бөлмесінде да май шам жанып, ошаққа жағылған отқа қыздырынамыз. Леди Кроулигс де жасыл бұршақ тәрізді ашық түсті көйлегін кигіздіреді, ал менің тәрбиелеуімдегі қыздар да шәркейлерін, ескі, әрі тар шақпақ көйлектерін лақтырып, жібек шұлық, кесте жағалы көйлек киіп, құлпырып қалады. Кеше Роза жағдайға душар болды: уилтшир шошқасы (өзі жақсы көретін ғанадай шошқа) қызды қағып кетіп, күлгін түсті гүлді жібек көйлегін жыртты. Бұл бұдан бір апта бұрын болса, сэр Питт оның жанын көзіне көрсетіп, құлағын тартып, бір ай бойы нан мен қара су беріп қатырар еді. Бірақ ол: "Апаларың кеткеннен кейін көкелеріңді танытамын, - деді де түк болмағандай күліп қойды. Құдай қаласа, мисс Кроули кеткенше ашуы да басылып қалар. Мисс Розаға жаным ашып, солай болар деп үміттенемін. Ақша деген адамды асып -тастырады да, тоқмейілсітеді де, дүниені бүлдіретін де, қалпына келтіретін де ақша емес пе!?



	Әсіресе мисс Кроулидің қайырымды ықпалы мсн оның жетпіс мың фунты екі бауырының мінез-құлқына қатты әсер етті. Әңгімелеп отырғаным баронет пен пастор, олар жыл бойы қырын қабақ болып жүріп, рождествода ғана жүз көрісіп, құшақтасады. Бұл ұсқынсыз жексұрын пастор шіркеуде беті шімірікпестен үйлеспейтін уағыз оқиды, сонда сэр Питт қорылдап үн қатады деп өткен жолы жазып едім ғой. Бірақ мұнда мисс Кроулидің келуі мұң екен, екеуінің арасында ештеңе болмағандай, сарай адамдары көтеріліп пастор үйіне қонаққа барады, оларда уісе yersa шақырылады, қонақ болады, аңғарғаным пастор мен баронет шошқа мен аңшылар және графтық туралы әңгімелеп, игі ниет білдіріп, шарапты тостағанымен сілтеп отырғаны; олардың ұрыс-жанжалын, өсек-аяңын мисс Кроулидің естігісі келмейтінін, егер мұнда оның намысына тиетін соз айтылса, онда ақшасын шропшир Кроулиінің тұқымына қалдырамын деп қорқытады. Менің ойымша, сол шропшир Кроулилері ақылды адамдар болса, оның дүниесін түгел басып қалар еді. Бірақ шропшир Кроулиі Хемпширдегі немерелері сияқты поп. Мисс Кроули апай тас жүрек бауырларына ренжіп, оған шағым жасай барғанда, қайдағы бір өсиетін, ақылын айтып, көңілін қатты қалдырып, намысына тиіп, көрместей болып қайтқан. Ол құдайға табынуды өз үйіне көшіруге қарсы болмаса керек.



	Мисс Кроулидің келуімен жан азығы саналатын кітаптардың оқылуы доғарылды да, оның жек көретін немере інісі мистер Кроули қалаға кетуді жөн көрді. Бірақ оны жоқтатпай орнын "шалапай" інісі басты - капитан Кроулиді туыстары солай атайды, ол қандай адам екенін сен де білгің келетін шығар деп ойлаймын.



	Ол алпамсадай ірі, мырза жігіт, бойы алты фут, даусы гүрілдеп шығады, неше түрлі сөзді айтудан именбейді, қызметші әйелдерге күн көрсетпейді, бірақ олар сонда да жақсы көреді, оның қолы ашық, ақшаны аямай шашады, сондықтан болар, олар оған қызмет етуге әзір тұрады. Өткен аптада капитанды тұтқынға алуға келген бейлифлен* көмекшісі онымен парк дуалының қасында ұшырасып қалған екен, оларды ұрып-соғып, үстеріне су шашып, әуелі жасырын аңшы ретінде атып тастамақ екен, баронет ара түсіп, аман қалыпты.



	Менің байқауымша, капитан әкесіне ұсақ-түйек ат таққанын былай қойғанда, кәрі сайтан, кәрі күнәкар, кәрі қырт деп иттің етінен жек көреді. Жергілікті әйелдер арасында мүлдем беделден айырылыпты. Ол өзімен бірге аң аулауға мінетін аттарын ала келіпті, төңіректегі помещиктермен достасып, қонақасыға кез келген адамды шақыра береді, ал сэр Питт болса мисс Кроулиді ренжітіп алып, аяқ астынан опат болса, мол дүниеден айырылып қаламын деп қорқып, жұмған аузын ашпайды. Капитан маған қалай назар аударғанын айтып берейін бе? Ол бір қызық жағдай, айтып берейін. Бір күні кешкісін аяқ астынан билемек болдық; сэр Хадлстон Фадлстон үй-ішімен, сэр Джайлс Уопшот қыздарымен келді, тағы басқа да қонақтар болды. Капитанның: "Сүп-сүйкімді қыз екен, антұрған," деген сөзін құлағым шалып қалды, ол сүйкімдісі мына сіздің пақырыңызды айтқаны, сол арада ізін суытпай мені контрдансқа шақырып қалмасы бар ма. Ол помещиктердің жастарымен дос-жаран, ойындары да жарасқан, атқа мініп серуендеуге шығады, әңгімесінің төркіні аң аулау мен мылтық ату төңірегінде өтеді. Біздің кешен қыздарын "ішіңді пыстырады" дейді, меніңше оның сөзінің жаны бар-ау. Мен бейшараға қандай көзбен қарайтынын білмейсің ғой. Олар билегенде мен фортепьяно ойнап отырамын. Бірде капитан асханадан қонақ үйге қарай ойға батып келе жатыр екен, фортепьяно ойнап отырған мені көріп қалып, беті алаулап, жұрттың бәріне естірте, мұндағы ен жақсы биші осы деп ант ішіп, Мадбериден музыкант шақыртпақ болды.



	- Мен сіздерге контрданс ойнап берейін, - деді миссис Бьют Кроули (басына бөрік киген, еңкіштеу, көзі ойнақшыған кішкентай жұпыны келіншек), содан кейін сенің бейшара Ребеккаң капитанның қолынан ұстап билеп ала жөнелді. Ол әйел мені жата мақтап, қимылымды, дене бітімімізді дәріптеді. Оның кім еді десеңізші, менменсіген миссис Бьют Кроули, граф Типтофаның немере қарындасы, қайын сіңлісі қонаққа келмеген кезде леди Кроулидің есігінен қарауға жете алмай жүрген пақыр. Бейшара леди Кроули! Осындай той-думан кезінде ол өзінің жоғары қабаттағы бөлмесінде дәрі ішіп отырғаны.



	Миссис Бьют кенеттен маған іші жылып, жақын тарта қалды. "Қымбатты мисс Шарп, -деді ол маған бірде, - сіз қыздарды ертіп біздің үйге келіп тұрмайсыз ба? Бауырлары шүйіркелесіп, масайрап қалар еді". Оның ойын сезе қойдым. Синьор Клементи бізді фортепьяно ойнауға бекер үйреткен жоқ қой. Миссис Бьют балаларын музыкаға баулитын оқытушыны аяқ астынан оп-оңай таба қойғысы келді. Оның өзі айтқандай бар ойын ұғып тұрмын. Бірақ мен оған да барамын, бар туыстарымен қатынасты жақсарту мақсатым емес пе, жарық дүниеде тұлдыр туысы жоқ сыпыра жетім, бейшара гувернантканың бүл да міндеті емес пе? Пастордың әйелі менің шәкірттерімнің табыстарын айтып күпіне мақтады, бейшара кешен адамын қойсайшы, ол осы сөзімен жүрегімді тебірентпек болды-ау. Сол шәкірттеріме құйттай назар аударам ба екенмін. Сен берген үнді әмиан, күлгін жібек көйлек, жұрттың айтуынша маған жарасатын көрінеді. Бұл көйлектер көне тозданды, біздей бейшара қыздар қайдан des fraiches toilettes' кие қойсын. Сен бақыттысың, бақыттысың! Сүйіктім, сен Сент Джеймс - стритке барсаң болды, қайырымды шешең сұрағаныңның бәрін сатып алып береді ғой. Сау бол, сүйіктім!



	Сені жанындай жақсы көретін Ребекка.



	P.S. Жаман айтпай жақсы жоқ, бағым ашылып капитан Родон маған үйлене қалған күнде Лондоннан көйлек алдырып киген Блекбруктың (адмирал Блекбурктың қызы) қызының сымбатына қарап сенің таңғалғаныңды көрсем деймін.



	"Қош, сау бол!"



	Миссис Бьют Кроули (мұның сырын біздің қу қыз Ребекка тез аңғарды) мисс Шарптен келемін деп уәдесін алғаннан кейін, ол сөзі жерде қалмайтын құдіретті мисс Кроулиден Пит мырзаны көндіруді өтінді. Көңілді тірлікті қалайтын, төңірегіндегі жұрттың да солай болуын қалайтын қайырымды кемпір оның ниетін қуана құптап, ағайын арасының ынтымағын, қатысын жақсартуға септігін тигізуге сөз берді. Екі отбасының бала-шағасы бұдан былай жиі қатынасып тұрсын деген ұйғарымға келді; олардың достық қатысы ақжарқын кемпір қанша күн қонақ болса, сонша күнге - ақ жетті, ол кетісімен таз қалпына қайтып келді.



	- Әлгі жексұрын Родон Кроулиді қонаққа иеге шақырасың? - деп пастор әйеліне ұрысты, парк арқылы үйіне кетіп бара жатып.



	- Мен ол сұмырайды көргім келмейді. Ол шетте тұратын бізді менсінбейді, негр сияқтандырып тыжырына қарайды. Оған бәрі ұнамайды, сөйте тұра оған сары мөр басқан шарабымды ішкізуім керек, оның әрбір бөтелкесі маған он шиллингке түскенінде шаруасы жоқ. Анау-мынауын еске алмағанның өзінде, оның әбден беделі түскен адам: ол құмар ойыншы, маскүнем - ондай бұзылған, сұмырай адамды құлақ естіп, көз көрмеген. Ол дуэльде адам өлтірді, ол бақайшағына дейін қарызға батып болған, Кроулидің дүниесіне ортақтасып, мені де, отбасымды да тонады. Уокси оған мұралық қалдырудан бас тартты дейді, - пастор айға қарап жұдырығын түйді, балағаттаған сияқты бірдеме айтты. - Бүтіндей елу мың фунттың отыз мыңы ғана бөліске түседі, - деді ол қайғырып.



	- Апаң ұзаққа бармайды - ау деймін, - деп жауап қайырды әйелі, өйткені астан кейін беті қатты қызарып кетті, баулықтарын ағытуға тура келді.



	- Ол жеті бокал шампан ішпеді ме!- деді имам даусын бәсеңдетіп, - бауырымыз бізді іске алғысыз шампанмен уландырып жатыр ғой; әйел біткен ештемені айыра білмейсіңдер.



	- Расында да, біз ештемені ажырата білмейміз, - деп миссис Бьют Кроули күйеуінің сөзін қоштады.



	- Түстен кейін апамыз шиенің тұндырмасын ішті, - деді имам, ал кофемен кюрасо араластырды. Мен бүл арам ішімдіктің бір рюмкасын бес фунтқа да ұрттамас едім; ликерден асқазанымыз қыжылдайды. Мисс Кроулиге де жақпайды. Ол осыдан өледі, айтпады деме. Мұны дені сау адам да көтере алмайды. Сенбесең бәстесейік, Матильда бір жылға жетпей опат болады.



	Осындай әр түрлі ой қозғап, қарыздарын, университетте оқитын ұлы Джимді, Вуличтегі* ұлы Фрэнкті, апайынан қалатын мұрадан тиетін үлестен өзге көк тиыны жоқ ұсқынсыз төрт қызын да еске алды. - Пастор мен әйелі біраз уақыт үнсіз жүріп отырды.



	- Питт Бенефист алуға берілген құқықты сататын соншалық сұмырайлыққа бара қоймас. Әлгі оның уағызшыл - методист* былжырақ үлкен ұлы парламенттен орын алуға ұмтылып жүр, - деді мистер Кроули біраз үнсіздіктен кейін.



	- Сэр Питт Кроулиден бәрін күтуге болады, - деді әйелі, - мисс Кроулиға ұғындырайық, ағасын кондіріп, Джеймске приходты беремін деген уәдесін алсын.



	- Питт уәдешіл емес пе, не айтсаң да мақұл, - деді оның бауыры, - әкем өлгенде студенттік векселімді төлеймін деп уәде берген; пастор үйіне жаңа флигель салып беремін деген; маған Джибс егістігін және алты акралық шабындық та бермек болған, бірақ соның бәрін орындады ма? Сондай адамның ұлы оңбаған, құмар ойыншы, алаяқ, қанішер Родон Кроулиге Матильда ақшасының мол үлесін қалдырғалы отыр. Бүл христиандыққа жатпайды. Құдай бар, жатпайды...



	- Ақырын сөйле. Біз әлі сэр Питтің жерінде келеміз, - деп әйелі оның аузына қақпақ болды.



	- Ол пайғамбардың атынан сөйлейді, мисс Кроули. Жарқыным, сен жыныма тиме. Оның капитан Маркерді атқаны өтірік пе? "Кокосты Пальмада" жас лорд Довдейлді тонаған сол емес пе? Билл Сомсом мен Чеширский Козырьмен арадағы соқтығысқа қырсығын тигізген сол емес пе? Сол үшін мен қырық фунт жоғалтпадым ба? Осының бәрі соның кесірі екенін сен білесің. Әйелге байланысты әңгімені айтып жатудың қажеті жоқ... Сот камерасындағы жағдай өзіңе аян...



	- Құдай жарылқасын, мистер Кроули, - деп жалбарынды әйелі, соны ежіктеп айтпай-ақ қойыңызшы.



	- Сен сол антұрғанды үйге шақырып отырғаның мынау, - деп жалғастырды Пастор әңгімесін ашуға булығып, - сені де сәбилердің анасы, ағылшын шіркеуінің имамының әйелі дейді-ау.



	- Бьют Кроули, сен ақымақсың, - деді пастордың әйелі күйеуіне ренжіп.



	- Жарайды, ханым, мен - ақ ақымақ болайын. - Марта, мен сенен ақылдымын деп ешқашан айтып көрген емеспін. Бірақ менің Родон Кроулимен жүздескім келмейді, сол есіңде болсын. Оның қара қаншығын көру үшін Хадлстонға сөзсіз барып қайтамын, миссис Кроули. Оған қарсы Ланселотқа елу фунт тігемін. Құдай бар, солай жасаймын. Тіпті болмаса Англияның кез келген қаншық итіне бәйге тігемін, әйтеуір Родон Кроули хайуанды ұшыратпасам болғаны.



	- Мистер Кроули, сіз мас екенсіз, - деді әйелі. Келесі күні таңертең пастор ұйқыдан оянып, сыра сұрағанда мисс Кроули оның сенбі күні сэр Хадлстон Фадлстонға барып қайтамын дегенін есіне салды. Онда үлкен қонақасы берілетінін пастор білетін, сондықтан жексенбілік намаздан қалмау үшін іңірге дейін үйіне қайтып оралмақ еді. Сонымен Кроулидің тұрғындары помещикке де, попқа да жарығанын байқап отырсыздар.



	Мисс Кроулидің сарайға жайласқанын да, Ребекка кешеннің адамдарын қалай баураса, Лондонның сылқымын да сылқитып торына түсіргенін әлгінде ғана әңгімелегенбіз. Ол бір күні әдеттегідей күймемен серуенге шыққанда кішкентай гувернантка Мадбериге дейін қасыма еріп жүрсін деп бұйырды. Оралып үлгерместен - ақ Ребекка оның ығын тапты: ол мисс Кроулиді торт рет күлдірді, сол серуен кезінде бір зеріктірмеді.



	- Мисс Шарпты қонақтармен бірге отырғызып тамақтандырмау деген не сұмдық!- деді кемпір сэр Питтке ескертіп. Көрші баронеттердің бәрін шақырған үлкен қонақасыда. -Сүйікті бауырым, өзің ойлап қарашы, сонда мен леди Фадлстонмен бала тәрбиесін немесе кәртамыш сэр Джайлс Уопшот кещемен қайдағы бір заң жөніндегі өсек-аяңды айтып отырады дейсің бе? Мисс Шарп бізбен бірге тамақтанатын болсын. Егер орын жетпесе леди Кроули үстіңгі үйде тамақтанар. Қалайда мисс Шарп болуы керек. Бүкіл графтықта сонымен ғана сөйлесе аласың. Әрине, мүндай жарлықтан кейін гувернантка мисс Шарп төменде, барлық текті қауыммен түстенетін болды. Сэр Хадлстон кербезденіп, мисс Кроулиге қолын ұсынып, салтанатпен дастарқанға қарай алып жүріп, енді оның қасынан орын алуға ыңғайланғанда, карт леди даусын көтеріңкіреп тіл қатты:



	- Бекки Шарп! Мисс Шарп! Бері келіңіз, менің қасыма отырып әңгіме айтып беріңіз, ал сэр Хадлстон леди Уопшоттың қасына отырсын.



	Қонақтар тарқап, күймелер ауладан жүріп кеткенде әңгіме құмар мисс Кроули: "Бекки, жүр, менің будуарыма барып, мына адал жандарды бақайшағына дейін шағып, "әңгімелесейік" деді. Жеке сырласқан екі дос бүл ісін жақсы атқарды. Сэр Хадлстон қарт дастарқан басында мұрнын пышылдатып отырды; ал сэр Джайлс Уопшот кеспені сылпылдатып ішеді екен де, ал миледи, оның әйелінің сол көзін қысатын әдеті бар көрінеді. Мұның бәрін Бекки айнытпай қайталап әжуалады, оған қоса дастарқан басындағы саясат, соғыс, тоқсандық сессия, ит жүгіртіп аң аулау сияқты кешендік жігіттердің қызықсыз да, тұрпайы, қара дүрсін әңгімелерін мазақ етіп күліп, мәз болысты. Мисс Шарп Уопшот бойжеткендерінің киімдерін, леди Фадлстонның атақты сары қалпағын тәлкек етіп, кемпірдің айызын қандырды.



	- Сүйіктім, сіз нағыз trou vaille1 жансыз, - деді мисс Кроули қайталап, - қалқам, сіздің Лондонға келуіңізді қалаймын. Бірақ Бриге бейшара құсатып сізді мазақ етіп, қытығыңызға тиюіне болмайды. Жо, жоқ, сіз тентегім, аса ақылды жансыз. Солай ма, Феркин?



	Мисс Феркин (мисс Кроулидің төбесінде ғана қалған селдір шашын тарап тұрған) мұрнын көтеріп, мысқылдап:



	- Менің ойымша, бикеш өте ақылды!



	Әрине, миссис Феркин іштарлық көрсетті, адал әйелдердің қайсысы қызғаншақ емес дейсің.



	Мисс Кроули сэр Хадлстон Фадлстонньтң қызмет көрсетуінен бас тартып, бұдан былай оған Родон Кроули қолын ұсынып, дастарқанға алып келсін, ал Бекки оның соңынан жастығын алып жүреді; немесе ол Беккидің қолына сүйенеді, ал жастықты Родон ұстап жүретін болды.



	- Біз бірге отыруымыз керек, - деді мисс Кроули, - бүкіл графтықта шырағым, үшеуімізден өзге адал христиан жоқ (мұндай жағдайға Хемпшир графтығында діннің дәрежесі өте төмен екенін мойындау лазым).



	Мұндай тақуалық, жоғарыда айтқанымыздай, мисс Кроулидің либералдық нанымда болуына бөгет жасамады, әрі ойын барынша ашық айтуына мүмкіндік берді.



	- Шырағым, адам тегіне тартпай қоймайды, текті жерден шыққан адамға жете ме? - деді ол Ребеккаға, - Генрих Екіншінің тұсынан осында тұратын менің бауырым Питтке қараңыз, Хадлстонға қараңыз, біздің пасторымыз бейшара Бьюттің сұрқына қараңызшы? Осының қайсысы ақылдылығы, тәрбиелілігі жағынан сізбен тайталаса алады. Сізбен деуім бекершілік, олар әуелі менімен серіктес бейшара әйел Бригс, немесе сарай қызметкерім Боулсқа да тең келмей қалсын. Шырағым, сізге құдай бақайшағыңызға дейін ақыл берген, бойыңда бір мін жоқ, парасатты адамсыз, құйтақандай ақыл қоймасысыз. Сіздің ақылыңыз осы графтықтың тең жартысының ақылынан мол, егер атақ әділеттілікпен бағаланса, онда сіз герцогина болуыңыз керек. Жо, жоқ! Ешқандай герцогинаның қажеті болмас, өйткені сіз ешкімге тәуелділік жағдайда болмауыңыз керек. Қымбаттым, мен сізді қандай жағдайда да менімен терезесі тең адам санаймын, және шырағым, отқа шок тастап қойшы. Содан кейін сіз менің осы көйлегімді алып, аздап өзгеше тігіп көріңіз, сіз он саусағынан өнері тамған ісмерсіз.



	Кәрі мыстан өзімен терезесі тең адамға тапсырма беріп ертеңнен қара кешке дейін зыр жүгіртті, одан қалса киім тіккізіп, күнде кешке көзі ұйқыға кеткенге дейін дауыстатып француз романдарын оқытты.



	Егде тартқан оқырмандарымыздың есінде болар, біз әңгімелеп отырған кезеңде ақсүйектер қауымын екі оқиға қатты абыржытты. Мұны газеттер: "Мантия киген джентльмендерді дуылдататын іс болар еді"* деп жазды. Прапорщик Шефтон леди граф Брейнның қызы, әрі мұрагері Барбара Фицерсты алып қашыпты, ал қырық жасына дейін мінсіз жұмыс істеп, үбірлі-шүбірлі болған джентльмен бейшара Вир Вейн алпыс жастағы әртіс Руджемон бикешке көңілі ауып, ойламаған жерден опасыздық жасап, үйінен безді.



	- Бұл деген сөзсіз сүйікті лорд Нельсонның әрекеті ғой, - деді мисс Кроули, - ол әйел үшін жанын беруге дайын болатын. Мұндай іске бел байлаған еркекте ерекше жақсылық қасиет болар. Өз басым ырғалып-жырғалмай тәуекелге бел байлаған некелікті ұнатамын. Лорд Флауердейл сияқты атақты адамның ұлының диірменшінің қызына үйленгенін қалаймын. Барлық әйел біткеннің мұны естігенде төбе шашы тік тұрады. Қымбаттым, сізді де сондай бір ұлы адам алып қашар ма еді. Сіздің оған татитыныңызға ешбір күмәнім жоқ.



	- Қос күймемен дейсіз ғой!.. Уа, шіркін, ондай жақсылық қайдан келсін! - деп Ребекка шынайы ойын білдірді.



	- Кедей жігіттің байдың қызын алып қашқанын да ұнатамын. Біздің Родон да қандайда бір қызды алып қашар ма еді деп армандаймын.



	- Қайсысын армандайсыз, кедейдің қызын ба, әлде байдың қызын ба?



	- Әй, ақымағым - ай. Родонның көк тиыны жоқ емес пе, менің ақшама ғана қарап отыр. Ол de detres . Байғұс жағдайын жөндеп, ел қатарына қосылуы керек.



	- Қалай, ол ақылды жігіт пе? - деп сұрады Ребекка.



	- Ақылды ма? Жарқыным-ау, оған ақыл қайдан келеді. Оның басында полктағы аттан, ойын-сауықтан өзге ештеңе жоқ. Оның табысқа қолы жетуі керек, бірақ жаман бұзылып кетті. Ол адам өлтірген, азаланған әкесінің қалпағын атқан, сіз естімеген екенсіз ғой? Полктегілер оны пір тұтады, Уотьер* мен "Кокос Пальмасындағы" жас адамдар оның атынан ант береді? Ребекка Шарп өзінің сүйікті досына Корольдік Кроулиде өткен кішігірім бал туралы есеп бергенде, неге екені белгісіз капитан жұрт алдында оны алғаш рет көргенін анықтап, тәптіштеп жазбапты. Капитан оны бұрын да сан рет ұшырастырған: парктің аллеясында он рет кездестірді; оны елу рет әр түрлі дәліз бен галереяда кездестірді; Ребекка ән салғанда бір кеште жиырма рет фортепьяноға жатып алып тыңдаған (миледи сырқатына байланысты үстіңгі қабаттағы бөлмесінде болды, оны ешкім де жоқтамады). Капитан Ребеккаға хат та жазды (қолы қалам емес, қару ұстауға үйренген соқталдай драгун қайбір оңдырып жазды дейсің, бірақ әйел байғұс еркектің топастығына көнбіс жандар ғой). Бірақ ол алғашқы хатын Ребекка айтып тұрған романс нотасының арасына салып жібергенде кішкентай гувернантка орнынан тұрып, Родонның бетіне сүзіле қарады да, үш бұрыштап бүктеген хатты алып, оған сен жаздың ба дегендей көтеріп көрсетті де, отқа апарып тастады, сосын капитанға иіліп құрмет көрсетіп, орнына қайта оралып, бұрынғыдан да шабыттана шырқай жөнелді.



	- Ән неге үзілді? - деп сұрады түскі астан кейін ән тыңдап жатып көзі ілініп кеткен мисс Кроули.



	- Арамза нота түсіп кетіпті, - деді мисс Шарп күліп. Родон ызадан булығып қалшылдап кетті.



	Мисс Кроулидің жаңа гувернантканы ұнатып қалғанын сезіп, қызғанышты қойып, әрі пастор үйінде жас қызды, кәрі қыздың бес пайыздық қағазына ортақтасатын күйеуінің бәсекелесі Родон Кроулиді де жылы шыраймен қарсы алғаны Бьют Кроули тарапынан жасалған оңды іс болды. Мисс Кроули мен оның немере інісінің арасында қалтқысыз жылы достық пайда болды. Ол аң аулауды доғарды; бір той екінші тоймен алмасып жататын Фадлстонның қонақ асынан бас тартты; Мадберидегі офицер жайынан түстенуді де қойды. Ендігі оның ермегі мисс Кроули барып тұратын пастордың үйі болды. Шешелері сырқаттанып жатқаннан кейін баронеттің қыздары да мисс Шарппен ол жаққа неге серуендеп барып қайтпайды? Сол балалар (сүйкімді жандар) жаяу қайтты, әрине олардың ішінде мисс Кроули жоқ еді, өйткені ол күймесіз мисс Шарппен бірге барды. Әдетте, қонақтардың біразы серуендеп қарыс жер аттаған емес. Бірақ алдымен ай жарығында пастордың егінін аралап, содан кейін (егер парк қақпасынан өтсе) қалың ағаш арасымен лабиринт аллеясымен жүріп, Корольдік Кроулиге дейін серуендеп жаяу келу, табиғатты жанындай жақсы көретін капитан мен мисс Ребекканы бір сергітіп тастады.



	- Айлы ашық аспан, жымыңдаған жұлдыз әлеміне не жетсін!- деп күрсінді Ребекка, жалын шашқан жасыл көзін жігітке төңкеріп, - мен табиғаттың бұл көрінісіне қайран қалып, таң-тамаша болып, оның алдында өзімнің әлсіздігімді сезінемін.



	- О... иә. Гм... Антұрған... Иә, мен де сондай сезімде боламын, мисс Шарп, - деп жауап қайырды серігі. - Мисс Шарп, менің сигарым сізді беймаза етпей ме?



	Керісінше мисс Шарп таза ауада сигар иісінің шыққанын қатты ұнататын. Әуелі бірде капитанның шылымын шегіп, оның түтінін шудалап шығарып, сәл шашалған болып сықылықтап күліп те алды. Ол болса мұртын ширатып, шылымын қайыра алып, қатты сорғаны соншалық, ағаш арасындағы қою қараңғылықта темекі оты ошақта жылтылдаған шоқтай көрінді.



	- Сайтан! Е - е... Құдай бар, - деп сиынды капитан, - мұндай тәтті шылымды өмірімде шеккен емеспін. - Оның ой өрісі де, адаммен шүйіркелесіп сөйлесуі де зіл батпан жас драгунге лайық еді.



	Тостағанмен сыра тартып, шылым шегіп, Джон Хорокспен сойылатын қой жайын әңгімелеп отырғанда кабинетінің терезесінен серуендеп бара жатқан екі адамды көрді де, бұлқан-талқан ашуланып, егер мисс Кроули болмағанда Родонды желкесінен алып, есіктен итеріп шығарып жіберер едім деп зіркілдеді.



	- Иә, оның жөн, - деді мистер Хорокс те қоштап, - оның малайы Флетерсте сүмелек көрінеді. Күтуші әйелдің бөлмесінде тамақ үшін құдды ақсүйектер құсап талап қойып, айқай-шу шығармасы бар ма. Менің байқауымша мисс Шарп екеуі сайма - сай келген, жарасып-ақ түр, Сэр Питт, - деді ол сәл үнсіздіктен кейін. Расында да, ол әкесіне де, баласына да лайық еді.





Он екінші тарау




	АСА СЕЗІМТАЛ



	Аркадиямен, оның қайырымды тұрғындарымен, кешен тұрғындарының күйкі тіршілігімен қоштасып, Лондонға қайтатын мезгіл келді, онда қалған мисс Эмилияның да жағдайын білуіміз керек емес пе.



	"Біз оның тіршілігіне қызыға зер салып отырмыз, - депті маған жолдаған бір хатында құсни жазуымен белгісіз адам. - Ол бір тірлігі жоқ жансыз адам сияқты", - одан әрі бұл бойжеткен жайында осы тәріздес соз болған соң айтпай отырмын, мақтауды кім жек көрсін.



	Қауымның бел ортасында жүрген ізденгіш оқырман өздерінің сүйкімді таныстарының аузынан оны леди Смиттің оның басын қалай айналдырғанын немесе майор Джонсты қуыршақтың бетіне қарағаннан басқа түйсігі жоқ дарақы, күлегеш леди Томпсонға сөз айтуға мәжбүр еткен нендей күш екенін айтып жүргенін естіген жоқ па едіңіз? "Расында да, бетінің қызыл шырайлылығында, көзінің көктігінде тұрған не бар?" деп сұрайды біздің сүйкімді моралисттеріміз, табиғи дарындылық, асқан ақылдылық, Менноль бикеш сауалдарын"* игерген сезімталдық, ботаника, геология танымындағы өлең қиыстырудағы әйелдің ұғымталдығы, сонаталарды жатқа айтудағы аса сезімталдық, әйелдердің тағы да басқа артық қасиеттерін, күнге оңып кететіндей әлдеқайдағы жылтыраған өңге осыншама үңіліп, осыншама қайран қалудың қажеті бар ма... әйел сұлулығының тұрақсыздығы, опасыздығы жайындағы пікірі ғибратты, өнегелі сөз.



	Бірақ адамгершілік, рақымшылық қаншама мәртебелі болғанымен, бақытсыздығына қарай жаратқан ием сұлулық берген қырсықты жандардың алдағы тағдырын бір сәт те естен шығармай жіті қарау керек болады, алайда еркекті тәнті ететін өжет әйелдердің мінезі -әлгі еркектер алдында құрдай жорғалап пір тұтатын сүйкімді, иман жүзді, назды, нәзік жанды кішкентай періштелерден гөрі құрметті де даңқты саналады. Дегенмен осы төмен саналатын нәзік жанды әйелдер жұбанышы - оларды еркектер ұнатады, сондықтан қайырымды әйел әулетінің қарсылығына, ескертулеріне қарамастан, қателессек те, адассақ та соңғы демімізге дейін айтқанымыздан қайтпай қасарысамыз. "Бір әйелдің айласы қырық есекке жүк болады" деген соз осыған орай айтылса керек. Тіпті өз басымнан кешкен жағдайды алайық: мен аса ізеттілік, құрметпен сыйлайтын әйелдер: леди Браун -санасыз қыз, ал мисс Уайт petit minois chitffone сайқал, ал мисс Блек сөйлей білмейтін ноқай деді, бірақ мен мисс Блекпен таңғаларлықтай әңгімелестім (әрине бикештер, ол әңгіме көпке айту үшін емес), ал мисс Уайттың креслосының алдында еркектер үйірімен құжынап отырады, ал бозбала біткен леди Браунды биге шақыруға қолы жетпей ойқастап жүргені, сондықтан апа-қарындастарымның оларды жақтырмауы, қаламауы қызғаныштан туған жағдай деп топшылаймын.



	Эмилияның достасқан бойжеткендері достық көңілден кенде болған жоқ. Мәселен, Осборнның қыздары - Джордждың қарындастары, Доббиннің mcsdcmoisellcs сырластары Эмилияның болар - болмас жақсылығын асырып, бауырлары оның бойынан қандай жақсылық нышанын таба алатынында айтар еді.



	- Біз сыйлаймыз, алдынан қия өтпейміз, - дейтін Осборнның күтуінде ең таңдаулы гувернанткасы, модистері, мұғалімдері бар қара қасты сүйкімді бикештері. Олардың Эмилияға қамқорлық жасап, сыйлап, ізеттілік көрсеткені соншалық, олардың алдында буын-буын босап, қойнынан бөзі, аузынан сөзі түсіп бейшара болып қалады да, қыздар да мұны жақсылыққа жорымай мүсіркейтін, ал ол болса болашақ қайын сіңлілеріне барынша жақсы қарап, олармен тату болуға тырысатын. Олармен бірге ертеңгі уақытын әрең өткізетін. Жігітінің қарындастарымен олардың салтанатты күймесіне мініп, леди Уиртпен, көпті керген гувернанткамен бірге серуенге шықты. Олар Эмилияның көңілін аулап түрлі концерттерге, ораторияға және панасыз балаларды қызықтау үшін қасиетті Павел соборына алып барды, онда жас досына үрей туғызғаны соншалық, балалар шырқаған гимнге толқуға да қорықты. Осборндардың үйі үпті еді; әкесінің үстелі сәнді де қымбат ағаштан жасалған, олардың қауымы - қайырымды да тәрбиелі; олардың өзіне-өзінің масаттануында шек болмады; шіркеудің Тәрбие үйінде олардың орны ең таңдаулы орын: олардың барлық дәстүрлері салтанатты әрі сыпайы; олардың ойындарының бәрі көңілсіз, тым сыпайы. Эмилия әрбір барған сапарында (олардың серуені біткенде қатты қуанар еді) Джейн Осборн мен Мария Осборн, леди Уирт, тоқығаны мол гувернантка бірінен-бірі өтіп сұрақты жаудырар еді:



	Джордж осы шүйкебастың несіне қызығады екен? Мұнысы қалай болғаны деуі мүмкін, біздің үңіліп оқитын оқырман. Мектепте достары көп болған Эмилия өмірге жаңа аяқ басқанда арғы-бергі ажырата білетін өзінің құрбыларының тарапынан мүшектеліп, шет қақпай жасалып түрткіленуі мүмкін бе еді? Мейірімді жандар - ау, мисс Пинкертонның оқу орнында әбден қартайған би үйретуші ұстаздан өзге еркек атаулы емге табылмайтын еді ғой. Қыздар сол кәрі шалға бола ұрыспайды ғой. Ал енді олардың келбетті, келіскен бауыры Джорд таңертеңгі асын апыл-ғұпыл іше салып ұшты-күйлі жоқ болып кетсе, аптасына алты күн үйде түскі асқа келмесе, көңіл бөлінбеген қарындастарының томпиысуына таңданудың жөні жоқ. Соңғы екі маусымда леди Мариямен танысып жүрген бозбала Буллок ("Халкер, Буллок және К" фирмасының қожасы - Ломбард-стрит, банкир үйі) Эмилияны котильонға шақырса қалай қарайсыз, ол леди Марияның көңіліне келмейді дейсіз бе? Дегенмен кешірімпаз, қулық-сұмдықты білмейтін ол қыз, бүл жағдайға қуаныштымын деп қалды. "Эмилия жанның сізге ұнағанына қуаныштымын, - деді ол биден кейін мистер Буллокқа шынайы сезіммен, - ол менің бауырым Джордждың айттырған қалыңдығы; бүл қыздың әлдеқалай бір артықшылығы жоқ, әйтсе де өте қайырымды, ешбір бүкпесіз, қулық-сұмдығы жоқ, не болса соған нанғыш жан. Оны үй-ішімізбен ұнатамыз." Сүйкімді қыз. Осындай лепірме оймен адамның жан сырын қалай ұғуға болар екен?



	Мисс Уирт иен бауырын жанындай жақсы көретін осы екі қарындасы Эмилияны әлдеқалай панасыз бейшара көріп, оны өздері тарапынан есіркеп, әрі бұл да тым құлай көңіл бөліп мүсіркейтінін жиі айтып, Джордж Осборнның құлағына құя беретінінен шынымды айтсам қаймығамын. Олар Джорджды тым асқақтатып жіберді, соған қарағанда ол бейшара өзін бүкіл Британ әскеріндегі тамаша адамдардың бірі санап, кісімсіп кетпей ме, тағдырын бейқамдыққа салып, бос мақтауға беріліп, расында да, сондай екенмін деп құлдырап бара жатқан жоқ па.



	Расында да, ол таңертең бір жаққа кетіп қалатын, үйінен түскі асты жексенбі күні ғана ішетін, ал қарындастары болса махаббаттың отына түскен бозбала миссис Седлидің етегінен ұстап жүрген болар деп ойлайтын, бірақ ол өне бойы Эмилияның қасында болып жүрген жоқ. Ал сырт көздердің топшылауынша ол Эмилияның аяғын құшып отыруы керек еді. Дегенмен, капитан Доббин досына келіп қалған кездерінде Осборнның үлкен қызы (сол капитанды қашанда жақсы қарсы алып, оның әскери әңгімелеріне құлақ қойып, шешесінің хал-жағдайын да сұрайтын) оған сквердің арғы бетін көрсетіп, күле тіл қататын:



	- Джорджды іздесеңіз, арғы беттегі анау Седлилерге барасыз, үйкүшік күйеу бала сонда. Біз оны жатар орында бірақ көреміз.



	Капитан қыздың бүл сөзіне қымсынып, ұзақ күліп, бекзат жандардың әдептілігін, ізеттілігін сақтап, әңгіменің бетін бәріне ортақ іске, операға немесе Карлтон-хаус* падишаһта болған соңғы балға, әлде ауа райына бұрып жіберді.



	- Сенің сүйіктің бір ашық ауыз, - деді леди Мария капитан кеткеннен кейін мисс Джейнге. - Бейшара Джордждың қайда отырғанын айтқаныңда ол қызарып кеткенін сен байқадың ба?



	- Мария, жаратқан ием Фредерик Буллокқа мұның қарапайымдылығының тырнақтай бөлігін қияр ма еді, - деді әпкесі бетін бұрып.



	- Қарапайымдылық? Мүмкін сен епсіздік деп айтқың келген болар, Джейн. Миссис Перкинстің үйіндегі кеште капитан Доббин сенің шлейфіңді басып кеткені есіңде ме, сондықтан Фредерик оған ұқсап менің кисея көйлегімді жыртып тастағанын қаламаймын.



	- Бірақ, Фредерик сенің көйлегіңді қалай басатын еді, ха-ха - ха-ха. Сол жолы ол Эмилиямен биледі емес пе?



	Расында да, капитан Доббиннің қызарып, қымсынғанының себебі бар еді, жел соқпаса шөптің басы қимылдай ма, бірақ ол жағдайды қыздарға айтқысы келмеді. Ол әлгінде ғана Джорджбен кездесуді сылтауратып, Седлилерге кіріп шыққан, бірақ Джордж онда болмады, ал Эмилия байғұстың жүзі мұңлы, қонақ үйдің терезесінің алдында отыр еді. Ол капитанмен мәнсіз бірер ауыз сөз қатысты да: полктың шет елге жорыққа аттануға бұйрық күтіп отырғаны рас па, капитан Доббин Осборнды бүгін ұшырастырмады ма деп сұрады.



	Полк шет елге жорыққа аттануға бұйрық алмаған, капитан Доббин Джорджды ұшырастырған жоқ-ты.



	- Бәлкім, ол қарындастарының қасында болар, - деді капитан, - ол жалқауды желкелеп алып келейін бе?



	Эмилия мейірбандық білдіріп оған қолын созды, ал капитан болса сквердің арғы бетіне аттанды. Эмилия зарыға күтті, бірақ Джордж келмеді.



	Сезімтал бейшара жан-ай! Ол зарыға күтіп, мұңданып қайғы басып, үміт үзбей отыра берді. Байқайсыздар ма, мұндай тірліктен не жаза қоясыз. Мұндай өмірден оқиға дегеннің тым қоюы сирек ұшырасады. Күннен - күнді ұзартып, қашан келер деп зарыға күтіп отырғаны. Оны ұйықтататын да, оятатын да бір ғана ой. Меніңше, Эмилия капитан Доббиннен сұраған кезде Джордж Суоллоу - стриттегі трактирде капитан Кеннонмен бильярд ойнап тұрған. Джордж көңілді жігіт еді, сондықтан ол қауымның арасында болуды қалайтын, самдағайлықты қажет ететін ойынның бәрінен көзге түсетін.



	Бір күні ол үш күн келмеген соң мисс Эмилия қалпағын киді де, Осборнның үйіне барды.



	- Жол болсын? Бауырымызды жалғыз қалдырып, өзіңіз келгеніңіз қалай? - деді бойжеткендер, - Эмилия, сіздер ренжісіп қалдыңыздар ма? Бол, әңгімеңді айтсаңшы?



	- Жоқ, бекер обалы не, олар ренжіскен емес.



	- Онымен ренжісуге бола ма? - деді Эмилия көзі жасқа толып. Ол көптен бері жолықпаған соң ... сүйікті достарын көре кетейін деп келгені еді. Сол күні ол ерекше абыржыған, аңқау бейшара болып көрінді, қыздар да, олардың гувернанткалары да ол мұңайып үйіне қайтып бара жатқанда ту сыртынан қарап, Джордж осы бейшара Эмилияның қай қылығын, қай түрін ұнатып жүр екен деп ойлады.



	- Бұл пәлендей ала бөтен іс емес-ті. Біздің сыпылдақ қыздардың алдында Эмилия қалайша сырын ақтара қойсын. Одан да ішінен тынғаны абзал ғой. Осборнның қыздары кашемир шәлінің немесе күлгін түсті атлас юбканың құнын жақсы білетін; егер леди Тернер қоңырқай түсті басқаға бояп, содан кейін спенсері тіксе немесе леди Пикфорд ұлар қанатынан муфта және үкі жасаса, маған наныңыз, бүл екі қыздың көзінен таса қалмайды. Бірақ та аң, құс терісінен, атластан да, бүкіл Соломонның кереметтерінен де, Савская шаһинясының мүлкінен де құнды дүние бар, әйткенмен, менің білгіштерімнің бірі де мұны көздеріне ілмейді. Көлеңке бұрышта, көзден таса өсіп жататын, сіз кездейсоқ ұшырастырып қалатын биязы, тамаша жандар бар; соған кереғар сәндік үшін өсірілетін үлкендігі тау жапырақтай хош иісті, нәзік шешек ататын, күннің сәулесіндей нұрлы гүлдер де ұшырасады. Мисс Седли мұндай күнбағысқа жатпайды, меніңше қазтаңдай гүлді жалпақ георгин ұқсатып суретін салудың қажеті болмас еді.



	Шынтуайтқа келгенде, ата-анасының ұясынан қанаттанып ұшпаған балапан сияқты жас қыздар романның кейіпкеріне қоятын талапқа сай жүрек тебірентерлік жағдайға бара алмайды. Аңшының мылтығы, тұзағы ірі құстарға қауіпті болса, ал ақ канат болып ұядан жаңа ұшып азық іздеген балапан құстың жауы ителгі, одан иә құтылады, не жанын жаһанға тапсырады, ілмек тұмсық ителгі жүрегін суырып алады, ал бүл мезетте қанаты жетілмеген сары ауыз балапандар кереметтей қызығатын жағдайда болмағанмен, әйтеуір мамық ұясында тыныш жатады, тамақ анасынан, бірақ өгіз туған күн бұзауға да туады дегендей, алда бұларды да сондай тіршілік жолындағы күрес күтіп түр ғой. Бекки Шарп алыстағы шет аймақта өзі қанаттанып, ағаштан ағашқа секіріп, торға, тұзаққа түспей, қанаттыға қақтырмай, тұмсықтыға шоқытпай өз тамағын өзі тауып жегі жатты, ал Эмилия болса торға қамалған тоты құсап Рассел - сквердегі үйінде отырып қалды. Ол үйден қарға адым аттаса да ересектердің бірі ертіп жүрді. Оның берік панасы саналатын жағдайы жайсаң, молшылық үйге пәле-жала келеді дегенді ауызға да алуға болмайтындай көрінді. Шешесінің таңертеңнен айналысатын өз ісі бар, күн сайын серуендеу, қонаққа бару, дүкен аралау, бүл бір әдетке айналған нәрсе, әуелі Лондонның ауқатты әйелдерінің машықтанған мамандығы десе де болады. Әкесі өз ісімен әлек, сол күндері Ситидегі жасырын операциялардың қайнап жатқан шағы, бүкіл Еуропаны соғыс өрті шарпып, империяның тағдыры картаның ойынына айналды; "Курьер" газетіне он мың адам жазылып, бірі Витторидегі* айқастан хабар жарияласа, бірі Мәскеудегі өртті жазды немесе түс әлетінде газет сатушылар бүкіл Рассел - скверді басына көтеріп, дабыл қағып, мынадай оқиғаны таратты: "Лейпциг түбіндегі айқасқа алты жүз мың адам қатысты - француздар қирай жеңілді, екі жүз мың адам мерт болды". Мистер Седли бірер рет үйіне қатты қапаланып келді. Мұндай хабардың Еуропаның барлық адамдары мен биржаларын әуре - сарсаңға салғанына таң қалуға болмайтын еді.



	Бірақ, Рассел - скверде, Блумсбериде тірлік баяғыдай өтіп жатты, Еуропаның салқыны оған эсер етпеді. Лейпцигтегі шегініс* мистер Самбо тамақтанатын жалшы - күтушінің дастарқанын да тарылтқан жоқ. Одақтастар Францияның жеріне ене бастады, бірақ түскі астың қоңырауы ештеме болмағандай бұрынғы қалпында сағат бесті соқты. Эмилия бейшара Бриен мен Монмирайл* түбіндегі шайқас немесе император орнынан түскенге дейін соғыстың қалай жүріп жатқанына назар аударған пенде деп айта алмаймын, ол оқиғаны естігенде алақанын шапалақтап, жаратқан иесіне сиынып алды да, айналасындағы жұрттың бәрін таңғалдырып, сезімін тежей алмай Джордж Осборнның мойнына асыла кетті. Жұрттың асыға күткен тыныштығы орнады, бітімге келісті, Еуропа күрсініп тыныштық таппақ, корсикандықтар қаруын тастайды, лейтенант Осборнның полкі жорыққа аттанбайтын болды. Леди Эмилияның өресі осындай, Еуропаның тағдыры ол үшін лейтенант Джордж Осборнның аман қалуы деп санады. Ол үшін қауіптің бәрі кетті де, Эмилия жаратқан иесіне сиынды. Оның Еуропасы да, императоры да, одақтық монархиясы да, августейлік регент-падишасы да Джордж болды. Оның күні де, айы да Джордж, Эмилияның қиялдауынша парад салтанаты, одақтық монархтарға арнап лорд-мэрің сарайда берген балы да тек қана Джордж Осборнға арналғандай болып көрінді.



	Біз бұған дейін менменшілдік, дүниеқорлық, байлық пен тапшылықты, бейшара Бекки Шарпты тәрбиелеуді басқарған қайырымсыз ұстаздар жайын әңгімеледік. Ал Эмилия Седлидің бас ұстазы махаббат болатын; бүл әлемге әйгілі ұстазының басшылығымен біздің балғын шәкірт қандай табысқа жеткеніне қайран қаласыз. Соншалық білімді ұстаздан он бес немесе он сегіз ай бойы күн құрғатпай, үздіксіз дәріс алып, көптеген сырларға қанық болғанын сквердің арғы бетінде тұратын леди Уирт те, қара көз қыздар да, тіпті, Чизиктегі Пинкертон кемпір де өңі тұрсын, түсінде сезген емес. Шынтуайтқа келгенде мұндай ұсқынсыз кәрі қыздар не түсінсін? Ал П. мен У.бикештерде нәзік жанды сезім деген мүлдем болған емес, мен оған күмәндануға да батылым бармайды. Мария Осборн "Халкер, Буллок және К" фирмасының иесі - Фредерик-Огастес Буллокка "көңілі ауғаны" бар, бірақ оның сезімі өте қара дүрсілдеу еді, өйткені сол сезімімен оның ағасына шығуға да әзір еді, себебі жақсы тәрбие алған бойжеткен леди ойын қайда бағыштаса соған бейімделеді, мәселен, Парк-лейндегі жеке үй, Уимблдондағы қала сыртындағы үй, серуендей қос ат жегілген әсем күйме, салт атты малай, атақты "Халкер, Буллок және К" фирмасының жылдық кірісінің төрттен бір бөлігіне, қысқасы Фредерик Огастеске біткен бар мүлік, бар дәулетке көз тігеді. Егер флердоранж (бүл Франциядан алып келінген, әйелдің тазалығын білдіретін жан тебірентер эмблема, онда әйелді қалың малға сату әдетке айналған) ойлап табылса, онда әрине, леди Мария адалдықты білдіретін гүлтәжді киіп алып, қасқа бас, қызыл мұрын, құяң бел Буллок шалдың жол күймесіне мініп, қасына отырып алып, өзінің тамаша өмірін оның бақытына бағыштар еді. Бірақ кәрі қу баяғыда үйленген, сондықтан леди Мария өзінің жастық жүрегін кіші компаньонға тарту етті. Померанецтің бүршік атқан тамаша гүлі - ай. Жуырда некесін қидырған қалыңдық (қыз күніндегі есімі леди Троттер) әсем киініп, қасиетті Георг шіркеуінің (Ганноверсквері) алдында сапар күймесіне жылт етіп еніп кетті, ал оның соңынан сылтып басып лорд Мафусаил бара жатты. Ол соншалық наздана жымиып күйме терезесінің пердесін түсірді. О, сайқал қар - ай! Ал некелікке бүкіл Бақталастық базарының барлық күймесінің жартысына жуығы жиналды.



	Эмилияның тәрбиесі мұндай махаббаттың ауылынан алшақтатты, бас-аяғы бір жылдың ішінде сүйкімді қыз, сүйкімді әйел болып шыға келді, егер бақыт қоңырауы қағылса жақсы жар болатыны даусыз. Бұл ала өкпе қыз (бәлкім, осыншалық ынтықтырып, есі ауғандай сүйіспеншілік отына түсуіне ата-анасы да дем берді ме деймін) ұлы мәртебелі ағзамның қызметіндегі, бізге бұрыннан таныс жас офицерге жан-тәнімен ғашық болды. Ол ұйқыдан көзін ашқаннан бастап сол туралы ойлады, ал кешкі намаздағы соңғы сөзі де соның есімімен аяқталды. Ол өмірінде мұндай ақылды, мұндай сиқырлы жанды ұшырастырған емес; оның атқа мінгендегі әсемдігін айтпаңыз, қалай жақсы билейді десеңізші, қысқасы ол періште. Регент мұрагері қалай сәлемдесетінін жұрт айтып жүр, бірақ Джордждың сәлемдесуімен теңестіруге келе ме? Жұрттың бәрі пір тұтқан Бреммел мырзаны да көрді Эмилия. Бірақ ол адамды мұның Джорджымен қатар қоюға бола ма? Операға барған жас серілердің ішінде (сол күндері бүгінгідей киінбейтін, операға ерекше қалпақ киіп баратын) Джорджға тең келетін бір адам болмады. Оны тек ертегідегі падишаһтарға ғана теңесе, оның тарапынан осындай жұпыны қызға көз тастауы не деген қайырымдылық десеңізші! Егер мисс Пинкертон Эмилияның құрдасы болса, онда бұлардың арасына от тастап, мұндай ессіз махаббатқа тыйым салар еді, әй, қайдам, оның да шамасы келмеуі мүмкін-ау. Кейбір әйелдердің жаратылысы сондай ғой. Олардың бірі -дау-жанжал үшін, бірі махаббат үшін жаралған емес пе; ал мен өз тарапымнан, осы жолдарды оқып отырған сүр бойдақтарға ұнатқан жарыңды таңдап ал деп кеңес берер едім.



	Леди Эмилия өзінен басқаны көзіне ілмейтін кербез бикештер құсап, бір кезде бұған шынайы достық сезім білдірген Чизиктегі он екі сүйікті құрбысын есінен шығарды. Әрине, Эмилия, өз басымен әуре, ал леди Солтайр жанашыр, сырлас болуға өте икемсіз жан, Сент-Китстің бұйра шаш, қара торы мұрагері леди Суорцке хат жазамын деген оның үш ұйықтаса түсіне кірген емес. Ол мейрам күндеріне кішкентай Лаура Мартинді үйіне шақыртып, тұрмысқа шыққаннан кейін сорлы жетімекті қолына аламын деп уәде беріп, әрі бүл бикеш оған махаббат желігі жайында бар сырын ақтарып тастады - ау деп сескенемін. Амал бар ма! Осы Эмилияның ақылы аумалы-төкпелі ме деп ойлаймын.



	Баланы жастан, әйелді бастан дегендей оның ата-анасы мұны ертерек қолға алмай, қалайша жүрегін үлпілдетіп қойды екен? мистер Седли айналасында өтіп жатқан дүниеге көп назар аудармады - ау деймін. Соңғы кездерде Ситидің ісі жатса-тұрса ойынан шықпайтын болды. Миссис Седли өзімен-өзі жүретін жұмсақ мінезді адам, әуелі қызын қызғанбайды да. Мистер Джоз Челтенхемге* сапар шеккен, сол жақта ирландық жесірдің тұзағына түсті. Сонымен қара шаңырақ Эмилияның билігінде қалды, қарғадай қыз кейде жападан жалғыз қалғандай сезінді, ал Джордж болса атты гвардияның казармасында, ол Четемнен* қарға адым аттап шыға ала ма! Қала берді достары мен қарындастарына ұшыраспай ма. Лондонға барған кезінде қауымның ортасында (ол қандай да болмасын қауымның сәні емес пе) болмай ма; ал полкта хат жазып отыруға оның мұршасы тие ме, шаршап сүріне жығылатын шығар. Мен Эмилияның хат қалтасын қайда қоятынын білемін, ақырын тірі жанға сездірмей Иакимо* құсап оның бөлмесіне кіріп алып шығармын, бірақ бүл жағымсыз қылық, онан да ешкімге зиянымды тигізбей түсінде сұлулықты, адал сезімді, сенімді қиялдап жатқанында Айдың сәулесіндей үңілмеймін бе.



	Осборнның хаты әскери адамға тән дағдымен қысқа, сөйлемдері келте жазылғанмен, мисс Седлидің оған жазған хаттарын жариялай қалсаңыз, құдай сақтасын, онда романымыз біздің сезімтал оқырмандарымыздың өзін жалықтырар бірнеше том болып кетер. Эмилия парақ қағаздың сау жерін қалдырмай, жолдың арасына да, шетіне де жазып, ескертпелерін қыстырып, тіпті қымсынбай-ақ өлеңдер жинағынан бүтіндей бет көшіріп, жеке сөздер мен сөйлемдердің астын сызып, осыншама жүректің бар сезімін ескере ақтаратын жағдайға түсті. Ол батыл емес еді. Хаттарын қайталай беретін. Емле ережесін сақтамайтын. Бірақ mesdames, егер сіздің жүрегіңіздің әмірі синтаксистің ережесін бұзбаса, егер буын сақтамапты деп сіздің махаббатыңызға, сезіміңізге шәк келтірсе, ондай поэзия құрысын, ондай мұғалімнің де аты өшсін!





Он үшінші тарау




	СЕЗІМТАЛ, БІРАҚ ӨЗГЕ ДЕ БҮКПЕЛЕРІ БАР



	Эмилия хат жолдап отырған жігіт аумалы-төкпелі жан еді, содан қаймығамын. Поручик Осборн қайда болса да құдды құйыршық сияқты соңынан хат қалмайтын, офицерлер жиынында сайқымазақ болып жүргені. Бұған төзе алмаған ол малайына бұдан былай хатты бөлмесінде жалғыз өзі отырғанда ғана бер деп бұйырды. Бірде осындай хаттың бірін сигара тұтатқанын көріп капитан Доббин қайран қалды, ол мұндай қолтаңбаға банкінің билетін де аямас еді.



	Джордж бозбалалық істерін ұзақ уақыт тісінен шығармауға тырысты. Оның жүріс-тұрысында әйелдің де қатысы барын жасырмады. "Оның қылығы бүл ғана емес, - деді прапорщик Спуни прапорщик Стаблға, - нағыз сайтан. Демерарда соттың қызы және Сент-Винсенттегі пәтерші леди Пай бикеш бұған есі кете ғашық болды. Полк елге қайтып оралғаннан бері, құдай бар, ол нағыз Дон Жуанға айналды".



	Стабл мен Спунаның көзқарасында "Құдай бар, ол нағыз Дон Жуанға айналды" деуі еркектерге тән жақсы қасиетті білдіргені еді. Жалпы Осборнның ісі полк жастарының арасында бедел саналатын, үлгі тұтылатын. Ол спорттың барлық түрінен, дастарқан басында ән шырқаудан, түрлі байқаулардан көзге ерекше ілігетін. Әкесі аямай беретін пұлды аямай шашып, полктағылардан артық киінетін, нағыз қымбат киім соның үстінде еді. Солдаттар да оны құрмет тұтатын. Ол жиындарда кез келген офицерді, әуелі полковник Хевитоп шалдың өзін де сөзбен қағып тастайтын; ал бокста баяғыдан сайысқа шығып жүрген, маскүнемдікке салынбаса баяғыда-ақ капралға көтерілетін қатардағы жауынгер Нилснен де айқасатын; полк клубындағы крикет командасының таңдаулы ойыншысы еді; өзінің жеке меншік аты Ракетпен квебек жарысына қатысып, гарнизонның кубогын жеңіп алған. Оны Эмилия ғана емес, Стабл мен Спуни де пір тұтып, Аполлон сияқты көрген; Доббин асқан дарынды Крайтонның* мансабын да жорамалдаған, ал майордың зайыбы миссис О'Дауд оны тамаша жігіт, лорд Каслфогарттың екінші ұлы Фитцжеральд Фогартиді еске алады деп құптаған.



	Сонымен Стабл, Спуни, басқа желөкпелер де Осборнға келетін хаттарды жорамалдап, сан саққа жүгіртетін, оған Лондондағы бір герцогиня ғашық болыпты немесе өзге біреумен атастырған генералдың қызы екен, бүл дегенде ішкен асын жерге қоятын көрінеді, ал бір парламент мүшесінің әйелі парлап жеккен торт торы атпен онымен бірге қалай қашатынын түсінде көретін көрінеді; бұдан өзге де әсіре қызыл сөздер дуылдап, екі жағын бірдей ұятқа да қалдырар өсек-аяң өріп жатты. Бірақ бүл жорамалдың бірінде Джордж құптамады, әрі ләм-мим деп ауыз ашпай, бұған бас иетін жастар мен достарына әр саққа жүгіртіп қиялдай беруіне ерік берді, тізгінін тартқан емес.



	Капитан Доббиннің ұстамсыздығы болмаса, полкта ол туралы ештеме білмес еді. Бір күні капитан офицер жиынында тамақтанып отырғанда полк дәрігерінің көмекшісі Кеклмен жоғарыда айтылған екі джентльмен Осборнның анау-мынау жүріс-тұрысын әңгімелеп отырды. Стабл оның ынтық әйелі Шарлотта Королева сарайына жақын герцогиня деді, ал Кекл олай емес, операның жолы болмай жүрген әншісі деп ант-су ішті. Доббин жұмыртқаны нанмен қосып, май шайнап, аузы бос емес екеніне қарамастан, жөні жоқ жерде киліге кетті.



	- Кекл, сіз нағыз топас екенсіз! Қайдағы бір түкке тұрмайтын істі әңгімелеп, өсекті гуілдетіп жүресіз. Осборн герцогиняны да алып қашпайды, беті жылтыр әйелдерге де көз тастамайды. Мисс Седли - дүниеде сирек кездесетін аса сұлу бойжеткендердің бірі.



	Джордж онымен баяғыда атастырылып қойылған. Менің алдымда ол бойжеткен туралы жалған соз айтпауды қалаймын. Осымен Доббин шайға шашалып, ашуға булыққанынан қызара бөртіп сөзін доғарды. Жарты сағат өткеннен кейін бұл хабар бүкіл полкке тарады, сол күні кешкісін майордың әйелі миссис О'Дауд О'Даудстаундағы сіңлісі Глорвинге хат жолдап, жас Осборнның құда түсіп қойған жері бар екен, Дублиннен жолға шығуға асықпа деп хат жазды.



	Сол күні кешкісін шотланд ромын ішіп отырып, лейтенантты құттықтады, сырын ашып қойғаны үшін ашуға булыққан Осборн Доббиннің көкесін танытпақ болып (ол майордың әйелі О'Даудтың қонағасысына бармай, флейта ойнап үйінде отырған, менің ойымша әлдеқалай көңіл-күйін білдірген өлең шумақтарын жазып отырды) соның үйіне тартты.



	- Менің шаруама араласуға қандай қақың бар? - деп Осборн досына келе килікті. -Үйленетінімді бүкіл полк білуінің қажеті не еді? Өсектің үясы кәрі сайтан. Пегги О'Даудтың аузына соз салып, оның дастарқанының басында атымды атап, үйленетінімді қоңыраулатып дүйім жұртқа жариялауға бола ма? Оны былай қойғанда, Доббин, құда түскен қалыңдығым бар екенін айтуға қандай құқың бар, жалпы, сен менің тірлігіме неге араласасың?



	- Менің ойымша... - деп бастады капитан Доббин.



	- Сенің ойыңды ұрғаным бар ма! - деп жасы кіші жолдасы оның сөзін бөлді. - Саған белшемнен қарыздармын, оны жақсы білемін, ақымақ емеспін. Бірақ бес жас үлкен екен деп, өмір бақи сенің ақылыңмен жүргім келмейді. Білгіштігіңе, басымдылығыңа, кешірімпаздығыңа, қамқорлығыңа төзімім жетпейді, бұдан әрі шыдай алмаймын. Осы сенен нем кем, соны білгім келеді.



	- Айттырылған қалыңдығың бар ма? - деп капитан оның сөзін бөлді.



	- Сайтан атқыр - ау, қалыңдығым бар ма, жоқ па, онда сенің, өзгенің қандай шаруасы бар?



	- Сен оған арланасың ба?



	- Сэр, маған осындай сұрақ қоюға қандай құқыңыз бар, соны айтшы маған?



	- Құдая тәубе, қалыңдығыңнан бас тартқың келе ме? - деп сұрады Доббин орнынан ұшып тұрып.



	- Былайша айтқанда адал адамсың ба, әлде арамзамысың деп сұрамақсың ғой, соған тәубе, - деп Осборн бұлқан-талқан болды. - Соны білгіңіз келе ме? Соңғы кездерде осылай сөйлесуді әдетке айналдырдыңыз, бұдан әрі... төзімі жетер ме екен дейсіз ғой.



	- Бұлай ойлайтындай саған не жасадым? Бар айтқаным, соншалық сүйкімді перизатқа көңілің салқындап барады дедім. Лондонға барған кезіңде Сент-Джемстегі құмар ойынның үйлерін кезбей, қалыңдығыңның қасында бол дедім.



	- Бәлкім, сіз ақшаңызды қайырып алғыңыз келер? - деді Джордж кекесінмен.



	- Әрине, ешқашан ақшадан қашқан емеспін, сен оны білмейсің бе? - деп жауап қайырды Доббин. - Мынауың қайырымды, салауатты адамның сөзі.



	- Жо, бәрі құрысын, Уильям, кешірім сұраймын, - деп Джордж оның сөзін бөлді. - Құдай куә, достық көңілмен әлденеше жүз рет қолдадың. Талай пәледен құтқарып алдың, шырылдап ара түстің. Гвардияшы Кроулиге соншалық көп ақша ұтылғанымда сен болмасаң суға бататын едім. Сөз жоқ құритын едім, жоқ, дауласпа! Бірақ осы кенедей жабысып, тақақтап, ананы-мынаны сұрай беретініңе жол болсын? Эмилияны сүйемін, жанымдай жақсы көремін... Ала көзіңмен атпасаңшы. Ол нағыз періште, оны сеземін, бірақ қолыңа ондай құс өзі келіп қонғанда нарқы болмайды. Сайтан алғыр. Полк Вест-Үндістаннан жуырда ғана келді, ептеп бой жазу керек емес пе, содан кейін үйленемін, бәрі жөнге келеді... Құдай ақы түзелемін. Доб, достым, сен ашуланба, туар айда әлгі жүз фунтты қайырамын, әкем құралақан қоймас. Мен Хевитоптан рұқсат алып, күні ертең Лондонға сапар шегемін де, Эмилияны көріп қайтамын... ал қалай, жөн бе? Көңілің орнына түсті ме?



	- Джордж, саған ренжіді не, ренжімеді не, - деді ақ көңіл капитан, - ал жігітім, мәселе ақшаға тіреліп тұрса оның жарасы жеңіл ғой, менде болмағанда сен де соңғы бақырыңа дейін бөлісетініңді білемін.



	- Әрине, Доббин, о не дегенің, құдай ақы, - деді Джордж масаттанып, ерекше қайырымды жан құсап, шынын айтқанда оның қалтасында ешқашан артық-ауыс тиын-тебен болмайтын.



	- Жалғыз ғана тілегім, Джордж, желігуіңді қой. Жақын арада сені сұрағандағы бейшараның түр-түсін көрсең еді, осы бильярд деген пәледен құтылсаңшы. Оның көңілін аула, антұрған. Үйіңе бар да майын тамызып хат жаз. Әйтеуір көңілін көтеруге тырыссаңшы, адамның көңілі нәзік емес пе, оны көтеру пәлендей қиындыққа түспейді.



	- Ол, расында да, маған құлай ғашық, - деп лейтенант менменсіген кейіппен көңілді жолдастарының арасындағы тамашаны тәмамдау үшін офицерлер жиынына тартты.



	Бұл кезде Эмилия лейтенант Осборнның полкі орналасқан Четем казармасының алдындағы алаңды көргендей Рассел - сквердегі тыныш алаңды жарқыратқан айға қарап, жігітім немен айналысып отыр екен деп ойға батты; бәлкім, бивуакта болар, немесе қарауылдарды аралап жүрген шығар, немесе жаралы жолдасының қожасында оның көңілін аулап отыр ма, әлде кішкентай бөлмесінде әскери өнерді үйреніп, кітап оқып отырған болар деп ойлады. Оның қиялы шарықтап, періште сияқты алысқа самғады, өзен бойын жағалап Четемге, Рочестерге барды, Джордж орналасқан казармаға үңілмек болды. Егер мұның сәттілігін ойлап қарасақ, құдай оңдап қақпа тарс жабылып, күзетшілер казармаға жан жолатпай тұр еді, аппақ қардай киінген періште біздің жас қырандар пунша ұрттай отырып, қандай әнге басып жатқанын естімейтін еді.



	Четем казармасындағы әңгімеден кейін жас Осборн досына, сөзіне берік екенін көрсеткісі келіп, Лондонға жол жүруге әзірленді, бұған капитан Доббин дән риза болып құптады.



	- Оған бір сыйлық тартайын деп едім, - деді Джордж досына, - әкемнің қалтасынан ақша шыққанша қалтырап отырмын ғой.



	Мұндай дархан ақ пейіл шабыттың бетін қайтарғысы келмей Доббин оған бірнеше фунт билет сыйлайды, досы ептеп ыңғайсыздық білдіріңкіреп барып алды.



	Джорждың Эмилияға өте әдемі зат сатып алатынына сенімім мол, ешбір күмәнім жоқ, бірақ Флит-стритте күймеден түсе бере сөреде тұрған галстукке тағатын түйреуішке көзі құрғыр түсіп кеткені, дүние шіркін адамға тым жақын ғой. Оның құнын төлегенде қолында болар-болмас тиын-тебен қалды да, ары қарай пәлен зат аламын деп аузын толтырып айта алмады. Сөзіме сеніңіз, оның сыйлығына таңсық болып отырған Эмилия жоқ. Рассел - скверде оның төбесі көрінгенде Джордж құдды күн сияқты беті нұрланып жайнап шыға келді. Баяғыдан таныс жымиыс мұны ұзақ күнгі мұңынан да, қорқынышты ойынан, ұйқысыз өткізген түнінен де лезде сергітіп тастады. Бакенбард қойған, әтірлеген сымбатты жігіт қонақ үйдің есігін айқара ашып кіріп келгенде құдды құдіретті адамдай көрінді. Капитан Осборн келді деп (сасқанынан жас офицердің бір шенін артық айтты) хабарлаған Самбо да күлімсіреді, ол қыздың селк етіп, бетіне қан жүгіріп, терезенің алдындағы орнынан атып тұрып алдынан шықпақ болғанын көзімен көрді. Есік жабылысымен Эмилия Джордж Осборнды құшақтап, ол мұның жалғыз панасы, қорғанышы сияқты кеудесіне басын қойды. Ой, бейшара жандай десеңші! Орман арасындағы сен ұя салмақ болған діңі сүмбілдей, бұтақты, жапырағы жайқалған сымбатты да әсем ағашты біреу жығатынын, енді бір сәтте мәуелеген ағаш гүрс құлайтынын сезсең, білсең ғой... Ормандағы ағаш пен адамның тірлігін салыстырудың атам заманғы ұғымын -ай десеңізші!



	Джордж Эмилияның маңдайынан сүйді, оның нұрлы жанары қайырымдылық, сүйіспеншілік сезімге толы еді, оның галстугіндегі гауһар түйреуіш (бұрын таққанын көрген жоқ еді) қиялындағы ең тамаша дүниедей сезінді.



	Оқырманымыз жас офицер мен капитан Доббин екеуінің арасындағы әңгіме кезіндегі кейіпкерлердің мінез-құлқын есіне алса, Осборн мырзаның кім екенін аңғару қиындыққа түсе қоймас. Әлдебір француз тақуасынуың сөзі тілімнің ұшына келді, ол: махаббат екі жақты келеді, бірі - ғашық та, екіншісі - оған қарсылық көрсетпей ырқына көнуші. Ғашықтық жағы кейде еркек, кейде әйел болады. Кейбір жаңсақ істе сезімсіздікті -қарапайымдылық, топастықты - ұстамдылық, санасыздықты - ұялшақтыққа балап, яғни қызды аққу көріп қалатынымыз бар. Бәлкім біздің де сүйікті әйел оқырмандар есекті тұлпар санап, оның топастығын ерліктің қарапайымдылығы, ал оның менмендігін - ерге тән өркөкіректігі, оның ақымақтығын маңғаздығы деп періште Титанияның афин тоқымашысын пір тұтқандай кейіпке түсер*. Тіршілікте адам нені бастан кешірмейді, нені көрмейді, мұндай махаббатқа көзің тұнғанда, қыз күнінде бәрі жақсы, жаман қатын қайдан шығады дегендей, ешбір мінсіз періште бола қалмай ма? Өз басым мұндай "Жаңсақ комедияны"* көріп келемін. Ал мына Эмилия бейшара да Джорджды құлай сүйіп, көзіне шел бітіп, бүкіл империяда одан ер жүрек, одан асқан сұлу жан жоқтай көреді, өзі туралы Осборн да сондай ойда болуы ықтимал.



	Джордж ептеп жеңіл мінезділеу, ұшқалақтау. Бірақ жас жігіттердің көпшілігі сондай емес пе. Қыздар қой аузынан шөп алмас момын, ынжықтан гөрі албырт тентекті ұнатпай ма? Мұның әлі желігі басылмаған ғой, жас ілгерілеген сайын сабасына түседі, қайда барар дейсің. Кешікпей әскери істі қояды, корсиканның алапаты Эльба аралына тұтқындалыпты деп бүкіл дүние жүзіне жария етілді емес пе, олай болса әскери шеннің құны түсіп, бұдан әрі оның әскери талантын танытар, ерлігін көрсетер іс жоқ деген сөз. Әкесінен алатын қаражатқа Эмилиядан келетін қалыңдық ақшасын қосқанда жайлы жердегі кешенге орын тебуге жетіп қалады, шалқып шашылып жатпағанмен, көрпесіне қарай көсіліп, күйкі тіршілік жасап, спортпен айналысуға болады. Джордж ептеп аң аулап, аздап ауыл шаруашылығымен айналысып, Эмилия екеуі бақытты тіршілік жасар еді. Әскерде үйлі-баранды болып қалуды біздің кейіпкеріміздің естігісі де келмейді. Қайдағы бір шеткі аймақта, офицердің алқа-салқа үйінде Джордж Осборнның тұрғанын көз алдыңызға елестетіңізші. Тіпті одан сорақысы Ост немесе Вест-Үндістанда майордың әйелі миссис О'Даудпен бір шаңырақта, офицерлер үйінде тұрып көріңіз. Майордың әйелі жайындағы Осборнның әңгімесін естігенде Эмилия ішек-сілесі қатып күлген. Бұл әйелдің көргенсіздігін әңгімелеу мен әскери адамның әйелі көрер қиындықты да ескертуі Эмилияны жақсы көргендіктен, жанашырлықтан туғаны даусыз. Ол өз басының қамын емес, болашақ әйелінің жақсы ортада болуын ойлайды. Эмилия оның алдағы түрлі жағдайларын ойлауына қарсылық білдірмеді, кеменің басын қалай бұрса да, ол байғұс қарсылық білдіре ме, оның аузынан шыққан сөздің бәріне де мақұл ғой.



	Осындай қиялдың жетегінде, көптеген сарай тұрғызуды, оны Эмилия сан гүлмен көріктендіріп, көлеңкелі аллеялар мен деревня шіркеуін тұрғызып, жексенбілік мектептер салдырмақ болып әлектенгенде, Джордждың ойы ат қора мен аң аулайтын ит ұстау, шарап сақтайтын жер асты қоймалар жасауды армандап, бойжеткеннің екі сағат уақыты зымырап өте шықты. Лейтенантты Лондонда қыруар істер күтіп, ары тартсаң өгіз өледі, бері тартсаң арба сынадының кері келіп тұрған, сондықтан оның мұрсатында қалған бір күнді қайын сіңлілеріңнің қасында өткіз деген тілек білдірді Эмилияға. Бұл ұсынысты қуана қабыл алды. Джордж Эмилияны қарындастарына ертіп барды да', сонда қалдырып, оз шаруасымен кетті. Эмилия бұрынғыдай емес, олармен шүйіркелесіп, ой бөлісіп, естіген, білгендерін айтты, оның бүл жағдайы болашақ қайын сіңлілерін таң қалдырып, Джордж бұдан жөні түзу адам шығарады екен десті.



	Шаруасымен кеткен батырың үйден шыққан бойдан Чэринг - кросстегі кондитер дүкенінен балмұздақ алып жеп, Пел-Мельде жаңа сүртігін өлшеді, капитан Кеннонды жолықтырып, "Ескі Слотерға"* кірді де, капитанмен он бір партия бильярд ойнап, оның сегізін ұтып, Рассел - скверге түскі астан жарты сағат кешігіп келгенмен көңілі хош, сергек еді.



	Ал мистер Осборн шалдың көңіл күйі пәс болатын. Отағасы Ситиден келгенде қонақ бөлмеде оны қыздары және тәкаппар леди Уирт қарсы алды. Әдетте оның беті ісіңкі, жүзі сарғыштау, салтанатты, маңғаздау келбетін өзгертіп, қабағы қатыңқы, қара қастары ойнақтап, оның кең тігілген жилетінің ішінде әлдеқалай қобалжыған жүрегі дегбір таппай тыпыршып тұрған сияқты. Эмилия әдеттегісіндей болашақ атасынан қымсынып, жасқанып сәлем берді, ал қарт сәлем алудың орнына күңк етті де, күректей түкті қолымен оның нәзік саусақтарын қысқан да жоқ. Қабағын шытып, үлкен қызына қарады; әкесін қабағынан танитын қызы оның "мынау қайдан жүр", деген ойын түсіне қалып, табан астында жауап қайырды:



	- Әке, Джордж қалаға келді. Ол атты әскердің казармасында, үйге кеп түстенеді.



	- Аһ, солай ма? Джейн, ол кешіксе күтіп әуре болмаңдар, ұқтың ба?



	Солай деді де маңғаз манап өзінің креслосына жайғасты, ақсүйектердің мүлікке толы қонақ бөлмесіндегі құлаққа ұрған танадай тыныштықты француздың қабырғаға ілінген үлкен сағатының тынымсыз тықылдаған үні ғана бөлді.



	Ифигенияның құрбандыққа шалынуын* бейнелеген мыс топтың көңілді мүсіндері қондырылған хронометрдің шіркеу қоңырауы тәрізді күңгірлеген үні бес рет соғылғанда Осборн мырза әлгінде айтқан сөзінен қайтпас үшін, ызалы дегбірсіздікпен қоңырауды қатты шылдырлатты да, қонақ бөлмеден күтуші жүгіріп кірді.



	- Табақ тартыңдар! - деп бұрқ етті мистер Осборн.



	- Мистер Джордж әлі оралған жоқ, сэр, - деді қызметшісі.



	- Мистер Джордждың құрып қалсын, сэр. Үйдің қожасы мен емеспін бе. Тамақты келтіріңдер!



	Мистер Осборнның түнерген қабағынан Эмилияның құты қашты, қалған үш қыздың біріне-бірі ым қағысып, дымдары шықпады. Төменгі қабаттағы қоңырау шылдырлап, дастарқанға шақырды. Қоңыраудың үні басылғанда үйдің қожайыны мыс түймелі ұзын көк сүртігінің кең қалтасына қолын салып, қайта шақыруды күттірмей-ақ қабағынан қар жауып, сіркесі су көтермей, торт әйелдің желкесінен қарап, басқышпен төмен жалғыз түсе бастады.



	- Не боп қалды? - деп сұрады олар бірінен-бірі, орындарынан тұрып, әке-шешесінің соңынан аяқтарының ұшымен басып бара жатып.



	- Бәлкім, биржада қор төмендеп кеткен болар, - деп сыбырлады мисс Уирт, есі шығып қорыққан әйел тобы жасқана басып, қаһарлы үй қожайынының соңынан ерді. Бәрінде үн жоқ, орындарына жайғасты. Қарттың даусы қатқыл шығып дұғасын оқыды. Ac бетіндегі күміс қақпақтар алынды, Эмилия қалтырап Осборн шалдың қасындағы орында бүрісіп отырды, үстелдің бүл бетінде Эмилиядан өзге жан жоқ еді, ал бос орын Джорджға арналған.



	- Кеспе ме? - деп бұрқ етті де, мистер Осборн ожауды ұстап Эмилия жаққа көзін алартып бір қарап алды да, оған да, өзгелерге де сорпа құйып берді де, біраз уақыт үн қатпады.



	- Мисс Седлидің табағын алып қойыңдар, - деді ақырында - бүл сорпаны ол да ішпейді, мен де іше алмаймын. Ауызға алуға болмайтын ас екен. Хикс, сорпаны алып кетіңіз, ал Джейн сен аспазшыны ертеңнен қалдырмай қуып жібер.



	Мистер Осборн сорпаны ұнатпағанымен қоймай, балықты да түкке тұрғысыз деп мысқылдап, кекете келте қайырып, Билинг - стейт базарын да сықпыртып өтті, содан кейін шарапқа басты, Джордждың келгенінен хабар берген есіктің қатты тарсылынан кейін бұрынғыдан бетер түнеріп отырған жұрттың аздап қабағы ашылып, ептеп елеңдеді.



	Ол елпілдеп, уақытында үлгере алмай қалғанын, генерал Дегилеттің атты гвардияшылардың казармасында күттіріп қойғанын айтты. Сорпасы ма, балығы ма, оған бәрібір, әйтеуір тамақ ішсе болғаны. Тамақ талғап тұрған ол жоқ, алдына тартқанның бәрін жемек. Қой етінің дәмдісін қараңыз, тіпті бар тамақ дәмді пісіріліпті.



	Жас офицердің шалқыған көңілі сіркесі су көтермей, қабағын қарс жауып, түнеріп отырған әкесінің жағдайына кереғар келді. Джордж тамақ ішіп отырып ауыз жаппай сөйлеп, нұсқамай-ақ қоялық, бір адамнан өзге жұртты таңғалдырады.



	Жас ледилер апельсиндерін жеп, стақандағы шараптарын ішіп болысымен, қоңырау соғылды да, әйелдер орындарынан тұрып қонақ бөлмесіне беттеді. Мистер Осборнның үйінде тамақ ішу осылай аяқталатын. Джордж көп кешікпей біздің қасымызда келер деп ойлады Эмилия. Ол сыртына былғары қап кигізілген, аяғы оймышталып жасалған үлкен рояльде (Англияға жуырда ғана әкелінген) оның ұнататын вальсын ойнай бастады. Бірақ бұл үнге Джордж елең етпеді, вальс үні де шалықтап кете алмай, әлдеқалай күмілжіп барып басылды. Көңілі жарым қыз ақыры әйдік аспапта ойнауға зауқы соқпады. Оның үш құрбысы да өздерінің жаңадан тартып жүрген шабытты пьесаларын да ойнады, бірақ Эмилия мұның бәріне селқос қарап, әлдеқалай көңілсізденіп, жүрегі бір суық хабарды сезгендей болды. Жайшылықта да түсі суық Осборн шалдың бүгінгі жағдайы Эмилияны қатты қобалжытты, бұрын - соңды мұншалық үрейленіп көрген емес-ті, тіпті табалдырықтан аттағанға дейін суық жүзбен шығарып салды, аларған көзі өңменінен өтіп, мұны құдды күнәкар адамдай көрді. Оған кофе ұсынғанда қызметші мистер Хикс бұған у қосып бергендей сезініп денесі дір ете қалды. Мұның сыры неде болды екен? О, әйел жандары - ай. Олар жарымжан балаларын күткен әйелдер сияқты әлденеге сезіктеніп, жаман ойдан арыла алмай сенделіп, күдіктеніп әлек болып жүргені.



	Әкесінің ызғарлы жүзі Джордж Осборнға күдік туғызды. Әкесінің қабағынан қар жауып түнеріп, ашу шақырып отырғанда одан қайтып тиын-тебен түсіреді. Қарыздың шаш етектен келіп тұрғаны анау. Джордж үйінің шарабын мақтауға кірісті. Бүл кәрі тарланды жібітудің тәсілі еді.



	- Сэр, біз Батыс - Үндістанда тұрғанымызда мұндай мадераны татып көрген емеспіз. Сіз жіберген үш бөтелкені полковник Хэвитоп сарқып ішті.



	- Солай ма? - деді қарт. - Оның әр шөлмегі маған сегіз шиллингтен айналып отыр.



	- Сіз мұндай мадеріңіздің дюженін алты гинейден берер ме едіңіз, сэр, - деді Джордж күліп. - Корольдіктегі ұлы адамдардың бірі осындай шарапты алғысы келген еді.



	- Рас па? - деді шал күңк етіп. - Ол адамның ісі сәтті болсын.



	- Генерал Дегилет Четемада болған кезде сэр Хэвитоп оған қонақасы беріп, менен сіздің мадеріңіздің бірнеше шөлмегін қарызға алған. Шараптың генералға ұнағаны соншалық, ол бас қолбасшыға бір бөшкесін алып барар ма еді депті. Ол ұлы мәртебелі корольдің оң қолы.



	- Иә, жаман шарап емес, - деді әкесі, олардың көңілі жайдарылана бастады. Джордж ақша туралы сөйлесетін сәтті кез туғандай сезінді. Әкесі қайтадан маңғазданып, баласына жылы шыраймен қарап, тағы да шарап алғызды.



	- Ұлы мәртебелі корольдің қажетіне жарай ма, жоқ па, оны көре жатармыз. Джордж, қазірге мына шарапты іше отырып, сенімен бір маңызды жағдай туралы әңгімелеспекпін.



	Жоғары бөлмеде оны қалтырап күтіп отырған Эмилия қызыл шарап әкелуге берілген қоңырауды естіді. Мынау бір жақсылыққа бастамайын деген қоңырау - ау деп күдіктенді. Егер сіз өне бойы күдіктене берсеңіз, сол күдіктің бірі алдыңнан шығады, құдай ақы.



	- Айтайын дегенім мынау еді, Джордж, - деп бастады қарт, шарапты бір ұрттап алып, -сенің осы анау жоғарыда отырған қызбен қатысың қандай?



	- Сэр, менің ойымша, оны аңғару қиын емес-ау деймін, - деді Джордж кекесінді үнмен. -Айтпай-ақ сезуге болады ғой, сэр... Қандай тамаша шарап еді, бал сияқты.



	- Сезуге болатыныңды қалай түсінеміз, сэр?



	- Сэр, құдай жарылқасын, соншалық қазбалап сұрай бермеңізші, мен қарапайым адаммын, өзімше... біреуді өліп-талып, аяғына жығылып, өзіме қараттым демеймін, бірақ ол қыз маған жан-тәнімен ғашық екенін мойындауым керек. Мұны соқыр адамнан өзгенің бәрі сезеді.



	- Ал сен өзің ше?



	- Сэр, соған үйлен деп бұйырған өзіңіз емес пе едіңіз. Қол баламын ғой. Ата-аналарымыз атам заманнан құда түсіп қоймап па еді?



	- Қол бала бола қалуын. Сенің ойынша, сэр, мен лорд Тарквинмен, гвардияның капитаны Кроулимен, атақты мистер Дьюсиспен, тағы басқалармен жүрген жортуларыңды білмейді деп ойлайсыз ба? Абай бол, сэр, абай бол!



	Кәрі тарлан бұл ақсүйектік есімдерді мәнерлеп айтты. Ол ақсүйектерді қай жерде кездестіріп қалса да, алдында құрдай жорғалап, кішірейіп, бетегеден аласарып, жұмсақ сөйлеп, оны милорд деп қалатын, мұндай жасау еркіндікте туған бриттіктердің ғана қолынан келетін. Үйіне келгеннен соң бүл адамның аты-жөнін пэрлердің кітабынан тауып алып, осындай ақсүйектің тұқымымен танысқанын қыздарына мақтан етіп айтып, ол есімдерді аузынан тастамай, жиі қайталап жүретін. Неаполитан қайыршыларының күнде қақталғаны сияқты, ол бұлардың қасынан, айналасынан шықпай, олардың сәулесіне қыздырынғандай сезінетін. Әлгінде аталған фамилиялар Джордждың көңілін алаңдатты. Әкем карта құмарлығымды сезіп қалған жоқ па деп те сескенді. Бірақ тақуа қарт оның көңілін өзі жұбатты.



	- Жарайды, жарайды. Жастардың бәрінің басынан өткеретін іс. Ұлым, сенің ағылшынның таңдаулы, маңдай алды қауымның арасында жүргеніңе мен қуанамын, төбем көкке жеткендей сезінемін, бұған қолыңды жеткізген менің қаражатым екені кәміл оған күмән тумаса керек.



	Құланның қасуына мылтықтың басуы сай келгендей.



	- Рахмет сэр, бірақ қалтаңда қара бақырың болмаса, мұндай ағзамдардың арасында қалай жүресің? Әмиянымның сұры мынау, сэр, қараңыз? - деп Эмилия берген сыйлық пен Доббиннен алған қарызының соңғы фунттық билетін екі саусағымен алып көрсетті.



	- Сэр, сіз ақшадан тапшылық көрмейсіз. Ағылшын көпесінің баласы тапшылық көрмейді, сэр. Менің гинейім олардыкінен кем емес, ұлым. Олардың алдында қалтырамаймын. Ертең Ситиге барғаныңда мистер Чоперге соға кет, сонда саған деген дүние табылып қалар. Жақсы қауымның арасында жүргеніңде ақшаны аямаймын, себебі, жақсы қауымның арасында сүрінбейсің. Мақтанышпен айтып отыр деп ойлап қалма. Мен қатардағы қарапайым тұқымнан шыққанмын, ал сенің бағың ашылып, жолың болды. Дәрежеңе сай атақты жастардың тобында бол, руыңмен у іш деген. Солардың көпшілігі сен гиней лақтырып жіберетін жерде шиллинг те жұмсай алмай қалды, ұлым. Ал күлгін қалпақтың жағдайына келетін болсақ (осы сәтте түксиген қабағынан жұмбақ сыр аңғарылғандай, көзқарасы да жақсы емес еді), онда айтарым, баланың бәрі бір бала. Саған ескертіп қояр бір ғана жағдай бар, егер тілімді алмаған жағдайда соқыр тиын ұстатпаймын, құдай куә. Бұл құмар ойынға байланысты, сэр.



	- Әрине, сэр, - деді Джордж.



	- Әлгі Эмилия жағдайына оралайық. Сен биржа маклерінің атақтыларының бірінің қызына неге үйленбейсің, Джордж? Сенен сол жағдайды білгім келеді.



	- Отбасылық жағдайға байланысты емес пе, сэр, - деді Джордж, жаңғақ шағып отырып, мистер Седли екеуіңіз бізді бесікте жатқанда атастырып қоймап па едіңіздер?



	- Солай болғаны рас, бірақ заман өзгермей ме, сэр. Седли маған жәрдемдесіп, яғни қабілетім мен талантыма дұрыс бағыт беріп, жөн сілтегенін жасыра алмаймын, соның арқасында саудадағы басшылық орынға қолым жетті, мақтанғаным емес, сауда да, Ситиде қазанның тұтқасы қолымда. Седлиге қарыздар екенімді дәлелдедім, ол соңғы кезде өте ауыр жағдайға душар болды, сэр. Мұны сізге тек кітапшам дәлелдей алады, Джордж. Саған сыр етіп айтайын: мистер Седлидің сауда-саттық жағдайы маған онша ұнап тұрған жоқ. Кеңсе бастығым мистер Чопер де сондай пікірде, ол тәжірибелі адам, Лондонда одан артық білетін адам ұшыраспайды. "Халкер мен Буллок" Седлиден ауытқып барады, ол есебінен жаңылды ма деп ойлаймын. Жұрттың айтуынша американдық капер "Меласс"қолға түсірген "Ieune Emile" кемесі соныкі көрінеді. Есіңде болсын, Эмилияның жасауына беретін он мыңның шеті көрінбей оған үйленбейсің. Банкротқа ұшыраған адамның қызын табалдырығымнан аттата алмаймын. Маған тағы шарап құйшы немесе кофе келтірсін, қоңырау соқ!



	Осы сөзді айтты да мистер Осборн кешкі газетті аударыстырды, әңгіме осымен тамам болғанын Джордж түсінді, енді әкесі көзінің шырымын алғысы келген ғой.



	Ол қуанышы қойнына сыймай жоғарғы бөлмеге жүгіріп шықты. Бүл кеште ол Эмилияға ерекше көңіл бөліп, жылы шыраймен әңгімелесіп, көңілін аулады, ол мұндай жағдайда болмағанына не заман. Неге осынша бәйек болды, алда күткен бақытсыздықты жүрегі сезіп аяды ма, әлде осы құйтақандай қазынадан айырылып қаламын ба деген күдіктен бе. Әйтеуір оған ерекше қамқорлық корсетті, асты-үстіне түсіп, бәйек болды.



	Бұдан кейін Эмилия сол бір бақытты кешті, Джордждың сөзін, оның көзқарасын, шырқаған романстарын, оның қасында иіліп тұрған шағын, алыстан көз қиығын тастағанын ұзақ уақыт есінен шығармады. Бұған дейін еш уақытта да мистер Осборнның үйінде бірде-бір кеш мұндай тез өте шыққан жоқ-ты. Самбо мырза мерзімнен бұрынырақ оның шәлісін алып келгенде біздің бойжеткен алғаш рет реніш білдіріп қала жаздады.



	Келесі күні таңертең Джордж Эмилияға келіп жылы шыраймен қимастық білдіріп қоштасты да, Ситиге қарай асықты, мұнда әкесінің кеңсе бастығы мистер Чоперге жолығып, ол жігіттен құжат алып, оны "Халкер мен Буллокта" бір бума ақшаға айырбастады. Джорд банкир кеңсесіне кіргенде банкирдің қабылдау бөлмесінен карт Джон Седли шығып келе жатты, оның қабағы тым қату екен, биржа маклерінің кейісті де мұңлы, шерлі күйін сұрауға болашақ күйеу баласының мұршасы келмеді, себебі оның көңілі тасып, шалқып бара жатыр еді. Өткен кездердегідей жас Буллок қабылдау бөлмесінен күле шығып, қартты шығарып та салған жоқ.



	Мистер Седлидің соңынан "Халкер, Буллок және К" банкир үйінің кең есігі тарс жабылғаннан кейін, кассир мистер Квил (оның атқаратын жұмысы кеңсенің жәшігінен сытырлаған банк билетін беріп, мыс қалақшамен түскен тиынды жинастыру) оның оң жағында отырған кеңсе қызметкері мистер Драйверге көзін қысты. Мистер Драйвер Квилге көзін қысты.



	- Опат болмады ма? - деді мистер Д. күбірлеп.



	- Жағдайы нашар, - деді мистер К. - Джордж Осборн сізге қалай төлейін?



	Джордж банк билеттерін қойын-қонышына толтырды да; сол күні кешкісін офицер жиынында Доббинге елу фунт ұстатып, одан алған қарызынан құтылды.



	Сол күні кеште Эмилия Джорджға нәзік сезімге толы хатын жазды. Оның жаны махаббатқа толы болғанымен әлдеқалай күдіктен арылмай-ақ қойды. "Мистер Осборн неге ашулы, - деп сұрады ол, - әлде әкем бірдемеге ұшырап қалды ма? Бейшара әкем Ситиден қатты ашулы келді, үйдегілердің бәрі асты-үстіне түсіп бәйек болды", қысқасы бүтіндей торт параққа махаббатын да, күдігін де, үміті мен сезігін де төкті.



	- Бейшара Эмии... менің кішкентай тотым. Ол мені жанындай жақсы көреді, - деді Джордж, хатқа кез жүгіртіп, - антұрған осы пунша, антұрғанның басқа шығатыны - ақ жаман. Басымның мәңгіп бара жатқанын қарашы.



	Шынында да Эмма бейшара еді.





Он төртінші тарау




	МИСС КРОУЛИ ӨЗ ОШАҒЫНЫҢ БАСЫНДА



	Сол кездерде Парк-лейндегі өте жинақы, жақсы күтімдегі үйдің алдына есігінде ромб тәрізді гербісі бар жолаушы күйме келіп тоқтады. Оның артқы орындығында жасыл керне жамылған, бұрымын бұйралап тастаған байсалды бәйбіше жайғасыпты, алдыңғы орындықтағы маңғаз ат айдаушысы қожайынның сенімді адамы болса керек. Бүл біздің досымыз мисс Кроулидің Хемпширден келген сапары еді. Күйме терезесінің әйнегі көтерілген; әдетте терезенің бірінен тұмсығы көрініп, тілін салақтатып тұратын быршыған кәнден болонка мең-зең, мүлгіген әйелдің алдында жатты. Күйме тоқтағанда оның ішінен шәліге оралған үлкен бума тең алынды, мұны көтеруге бірнеше қызметші, мұнша дүниеге бас-көз болып жас леди де жүрді. Сол оралған теңнің ішіндегі мисс Кроули болып шықты, оны қол-аяғын жерге тигізбестен жоғарғы бөлмеге шығарып, төсегіне жатқызды. Оның жатын бөлмесі алдын ала жылытылып, сырқат адамды күтетіндей жағдай жасалыпты. Мисс Кроулиді қарайтын докторды алып келуге адам да жөнелтілді. Дәрігерлер де келіп кеңесіп, дәрі-дәрмектерін жазып, жайына кетті. Мисс Кроулидің қасына еріп келген жас бикеш дәрігерлерге жолығып, олардың кеңесін тыңдап, ыстықты басатын дәрі-дәрмекті қолдана бастады.



	Келесі күні Найтсбридж казармасынан лейб-гвардия капитаны Кроули келіп жетті. Қара аты ауырып жатқан апайының есігінің алдына тұяғымен тарпып, сабан шашып тастады. Абыржыған капитан апайының хал-жағдайын сұрастырды. Оның дегбірі қашуының жөні болса керек, өйткені сырқат адамның халы мүшкіл еді: мисс Кроулидің үй жинаушы -қызметші әйелін де кездестірді, ол қатты ашулы, әрі қиналған күйде екен; апайының сыбайласы леди Бриге қонақ бөлмесінде жалғыз отырған жерінде кездестірді. Жанындай жақсы көретін досының сырқаттанып қалғанын естіп леди үйге жетуге асықты. Ол сол бойдан оның сырқат кезінде күтетін әдеттегі орнына қарай ұмтылып еді, мұны мисс Кроулидің апартаментіне жібермей қойды. Оған қайдағы бір шеттен келген жұғымсыз, бөтен бикеш дәрі беріп жатты. О, жаратқан, жақын адамыңды жаттың қолына қаратып, қалай ғана шыдап тұрасың. Бұл сәтте сыбайласының сөзін көздің жасы бөлді де, намысқа булығып кемсеңдеп, қызыл мұрнын бет орамалына жасырды.



	Родон Кроули ашулы қызметші әйелді, өзінің келгенін хабарла деп жоғарыға жөнелтті, мисс Кроулидің жаңа сыбайласы асыға басып үстіңгі қабаттағы бөлмеден шығып, күдіктене аптыққан капитанға кішкентай қолын ұсынып, ал абыржыған Бригске жақтырмаған сұсты кейіп білдіріп қайырып тастады да, жас офицерді соңынан ертіп, бұрында сыйлы қонақ қана енетін, енді қаңырап бос тұрған ас үйге қарай алып жүрді.



	Бұл арада екеуі үй егесі сырқатының жай-жапсарын айтысып, шай қайнатым отырысты. Әңгіменің ақырында ас бөлмедегі қоңырау кенеттен шылдыр ете қалды, оған алдымен мән берген мисс Кроулидің сарай қызметшісі мистер Боулс болды (ол ойламаған жерден сарай құдығына келіп қалып, бұлардың үстінен шыққандықтан біраздан бері әңгімелеріне құлақ түріп қалған-ды). Капитан мұртын ширатып үйден шықты да, тұяғымен сабанды тарпып, қорадағы қара сирақ балақайларды таңғалдырып тұрған қара атқа қарғып мінді де, тықыршып тұрған аттың ауыздығымен алысып асхананың терезесіне көз тастады. Бір сәтке жас бикештің жүзі жылт етті де, лезде жоқ болды, әрине, ол өзінің қайырымды қамқорлығын көрсету үшін жоғарғы бөлмеге көтерілген-ді.



	Бұл жас әйел кім болды екен? Кешкісін шағын асханада екі адамға табақ тартылды да (осы мезетте миледидің қызметшісі Феркин ханым үй иесінің жатын бөлмесіне кіріп, кездейсоқта әлдеқайдан жанашыр бола қалған қардың орнын басып, қожайынына қызмет көрсетті), тосын күтуші мисс Бригстің қасына отырып тамақтанды.



	Бригстің қиналғаны соншалық оған тамақ батпады. Жас бикеш аспай-саспай байсалды қалып сақтап, тауықты пышақпен әдемілеп боршалап, жұмыртқадан жасалған тұздықпен тұспалады. Бригс бейшара алдында тұрған осы тұздықтан құйып алмақ болып шырын қасығын ұстай алмай қолы қалтырады да, қайтадан көңілі босап, еңірей бастады.



	- Бәлкім, сіз мисс Бригске бір стақан шарап ұсынарсыз, - деді жас бикеш серуендей сарай қызметшісі мистер Боулсқа тіл қатып.



	Ол шарап келтірді. Бригс стақанды ойланбастан ұстады да, шарапты қағып тастады, үнсіз отырып, шанышқымен тауықты шұқылады.



	- Меніңше, біз мистер Боулстің жәрдемісіз - ақ тамақтанамыз - ау деймін, - деді жас леди аса сыпайылықпен. - Мистер Боулс, мүмкін болса бізді жеке қалдырыңыз, қажет болғанда қоңырау соғамыз.



	Боулс төменге түсті, мұнда жазықсыз малайын жерден алып, жерге салды, қатты балағаттады.



	- Бригс леди, сіздің осыншама егілуіңіздің себебі неде? - деді жас леди байсалдылықпен ептеп кекесінді үнмен.



	- Менің қымбатты досым, осындай сырқат кезінде мені кө-ө-ө-ргісі келмейтініне қапа боламын да, - деді леди Бригс көңілі босап, өксігін баса алмай.



	- Оның халы онша жаман емес. Қынжылмаңыз, қымбатты леди Бригс. Ол кісі тамаққа күпті болып қалыпты. Қазір оның бегі бері қарады. Көп кешікпей сергиді, серпіледі. Дәріден ептеп әлсіреп жатыр, қазір құдая тәубе, жаман емес. Сіз қиналмаңыз, қажымаңыз, тағы да ептеп шарап тартып қойыңыз.



	- Ол мені неге көргісі келмейді, соны түсінбей-ақ қойдым, - деп кемсеңдеді леди Бригс. -О, жаратқан, о, Матильда, Матильда, жиырма үш жылдық достығымыз бір күндей де болмай, көзімізден бұлбұл ұшқаны ма, қалайша бейшара Арабелланы көзіңе ілмей қалдың?



	- Бейшара Арабелла-ау, осынша көз жасыңды төкпесеңші, - деді бикеш, кекесінді үнмен. -Сізді көргісі келмейтін себебі, сіз оны мен сияқты күте алмайтын көрінесіз. Түн баласы көз ілмей қасында отыру оңай дейсіз бе!? Сізбен кезектесіп отырсақ жөн болар еді.



	- Сол құрметті олжаға отырып көп жылдар күзетпедім бе, - деп кемсеңдеді Арабелла. - Ал енді...



	- Ол енді өзге адам отырса екен дейді. Сырқат адамдарда сондай қияли сезім болады, олар жоқты сылтау етіп, көзінің жасын да бұлаулайды. Ол басын көтергеннен кейін мен кетемін.



	- Жоқ, ешқашан, ешқашан, - деді Арабелла даусын көтерін, абыржып, шишасынан тұз алып иіскеді.



	- Ол ешқашан оңалмай ма, әлде мен ешқашан кетпеймін бе? Мұны қалай түсінуге болады, леди Бригс, - деп сұрады әңгімелесіп отырған леди қалжыңға айналдырып. -Абыржымаңыз. Екі аптадан кейін аяғынан тік тұрып кетеді, содан кейін мен Корольдік Кроулидегі өзімнің кішкентай шәкірттеріме, біздің досымыздан гөрі ауруы әлдеқайда қауіптірек олардың апасының қасына барамын. Сіз мені одан қызғанбай - ақ қойыңыз, құрметті леди Бригс. Мына жалған дүниеде жақыны жоқ жалғыз басты жетім қызбын. Сізді мисс Кроулидің ізеттілігінен, қамқорлығынан айырайын деген пиғылым жоқ. Мен кеткеннен соң, бір аптадан соң, ол мені мүлдем ұмытады, ал сізге ұзақ жыл бауыр басты емес пе. Қымбатты мисс Бригс, мүмкін болса маған аздап шарап құйып жіберіңіз, келіңіз, дос-жар адам болайық. Шынын айтсам, досқа тапшы адаммын.



	Бос көңіл, момын жан Бригс оған үнсіз қолын созды, бірақ өкпесі одан бетер қара қазандай болып, Матильданың опасыздығына қатты қапаланды. Түстенгеннен соң жарты сағаттан кейін Ребекка Шарп (манадан бері "жас леди" деп жұмбақтап отырған адамымыздың аты-жөні осындай болып шықты, бұған қалай таңғалмайсыз) тағы да жоғарғы қабаттағы пациентіне барды да, бейшара Феркинмен жылы сөйлесіп, бипаздап шығарып салды.



	- Мархабат, миссис Феркин, мұныңыз жөн болды, қолыңыздан бәрі келеді екен. Қажет жағдайда сізді өзім шақырамын.



	- Рахмет сізге, - деді де бойын қызғаныш билеп, әлдеқандай қауіпті сезіктенгендей болып Феркин төменге түсті.



	Қызметші әйел бірінші қабатқа түскенде қонақ бөлменің есігін айқара ашқан соның айбаты емес пе? Жоқ, есік мисс Бригстің қолымен аздан қана ашылған. Бригс құлақ түріп тұрған-ды. Бригс ол түсіп келе жатқандағы басқыштың сықыры, әйелдің қолындағы табақ ішіндегі қасықтың сылдыры, бәрін сезгенінен келер пайда не, ол бір қажетсіз жан болып қалмады ма.



	- Феркин, - деді Бригс, қызметші бөлмеге еніп бара жатқанда, - қалай, Джейн?



	- Бұдан нашар болуы мүмкін емес, мисс Бригс, - деп жауап қайырды басын шайқап.



	- Оның жағдайы нашар ма?



	- Ол бар болғаны бір-ақ рет тіл қатты. Жағдайың тәуірленді ме деп сұрап едім, ол бір елі аузыңа үш елі қақпақ, тісіңнен шығарма деді. О, леди Бригс, мұндай күнді көремін деген үш ұйықтасам түсіме кірмеп еді.



	Ол сырын ішіне сақтай алмады.



	- Феркин, мынау мисс Шарп қайдан шыққан, кім өзі? Лайонел Деламир мен оның қайырымды зайыбы сияқты қайырымды достарымның арасында күліп-ойнап жүріп, мені сүйікті досым Матильдадан алшақтатады, мейірімімізді суытады деп ойламаған екенмін.



	Леди Бригстің сөз саптасына қарап оның қара жаяу емес екенін, әдебиетке бейім екенін аңғаруға әбден болады. Әуелі ол "Бұлбұлдың үні" өлеңдер жинағының томын да жарыққа шығарған адам.



	- Ол жақтағылардың бәрі де осы қыздың алдында құрдай жорғалап, бәйек болып қалмады ма, леди Бригс, - деп жауап қайырды Феркин. - Сэр Питт оны мұнда жібергісі келмеген екен, бірақ мисс Кроулиге қарсы келе ме. Миссис Бьют, пастордың әйелі Бьют тіпті одан да бетер: онсыз өмір сүре алмаймын дейтін көрінеді. Ал капитанның әбден есі кетіпті, сілекейі шұбырып соның соңынан қалмайтын көрінеді. Мистер Кроули өлердей қызғанатын көрінеді. Ал мисс Кроули сырқатқа шалдыққаннан бері қасына мисс Шарптан өзге жанды жолатқысы келмейді, мұның неге солай екенін ит білсін бе, менің ойымша бәрінің басын айналдырып алған болар.



	Бұл түнді Ребекка мисс Кроулидің төсегінің қасында кірпік ілмей отырып өткізді; келесі түні карт ледидің ұйқысы тынышталды да, Ребекка ложаның аяқ жағына қойылған диванға жатып көз шырымын алып, қатып ұйықтады. Мисс Кроулидің тез айықпағаны соншалық орнынан тұрып, отыратын болды, әуелі Ребекканың өлердей өкпелеген леди Бригстің сұрын бейнелеп, соның сиқын асқан шеберлікпен айнытпай қайталағанына мисс Кроули ішек - сілесі қатып күлді. Бригстің кемсеңдеп жылағанын, өксігін баса алмай солқылдағанын, қол орамалын алып пышылдап, мұрнын, көзін қалай сүртетінін айна-қатесіз қайталағаны соншалық, Кроули бикеш мүлдем көңілденіп, сергіп, ауруын ұмытып кетті, бұған оны емдеуге келген доктор да таңғалды, өйткені ақсүйек кербез әйел сәл-пәл ауырып қалса болды, барып-келіп, қазір жанын о дүниеге жөнелтетін адамдай ыңқыл -сыңқылдатып жататын.



	Капитан Кроули күн құрғатпай келіп, апасының хал-жағдайын Ребеккадан біліп қайтатын. Жағдайының тез оңалғаны соншалық, бейшара Бригске қамқоршысына дидарласып тұруға рұқсат етілді. Сезімтал жанды адамдар бұл нәзік бикештің жүрегіңді тербеп қалай жолығатынын білетін болар.



	Көп кешікпей мисс Кроули сенімді досы Бригсті жиі шақыртатын болды. Ребекка бұл құрметті әйелді оның табынатын адамының көзінше мазақ етуді ерсі көрмеді, еті үйрене бастады, әуелі бұрынғыдан да әсерлі шықты.



	Мисс Кроулидің төсек тарттырған сырқатының, оның бауырының мекенінен кетуінің себебін айтып жату оншама қолайлы да емес, әрі осыншама сезімге, әдептілікке, ізеттілікке құрылған біздің әңгімемізге оны кірістіру үйлеспеген болар еді. Расында да, ақсүйек қауымынан шыққан әйелге оған жабысқан дерт пастордың үйінде кептеп, тоя жеген теңіз шаянынан жабысты деген жөн бола ма? Ал мисс Кроулидің өзі міз бақпай дымқыл ауадан ауырып қалдым дейді. Ұстамалы аурудың қатты болғаны соншалық, - деді имам ағзам, - Матильданың жаны жаһаннамға кетіп қала жаздады. Оның имамынан бастап, бүкіл үрім-бұтағының құлағы елеңдеп жамандыққа жорыды, ал Родон Кроули Лондон маусымының басталу қарсаңында қалтасында жоқ дегенде қырық мың фунт болатынына құдайдай сенді. Кроули мырза апасын Бақталастық базарынан және Парк-лейннен о дүниенің жұмағына дайындау үшін оған ұқыпты жиналған бір бума дұғалық кітапшалар жіберді. Бірақ құдай оңдағанда, Саутгемптонның білімдар дәрігері шақырылып, сол пақыр кеселдің омар балықтан жабысқанын тауып, мисс Кроули бейшараны ажалдың аузынан алып қалды да, оны Лондонға жететіндей халге келтіріп жібергені. Аурудың беті бері қарағанда баронет өкінішін жасыра алмады, ызаға булығып -ақ жүрді.



	Жұрттың бәрі әлек болып мисс Кроулиді күтіп, пастор үйінен хабаршылар сағат құрғатпай келіп, ет бауыр туыстарына оның жағдайын хабарлап жатқанда, осы сарайдың өзінде леди Кроули бикеш хал үстінде еді, бірақ ол бейшараға ешкім көңіл бөлген жоқ. Қайырымды дәрігер оның жағдайын көріп басын шайқады (сэр Питт оның келуіне қарсы болмады, оның қызметіне пәлендей шығындалып жатқан жоқ-ты), мисс Кроули бөлмеде жападан - жалғыз, шаладай сөніп бара жатты. Оған паркте өскен шөп құрлы қамқорлық жасалмады.



	Жас қыздарды да елеген адам болмады, олар ұстазының дәрісінен айырылып, жетімсіреп қалды. Шарптың қамқорлығы соншалық, мисс Кроули өзгенің қолынан дәрі татпады. Феркин қожайыны деревнядан кетпей тұрып-ақ тақтан түскен; бүл қызметші бейшара Лондонға келгеннен соң мисс Бригс те іш - құса болып, осындай жағдайға ұшырағанын көріп, құдайға тәубе еткен.



	Капитан Родон апасының сырқатына байланысты демалысын ұзартқызып, соның үйінен ұзамай күзетте отырды. Ол өне бойы апайы жатқан бөлменің алдынан қараңдап кетпеді (сырқат адам үлкен қонақ бөлмеде жатқан, оған көкшіл жатын бөлме арқылы да енуге болатын-ды). Бірақ мұнда әкесімен ұшырасып тұрды; егер Родон коридормен ақырын жүріп өтсе, онда әкесі жасырынып отырған бөлменің есігі сәл ашылып, оның ар жағынан қарт джентльменнің қорқау қасқырға ұқсаған жүзі көрінетінін алдын ала жорамалдауға болатын еді. Екеуі бірінің басқан ізін бірі неге аңдиды. Әрине, бақталастық: төсек тартып жатқан сырқат адамға кім жанашыр екенін білдіру керек емес пе. Ребекка шығып, екеуінің де көңілін жұбатты, яғни кезек-кезек жолықтырып. Ол екеуі де құртақандай сенімді адамының аузынан сырқатты жанның саулығын естімек.



	Түс әлетінде Ребекка тамақтануға жарты сағатқа төменге түскен кезде әкелі-балалы екеуінің арасына татулық отын жағып, сонан кейін бір түнге кетеді. Родон атқа мініп, әкесін мистер Хорокс пен ромның қауымына қалдырып, Мадбериде тұрған 15 - полкке тартты. Ребекка мисс Кроулидің қасында зарығып, сарғайып екі апта тапжылмай отырды. Адамның жаны сірі деген осы болар: оны ауруды күту де, жалғыздық та жалықтырмады.



	Ұзақ уақыт өткеннен кейін барып, атқарған міндеті ауырлығын мойындады; көңілді кемпір ауырғанда қандай мазасызданды, ұйқысы қашып, ешкімді жақтырмай, сіркесі су көтермей, өлімнен үрейленіп, қаншама түн ұйқы көрмей еліріп, ес-түсін білмей сандырақтап, о дүниенің есігін қағып жүргендей сезінді. Дені сау кезінде о дүние туралы естігісі де келмейтін. Оның қасында кітап оқып беріп отыратын уыздай жас қызды бір сәт есіңізге алып, ауру жанына батып, быржиып, тыржиып, әуелі паригін де кимей жанталасқан, жұғымсыз, ұсқынсыз, қайырымсыз, ештемеге сенбейтін кемпірді көз алдыңызға келтіріңізші? Қартаймай тұрғанда соны есіңе ал да, жалбарынуға, адамды сүюге, өмірді сүюге машықтан.



	Мисс Шарп осы ұсқынсыз ложаның қасында отырып соншалық шыдамдылықпен өзін сергек сезінді. Оның назарынан қалт қалған жайт болмады, ақылды билеуші сияқты болжап, қандай істен де өзіне келер пайданы түйіп отырды. Соңғы күндері мисс Кроулидің сырқат күндерінен есте қаларлық қызық кездерін әңгімеледі, бұған кемпір кейде қысылып, ұялғандай кейіп білдірді. Бірақ оның сырқатты көзінше Ребекка қандай жағдайда болса да ұстамдылық сақтап, неге де әзір тұрды; сезімтал, адал адамдарға тән қасиетпен ұйқыда да сергектік білдірді, әрі бәрін ұмытып, лезде көз шырымын да алатын. Иә, оның сырт бейнесінен де қатты шаршағандықтың нышанын сезбейтінсіз. Әйткенмен, жүзі сәл солғын тартып, көзі сәл кіртиіп, көзінің алды болар-болмас қоңырқай тартқан. Бірақ мисс Шарп қашанда сырқаттың бөлмесінен күлімсіреп шығатын, қашанда сыланып, таранып, киім сәнін бұзбайтын, жатын орынға киетін халаты сәнді, өте жарасымды болатын.



	Капитанның ойы осындай еді, ол Ребеккаға құлай ғашық болды. Махаббаттың қырлы садағы оның қалың терісін тесіп өтті. Алты апта бойы қоян-қолтық жүрісі, еріксіз кездесулер оны айырылмастай жақындатты. Оның жеңгетайы ойламаған жерден пастордың әйелі, өзінің жеңгесі бола қалды. Миссис Бьют алғашында қайнысын мазақ етіп, мұның көрсе қызарлық дегенмен, ақыры Шарпты бүкіл Англияда сирек ұшырасатын ең ақылды, қайырымды, ақ көңіл тамаша жан деп аузының суы құрып, жер-көкке сыйғызбай мақтап ала жөнелді. Бірақ Родонға оның сезімін тәлкек етуге болмайды, мисс Кроули мұны ешқашан кешіре қоймайды. Ол да бүл гувернантка Шарп дегенде ішкен асын жерге қояды, оған өз қызыңдай жанын беруге дайын. Родонның ақылы болса бүл қыздың көңілін алаңдатпай, өзінің полкіне, сұрықсыз Лондонына оралуы керек.



	Бұл әйел оның өміріне жиі араласа берді, лейб-гвардияшының көңілін тауып, өзіміз байқап отырған жағдайды жасап, пастордың үйінде мисс Шарппен кездестіріп, оны үйіне шығарып салудың да сәтін келтірді. Қайырымды жарандар, сіздерге мәлім мына бір жайтты тәлім етіп айтамын: осындай еркектер әйелге ғашық болғанда, ол ұсталатын қармағын да, оның жібін де, тұзағын да көріп тұрса да соған жақындауға құмартады, сол қармақты қылқ егіп жұтып жібереді, сөйтіп оны мұрындығынан сүйрелеп жағаға тартып шығарады. Родон Бьют ханымның оны Ребекканың қармағына түсірмек ойын сезді, ол оншалық ақылды емес еді, бірақ өмір тәжірибесін алып қалғандығы бар. Бір жылт еткен сәуледен сезіктенді ме, Бьют ханыммен арада болған бір әңгімеден күдік алды ма.



	- Сөзімді естіген шығар, Родон, - деді жеңгесі, - айтпадың деме, бір күні мисс Шарп сенің туысың болып шыға келеді.



	- Қайдағы туыстық. Жеңге ме, әлде келін бола ма?



	- Оған Джеймс ғашық болып қалған жоқ па? - деді офицер қуақыланып.



	- Жақынға көз таста, - деді миссис Бьют қара көзі жалт етіп.



	- Питт емес пе? Жоқ, оның теңі емес. Ол оңбағанның теңі емес. Ол Джейн Шипшенкске көз тастап жүр.



	- Еркектер не білуші еді. Көзіңе шел бітіп кеткен, сен нені байқайсың! Жаман айтпай жақсы жоқ, леди Кроули көз жұма қалса, Шарп сенің өгей шешең болады, біліп қой осыны.



	Родон Кроули, эксвайр бұған таңғалғаны соншалық, оған төтен жаңалық көрініп, ысқырып жіберді. Мұны жоққа шығаруға болмайтын еді; өйткені әкесінің мисс Шарпке көңілі ауғанын бұл да сезіп жүрген. Құрметті ата-анасының істері оған мәлім еді. Кәрі қақпастың қара ниетін... Фью-ю! Сөйлемін аяқтамай үйіне қарай тартты, мұртын ширатып нық басып барады, миссис Бьюттің жұмбақ сырын енді аңғарды.



	"Е, енді ұқтым, - деп ойлады Родон, - жаман ойын қара. Бұл қатын мына бейшара қыз леди Кроули аталып отбасына бауыр баспас үшін алдын кескектемек қой."



	Ол Ребекканы жеке кездестіріп қалып, өзіне тән сылқымдықпен ойын-шыны араластырып, оған әкесінің іш тартқанын айтты. Ол ызаға булығып, оның бетіне қарап:



	- Жарайды, ол маған іш тартты делік, іш тартып ол жалғыз емес шығар, солай емес пе, капитан Кроули? Одан сескенеді деп ойлайсыз ба? Әлде арымды, намысымды қорғай алмайды дейсіз бе? - деді кішкентай әйел, шаһиняларға тән менмендікпен.



	- О...а.. неге олай дейсіз... жай сізді сақтандырғаным ғой. Дегенмен сақ болғайсыз. Айтарым сол, - деп састы мұртты сері.



	- Сіз, әдепсіз жағдайға сайып барасыз, - деді ол ызаланып.



	- О... құдай ақы, о не дегеніңіз, мисс Ребекка, - деп бәйек болды, ебедейсіз драгун.



	- Жалғыз басты, кедей адамға қор болған қайдағы намысқойлық дейтін шығарсыз, ондай қасиет ауқаттыларға ғана тән деп ойлайсыз ба? Мен қызметші, жалшы болған соң Хемпшир дворяндарына тән тәрбиеден, адамгершілік, намысқой қасиеттен жұрдай деп ойлайсыз ба? Мен - Монморансимын. Сіздің ойыңызша Монморанси Кроулиден кем бе?



	Мисс Шарп нағашы жағынан айта бастағанда әрқашан да шетелдік акцентпен сөйлеп, оның сөздерінің үнді шығуына қатты көңіл бөлетін.



	- Жо, жоқ, - деді ол одан әрі қызбаланып, - мен кедейлікке көне аламын, бірақ намысыма тиетін сөзді басымнан асыра алмаймын және ондай сөзді мына сізден естимін демеп едім.



	Ол ызаға булығып, жылап жіберді.



	- О, құдайым-ай, бәрі құрсыншы, мисс Шарп... Ребекка... құдай, ойымды ұқпай қалдыңыз, маған... мен мың фунт ұсынса да, олай жасамас едім Ребекка, тоқтаңызшы!



	Ол жүріп кетті. Сол күні ол мисс Кроулимен серуенге шықты. Бүл сырқаттанардың алдындағы жағдайды. Түскі тамақ үстінде ерекше ұшқыр ойлар айтып, көңілді отырды, бірақ жан-тәнімен ғашық болған гвардияшының құптауына да, ымына да, қолайсызданып ақталуына да құлақ аспады, көз қырын да салмады.



	Осындай кішкентай майданда мұндай қақтығыстар әманда болып тұратын, оны егжей-тегжейлі айта беру адамды жалықтырады. Кроулидің ауыр артиллериясы жаумен ұзақ шайқастан әбден қалжырады, күн сайын беті қайта берді.



	Әпкесінің мұрасынан айырылып қаламын деп күдіктенбегенде Корольдік Кроулидің баронеті сүйкімді қыздарына білім беріп отырған бағалы ұстаздан тірідей ажырай қоймас еді. Мынау дағарадай ғимарат онсыз да қаңырап бос қалды. Мұның ішін жандандырып, думандатып жіберген Ребекка еді, соның ғана қолынан келген іс болатын. Оның күйкентайдай хатшысы кеткеннен бері сэр Питтің хаттары көшірілмей, түзетілмей жайына қалды; құжат қағаздары қалай болса солай ұқыпсыз толтырылды, қатталмады, Сэр Питтің Ребеккаға жолдаған сан хатының сыңайы да, емле - ережесі де оны жоқтатып, жалбарынып, хатшысыз оның күні қараң екенін білдірді. Пошта салығынан босатылған баронетта Ребеккаға қайтуын өтініп, немесе мисс Кроулиге қыздарының білімнен ада қалып жатқанын жалбарына жазған хаттары күн құрғатпай дерлік келіп жатты. Бірақ мисс Кроули оның сыпайы жолдамаларына мән де берген жоқ.



	Леди Бригс ресми түрде қуылмағанымен оның жағдайында мисс Кроулидің серіктесі деп жатуға ауыз бармайды. О л сыртынан мазаққа айналдырылды. Кейде қаңырап қалған қонақ үйде болон иттің қасында немесе ренжісі мол күтуші қызметші әйел Феркиннің бөлмесінде отырды. Ал Ребекканың кетуіне леди жата қарсылық білдіріп, ол сөзді естігісі де келмеді, бірақ ол Парк-лейнде нақты қызмет те алмады. Көптеген ауқатты адамдар сияқты мисс Кроули де өзіне қажет кезде қарапайым адамдарға ақысыз-пұлсыз тегін кызмет жасатып, содан кейін қажет деп тапса ойланбай-ақ жөніне жібере салатын. Қайырымдылық деген кейбір ауқатты адамдардың қанына сіңбеген нәрсе, олардан мұндай жағдайды күту мүмкін емес. Олар жарлы адамдардың қызметін солай жасауға міндетті деп қабылдайды. Аяқ босатар, ас ішер кедей арамтамақтар, өздеріңнің де оңатын қылықтарың жоқ, сендерге де сол керек. Олардың қылығына қарама-қайшы сендер ауқатты адамға деген достық сезімге соншалық адалсыңдар, ағыңнан жарылып тұрасыңдар. Сендер адамды емес, оның ақшасын ұнатасыңдар. Егер Крезбен оның малайлары орын алмастырса, онда ол бақытсыз, жылпос оңбаған сенің осындай ісіңді кімнің пайдасына шешетінін көрерсің. Ребекканың қарапайымдылығына, пысықтығына, момындығына, ақ жарқындығына қарамай-ақ Лондонның мыстан кемпірі өзінің қасынан шықпай, көңілін жықпай қызмет етіп отырған, дос-жар санап, сырлас болған осы тотысына алғашқы күннен бастап-ақ сезіктене қарамағанынан күдігім бар. Ешбір адам еш нәрсені ақысыз-пұлсыз істемейді деген ой мисс Кроулидің басына әлденеше рет келген болар-ау. Егер ол дүниеге деген жеке басының сезіміне баға берсе, онда дүниенің өзіне деген сезімін де бағалау керек емес пе. Жарық дүниеде өзің ешкімді сүймесең, сенің адал досың болмайды дейтін адам баласының қағидасын бүл әйел түйген болар.



	Бірақ қазірге оған Бекки қажет те, пайдалы еді, сондықтан ол оған екі-үш жаңа көйлек кигізіп, ескі алқасын, шәлісін сыйлады, таныстарының бәріне жаңа сырласын мақтап, онымен достығын айтты (оның достығына бұдан артық қандай дәлел керек) және де Ребекканың болашағын да ойластырды - оны дәріханашы Клампқа қоссам ба екен, әлде өзге адам қарастырамын ба? Тіпті сәті түспесе, Лондонның маусымы басталып, Ребекка оны жалықтырып бара жатса, онда Корольдік Кроулиге қайтарып жіберермін деді.



	Мисс Кроули сауығып, басын көтеріп, қонақ үйге түсе бастады, Бекки болса, оған ән шырқап беріп, әр түрлі әңгіме айтып, көңілін аулады; оның айыққаны соншалық, Беккиді қасына ертіп серуендейтін болды. Осындай кезде мисс Кроулидің назарын өзге жерден гөрі Блумсберидегі Рассел - скверге орналасқан дос-жар адам Джон Седли, эсквайрдың үйі молырақ аудармады ма.



	Біз бұған дейін көңілі жарасқан дос қыздардың жазысқан хаттарының да куәсі болдық емес пе. Бірақ та Ребекканың Хемпширге келген азғана уақытының ішінде олардың мәңгілік достығына әжептәуір салқындық еніп (мұны мойындамасқа болмайды), жас айырымы сезіліп, аптығы басылып, достық қатынас мүлдем үзіліп кету қаупі туған сияқты көрінеді. Солай болуы да ғажап емес. Өйткені олардың әрқайсысының өзіне тән маңызды тірлігі бар ғой: Ребекка жалданған адамдарымен тіл табысуы керек, ал Эмилия жанын қоярға жер таппай махаббатымен әлек. Сырлас екі қыз кездесе қалғанда, әдеттегі жас қызға тән мінезбен алып ұшып бірін-бірі құшақтай алды, Ребекка ентелей басып, бұрын жетіп рөлін жақсы атқарды. Құртақандай бейшара Эмми әлдеқалай суық қарсы алдым ба деп қымсынып, өзін кінәлі санап, қызарып кетті.



	Олардың алғашқы кездесуі ұзаққа созылмады, Эмилия серуенге жиналған екен. Мисс Кроули де есік алдында күтіп тұрған, ал оның қызметшілері қаланың осы жағына келіп қалған-ды, олар Блумсберилік қара малай Самбодан көз алмай, оны осы араның тағы жандарының бірі деп тұрған екен, сымбатты да сүйікті Эмилия жарқырап, көшеге шыға келгенде (Ребекка оны досымен таныстыру керек еді ғой, мисс Кроули де оны жақын жерден көргісі келді, бірақ күймеден түсе алмады, қайтсын дерті күшті ғой) мұндай періште Блумсбериде қалай дүниеге келіп қалды деп, парклейндік ақсүйектер тобы жандарын қоярға жер талпай бүгежектеп қатты састы. Мисс Кроули дос қызының қамқоршысына ізеттілік білдіріп, сәлем беруге келе жатқан ұяң қызға, оның сымбатына, сүйкімділігіне қайран қалды.



	- Жүзі қандай сүйкімді еді қымбаттым. Даусы не деген нәзік еді, - деді мисс Кроули, сол кідірістен кейін, күйме қаланың батыс жағына беттеп бара жатқанда, - қымбатты Шарп, сіздің жас досыңыз сүйкімді жан екен. Оны Парк-лейнге, маған алып келіңізші, естіп отырсыз ба?



	Мисс Кроули адам танитын еді. Оның табиғи қарапайымдылығы, ептеп ұялшақтығы оны қайран қалдырды. Ол сымбатты жандардың сұлу сурет немесе фарфор сияқты қасында болғанын ұнатады. Сол күні ол Эмилияны он шақты рет мақтады, әрі әпкесімен оның балапанының жағдайын білуге келген Родон Кроулидің көзінше де мақтады.



	Әрине, Ребекка Эмилия лейтенант Осборнның қалыңдығы екенін, олар біріне-бірі көптен ғашық екенін де айтып үлгерді.



	- Әскери полкте кызмет атқармай ма? - деп сұрады капитан Кроули, тез есіне түсірді, әрі гвардияшыға тән ұқыптылықпен полкінің нөмірін де сұрады. - Ол полкке емес пе?



	Ребекка сол полк болу керек деп жауап қайырды. - Капитанының фамилиясы, - деді Ребекка, - Доббин. - Жұрттың бәріне қақтығысып жүретін, - деді Кроули, - ебедейсіз ұзын тұра ғой. Оны білемін, Осборн деген үлкен қара бакенбард қойған сәнқой жылпос қой.



	- Сол самай сақалды, - деді Ребекка оның сөзін қоштап, - сонысын жер-көкке сыйғызбай мақтан етеді.



	Капитан Кроули кеңкілдеп күлді, әйелден жылағанды сұрама, күлгенді сұра деген, неге күлдің деп жата жабысты. Ол күлкісі басылғаннан кейін олардың ынтығын басып, күлуінің себебін айтты.



	- Ол бильярдтың таяғын ұстағанына мәз, - деді Родон, - өзін ойынпаз санайды, бірде "Кокос Пальмасында" оның екі жүз фунтын сыпырып алдым. Ол ойыншы емес, сол күні капитан досы Доббин болмаса, жалаң бұт қайтатын еді.



	- Родон, Родон, мұншалық бөспесең, - деді мисс Кроули масаттанып.



	- Шынымды айтсам, бикештер, әскердегі мен білетін жастардың ішіндегі ең аңқауы сол Тарквин мен Дьюсис оның ақшасын қалауынша қағып алады, жұрт оны лордтың тобында жүргенін көрсе болды, соның жолында сайтанға да сатылуға бар. Гринвичте оларды бір топ қонағымен тамақтандырып, ақшасын шығындап жатқаны.



	- Қонақжайлылық жаман ба, әрі зиялы меймандар болса.



	- Сіздің сөзіңіздің жаны бар, мисс Шарп. Әрқашан да мисс Шарптың айтқаны әділет. Әрі зиялы меймандар болса, ой хой, деген - ай. - Капитан өз сөзіне аса риза болып, қарқылдап кеп күлді.



	- Родон, мұншалық жексұрын болмасайшы, - деді әпкесі зекіп.



	- Оның несі кетеді. Ақшасы аткөпір, алыпсатардың ұлы көрінеді. Ол қызыл құлақтардың қалтасын ептеп қағып қойған теріс болмайды. Мен әлі ол Осборнмен есеп айырысып болған жоқпын, біліп қойыңдар. Хо-хо-хо.



	- Фи, капитан Кроули. Эмилияға ескерту керек екен, күйеуі - құмар ойыншы болды ғой.



	- Құдай сақтасын, онысы сұмдық емес пе, а? - деді капитан маңғазданып. Кенеттен басына ғажайып ой келе қалғандай, - айтпақшы, леди, соны осында шақырсақ қайтеді, а?



	- Оны қауымға қосуға бола ма? - деді әпкесі.



	- Қосуға бола ма дейсіз бе, әрине, әбден болады. Оны өзге адамдардан ажырата алмайсыз, - деп жауап қайырды капитан Кроули, - ептеп қонақ күтуіңізді қалпына келтіргенде оны да шақырайық. Иә, әлгі қыз соның қалыңдығы ... емес пе еді, мисс Шарп? Иә, оның қалыңдығы да келсін. Құдай ақы, оған хат жазып шақырайын. Бильярдтағыдай пикетті де жақсы ойнай ма екен, көрейін оның өнерін. Мисс Шарп, ол қай жерде тұрады?



	Мисс Шарп капитан Кроулиге Осборнның қаладағы мекен - жайын айтты. Бірнеше күннен кейін Осборн капитан Кроулидің шимайымен жазылған мисс Кроулидің шақыру хатын алды.



	Ребекка өз тарапынан сүйікті Эмилиясына шақыру жіберді, ол бейшара Джордждың да болатынын естіп қатты қуанды. Эмилия таңертеңнен Парк-лейнде әйелдермен серуендеп уақытын тамаша көңілді өткізді. Ребекка оған қамқорлық жасап, әрі одан басымдау сөйледі: ол Эмилиядан ақылдырақ еді, ал оның мейірман досының иі жұмсақтығы соншалық, егер біреу оған билік жүргізбек болса, ноқталаған құлын сияқты басын шұлғи беретін; ол Ребекканың айтқанын бұлжытпай орындап отырды. Мисс Кроули де оны соншалық жылы шыраймен қабылдады. Ол құртақандай Эмилияны жер-көкке сыйғызбай, оны құдды бір қызметшісі немесе қуыршақ, яки сурет сияқты, отырған жұрттан да ұялмай, қысылып қымтырылмай ашық мадақтап, оған таң қалғанын, көңілінен шыққанын айтты. Мені таңғалдыратыны бекзаттардың қарапайым адамды осыншама көкке көтеріп мақтауы еді. Жәрмеңке жарандарының кішірейіп, бетегеден аласарғанын көргеннен артық қызық жоқ па деп қалдым. Мисс Кроулидің шектен тыс дәріптеуі бейшара қонақты жалықтырып жіберді ме деймін, меніңше Парк-лейндегі үш әйелдің ішінде Эмилияға ұнағаны адал жан леди Бригс болды. Оны бірден жақын тартып қалды, ол жалпы көңілі басыңқы, момын адамдарды ұнататын. Эмилияның қылтың-сылтыңы жоқ, көрсеқызар адам емес-ті.



	Джордж "en garcon" капитанмен бірге түстенуге шақырылды.



	Осборндардың салтанатты күймесі оны Рассел - скверден Парк - лейнге жеткізіп салды. Қонаққа шақырылмаған Джордждың қарындастары бүл жағдайға селқос қарады, бірақ баронеттердің тізімінен сэр Питт Кроулидің есімін тауып алып, бүл еңбекте Кроулидің үрім-бұтағы жайында, Бинки, олардың туыстары, т.т. туралы не жазылғанын оқып шықты. Родон Кроули Джордж Осборнды сыпайылық танытып, қуана, құшақ жайып қарсы алды: оның бильярдты жақсы ойнайтынын айтып, қарымын қашан қайыратынын да сұрап қойды, Осборнның полкін де сұрады, егер мисс Кроули өзінің үйінде қандай да құмар ойынға тыйым салмағанын да айтты, бірақ ол осыдан кейін іле-шала пикет ойнайсың ба деуден тайынбас еді. Сондықтан қонақжай үйдің егесі бүл күні жас офицердің қалтасын жұқарта алмады. Дегенмен олар таяу күндердің бірінде Кроулидің сатылмақ аттарын Паркте мініп көріп, содан шыққаннан кейін жолдастарының арасында тамашаламақ ниет білдірді.



	- Әрине, мына сүйкімді мисс Седлидің қасында күзетте отырып қалмасаңыз, - деп Кроули көзін қысып қойды. — Сайтан алғыр сүйкімді - ақ, үріп ауызға салғандай, шын көңілмен айтып отырмын, Осборн, - деп қойғанды жөн көрді, - меніңше, ақшасы да бір қап болар, а?



	Осборн күзетте отырмақ емес. Кроулидің қасынан табылмақ. Келер күні кездескенде капитан жаңа танысын ат жарысына ерте барды да, айналасындағы аса жоғары топтың үш-төрт жастарымен таныстырып, қарапайым жас офицердің алдында мәртебесі биіктеп қалды.



	- Айтпақшы, мисс Шарптың жағдайы қалай? - деді Осборн кербезденіп, шарап ішіп отырып, - тамаша қыз. Ол сіздердің Корольдік Кроули сарайларыңызға сай келді ме? Өткен жылы мисс Седли оны жақсылап күткен еді.



	Лейтенант сүйкімді гувернанткамен таныстығын қайта жаңғыртпақ оймен жоғарыға көтерілгенде капитан Кроули оны көкшіл көзінен бір сәт таса қылмай, зығырданы қайнап, сығырая қарады. Біздің лейб-гвардиямыздың кеудесінде қызғаныш оты тұтанғанымен, Ребекканың әрекеті Родонның көңілін орнына түсіруге тиіс еді.



	Жас жігіттер жоғары көтерілген соң Осборн алдымен мисс Кроулиге сәлем берді, содан кейін ол өзін еркіндеу ұстап, қылжақтаңқырап Ребеккаға қарай барды; ол мұнымен жылы сөйлесіп, сүйемелдей, қолдап, қамқорлық жасамақ ойда болды. Эмилияның досы ретінде, ол әуелі оған сол қолын ұсынып: "Иә, мисс Шарп, қалай тұрып жатырсыз?" деді, мұндай құрметке төбесі көкке жетіп қалар деп ойлап.



	Мисс Шарп салқын жүзбен оң қолының сұқ саусағын ұсынды, жапсарлас бөлмеден оны бақылап тұрған Родон Кроули лейтенанттың сағы сынғанын көріп, қарқылдап күліп жібере жаздап, айылын әрең жиды. Осборн селк етіп, не істерін білмей сазарып қалып, қысылып, оның саусағын ұстауға мәжбүр болды.



	- Иә, бұл, құдай ақы сайтанмен де айқасар, - деді капитан масаттанып. Лейтенант аузының күйгенін сездірмей, одан жаңа орның қалай, ұнай ма деп сұрады.



	- Жаңа орным ба? - деді мисс Шарп қатқыл үнмен, - жағдайымды сұрағаныңыз сіздің тарапыңыздан үлкен қамқорлық емес пе? Орным жаман емес, ақшасы да әжептәуір, әрине Рассел - сквердегі сіздің қарындастарыңыздан леди Уирт алатын ақыдай жоғары емес. Айтпақшы, олар аман-есен бе? Мұны сізден сұрауым да жөнсіз екен-ау.



	- Неге? - деді сезіктеніп мистер Осборн.



	- Өйткені, Эмилияда қонақ болған күндерімде олар мені тең санамай, сөйлесуге, араласуға, шақыруға арланды емес пе. Бірақ біздер, бейшара гувернанткалар ондай паңдыққа көнген жандармыз.



	- Қымбатты мисс Шарп, о не дегеніңіз, - деді Осборн.



	- Ондай жағдай ұшырасады, кейбір отбасыларында, - деді Ребекка ойын жалғастырып, -қандай алшақтық бар десеңізші, бірақ одан сіздің хабарыңыз жоқ қой. Ситилік сіздер сияқты біз Хемпширде шіріген бай емеспіз. Бірақ ағылшынның текті джентльменінің отбасында тұрамыз. Сэр Питтің әкесі пэр атағынан бас тартқанын естіп пе едіңіз? Менімен қандай қарым-қатынаста екенін байқаған боларсыз. Жағдайым өте жақсы. Расында да, өте жайлы орналастым. Ал сіз бұған қалай қарайсыз?



	Осборн жанын қоярға жер таппады. Кішкентай гувернантка британның жас арыстанын жіпсіз байлап, қатты састырды. Оның үстіне, осы бір ұнамсыз әңгімеден құтылып кетуге сылтау таба алмай құты қашты. - Бұрын сізге ситилік отбасы өте ұнаған сияқты еді, - деді тәкаппарланып.



	- А, сіз өткен жылы, анау антұрған мектептен құтылған кезімдегі жағдайды айтасыз ғой, сірә. Әрине, ұнады. Қандай қыз болса да, үйіне тойға келгенде қуанышты болмай ма. Ол кезде мен жаман - жақсыны айыра білді дейсіз бе. Осборн мырза, осы бір жарым жыл мені өмірге мүлдем басқаша көзбен қарауға үйретті. Джентльмендердің ортасында өткізген бір жарым жыл мерзімді мегзегенім, ағаттық болса кешірерсіз... Ал сүйкімді Эмилияжан жайында сіздің пікіріңізге қосыламын, ол кез келген қауымның ортасында да таптырмайтын қазына, қауымның көркі. Байқауымша, сіздің көңіліңіз хоштанып келеді. Ал, сол Ситидің антұрғандарын қойыңызшы, мистер Джоз қалай? Біздің Джозеф сылқым қалай жүріп жатыр?



	- Менің байқауымша, сол Джозеф сылқымға көзқарасыңыз онша жаман сияқты көрінбеп еді, - деді Осборн ішмерезденіп.



	- Тіліңіз қандай удай еді. Бүл сыр entre nous қалсын, мен оған құлай ғашық болмадым. Бірақ сол кезде сіздің тіліңіздің ұшында тұрған сөз айтылғанда (мұны жымиған көзқарасыңыздан да байқап тұрмын) мен кет әрі емес едім.



	Мистер Осборнның түріне қарағанда "Рас па? Оның қол-аяғын матап алатын едің ғой" деп ойлағандай көрінді.



	- Сізбен туыстасу мен үшін үлкен абырой деп ойлайсыз ба? Джон Осборн, эскваридың ұлы Джордж Осборн эскваридың қалыңдығы болу... атаңыз Осборн кім болып еді? Оның несіне ашуланасыз. Сіз ата-тегіңізді өзгерте алмайсыз, ал мен мистер Джо Седлиге тұрмысқа шығу ойымда болғанын жасырмаймын.



	Қалтасында соқыр тиыны жоқ бейшара қыздың өзге қандай амалы бар еді? Сіз енді сырымды білдіңіз. Бар сырымды жасырмай айтып салдым. Осындай жағдайдың бәрін ескерсек, онда сіздің сипақтап, мәймөңкелеп, жұмбақтап айта алмай тұрған ойыңыз сіздің мәртебеңізді биіктетеді, бұлай жасау сіздің тарапыңыздан ілтипаттықты, қайырымдылықты аңғартады. Эмилия, сүйіктім, біз мистер Осборн екеуміз сенің бауырың Джозеф жайында әңгімелесіп отырмыз. Оның жағдайы қалай?



	Сонымен Джорджды сілейтіп салды, әбден сүмірейтті. Әрине, Ребекканың ісі оң еді деуден аулақпыз, бірақ соз тапқанға қолқа жоқ деген осы да, арыдан, беріден ойқастатып Осборнды кінәлі етіп шығарды. Енді сәл кідірсе Эмилияның алдында әбден масқара болатынын сезіп, ол тайып отырды. Ребекканың мысы басым келгенмен Джордж әйелдің өсек-аяңынан, олардың қылығын дық санаудан аулақ еді, бірақ келесі күні өзін-өзі ұстауға шыдамы жетпей Ребекка бикеш жайындағы кейбір ойын капитан Кроулидің құлағына сыбырлап, ол өте қауіпті, қу қыз, абай болғайсыз деп ескертті. Родон оның айтқандарына күліп, бас изеп келісті, бұл сол күні Ребеккаға да жетті. Сонымен мистер Осборн екеуінің қатынасы бұрынғыдан да шиеленісті. Алғашқы ойының жүзеге асуына да осы кесе көлденең болды емес пе деп сезіктенді де, лейтенантты атарға оғы болмай зығырданы қайнады.



	- Сізді сақтандырғаным ғой, - деді Джордж Родон Кроулиден сыр тартпақ кейіппен (Родоннан ат сатып алды, түстен кейін ондаған гиней ұтқызды), - жай абай болғайсың дегенім де. Мен әйел жынысын жақсы білемін, сондықтан құлағың түрік жүрсін.



	- Рахмет, құрметтім, - деді капитан, оның түрінен ризашылық нышаны сезілді, - сен тегін тентек емес екенсің.



	Кроули жайында Джордж да жақсы пікірде болып аттанды.



	Ол Эмилияға бәрін бастан аяқ баяндады, сүйкімді де момын жігіт Родон Кроулиге сайқал қыз Ребеккадан сақтан деп ескерткенін де айтты.



	- Кімнен сақтанады? - деп таңданды Эмилия.



	- Сенің досың гувернанткадан сақтанады. Неге бажырая қарайсың?



	- О, Джордж! Не сұмдық жасағансың!? - деді Эмилия абыржып.



	Махаббаттың әлегімен жүрген сезімтал жанның көзі мисс



	Кроули де, кәрі қыз Бригс те, бакенбардымен әлек болып аласұрып, дүние парқына жете алмай, көз тоқтата алмай жүрген лейтенант Осборн да аңғармаған жұмбақ сырды шалып қалды. Жоғарғы бөлменің бірінде Ребекка Эмилияны шәлімен қымтап жатқанда біріне-бірін көзі түсіп, әйелдерге тән сыршылдық мінезбен оңашалана қалды. Эмилия кенеттен Ребекканың екі қолын бірдей қысып:



	- Ребекка, мен бәрін аңғардым, - деді. Ребекка болса оны құшақтап, сүйіп алды.



	Мұнан кейін екеуі де бұл сырлары жайында ләм-мим деп ауыз ашпады. Отыз тістен шыққан соз отыз рулы елге тарамай тұрған ба.



	Жоғарыда әңгіме болған оқиғадан кейін көп кешікпей, Ребекка Парк-лейндегі қамқоршы әйелдің үйінде қонақ болып тұрып жатқан кезде Грейт-Гонт-стриттегі бүл көңілсіз кварталдың әрін кіргізген көптеген қаралы гербтердің қатары жаңарыпты, енді сэр Пигт Кроулидің үйіне де ілінді, бірақ құдай сақтасын, мархабатты баронет емес, дүниеден қайтқан әйел адам екен. Бірнеше жыл бұрын Питтің карт анасы, жесір леди Кроулидің жаназасына ілінген-ді, содан бері бүл герб қаңырап, ескерусіз бір қуыста жатқан. Енді бейшара Роза Досонның қазасына орай жарық дүниеге шықты. Сэр Питтің әйелден жолы болмай, тағы да әйелсіз қалды. Сауытқа жасалып сэр Питтің өз гербісінің қасына жинастыра ілінген геральдық белгінің Роза марқұмға ешқандай қатысы жоқ еді. Оның оз гербі жоқ болатын. Бірақ мұнда қойылған таңба сэр Питтің шешесіне жасалған херувим бұған да жарап жатты және де оң жағынан, сол жағынан Кроули тұқымының кептер мен жылан белгісі қолдап тұрған херувимнің астына "Resur qam" деп жазылған. Герб, қаралы сауыт, "Resur qam" жазуы тақуа жандарды ойландыратын - ақ жағдай.



	Жұрттың бәрі ұмытқан ложаға мистер Кроули ғана келіп тағзым етті. Бүл бейшара дүниемен қоштасар шағында осыдан ғана жылы сөз естіп, соны ғана мият тұтып көзін жұмған еді. Ұзақ жылдар бойы ол жылы лебізді тек осыдан ғана естіген, оның достығы аздап болса да жарымжан мүсәпірдің жанына демеу берді. Оның жаны тәнінен әлдеқайда бұрын сөнді. Сэр Питт Кроулиге әйел болу үшін ол жанын пида еткен. Бақталастық базарында ана мен қыз басы күн сайын осындай саудаға түсіп жатты.



	Леди Кроули дүние салғанда оның күйеуі өзінің күйбең тірлігімен, толып жатқан жобаларымен әлек болып Лондонда жүрген-ді. Дегенмен ара-тұра уақыт тауып Парк-лейнге бір соғуға, Ребеккаға кешендегі шәкірттеріне орал, олар анасының сырқатына байланысты қараусыз, панасыз қалды деп зарлап та, жалынып та, бұйырып та көл-көсір хат жазудан жалықпады. Бірақ мисс Кроули Ребекканың кетуі жайындағы сөзді естігісі де келмеді. Пәруерлі құдай, мына жайма жәрмеңкелі Лондон шаһарында ақсүйек әйел затының ішінде дос-жаранынан қапаланбай-ақ оп-оңай іргесін аулақтататын, әрі сол достықтан тез жеритін бекзада ұшыраспаса да бүл кемпір Ребеккаға жабысып айырылар емес, қасынан қарға адым шығармайды.



	Леди Кроулидің қазасы мисс Кроулидің айналасындағы адамдарды пәлендей қайғыртып, қапаландыра қоймады, солай болары да белгілі жайт еді.



	- Үйіне берілетін қонақасыны кейінге қалдыратын шығармыз, - деді мисс Кроули. Біраз үнсіз отырды да, - менің бауырым, енді төсек жаңғыртамын деуге құдайдан қорқар, не көрініпті соншама.



	- Ол шал тағы үйленетін болса, Питтің жағдайы ауырлайды, - деді Родон бауырына жаны ашып.



	Ребекка үндемеді. Меніңше ол өзгеден гөрі көбірек қайғырып та, таң қалып та қалды. Сол күні ол Родон аттанбас бұрын орнынан тұрып кетті де, екеуі төменгі бөлмеде кездейсоқ ұшырасып қалды. Інісі мен әпкесі қоштасар алдында араларында бір әңгіме болды.



	Келесі күні таңертең Ребекка терезеден қарап, француз романын оқып жайбарақат отырған мисс Кроулиге:



	- Ханым, сэр Питт келді!- деп шошытып жіберді. Мұның артынан баронеттің есікті қаққан дыбысы естілді.



	- Қымбаттым, мен онымен жолыққым да келмейді, оны көргім де келмейді. Боулсқа айтыңыз, мені үйде жоқ десін немесе төменге түсіңіз де мені ауырсынып жатыр, ешкімді қабылдай алмайды деп айтыңыз. Қазір бауырыммен көрісетіндей жағдайда емеспін, жүйкем жұқарып отыр, - деп мисс Кроули ашу шақырды да, қайта кітабын оқуға кірісті.



	- Мырза, қарыздасыңыз сырқаттанып жатыр, сізді қабылдай алмайды, - деді Ребекка төменге жүгіріп түсіп, жоғары көтерілуге оқталған сэр Питтің алдынан шықты да.



	- Тіпті жақсы, - деді сэр Питт, - мен сізді жолықтыруға келдім, мисс Бекки, жүріңіз, асхана жаққа барайық. - Екеуі де сол бөлмеге енді.



	- Сіздің Корольдік Кроулиге оралуыңызды өтінемін, мисс, - деді баронет, Ребеккаға тесіле қарап, қара қолғабын шешіп, жалпақ белдеулі қалпағын басынан алып жатып. Оның әлдеқалай тесіле, үңіле қараған кейпімен мисс Шарп қорқып кетті.



	- Көп кешікпей баратын шығармын, - деді ол бәсең үнмен, - мисс Кроули басын көтерісімен сүйкімді қыздардың қасында боламын.



	- Сіздің осылай дегеніңізге үш ай болды ғой, Бекки, - деді сэр Питт, - сіз қашанғы менің қарындасымның мойнына асыла бересіз, сізден жалыққан күні ескі шәркейі ұқсатып лақтырып тастайды. Айтпады демеңіз. Сіз маған керек адамсыз. Әйелімді жерлеуге барамын. Сіз менімен жүресіз бе, қаласыз ба? Жалтармай, тоқ етерін айтыңыз?



	- Менің ойымша жалғыз басты адамға бұлайша тұру қолайсыз ғой сэр, - деп жауап қайырды Бекки, әрі қатты абыржыды - ау деймін.



	- Сіз маған керек адамсыз, - деді сэр Питт саусақтарымен үстелді тықылдатып, - сізсіз күнім қараң. Сіз кеткенге дейін оны сезген жоқ едім. Үйдің астан-кестені шықты. Мүлдем қаңырап қалды. Есебімнен қайта шатастым. Қайтпасаң болмайды. Қайтыңыз?! Қымбатты Бекки, тілімді алыңыз, қайтыңыз?



	- Қайттық делік, сэр, сонда кім болып ораламын? - деді алқынып Ребекка.



	- Сіз қаласаңыз Кроули ханым болып ораласыз, - деді баронет қаралы қалпағын бүктеп. -Ал, бұған қалай қарайсыз? Қайта оралыңыз, менің зайыбым болып оралыңыз. Оған сіздің ақыл - парасатыңыз жетеді. Тектінің ұрғаным бар ма! Мен білетін бикештердің ешқайсысынан кем емессіз. Бүкіл графтықтағы кез келген баронеттің әйелі сіздің тырнағыңызға татымайды. Жүресіз бе? Сиыр құйымшақтатпаңыз, үзілді-кесілді айтыңыз?!



	- О, сэр Питт!- деді Ребекка қатты абыржып.



	- "Келістім" деңізші, бикеш, - деді Питт мырза, сөзін жалғастырып. - Мен шалмын, бірақ қуатым қайтпаған адаммын. Әлі жиырма жыл былқ етпеймін. Менімен бақытты өмір сүресіз. Қолыңызды қақпаймын. Ақшаны қалай жұмсаймын десең де өз еркің. Алдыңа шығар адам болмайды. Өз атыңызға қаражат бөліп қоямын. Ештемені аямаймын, ойланыңыз? - Шал жалбарынып тізерлеп отыра қалды.



	Құдайға жалбарынған пенденің бейнесін көргендей Ребекканың көзі қарауытып кейін шегінді. Романның осыған дейінгі желісінде Ребекканың сасқанын көрген емеспіз, міне, енді сол сәттің куәсі болып отырмыз. Шынымен оның көзінен парлап жас шығып, ағыл -тегіл жылады.



	- О, сэр Питт, - деді ол, - о, сэр, мен некелі жанмын.





Он бесінші тарау




	РЕБЕККАНЫҢ КҮЙЕУІ ЕЛЕС БЕРЕДІ



	Сезімге бейім оқырманға (одан өзгенің басын қатырмайық) біздің кішкентай драмамыздың соңғы актысы ұнайтын сияқты. Психеяның алдында тізерлеп отырған Эростың бейнесінен артық не бар?



	Сол Эрос Психеядан күйеуге шықтым деген суық хабарды естігенде құлшылық етіп, үлкен басын кішірейтіп кілемде жүгініп отырған жерінен тұралап әзер көтеріліп айқайға басқанда, онсыз да қалтылдап әзер тұрған бейшара Психея шындықты айтамын деп пәлеге қалды.



	- Күйеуге шықтым дейсіз бе? Қалжың болар!? - деп айқайға басты, әлгінде ғана не дерін білмей аңтарылып қалған баронет. - Бекки, сіз мені мазақ етейін дедіңіз бе!? Қалтасында соқыр тиыны жоқ әйелге қандай ақымақ еркек үйленеді.



	- Үйленді, күйеуге тидім, - деп қайталады Ребекка, боздап, өксігін баса алмай даусы да талып естілді, бет орамалымен көзін сүртіп, кімнің де болса көңілін босатар қайғылы мүсін сияқты тас ошақтың тақтайына сүйеніп әлсіреп, буын-буын қалтырады.



	- О, сэр Питт, қымбатты сэр Питт, сіздің қайырымдылығыңызды бағалай білмейтін адам деп ұқпаңыз. Сіздің қайырымдылығыңыз ғана менің бар сырымды ақтартты.



	- Өйткен қайырымдылық құрысын!- деп кеңкілдеді сэр Питт. - Сіз кімге тұрмысқа шықтыңыз? Қайда жүріп үйлене қалдыңыз?



	- Сізбен бірге кешенге қайтуға рұқсат етіңіз, сэр. Бұрынғыдай сізге қызмет етуге рұқсат етіңіз. Мені Корольдік Кроулиден ажырата көрмеңіз, қамқоршы болыңыз?



	- Сонда қалай, бір сылқымға алданып қалдың ба? - деді баронет, оз ойының елегінен өткізіп. - Жарайды, Бекки. Қайтамын десеңіз қарсы емеспін. Өткен қайтып келмейді, өгіз аттай желмейді. Сізге бар жосықты сақтап ұсыныс жасадым, ендігі сөз сізде. Гувернантка болып оралыңыз - бәрі де сіздің дегеніңізбен жасалады.



	Ребекка оған қолын ұсынды да, егіліп жылады. Бұрымы бетіне түсіп, тас ошақтың жиегіндегі мәрмәр тақтаға төгілді.



	- Ол антұрған қашып кетті ме? - деп сэр Питт қайталап сұрады, өзінше жаны ашыған болып, - оқа емес, Бекки мен сізге жәрдемдесемін.



	- О, сэр. Бұрынғыдай Корольдік Кроулиге қайта оралып, қыздарға да, сізге де қамқорлық көрсетіп, бұрынғыдай сіздің ризашылығыңызды естісем, арманым болмас еді. Сіздің қазірде жасаған ұсынысыңызға ризашылық білдіріп, егіліп жылап алдым. Зайыбыңыздың орнын баса алмағанмен... сэр, қызыңыздың санатында қараңыз.



	Осы сөзді айтып Ребекка жан ұшыра жалбарынып тізерлеп отыра кетті. Нәзік қолымен (сүйріктей сұлу аппақ саусақтарымен) сэр Питтің күс-күс қолын қысып, жалбарынып, мият тұтып қарады, дәл осы сәтте есік айқара ашылып, бөлмеге мисс Кроули кіріп келмесі бар ма.



	Баронет пен Ребекка асханаға енген кезде кездейсоқ осы арада болып көзі шалып қалған миссис Феркин мен Бригс кәрі джентльменнің гувернантка алдында тізе бүккенін көріп, "маған жар бол" деп жалбарынғанын естір - естіместен басқышпен сүріне - жығыла жоғарғы бөлмеге қарай жүгіріп, француз романын оқып, аузынан суы құрып отырған мисс Кроулидің бөлмесіне ентіге басып кіріп келді. Сөйтіп кәрі ледиге таңғаларлық хабар жеткізді: сэр Питт Ребекканың алдына жүгініп, "жар бол маған" деп жалбарынып отыр деді. Егер сіз жоғарыдағы әңгіме қанша уақытқа созылғанын, Бригс пен Феркин қонақ бөлмеге дейін ентігіп жеткенше қанша уақыт кетті, ал мисс Кроули таң қалғанын білдіру үшін қолынан "Пиго-Лебренді* түсіріп алғаны, одан кейін басқышпен төмен түскенше қаншама ой айтылып, қаншама толқу, арбасудан өтті, сонымен мисс Кроули Ребекканың құлдық ұрған жағдайына дөп келді.



	- Еденде джентльмен емес, әйел отыр ғой, - деді мисс Кроули жалған айттыңдар дегендей сенімсіздік кейіппен, - мен сэр Питт тізерлеп отыр деп естіп едім. Ал сол жағдайды тағы бір көрсетіңдерші, жарасар ма екенсіңдер?



	- Мен сэр Питтке рахметімді айттым, ханым, - деді Ребекка, орнынан тұрып, - мен бұл кісіге ешқашанда леди Кроули атанбайтынымды ескерттім.



	- Келіспедің бе? - деді мисс Кроули өз құлағына өзі сенбей. Бригс пен Феркин көздері алақандай болып, ауыздары аңқиып босағада сілейіп қалыпты.



	- Иә, келіспедім, бас тарттым, - деді Ребекка даусы дірілдеп, көзі жасқа толып.



	- Сіз, расында да, құда түспек болдыңыз ба, сэр Питт? - деп сұрады кемпір.



	- Иә, рас, маған жар бол деп өтіндім, - деп жауап қайырды баронет.



	- Ол не деді, бас тартты ма?



	- Бас тартты, - деп сэр Питт беті албырттанып, масаттана күлді.



	- Бірақ бұл жағдайдан жүрегіңіз жарылып кетпейтін болар, - деді мисс Кроули.



	- Жоқ, титтей де эсер етпеді, - деді сэр Питт байсалдылық, ұстамдылық көрсетіп, бұған мисс Кроули тырсиып жарылып кете жаздады. Қалай, жоғары мәртебелі джентльмен тақыр кедей, бейшара гувернантканың аяғына жығылып, маған ти деп жалбарынады; ал бейшара гувернантка жылдық кірісі торт мың фунт баронеттің ұсынысынан бас тартады. Бұл істің өзіндік сыры барды, ал мисс Кроули болса әлгінде өзі оқып жатқан Пиго Лебреннің шым-шытырық оқиғасынан арыла алмай отыр.



	- Бұлай жасағаныңызға қуаныштымын, бауырым, - деді таңғалып.



	- Солай! - деп сэр Питт таңғалды. - Мұндай құтырған қыз, алдамшы түлкі екені кімнің ойына келген, — деп мұрнының астынан сөйлеп, мәз болып сықылықтап күлді.



	- Бұлай болар деп кім ойлаған, - деп мисс Кроули жер тепкілеп айғай салды, - мұныңа жөн болсын, сонда сіз принц-регенттің әйелінен ажырасуын күтесіз бе, әлде біздің отбасымыз тақияңа тар келіп түр ма?



	- Сіз осында кірген кезіңіздегі, - деді Ребекка, - менің тізе бүгіп жалбарынып отырған кейпім сол маған қайырымдылық жасап, бағымды ашпақ болған адамның бәрі сіздей жанның үрім-бұтағын сыйламағандық бола ма? Мені бір тас жүрек деп ойлайсыздар ма? Адам баласы емес құдайдың көзіне шалынбаған сорлы жетім маған барлығыңыз қамқорлық жасап, жақсы көріп жатқандарыңызды мен сезбейді дейсіздер ме? О, асыл дос-жарандар, қамқоршыларым! О, менің қайырымды қамқоршыларым, сіздің бар сенімдеріңізді ақтау үшін менің махаббатым, менің ғұмырым, сезімім жетімсіз деп ойлайсыздар ма? Сонда қалай, мисс Кроули, қайырымдылық сезімді де білдіруіме мұрсат етпейсіздер ме? Бұл қатыгездік болар. Менің жүрегім өртеніп, лаулап барады, - солай деді де креслоға сылқ етіп отыра кетті, мұнда тұрғандардың көпшілігі - ақ "қайтсын - ай" деп аһ ұрып, аяушылық білдірді.



	- Сіз маған тұрмысқа шығасыз ба, жоқ па, мәселе онда емес, сіз жақсы қызсыз, Бекки, сіздің дос адамыңызбын, соны ұмытпаңыз, - деп сэр Питт сөзін тәмамдады да, қаралы қалпағын киіп үйден шығып кетті, бүл Ребекканың жағдайын жеңілдетті. Әрине, оның жасырған қандай сыры бар екенін мисс Кроули біле алмады, сондықтан осы қалт еткен жағдайды Ребекканың пайдаланып қалатын мүмкіндігі бар еді. Ол болса бет орамалымен көзін сүртіп, соңынан ілесуге әзір тұрған ақ көңіл Бригстің жәрдемінен бас тартып, жоғарғы қабаттағы өзінің бөлмесіне көтерілді. Бұл кезде Бригс пен мисс Кроули екеуі де жан ұшыра дегбірсізденіп, бұл оқиғаны әр саққа жүгіртті; олардан кем аптықпаған Феркин де ас әзірлейтін қазан басына келіп, ондағы еркек пен әйел аралас қауымға болған жайды сабақты жібін қалдырмай сыпылдап айтып шықты. Бұл жаңалық Феркинге қатты әсер еткені соншалық, бүгінгі кешкі поштадан қалдырмай "Миссис Бьют Кроули мен пастордың отбасына құрметті сезімін білдіре отырып... сэр Питт осында болып, мисс Шарпке "Маған тұрмысқа шық" деп ұсыныс жасады, бірақ ол бас тартты, жұрт бұған қайран қалысты" деп жазғанды жон көрді.



	Екі әйел де асханаға жайғасып, әңгіме-дүкен құрды (салауатты леди Бригс қайырымды қамқоршысымен шүйіркелесіп сырласуға қайтадан мүмкіндік алғанына төбесі көкке жетіп жүрген кезі), бірақ сэр Питтің құдалығының, Ребекканың одан бас тартуының мәнісіне түсіне алмай дел-сал болды. Бригс көрегендік білдіріп, бұдан бұрынғы бір сыбайластық бөгет жасайды-ау, әйтпесе мұндай ұтымды ұсыныс жасағанда о заманда, бұ заман ешбір ақылды жас әйел бас тарта қояр ма?



	- Бригс, сіз ол ұсынысты қабыл алар ма едіңіз? - деді мисс Кроули сыпайыгершілікпен майдалап сөйлеп.



	- Онда мен мисс Кроулидің сіңлісі деген атқа ие болмас па едім? - деді Бригс тура жауаптан жалтарып.



	- Ал шынтуайтқа келсек, Бекки мисс Кроулидің атына сай келер еді, - деді мисс Кроули кейуана (қыздың бас тартуына абыржыған, одан ешкім құрбандық талап етпегеннен кейін ол төзімділік, қайырымдылық ниет білдірді), ол ақылды қыз. (Байғұс Бригсім мына сенің шақша басында не бар, оның бақайшағына дейін ақыл, оның тырнағына татымайтын жұрт баршылық. Мен біраз баулығаннан кейін оның жүріс-тұрысы да өзгерді. Ол Монморанстың ұрпағы, мен өз басым оған пысқырып қарамаймын, бірақ қанша дегенмен шыққан тегіне тартпай қоя ма? Ол әлгі темір-терсек сатушы бейшараның қызыңдай емес, Хемпширдің кеудесіне нан піскен мына ақымақтарыңды бір шыбықпен айдар еді.



	Бригс бұрынғысындай қоштап ала жөнелді, содан кейін бұрынғы қатыстарын айтып алды да, бұрынғыша жұбымыз жазылмасын, арамыздан ала күшік аттап кетпесін десті.



	- Сіздер сияқты жалғыз-жарым жандарға қандайда ермексіз тірлік болмайды, - деді мисс Кроули, - мәселен, мына сіз құсни хатшы ұстазға ғашық болмадыңыз ба? (Сіз боздамаңыз, ол тіріліп келеді дейсіз бе). Меніңше бақытсыз Бекки де сондай нәзік бейшара ма деймін... кім білсін, ол да әлдебір дәріханашыға, үй басқармашыға, суретшіге, әлде жас викариге, сондай бір жандарға құлай ғашық болған шығар.



	- Бейшара, бейшара, - деді Бригс, осыдан жиырма төрт жыл бұрынғы хусея жазу пәнінің ұстазы көксау жас жігітті есіне алып, оның сары бұрымы мен адам танығысыз тамаша шимайын жоғарыдағы ескі конторкаға сақтап қойған, - бейшара, бейшара, - деп Бригс тағы қайталады. Сол бір қайталанбас кезді есіне алып, көзіне елестетті. Он сегіз жасар қыз, бетінен нұры тамған уыздай жас. Кешкі намазда әлгі құсни жазу пәнінің көксау ұстазы екеуі дірілдеген дауыспен иман шарттан дұға оқыды.



	- Ребекканың бұл қылығынан кейін, - деді мисс Кроули, - біздің отбасы ол үшін бір жақсылық жасауы керек. Оның аяғына жығылып жүрген жігіті кім екен, соны біліңіз, Бригс. Оған дәріхана ұстауына жәрдемдесіп, аяғынан тұрғызып жіберейік, немесе портретімді салғызайын, әйтпесе епископ туысқаныммен сөйлесіп те корейін... Ребеккаға жасау беремін, тойын да жасаймын. Бригс, тамақ жағын сіз басқарасыз, әрі қалыңдық жолдасы, куәгері боласыз.



	Бригс, бұл жағдайды асқан қайырымдылық, қымбатты Кроулидің бүл ашық қолдырығын керемет мейірбандылық санап, бәсе, Кроули қымбаттым қашанда ақ көңіл, мейірбан, қамқоршы жан еді ғой, осылай жасарын білгенмін деп мақтанды да, некеліктің жай-жапсарын, одан неге бас тартқанын сұрастырмақ, әрі әлгіндегі мисс Кроулидің емеурінінің де шет жағасын айтып, мұның көңіл қоспақ жігітінің кім екенін де білмек оймен жоғары қабаттағы Ребекканың жатын бөлмесіне көтерілді.



	Ребекка өте жылы шыраймен, сыпайы қарсы алып, оған Бригстің қамқорлықпен жанашырлық көрсетіп жатқанына ризашылық білдірді, әрі уәделі адамы бар екенін де жасырмады (өткен жолы есіктің кілт салатын тесігінен сығалаған леди Бригс сәл-пәл кідірсе ғой), бәлкім Ребекка бар сырын айта түсер ме еді, кім білсін, оның соңынан іле-шала мисс Кроулидің өзі келіп жетті. Бүл бұрын-соңды естімеген құрмет. Хабаршысының сылбырлығына дегбірі қашып, тағат таба алмады. Сөйтіп өзі келді де Бригске өкшеңді көтер деп бұйырды. Ребекканың ақылдылығына ризалығын білдіре отырып, сэр Питтің кездесуін толық естіп, оны мұндай батылдыққа бастаған жағдайға да қанық болды.



	- Сэр Питтің маған көңілі түскенін (өйткені ол өзінің сезімін қымсынбай ашық айтатын әдеті еді) көптен байқап жүргенмін, бірақ ұсақ-түйек жайтты ескермеген күнде ел-жұрт, қоғамымыз құрмет тұтатын әкемдей адамға тұрмысқа шығуым ақылға сыймайды емес пе? - деді Ребекка. Басқа да жайттарды, өзіндік себептерді айтып мисс Кроулидің басын қатырғысы келмеді, әрі сәл де болса өз басын қадірлейтін әйел адам марқұм болған зайыбының сүйегін үйден шығармай жатып, оның күйеуінің кімде көңілі барын тергей ала ма.



	- Мұның жай сөз, араласқан біреу бар, әйтпесе сіз аспан айналып жерге түссе де бас таратпайсыз, - деді мисс Кроули, бұлталақтамай төтесінен тартты. - Әлгі өзге жайттарыңды айтшы, өзіндік себеп дегенің не? Қалқам, соны түсіндіруші! Бүл арада біреу бар, шөптің басы жел соқпаса қимылдамайды. Сіздің жүрегіңізге әмірін жүргізген қандай адам?



	Ребекка көзін төңкеріп, солай деп мұңайып, мойындады.



	- Қымбатты леди, сіз дәл таптыңыз, - деді ол нәзік үнді дауыспен, - сіз жалғыз басты бейшара қызға қамқоршы қайдан табылып қалды деп таңырқаған шығарсыз. Бірақ ол жағдайда кедейлік ара тұрыпты дегенді естіген емеспін. Е, құдайым-ай, расында да солай болғай.



	- Бейшара қызым-ай, - деді көзі жасты, көңілі бос мисс Кроули.



	- Сөйтіп біздің сауалымыз жауапсыз қалды ғой. Соншалық жұмбақтағанымыз қалай болды, сырыңызды білтелемей толық айтыңыз, шерің тарқасын.



	- Қымбатты леди, шерімді тарқатып, көңілімді жұбатсаңыз рахметтен өзге не айтарым бар, - деді Ребекка сол мұңлы үнмен.



	- Көңілі жарым адамға жұбаныш та мият емес пе.



	Сөйтті де ол басын мисс Кроулидің иығына сүйеп, шынымен ағыл-тегіл жылағаны соншалық, мисс Кроули де егіліп, еріксіз босап, Ребекканы құшақтап, туған қызындай мейірленіп, көңіл жұбатар жылы сөздер айтып, оны туған кызындай жақсы көретінін, оған жәрдемдесу үшін қолынан келген істің бәрін атқаратынын айтты.



	- Енді қымбаттым, соның кім екенін айтыңызшы? Ол әлгі сүйкімді мисс Седлидің бауыры емес пе? Сол жайындағы бір әңгімені айтқан сияқты едіңіз. Оны осында шақырамын, қымбаттым, ол ешқайда кетпейді.



	- Қазірге еш нәрсе сұрамаңыз, - деді Ребекка, - коп кешікпей естіп қаларсыз. Рас айтамын, естисіз. Қайырымды, сүйікті мисс Кроули. Менің асыл досым, былай айтуға құқым бар ма?



	- Әрине, айта аласыз, көкешім, - деді мисс Кроули, оның бетінен сүйіп.



	- Қазір ол жағдайды айтар халым жоқ, - деп боздады Ребекка, - не деген бақытсыз жан едім. Бірақ мені өмір бақи сүйесіз бе...



	Солай деп соз беріңізші? Екеуінің де көңілі босады. Жасы кәрісінің көңілін босатып, мисс Кроули салтанатпен ант етіп, осы айтқанының бәрін орындамақ болып, күйкентайдай шүйкебас қызды мүсіркеп, оны кіршіксіз, бүкпесіз, қайырымды, жарық дүниеде сирек ұшырасатын пәк жан деп қоштасты.



	Ақырында Ребекка жалғыз қалып, бүгінгі аяқ астынан сап ете қалған тосын жағдайды ой елегінен өткеріп, не болды, не болмақ еді деп ойланды. Сіздердің ойларыңызша леди, кешірерсіз, Ребекканың жұмбағының сырын шеше алмаймыз ба? Бүл кітаптың авторы бірнеше бет бұрын Эмилия Седлидің бөлмесіне сығалап, әккі романшыларға тән сыршылдықпен күнәсіз пақырдың нәзік күнәсі мен қайғысын айтпап па еді, неғып бәлсініп қалды. Ребекканың да сырын, жұмбағын ақтарып, оның жүрегінің кілті кімнің қобдишасында сақтаулы жатқанын неге айтпасқа.



	Ол ең әуелі қолы жетпей қиялдап жүрген арман құсы - бақыт қолына қонбақ болғанда қалай ұшырып жіберуге мәжбүр болғанына күйінді де қайғырды, іші удай ашыды. Ойы түзу оқырман мұның адам баласына жат емес қайғысына ортақ болып, "әттеген - ай" дер. Аяқ астынан жыл сайын үлесіне төрт мың фунт кіріс түсетін, миледи атанып кете жаздаған жасаусыз бейшара қызға қандай ананың жаны ашымасын. Бақталастық базарын жағалап, дәмін тата бастаған тәрбиелі, көргенді жерден шыққан бикеш атаулының қайсысы мұндай еңбекқор, ақылды, қалай мақтасаң да жарасатын қыздың жерден іздегені көктен түсіп, біреу соншама дүниені кесе көлденең тартып, оған зорлап алғыза алмай тұрғанда қалай ғана жаны ашымайды. Біздің жанашыр пақырымыз Беккидің қайғысына ортақ болудың жөні бар, бұл жағдай кімді де болса тебірентпей қоймайды.



	Әлі есімде, өзім де жәрмеңкедегі бір думанға қонаққа барғаным. Сонда қонақтардың ішінен кәрі мисс Тодди ерекше көзге түсті, ол неге екені белгісіз адвокаттың әйелі кішкентай леди Брифлестің алдында құрдай жорғалап, мәйпеңдеумен болды, оның шыққан тегі жақсы жер болғанымен, тақыр кедей екенін бәріміз білетінбіз. Осыншама құлшылық етуінің себебі неде екен деп, өзіме сауал қойдым. Әлде Брифлес графтықтағы сот орнынан дәреже алды ма немесе оның әйелі дүниеге мұрагер болып қалды ма? Мені таңғалдырған жұмбақ сырды ашық ауыз мисс Тоддидің өзі айтып берді.



	- Сіз білесіз бе, жоқ па, - деді ол әйел, - миссис Брифлес Челтенхемде, жарты жылға жете ме, жетпей ме төсек тартып, екі дүниенің арасында жатқан сэр Джон Редхендтің немересі емес ме? Миссис Брифлестің әкесі оның мұрагері саналады, сондықтан өзіңіз де білесіз, ол күні ертең баронеттің қызы болып шықпай ма?



	Сонымен Тодди Брифлесті әйелі екеуін келесі аптаға қонаққа да шақырды.



	Баронеттің қызы болудың өзі осыншама құрметке бөлеп жатқанда, баронеттің әйелі болу құрметінен айырылып қалған жас әйелдің қайғысына ортақ болмасқа не шара. Леди Кроули тез жан тапсыра қояды деп кім ойлаған. "Шіркін, мен миледи болар едім - ау, -деген ой да келген Ребекканың басына, - бірақ мұндай сырқатқа шалдыққан әйелдер ілініп-салынып он шақты жыл тірлік етеді", әйтпесе мына шалдың басын шыр айналдырар ем. Сонда миссис Бьюттің қамқорлығының, сэр Питтің асқан мейірімділігінің қарымын қайырар едім-ау. Онда қаладағы үйді қайта жиһаздап, ретке келтірер едім. Лондондағы күйменің кереметі, операдағы ложаның жақсысы менікі болар еді-ау. Таяудағы маусымда сарай жарандарымен де таныстырып қалар еді..." Осы қиялдың жүзеге асар шағы тумады ма. Мұның бәрі мұнартып сағымға айналып бара жатқаны анау.



	Бірақ Ребекка өткенге қайғырып, сары уайымға салынып кететін адам емес, батыл да тәуекелшіл жан. Сондықтан өкінер жайды секс алды да, алдағы тірліктің қамына кірісті. Жаратқан ием жар болса, пендесі не көрмейді, алда әлі талай күйбең тірлік бар емес пе, үміт те, арман да, ұтыс та, ұтылыс та сонда жатқан жоқ па.



	Ең негізгі жағдай, оның күйеуге шығып алғаны. Бүл сэр Питтке аян болды. Мұны қорыққандықтан мойындаған жоқ, оған түпкі бір мақсаты ықпал етті. Ауруды өлім әшкерелемей ме, оны бүгін айттың не, ертең айттың не, бәрібір емес пе. Ал мұны өзіне қалыңдық жасамақ болған адам, келін етіп түсіруге қалай қарсы болсын. Бірақ бұған мисс Кроулидің қалай қарайтыны белгісіз. Бүл тараптан Ребекканың біраз күдіктенер жайттары болды, бірақ мисс Кроулидің некелік жайындағы ойын да есіне алған: шыққан тек жайындағы мисс Кроулидің ойы; оның батыл көзқарасы; оның жүрегінің нәзіктігі; оның немере інісіне жанашырлық ниеті, бауырмалдық сезімі, ақыры мұның өзіне әлденеше рет білдіріп жатқан ілтипаттықты қайда қоясыз. Ол немере інісін жақсы көреді, сондықтан кешірім жасап қалар деп ойлады. Ол маған әбден бауыр басты, сондықтан жігітіміз айырыла қоюы да оңайға түспес. Күні ертең бәрі де әңгімеленеді, қызықтың шыжығы сонда көрінеді, бұлқан-талқан бүлінер, ағайын адамдарға араздың жарасқан, қайыра татулық орнап, бәрі де ұмыт болар. Қысқасы, сағыздай соза берудің қажеті не. Болар іс болды, бояуы сіңді, оның ертең, бүгін дейтін дәнеңесі жоқ. Сондықтан мисс Кроулиге айтқан жөн, енді соны қалай жеткізеді. Бикеш мұны қалай айтқаным оң болады деп ойланды. Дауылға қарсы тұрса қаңбақтай алып ұшып, қонарын сай, ұшарын жел біліп кетпей ме, әлде ашуы басылғанша көзден таса бола тура ма? Осындай ойға қалып, Ребекка төмендегідей хат жолдады:



	"Асыл досым, сырласым!"



	Сырласқан шақтарымызда талай айтылған сәтті күн басыма туды. Әзірге сырым жартылай ғана жұртқа аян. Әрі ойланып, бері ойланып, ақыры, мұны жария ететін кезі жетті - ау деген шешімге келдім. Сэр Питт бүгін маған келіп сөз салды. Сеніңше әншейін еріккеннің ермегі, қылжақ деп ойлайсың ба? Төбемнен жай түскендей болдым. Мен бейшараның бақытсыздығын қойсаңшы. Не деген сор маңдай едім, қолыма қонған бақыт құсын ұшырып алдым. Леди Кроули болатын едім. Мисс Бьют те, менің matante олардан дәрежем, мәртебем биіктесе қуаныштары қойнына сыймай масаттанар еді-ау. Ал мен болсам, біреулерге емес, ана аталар едім. Бар сырым әне-міне ашылды - ау дегенімде дегбірім қашып, жанымды қоярға жер таппаймын.



	Менің күйеуге тигенімді сэр Питт естіді, біраз күйеуімнің кім екенін білмеді, сондықтан соншама қайғырмаған шығар. Ma tante оның ұсынысынан бас тартқаныма ренжіген түрі жоқ, бірақ өзіне тән қайырымдылық, әділдік қасиетімен, сен сэр Питтке жақсы жар болатын едің дей отырып, сенің кішкентай Ребеккаңа анаңды жоқтатпаймын деп ант берді. Аз ғана лып етер ашудан өзге бізге келе қоятын қиянат жоқ сияқты. Мұндай ойдан аулақпын, әрі ешқандай да келіп-кетер кесапаттың жоқтығына сенімім мол. Апайың саған не дер екен (жұғымсыз, антұрған тентек), сенің қылығыңды кешіре ме, жоқ па. Сенен кейін оның жүрегінен орын алғаныма сенімдімін, ол менсіз тура алмайды. Сүйікті досым! Жеңіске қолымыз жететініне сенімдімін. Анау жексұрын полкты, құмар ойындарыңды, ат жарыстарыңды доғарып, момақан жігіт санатында, күйкі тірлікке араласыңыз. Парк-лейнде тұратын боламыз, matante бар қазынасын бізге қалдырады.



	Ертең с агат үште әдеттегі уәделі жерге келуге тырысамын. Егер мисс Б. менімен бірге шығып қалса, онда түскі асқа кел, жауабын Портиас уағызының үшінші томының ішіне саларсың. Қалай болса да тілегі бір мұңдасыңа келіп жетерсің.



	Мисс Элиза Стайлс. Мекен-тұрағы: Найтс-бридж, мистер Барнетке табыс етілсін".



	Бүл үшбу хат табыс етілген, етігінің өкшесіне, мыс тақа байлаған, қою мұртты капитан Родон Кроули екенін бүл әңгімені оқып отырған адамдарға айтып жатпаса да болады, бәрі сезіп отырған болар. (Ал Ребекканың сөзіне құлақ ассаңыз, Элиза Стайлс оның мектептес досы, олар соңғы кезде ғана қайта араласып, хат жазысып тұрады). Бүл хатты ол сол досы арқылы жеткізген.





Он алтыншы тарау




	ТҮЙРЕУІШ ҚЫСТЫРАТЫН ЖАСТЫҚ ҮСТІНДЕГІ ХАТ



	Олардың қалай үйленгенінде ешкімнің шаруасы жоқ. Балиғатқа толған капитан мен қыздың пұлын төлеп, Лондонның кез келген шіркеуінде неке қиғызу қиын болып па? Әйел адамның бір іске аңсары ауса орындамай қоймайтынын жұрттың бәрі біледі. Бірде мисс Шарп Рассел-сквердегі сүйкімді досы мисс Эмилия Седлиге барып қайтамын деп кеткен күні мұртты жігіт қолтықтап, Сити шіркеуінің біріне кіріп бара жатқан Ребеккаға ұқсас бикешті байқап қалған жандар бар шығар - ау. Сол жігіт шай қайнатым уақытта келіншегін қолтықтап, жалдамалы күймеге отырғызды. Қарапайым некелік салтанат дегеніміз осы еді.



	Мына жарық дүниеде өзіміз куә болып та жүрміз, жігіттің көңілі ұнатқан адамына үйленуіне құқы бар екенін кім жоққа шығарады. Өзінің аспазшысына үйленген талай ақылды да ғұлама адамдарды көріп жүрген жоқпыз ба? Кемеңгер деген адамымыз лорд Элдон* өзінің қалыңдығын алып қашып кеткен жоқ па? Ахилл мен Аякс та өзінің қызметшілеріне ғашық болмады ма?*



	Торғайдың миындай миы бар, ешқашанда өзінің әрекетіне ие болып көрмеген, бірақ қашанда әрекетшіл алпамсадай драгунге сен ақылға кел, ес тоқтат, ойыңа келгенді істеймін деу ақымақшылық, есуастық болады, екіленбе, есіңді жи деп айта аламыз ба және айтқанымызға құлақ асады, ақыл кіреді деп үміттене аламыз ба? Егер мына жарық дүниедегі жарандар ақылмен ғана үйленіп жатса, онда жер бетінде адам ұрпағының өсуіне зиян келеді ғой.



	Топшылауымда, мистер Родонның бүл некелігі, мына әңгімеміздегі, оның өмір жолындағы елеулі адал ісі деп білемін. Әйелде көңілі болған адамды немесе оған үйленген адамды ешкім сөкпейді. Бүл еңгезердей жауынгердің күйкентайдай Ребеккаға соншама ынтығы ауып, оған жан-тәнімен беріліп, айтқан сөзіне үйіріліп, сеніміне енуі, әрі осыншама сезімталдығы оны жақсы жағынан көрсетеді. Ребекка ән шырқаған шақта оның марқау сезімі оянып, ауыр тартқан тәніне жан бітіргендей. Қыздың үні сызылып шыққан кезде, ол бар ынтасын салып оны ұғуға тырысты. Егер ол бір қалжың айтып қалған жағдайда оны ұзақ ойланатын еді, кейде жарты сағат өткеннен кейін барып, кейде көшеде, кейде көшірінің, не жолдастарының арасында атқа мініп, Ротен-роуда* серуендеп жүргенде барып мәнісін ұғып, қарқылдап күліп, жұртты қайран қалдыратын.



	Оның аузынан шыққан сөзі пайғамбардың уәждей, көзге ілінбейтін қаракеті данышпандық, кемелділік саналатын. "Әнді қалай нақышына келтіріп шырқайды, суретті қалай салады, - деп ойлады ол, - Корольдік Кроулиде асау биені қалай жуасытты десеңізші!" Сонда Ребеккаға таң қалып былай деген:



	- Құдай ақы, Бекки, саған бас қолбасшы немесе Кентерберийлік архиепископ болу керек еді, наныңыз, шын ниетіммен айтып тұрмын.



	Соншалық бұл сирек кездесетін жағдай ма? Біз күн сайын - ақ Омфалдың* етегінен ұстаған аңқау Геркулестерді, Далиланың аяғына жығылып жатқан қаба сақал Самсондарды ұшырастырып жүрген жоқпыз ба? Бекки Родонға әрекет жасайтын мезгіл жетті деп хабар бергеннен кейін, полковниктің бұйрығымен эскадроны мен жауынгерлерін ұрысқа бастайтындай жағдайда сезінді.



	Оған хатын Портиастың үшінші томының арасына салып жатудың қажеті болмады. Келесі күні Ребекка серігі Бригстен жалбарынып, кетудің амалын тапты да, сенімді досымен "уәделі жерде жолығуға" мүмкіндік алды. Түні бойы ол жағдайды жан - жақты ойластырды да, шешімін Родонға хабарлады. Әрине, ол бәріне де көнді, оның ұсынысы өте ұтымды екен, біраз көзден таса болғаннан соң мисс Кроули де кешірім жасар, Родонның сөзімен айтқанда "сабасына түсер". Егер Ребекка басқадай шешім қабылдағанда да Родон мақұл дер еді. "Екеумізге сенің ақылың жетеді, - деді ол - Бұл пәледен сен тапқан жолмен құтылармыз. Бұл жалғанда талай сұрқияларды кездестірдім, бірақ саған татитыны жоқ". Осындай пәтуасыз сөзбен сенімділігін, әрі махаббатын білдірген болып драгун Ребеккамен қоштасып, екеуі үшін Ребекканың жасаған жоспарына иланып, оның өзіне тиісті тармақтарын орындамақ болып аттанды.



	Жоспар дегені Бромптоннан немесе казармаға жақын жерден капитан мен жас ханымның бас қосып тұрар баспана қарастыру еді. Ребекканың ұйғарымы бойынша бұлар қашуды жөн көрді. Мұны естігенде Родонның қуанышы қойнына сыймады, өйткені бірнеше аптадан бері бұл әңгіменің түтіні содан шығып жүрген, Ол алып ұшып үй жалдағанша жанын қоярға жер таппады, әуелі читасына екі гиней төлеуге келісті, үйдің қожасы аз сұраппын деп өкініп те қалды. Ол фортепьяно да қойғызды, гүлді үйіп, әр түрлі қатарды да мол келтірді. Махаббаттың буымен шалқыған Родон июлі, тері қолғап, жібек шұлық, француздың алтын сағатын, білезік дегенді басы-көзіне, пұлына қарамай қарызға алып, жалданған пәтерге жөнелтті. Осындай дархан қолдылық көрсеткеннен кейін көңілі жай тауып, клубқа барды да, сонда тамақтанды, уәделі мерзімді асыға күтті.



	Өткен күнгі оқиға Ребекканың аса пайдалы некеліктен бас тартуы, оны қайғыға ұшыратқан құпия бақытсыздығы, оның тағдырдың тәлкегіне мойын ұсынған сенгіштігі, момындығы, төзімділігі мисс Кроулиді бұрынғыдан да гөрі жақындастыра түсті. Құдалық, құда түсу немесе құдалықтан бас тарту, неке тойы дегендер қашан да үйдегі әйел затын көп әбігерге душар етеді. Адам табиғатының сырын аңғару мақсатымен ақсүйек әулетінің некелік маусымы кезінде Ганновер-скверге таяу жердегі қасиетті Георгий шіркеуіне жиі барып сырттай қарап жүрдім. Осы шақта жігіт жағынан, қалыңдық жағынан, тіпті күзетші - қарауыл, шіркеу имамдарының ішінен де бірде-бір еркек адамның көзіне жас алғандарын көрмедім, бірақ бүл некелікке үш қайнаса сорпасы қосылмағанын ешқандай да қатысы жоқ, күлгін қалпақты сылаңдаған бикештерді былай қойғанда (оларды да алда осындай той-думан күтіп тұрғаннан кейін көруге ынтығатын болар), баладан тоқтаған егде әйелдерге, бес биенің сабасындай сары қарын, орта жастағы, үйлі-баранды әйелдерге не жоқ десеңізші, тіпті осында қатысқан әйел атаулының көзіне жас алып, кемсеңдеп, алақандай бет орамалымен көзін де, мұрнын да сүртіп, пышылдап тұрғаны, кәрісі демей, жасы демей күрсінгенін қайтесіз. Менің досым фешенебельдік Джон Пимлико кербез леди Белгрейва Грин-Паркермен некелескенде де бәрі қайғырғаны соншалық, әуелі шіркеу орындығының сыртында тұрған, мені орныма дейін жеткізіп салған, шақшаға салып темекі иіскейтін кемпірдің кемсеңдегенін көрсеңіз. "Мұнысы несі - ей, - дедім ішімнен, -ұзатылғалы жатқан бүл емес қой?"



	Сэр Питтің әңгімесінен кейін мисс Кроули мен Бригстің есіл - дерті Ребеккадан сыр тарту болып, жарғақ құлақтары жастыққа тимеді. Ол жоқ кезінде мисс Кроули кітапханасында ұшырасқан сентименталдық романнан бас алмай оқуды ермек етті.



	Құпиялы сыры бар кішкентай Шарп бұлар үшін бір жұмбақ жан болды.



	Сол күні кеште Ребекка Парк-лейнде бұрын-соңды айтпаған әңгімесін айтып, әнді де назды шырқады. Ол мисс Кроулиді баурап алды. Ол сэр Питтің ұсынысын қалжыңға айналдырып, қаужаңдаған шалдың қауқарын да, дәмесін де мазақ етіп, маған қайырымды анамдай қамқоршы сіздің қасыңыздан іргемді алшақтатпаудан артық бақыт жоқ дегенде, оның көзі жасаурады да, Бригс болса, енді мені аластағаны ма деп, бұл сөз оның жүрегіне тікендей қадалды. Қымбатты менің балапаным, - деді ақырын үн қатып мисс Кроули, -ұзақ жыл бүл жерден жылжуға, өзге жаққа аяқ басуға рұқсат етпеймін, оған күмәнданбауыңызға болады. Мына оқиғадан кейін менің бауырыма оралайын деп аузыңды ашпа. Сіз менің қолымда қаласыз. Ал Бригс туыстарыма барып қайтамын деп қыңқылдап жүргелі коп болды. Бригс, енді қайда барсаңыз да жол ашық. Ал, сіз қымбаттым, осында қалып, кемпірді күтесіз.



	Егер Родон Кроули клубта қызыл шарап сілтеп отырмай осында болғанда, зайыбы екеуі кәрі қыздың алдына тізерлеп отыра қалып, бар сырын ашып, жалбарынып кешірім сұрар еді-ау. Әттеген-ай! Әрине, жас жұбайлардың жаңа бастаған өмірін осылай келістіре салсақ, романның не қызығы болады, алда әлі талай шиеленістер, қақтығыстар, өмірдің тайғақ жолдары жатыр емес пе, егер мисс Кроулиден кешірім сұрап, жылы - жайлы шаңырақтың қамқорлығында қалып қойса, онда әлгі таңғажайып оқиғаларды кім басынан өткереді.



	Парк-лейндегі үйде миссис Феркиннің басшылығымен қызмет атқаратын хемпширлік жас қыз бар болатын, ол өзге де міндеттерімен қатар мисс Шарптың да есігін қағып, құмғанмен ыстық су алып келетін, ал Феркин бұл міндетті атқарғаннан гөрі буынып өлгенді артық көрер еді. Байдың иелігінде өскен бүл қыздың ағасы капитан Кроулидің эскадронында қызмет атқаратын, егер жасырын сыр жұртқа жайылып кетсе, осы қыздан келуі мүмкін, өйткені бүл құпияға байланысты біраз әңгімеден хабардар жан осы. Сондықтан да болар, бүл қыз Ребекка сыйлаған үш гинейге сары шәлі, екі жасыл башмақ, қызыл қауырсын таққан көк қалпақ алып киді; Шарп оншалық қолы ашық пенде емес-ті, сірә Бетти Мартин бүл сыйлықты атқарған қызметі үшін алған болар.



	Сэр Питт Кроулидің гувернанткасын айттырған күннің ертесінде әдеттегідей күн шыққаннан кейін, белгілі уақытта жоғарғы бөлмелерді күтуші Бетти Мартин мен Шарптың есігін қақты.



	Жауап қатпады, Бетти қайта тықылдатты. Ешкім үн қатпады. Содан кейін Бетти ыстық су құйған құмғанын жерге қойып, есікті ашты да, бөлмеге енді. Кисей шымылдықтың ар жағында - аппақ төсек-орын, кеше өзі жинаған қалпында, қол тимеген. Жіппен буылған ескі шабадан бөлменің бір бұрышында тұр? Ал терезе алдындағы әйелдердің түнде киетін тақиясы сияқты шілтермен көмкерілген қызғылт тысты түйреуіш қадайтын томпиған үлкен жастықтың үстінде хат жатыр екен. Бәлкім, осында түнеген хат болар.



	Бетти біреуді оятып аламын ба дегендей қорқақтап, аяғының ұшымен басып барды да, бөлменің ішіне бір көз тастап, маңғазданып жастық үстіндегі хатты алды да, ойнақыланып, хатты ары - бері бұлғалақтап, төмендегі леди Бригстің бөлмесіне алып барды.



	Хаттың мисс Бригске арналғанын Бетти қайдан біледі? Ол бейшараның бар оқуы мисс Бьют Кроулидің жексенбі күнгі мектебі, сондықтан ол жазу әріптерін еврейдің көне жазуындай оқиды.



	- О, леди Бригс, - деді қыз даусын қаттырақ шығарып, - О, леди! Бір оқиғаға тап болдық -ау: мисс Шарп бөлмесінде жоқ, төсегіне жатпапты да, қашып кеткен шығар, мынау хатты қалдырыпты, бикеш.



	- Не дейсің? - деп айғайлап жіберді Бригс, қолынан тарағын да түсіріп алды, селдір шашы иығына төгілді. - Қашқан ба? Қашып кеткен болды ғой. Бүл қалай болғаны? - Ұқыпты соғылған сүргіш мөрді сындырып, өзіне арналған хатты дегбірі қашып оқи бастады. "Қымбатты леди Бригс, - деп жазыпты қашқын қыз, - сіз сияқты нәзік жанды адам менің жағдайымды түсінеді, кешірім жасайды деп жазып отырмын. Мендей бейшара жетім қызға пана болған мынау шаңыраққа сиынып, көзімнен бұлаулап жас ағып, аспанға алақанымды жайып жалбарынып, мынау босағаны тастап кетіп барамын. Менің асқан қамқоршы, қайырымды адамға берген сөзімді де жығып, одан да құдіретті адамның, құдай қосқан қосағымның етегінен ұстап кетіп барамын. Күйеуім өз ошағымыз аталатын үйдің табалдырығынан аттатпақ.



	Қадірменді мисс Бригс, бұл хабарды менің аса құрметті, сүйікті досым, һәм қамқоршыма жеткізіңіз, қалай айтуды өзіңіз білесіз ғой. Кетер алдында анау бір сырқатты күндері оның басын қалай сүйеп отырсам, қоштасарда да солай сүйеген болып, ағыл - тегіл егіліп жыладым, мұны да айтарсыз. Қашанда мен оның бас сүйер адамымын. Парк-лейнге қайтып оралар күн туса, менен бақытты адам болмас еді-ау. Менің тағдырымды шешер жауапты алмай көңілім жай таппас. Сэр Питт маған тұрмысқа шық деп қолқа салғанда, менің сүйікті досым мисс Кроулидің айтуынша, оның жары болуға лайық екенмін (мен сияқты бейшара жетімді, сіңлісі болуға лайық көргенін ешқашан ұмытпаспын), бірақ мен сэр Питтке күйеуім бар екенін айтқанмын. Әуелі ол мені кешірді де, бірақ оған барлық жағдайды айтып: "әйел бола алмаймын, өйткені мен сіздің қызыңызбын" деп айтуға батылым жетпеді. Мен қайырымды да, мәртебелі адаммен табыстым, ол - Родон, мисс Кроули - менің Родоным! Қазір соның үкімімен сіздерге сырымды ақтарып, соның соңынан еріп, босағасын аттағалы отырмын. О, қайырымды, сүйкімді досым, менің Родоным үшін, оның бүкіл қайырымды жұрағаттары ең бір етене жақын көріп, бауыр басқан мен пақыр үшін апамыз бен біздің арамызға араша түсе көріңіз. Мисс Кроулидің ақ батасын сұрап жалбарынамыз, жамандыққа қимас, ақ ниетімізді қабыл алар деп Кроулидің босағасынан аттадым. Мен пақыр өзге не айтамын, бүл үйдегі жарандарға мың да бір рақмет, нұр жауғай!



	Сізді жанындай жақсы көретін, алдын ала рахметін



	жаудырушы Ребекка Кроули, түн ортасы".



	Жұлдызы жарасқан айырылмас сырлас досы мисс Кроули екеуінің көңілін қайыра қалпына келтіретін жан тебірентер құжатты Бригс оқып болмай жатып бөлмеге миссис Феркин кіріп келді.



	- Пошта күймесімен Хемпширден миссис Бьют Кроули келіпті, шай ішкісі келеді. Сіз дастарқан дайындатумен айналыса алмайсыз ба?



	Леди Бригс капотының етегін беліне түріп, қайран қалдырар, жаңалығы бар хатын қолына ұстап, сирек бұрымы иығында артына қарай жалбырап, шашын бұйраламақ болған папель қағазы маңдайына түсіп Феркинді таңғалдырды.



	- О, миссис Феркин, - деді ентігіп, - Бетти, құланның қасуы деген осы, дөп келгенін көрмейсіз бе? Мисс Шарп капитанмен қашып кетіпті. Олар Гретна-Гринге* тартыпты.



	Егер біздің ақсүйек текті әйелдер жоғары мәртебелі би әйелдердің басына туған күнді білгісі келіп, аңсары аумаса, Феркин ханымның сезімін жазуға бүтіндей тарауды да арнауға болар еді.



	Түнгі сапардан кейін қатты жаурап қалған мисс Кроули асханадағы жаңа жағылған тас ошаққа жылынып отырғанда мисс Бригстен жасырын неке жайындағы хабарды естіді. Мисс Кроулиге оның жәрдемі аса қажет болып отырғанда құдай айдағандай өзінің келе қалғанын көрдіңіз бе, ал Ребекка болса ұятсыз залым қар, ол мұның осындай екенін бір сәтте естен шығарған емес. Родонға келетін болсақ, ол қашанда бүл үшін жұмбақ жан, ол кемпірді қалай ұрындырып кетті екен, оның әбден саудасы біткен ғой, осылай деп миссис Бьют баяғыда айтқан. Оның жексұрын ісі алдамшы адамның кім екеніне мисс Кроулидің көзін жеткізеді. Содан кейін миссис Бьют сүт қатып шайды сораптап тартты, бұрынғыдай емес үй де кеңіп қалған, енді портсмуттың пошта күймесі жеткізіп салатын Глостер кофеханасында сығылыспайды. Мистер Боулс басқаратын қызметшілерге шабаданды осында келтіруге жарлық берілді.



	Мисс Кроули түске дейін бөлмесінен шықпайтын, ертеңмен төсегінде отырып шоколад ішетін, бүл кезде Бекки Шарп оған "Морнинг посты" оқып беретін немесе басқадай да ермек табатын. Төмендегі сыбайластарын қонақ бөлмеге келгенге дейін қымбатты ледидің мазасын алмауға соз байласты. Осы екі арада Бьют мисс Кроулидің Хемпширден пошта күймесімен келіп, "Глостерге" тоқтағанын, сол жерден мисс Кроулиге сәлем жолдап, леди Бригспен бірге ертеңгі ас ішуге рұқсат сұратыпты. Миссис Бьюттің келуі өзге уақытта басқа жұртты абыржытпас еді, бірақ қазір жағдай өзгеше ғой. Мисс Кроули болса жеңгесімен дүниеден қайтқан леди Кроули жайында, оны жерлеудің дайындығы, сэр Питтің аяқ астынан Ребеккаға құда түсуі де біраз әңгімеге арқау болды.



	Қарт леди өзінің қонақ бөлмесіндегі креслосына жайғасып отырғаннан кейін барып әйелдер өзара амандық сұрасты, ал сөз байласқан екеу іске кірісудің сәті деп ұйғарды. Суық хабарды естіртуге әйелден шебер жан болмайды, олар майдалап, жұмбақтап, өзге сорақы жайттарды айтып "дайындық" жасайды. мисс Кроулидің екі сырласы осындай жұмбақ тәсілге жүгінісіп, жаңалықтарын айтпас бұрын кемпірге күдікті де үрейлі әңгімелерге құрық тастады.



	- Сөйтіп, ол сэр Питтің ұсынысын қабылдамайды емес пе. Жарқыным, мисс Кроули, бұған төзімді болыңыз, өйткені, - деді миссис Бьют, басқаша жауап қайыруы мүмкін емес еді ғой.



	- Әлбетте, мұның бір себебі болды, - деп түйді мисс Кроули. - Оның көңілі өзге адамда емес пе? Кеше мен Бригске солай деп айтқанмын.



	- Көңілі өзге адамда деп айтасыздар - ау, - деді Бригс булығып, қымбатты достым - ау, ол күйеуге тиіп алмады ма, қазір некелі әйел емес пе!



	- Некелі әйел дейсіз бе? - деді миссис Бьют қайталап, екеуі де қолдарын қусырып, біріне-бірі қарасып, жемтігін торға түсіретін өрмекші құсап кемпірге де көз тастап қояды.



	- Келісімен оны маған жіберіңдер. Ой, антұрған. Ол қалайша менен сырын жасырып жүр, а? - деді мисс Кроули, даусын көтеріп.



	- Ол жуыр маңда келе қоймас, бекем болыңыз, достым, ол ұзақ уақыт қайырыла қоймас... былайша, ол біржола кетті.



	- О, жаратқан ием, ал маған шоколадтты кім қайнатып береді? Оған адам жіберіңіз де, қайыра алдырыңыз?! Ол қайтып келетін болсын!- деп бұрқылдады мисс Кроули.



	- Ол осы түнде қолды болды, бикеш, - деді миссис Бьют.



	- Маған хат жазып қалдырыпты, - деді Бригс, - ол күйеуге шығыпты...



	- Төтесінен соқпай, былай оспақтасайшы, құдай жарылқағым. Бұл кісіні онша қапаландырмаңыз, қымбатты леди Бригс.



	- Ол кімге тұрмысқа шығыпты? - деп айқайлап жіберді кәрі қыз қалшылдап.



	- Туысыңызға шықты...



	- Сэр Питтен бас тартпады ма? - деп тулады. - Ауыздарыңа құм құйылды ма, айтсаңдаршы?! Кісіні жынды қылатын болдыңдар ғой.



	- О, леди... леди Бригс, сүйей беріңіз. Ол Родон Кроулиге тұрмысқа шықты.



	- Қалай, Родон Ребеккаға гувернанткаға бейшараға үйленді ме. Қарасы өшсін салдақының! О, нақұрыс, қараңызды көрсетпеңіз Бригс, сіз алжыған қақпассыз. Осыны маған естіртуге қалай аузың барды. Бұл сіздердің істеріңіз мен оны мирасқорлықтан қақсын деп әдейі үйлендірдіңдер. Бұл сіздің ісіңіз, Марта!- деп бейшара кемпір бұлқан-талқан болды.



	- Бикеш, өзімнің қайныма, тексіз жердің адамына, суретшінің қызына үйлен деп айтып мені жын қағып кетіп пе?



	- Оның шешесі Монморанси, - деп айқайлады мисс Кроули, бар күшімен сонетканы тартып.



	- Оның шешесі балет бишісі болған, өзі де сахнаға шыққан ба, әйтеуір бір пәлесі бар, - деп айтып тастады миссис Бьют.



	Мисс Кроули өкіріп - бақырып креслоға шалқайды да, есінен танып қалды. Әлгінде ғана шыққан жатын бөлмесіне қайыра алып келді, әлсін-әлсін талықси берді. Докторға адам жіберілді, дәріханашы да жүгіріп келді. Миссис Бьют аурудың төсегінің қасында күзет орнына жайғасты.



	- Туыстарымның бәрі осында болсын!- деді қайырымды әйел. Кемпірді төсегіне жайғастырғанша сэр Питт келіп қалды. Бұл да жаңалықты естіртетін адамның бірі емес пе.



	- Бекки қайда? - деді ол асханаға кіре салысымен. - Оның заттары қайда? Ол қазір менімен Корольдік Кроулиге аттанады.



	- Сіз ол адамның жұрттан жасырып, басқамен көңіл табысқанын естімеген екенсіз ғой? -деп сұрады Бригс.



	- Онда менің шаруам қанша? - деді сэр Питт. - Оның күйеуге тигенін білемін. Онда тұрған не бар. Сіз оған мені жолымнан қалдырмай, төмен түссін деп айтыңызшы?



	- Сэр, сіз естімеген екенсіз ғой, - деді леди Бригс, - ол біздің үйден кетіп қалған, оның капитан Родонмен некелескенін естіп, мисс Кроули есінен танып жатыр емес пе?



	Ребекка ұлына тұрмысқа шығып, келін болғанын естігенде сэр Питтің аузынан ақ ит кіріп, қара ит шықты, оны мұнда қайталап айту өте әдепсіздік болар еді. Бейшара Бригс жанын қоярға жер таппай дірілдеп, бөлмеден тұра қашты. Тілегі жүзеге аспай, үміті үзіліп, есі кеткен шалдың езуінен шыққан сөзді естімей-ақ біз де есікті жауып қоялық.



	Бір күннен кейін Корольдік Кроулиге келіп, Ребекканың тұрған бөлмесіне жұлқынып кіріп, оның киім-кешектерін, қораптарын, қағаздарын, анау-мынау ұсақ-түйектерін лақтырып аяғымен таптап тастады. Сарай қызметкерінің қызы Хорокс леди Беккидің біраз заттарын иемденіп қалды; басқа дүниелері қыздарға ермек болды. Бүл оқиға олардың ешкімге қажетсіз көзіне жас алмай, о дүниеге жөнелген марқұм шешесінің денесі жат адамдардың табытының қасына апарып қойылғаннан кейін бірнеше күннен кейін болды.



	- Кемпір кешірім жасамай тулай берсе қайтеміз? - деді Родон өзінің кішкентай әйелінің қасында бромптондағы жайлы пәтерінде отырған кезде. Ребекка таңертеңнен жаңа фортепьянода ойнады. Жаңа қолғап та сай келді; жаңа шәлі де жараса кетті; кішкентай саусағына кішкентай жүзік те дәл, жаңа сағаты тықылдап, жүрегімен қатар соғып тұрған сияқты, - кемпір кешірім жасамаса қайтеміз, Бекки?



	- Онда сенің тағдырыңмен өзім айналысамын, - деп жауап қайырды Бекки.



	Сонымен Далила Самсонның бетін сипады.



	- Қолыңнан бәрі келеді, - деп ол әйелінің кішкентай қолынан сүйіп қойды. - Құдай ақы, қолыңнан бәрі келеді. Қазірге "Жұлдыз бен Жұпарға" барып тамақтанайық, кеттік, қудай ақы, сенің қолыңнан келеді.





Он жетінші тарау




	КАПИТАН ДОББИННІҢ ФОРТЕПЬЯНОНЫ ҚАНДАЙ ЖАҒДАЙДА САТЫП АЛҒАНЫ ХАҚЫНДА



	Егер Бақталастық базарында көрме ашылса, оған тел қозыдай Сезім мен Сықақ қосарласып бірге келмей ме, бірінсіз бірінің күні бар ма, онда әжуа мен мазақтың, қайғы мен өкініштің небір сорақысына ұшырасып, оған ұшыраған жандарға жаны ашығандар да, жығылған үстіне жұдырық дегендей, онсыз да күйреген жандарды жұрт алдында ашық әжуалап, мазаққа айналдыратындар да сонда емес пе, бүл "Тайме" газетінің соңғы бетінде қойдай тоғытып күн сайын жариялап жататын, оның қайбірінде марқұм мистер Джордж Робине шіреніп басшылық еткен қауым жиыны дегеніміз осы емес пе! Менің ойымша бүл жиынға қатыспаған адамды Лондоннан кездестіре алмайсыз, олай дейтінім, "өгіздің басына туған күн, бұзаудың басына да туады" дегендей, бұған қатысқан адам қаншама дәті мықты болғанмен Диогеннің талап етуімен немесе аукционшының, сот орындаушысының жарлығымен балға соғылып, Эпикурдің кітапханасы, мебельдері, ыдыс-аяғы, киім-кешегі, ең жақсы шараптары сатылғанда жүрегі бірге дүрсілдеп, осы күн менің де басыма туады - ау деп ойламас дейсіз бе, жұмыр басты пенде емес пе?



	Бақталастық базарына қатысқан қандай адам болса да, тіпті мейрімсіз, қатыгез тәкаппардың өзі де мынадай шаңқай түсте талан-таражға түсіп жатқан досының мүшкіл халіне жүрегі сыздайтын. Милорд Богачтың табыты үрім-бұтағы қойылатын қабірге орналастырылды, мүсіншілер оның ескерткіш тасының бетіне жанашырларының мүлкіне ие болып үлгерген мұрагерлерінің қайғы-қасіретін білдіретін сөздерді де жазар. Бір кездегі сағат жетіде шамы жарқырап, есігі айқара ашылып, жарамсақтанған қызметшілер сіздің келгеніңізді жария етіп, баспалдақпен көтеріліп, ақпейіл шал Богач қабылдап жатқан бөлмеге жеткеніңізше, пәленшекең, түгеншекең келді деп жариялап жататын мына қонақжай үйдің дастарқанынан дәм татқан адам оның қасынан қалайша күрсінбей өтсін. Оның үйінде кімдер болмады, кімдерді қабылдамады. Мұнда келген жайсаңдар, шешендер күлдіргі де ұшқыр сөздер тауып, үшбу ойлар айтып, мәз-мейрам болысар еді-ау, олар кетіп, есік жабылғаннан кейін бәрі түнере қалатын. Өзге жерде бірін-бірі көргісі келмей, иттің етінен ары жек көретін адамдар мұнда келгенде мәймөңкелеп, құрдай жорғалайтын. Ол кердең, тәкаппарды, бірақ мынадай дастарқаннан не ішіп, не жемейсің. Ол көнсеңіз де болған шығар, бірақ мына шарап көңілдендірмей қоя ма? "Қайткенде де оның бургон шарабынан бірнеше бөтелкесін қолға түсіру керек", - деп айқай салды клубындағы абыржыған достары. "Мен мынау темекі шақшаны дәулетті саудагер қарттың мүлкін төңкеріс жасаған жерден сатып алдым, - деді Пинчер, оны қолдан қолға өткізіп, -метресс Людовик Он бесіншінің мүлкі болса керек; жақсы дүние емес пе, қалай дейсің? Сирек ұшырасатын зат". Дәл осы жерде дәулетті саудагер ұлы әкесінің мүлкін қалай шашып жатқаны да әңгіме болды.



	Үйдің ұсқыны әбден қашты. Қақпа алдына жарнамалар шапталыпты, мұнда үлкен әріптермен бадырайып сатылатын заттардың тізімі ілініпті. Жоғарғы қабаттағы терезеден кілемнің шеті көрінеді; ластанған дәлізде ондаған жүкші ерсілі-қарсылы сапырылысып жүр; шығыс халқы түстес адамдар мөрлі карточкаларын ұсынып, делдал болмақ ниетін білдіріп олар да кимелеседі. Кемпірлер мен коллекционерлер жоғарғы бөлмелерді жайлап, кілемнің түгін сипап, матрасты шұқып, мамықты басып, комодтың тартпаларын тартқылап көріп жатыр. Пысық жас әйелдер айна мен перделерді жаңа пәтеріне шақтап өлшеп әуре (содан кейін бірнеше жыл бай саудагердің мүлкі сатылғанда алып едім деп мақтанбақ қой), ал аукционшы болса төмендегі асханадағы тамақ ішетін қызыл ағаштан жасалған үстелді жайып тастап, піл сүйегінен жасалған балғасын шолтаңдатып, өзіне тән пысықтық, ептілік, ділмарлық, қуақылық әдістердің бәрін пайдаланып, қайтсе де айласын асырып, сатылмақ дүниені өткізу әрекетін жасауда, ол осы жағдайда көмекшілеріне айқайлап, мистер Дэвидтің солқылдақтығын мазақ етіп, қытығына тиіп, ал мистер Моссаға да төніп, әрі жалбарынып, бұйырып, ашынып, диюдай бұрқырап, жыландай арбасып, ал жарандар тағдырдың жазуы солай, мына балға соғылғаннан кейін келесі затты сатуға көшеміз, алып қалыңдар деп безілдейді. О, жазмыш! Бір кезде аппақ қардай дастарқан жайып, үстіне күміс ыдыстарын жарқыратқан қонаққа ас тартып отырған дәулетті саудагер осындай күнді көремін, менің орнымда аукционшы отырып, зікір салып дүниемді саудалайды деп ойлады ма? Тағдырдың жазуы деген осы!



	Дүние-мүлік саудасы аяқталып қалды, таңдаулы шеберлер жасаған қонақ бөлменің жабдықтары, сирек ұшырасатын атақты шараптардың турлері (мұның бәрі шараптың дәмін татқан білгіштер - бағасын саудаламай-ақ алып кеткен), атадан мұра болып келе жатқан күміс сервиздер кеше - ақ сатылған. Ең бір дәмді (шарап құмар көршілері мақтайтын) шараптың біразын бүл шараптың дәмін татқан біздің Рассел-сквердегі досымыздың Джон Осборн эсквайрдың, сарай қызметкері түгелдей сатып алды. Асхананың өтімді күміс ыдыстарының аз бөлігі Ситиден келген жас саудагердің үлесіне тиді. Ақыры бүлінген дүниеден бүлдіргі алуға келген жұртты үстел қасына бүркітше қонақтап алған делдал ұсақ-түйек заттарды да жер-көкке сыйғызбай мақтап ала жөнеледі, сондай бір шабытында ол портреттің де құндылығын айтып қалды, талғамсыз ашық ауыз біреуге өткізіп жіберермін деген болу керек, өйткені дүние нарқын білетін пысықтар аукционда өткен күндері - ақ саудаласқан.



	- Үш жүз алпыс тоғызыншы нөмір, - деп айқайлады аукционшы, - піл мінген джентльменнің портреті. Піл мінген мықтыға артық баға қоятындарың бар ма?



	Блоумен картинаны жоғарырақ көтеріңдерші, жұрттың көзі түссін.



	Мистер Блоумен әлгі суретті көрсете бастағанда қызыл ағаштан жасалған үстелдің жиегінде үнсіз отырған ұзын тұра, өңі сынық, әскери киімдегі жігіт шыдамай кетіп, күліп жіберді.



	- Блоумен, пілді капитанға қарай бұрыңызшы. Сэр, бүл пілді қаншаға бағалайсыз?



	Капитан ұялып теріс қарап кетті. Аукционшы оны одан бетер ұятқа батырып қояр емес:



	- Өз бағаңызды айтыңыз, мәселен, өнердің бүл туындысы жиырма гиней тұрады делік. Жарайды, он бес. Ал оз бағаңызды айтыңыз? Пілсіз джентльменнің өзі бес фунт тұрмай ма?



	- Үстіндегісі түйедей неме екен, - деді бір қылжақбас, - мына пілдің белі опырылып кетпей қалай көтеріп тұр - ай, жарқыным.



	Бұл сөзге (пілдің үстіндегі адам тым алпамсадай етіп бейнеленген-ді) залдағы жұрт ду күлді.



	- Мосс мырза, - деді аукционшы, - бүл құнды заттың бағасын төмендетсеңіз, мына талғампаз қайырымды жарандар жақсылап көрсін; сирек ұшырасатын қасиетті жануар, табиғи қалпында жасалған, нанко бешбет киген жігіт қолына мылтық алып аң аулауға шығып бара жатпай ма; алыста бұлдыраған аспан, банан ағашы; менің байқауымша, шығыстағы бір иелігіміздің табиғаты сұлу аймағын көріп тұрмыз - ау деймін. Бүл нөмірге қанша бересіздер? Джентльмендер, мені сарғайтып күттірмеңдер!



	Бір адам бес шиллинг ұсынды. Осы сөзді естіп, әскери жігіт дархан қолды кім екен деп дауыс шыққан жаққа бет бұрып еді, жас әйелді қолтықтап тұрған офицерге көзі түсті. Мұның екеуі де осы сауданы қызықтаған сияқты көрінді; ақыры сурет әбден құнсызданып жарты гинейнге түсті де, солар ие болды. Бұл екеуін көргеннен кейін үстел шетінде отырған адам одан бетер таңғалып, абыржи түсті: жағасын көтерді де әлгі екеуін көргісі келмей теріс айналып кетті.



	Біз аукционшының құзырына ілігіп, жұртқа ұсынылған заттарының бәрін сыпыра айта беруден аулақпыз, бірақ жоғары қабаттан түсірілген кішкентай фортепьяноны айтпасқа болмас (қонақ бөлмедегі үлкен рояль одан бұрынырақ жөнелтілген). Бір жас әйел қолын жүгіртіп ойнап та жіберді (офицердің беті ду қызарып, селк ете түсті), кезек фортепьяноға келгенде әйел агентті саудалай бастады.



	Сол кезде ол қарсылыққа душар болды. Үстел қасында отырған офицердің адьютанты міндетін атқарып тұрған еврей, пілді сатып алғандар жалдаған еврейдің берген бағасына үстеме қосып жіберді. Сөйтіп кішкентай фортепьяноның құны көтеріліп жүріп кеп берді, ал аукционшыға керегі де сол, ол екі жақты да екілендіріп қыздыра түсті.



	Ақыры қыза-қыза біраз жерге барысты да, піл сатып алған капитан мен келіншек сауданы тоқтатты, балға жерге түсіріліп, аукционшы бағасын айтты: "Мистер Льюис жиырма беске бағалады". Сонымен мистер Льюистің шефі кішкентай фортепьяноға ие болды. Ол бүл затқа қолы жетісімен "уһ!" деп, үстінен әлдеқалай ауыр жүкті алып тастағандай сезініп, креслоға шалқая кетті, сол кезде барып ол әлгіндегі қарсыласының көзіне шалынды. Келіншек күйеуіне былай деді:



	- Родон, жарқыным-ау, мынау капитан Доббин ғой.



	Бәлкім, уақытша пайдалануға алған фортепьяно ұнамаған болар немесе аспаптың егесі қайтарып алмақ болды ма; мүмкін мұны келіншектің сатып алуға осыншама ынтыққаны біздің сүйікті Эмилия Седлидің бөлмесінде ойнаған кездерін есіне түсірген болар.



	Бұл аукцион біз әңгімеміздің бастапқы кезінде бірнеше кешті өткізген Рассел-сквердегі ескі үйде өтті. Қайырымды карт Джон Седли құлдырап додаға түсті. Оның есімі Лондон биржасындағы қарызынан арыла алмағандардың тізіміне ілікті, мұның ақыры банкротқа ұшырау саудадағы тірідей өлім емес пе. Осборнның сарай қызметкері атақты портвейннің біразын сатып алып, сквердің арғы бетіндегі үйдің астындағы қоймасына апарып орналастырды. Ал көздің жауын алған асханалық бағалы ыдыс-аяқтар - күміс пышақ, күміс шанышқыны биржаның үш делдалы (Треднидл - стриттегі "Дейл, Спигот және Дейл" фирмаларының делдалы) сатып алды, бұлар бұрын малмен сауда-саттық жасасып, аралас - құраласқан болып, әрі сол кездерде шалдың талай жақсылығын көрген жандар еді, қарт бір бұлармен емес, жалпы сауда жолымен қатысқан адамдарына қайырымы мол болған, сондықтан шығар, жақсылығы алдынан шығып, қайырымды миссис Седлиге бүлінген дүниесінен жұрнақ жіберіп, ниеттерін білдірді. Ал фортепьяноға келетін болсақ, бұл Эмилияның еншісіне тиген дүниесі, одан айырылу қабырғасына қатты батып, жан серігінен ажырағандай болуы мүмкін, ал капитан Уильям Доббиннің қолын тигізген дүниесі емес, оның бүл аспапта ойнауы, канатта билеумен бірдей болар, сондықтан капитанның бүл затты пұлдап сатып алуында бір гәп бар.



	Қыскасы, фортепьяно сол күні кешкісін Фулемродтан басталатын Лондонның ғажайып аттар қойылған (бүл бөлікті қасиетті Аделаид, Анна-Мария-род, Вест виллалары деп те айтатын пұшпақтағы бір үйіне жеткізілді. Мұндағы үйлер қуыршақ тәрізді еді; оның тұрғындары бельэтаждың терезелерінен қараған адамдар сырт көзге қонақ бөлмесінің терезесінен аяғын салбыратып отырған сияқты көрінетін-ді, ал үй іргесіндегі тал арасында жыл бойы бала-шағаның жөргегі, қызыл - ала тақиялары, шұлықтары, т.б. (polyandria polycyenta) жаюлы тұратын; мұнан сіздің құлағыңызға бүлінген аспаптың қырылдаған, ызыңдаған үні, әйел үні естілетін; мұнда сыра кружкалары күнге кептіріліп, дуалға қыстырылатын; кешқұрым Ситиден шаршап-шалдығып, аяғын әрең-әрең сүйретіп келе жатқан кеңсе қызметкерлерін көрер едіңіз. Мінеки, осындай үйдің бірінде мистер Седлидің кеңсе қызметкері Клептің мекені бар-ды, дүние мүлкінен айырылған қайырымды шал әйелі, қызы үшеуі келіп осы үйге бас сауғалаған.



	Джоз Седли отбасына келген бақытсыздықты естігенде ол Лондонға келіп, қанша қаражат керек болса да агентіммен хабарласыңыз деп анасына хат жолдады, бүл оның қайырымды ата - анасының басына түскен қиындықты жеңілдетпек ойы еді, мұндай мінез-құлықтағы адамнан одан артық не күтерсің. Осы міндетін атқарған Джоз бұрынғыдай қаннен-қаперсіз Челтенхем пансионатында тіршілік ете берді. Ол бұрынғыдай кабриолетіне мініп серуендеп, қызыл шарабын ішіп, вистісін ойнап, Үндістандағы хикаяларын соғып, ирландық жесір әйелдің жанында мауқын басып жүріп жатты. Ата-анасы қаражаттан қаншалық қажалат көргенімен, Джоздың ақшалай сыйлығы оларды қуанта қоймады; Эмилияның өз аузынан естігенім, тұралап жатып қалған әкесі жас делдалдардан әйеліне жіберілген күміс қасық пен шанышқылар салынған жәшік пен сәлем хат алғанда алғаш рет басын көтеріпті; ол әйелінен бетер босап, тіпті балаша боздапты. Бүл сәлемді тапсыруға арнайы келген фирманың кіші серігі Эдвард Дейл көптен бері Эмилияға көз тастап жүрген-ді, ол ешқандай жағдайға қарамастан осы жолы сөз айтуды жөн көрді. Ол көп жыл өткеннен кейін, 1820 жылы леди Луиза Катске (атақты "Хайем мен Катс" фирмасы қожайынының қызы) үйленді де мол дүниеге кенелді. Қазір ол Масуэл-хиллдегі жеке меншік үйінде бала-шағасымен думанды өмір сүріп жатыр. Бірақ бұл қайырымды жігіт бізді негізгі әңгімемізден алаңдатпауы керек.



	Менің ойымша, капитан мен мисс Кроули жайында өте жақсы ойда қалған оқырман қауым, сонау жер түбіндегі Блумсбериде тұрып жатқан, махаббат қызуы басылмаған жас жұбайлар мына қайғылы жағдайға душар болған, тиынсыз қалғанмен, ел қатарынан біржола шықпаған отбасына келіп көрініп кетсе, ол бейшаралардың төбесі көкке жеткендей боларын ескерді дейсіз бе, бірақ кедейленген пақырлар олардың теңі ме? Бір кезде өзін құшақ жайып қарсы алған қонақжай қара шаңырақ үйдің аяқ асты болып, жау шапқандай ойрандалып, ұры-қары, алыпсатар қызыл құлақтар қаптап жүргенін көргенде Ребекка қатты күйзелді. Күйеуге қашып кеткеннен кейін бір айдан кейін ол Эмилияны қайта есіне алды, ал Родон болса екі езуі құлағына жеткенше ыржалақтап күліп, Джордж Осборнды тағы да көруге ниет білдірді.



	- Ол бір өте әдепті жан, Бек, - деді қалжыңға басып, - оған тағы да бір ат сатып, бильярдты да ойнап рахаттанып қалар едім. Біздің қазіргі жағдайымызда ол таптырмайтын қажетті жан болып тұр-ау, мисс Кроули ханым, Ха-ха-ха. Бұл сөздің мәнісі - Родон Кроулидің мистер Осборнды сыпырып алмақ ойы бар-ды. Бақталастық базарындағы қыдырымпаз джентельмендердің жақын адамдарын қарақтайтын әдеті болатын, сондықтан пайда түсіріп қалудың амалын қарастырған түрі ғой.



	Кәрі қыздың ашуы тарқар емес, "қасарысып" қалыпты. Бір айдың жүзі өтті. Мистер Боулс Родонды қабылдаудан бас тартты; әуелі оның қызметшілері Парк-лейндегі үйдің табалдырығынан аттай алмады; оның хаттарының сүргісі алынбай қайтарылып жатты. Мисс Кроули үйінен қарға адым аттап шығудан қалды, сырқат, миссис Бьют қасынан кетпей сонда тұрып жатыр. Пастор әйелінің Лондонда ұзақ қонақтауы жас жұбайларға онша жайлы болып тұрған жоқ.



	- Ол антұрғанның Корольдік Кроулиде біздің басымызды неге жиі қоса бергенін енді ғана ұқтым, - деді бірде Родон.



	- Залым қатын екен! - деп қалды Ребекка.



	- Мен бұған өкінбеймін, сен болмасаң!- деді әлі махаббат қызуы басылмаған капитан, әйел болса жауап орнына оны құшырлана сүйіп, сезім мен ризашылық білдірді, әрі жұбайының адал жүрегінен айтылған сөзін мият тұтты, жақсы сөз - жарым ырыс деген емес пе.



	"Егер бұл осыншама саңылаусыз топас болмағанда, - деп ойлады Ребекка, - одан мен бірдеме шығарар едім". Бірақ күйеуі туралы қандай ойда екенін ол ешқашан да сездірген емес: бұрынғыдай ерінбей-жалықпай оның ат қора, офицерлер жиыны жайындағы әңгімелерін шыдамдылықпен тыңдап, оның қалжыңдарына қоса күлісіп, арбаға жегілген аты жығылған Джек Спатердашқа, құмар ойнайтын үйден әйелі алып кеткен Боб Мартингейл жайындағы бөгеттен, тосқауылдан ат қарғытпақ болған Том Синкбарс жайындағы әңгімелерін де зейін қойып тыңдады. Родон үйге оралғанда қуанып, масайрап қарсы алды; ол бір жаққа жиналса, оны бұл асықтыратын; егер үйде болған жағдайда оны жалықтырмай аспапта ойнап, ән шырқап, дәмді жылы-жұмсақ ас әзірлеп, жақсы сусын дайындап, туфлиін жылытып, еркелетіп, асты - үстіне түсіп мәйпең қағатын. Әйелдің жақсысы - сиқырлысы (мен бұл сөзді әжемнен естігенмін). Олардың бізден жасырар бүкпесі коп екенін; олар бізге сенгіш, аңқау, қайырымды көрініп тұрғанмен соншалық сақ екенін; олардың кез келген жағдайда жымия салатын күлкісі - адамды арбап, торға түсіру айласын аңғара да бермейміз, мен бүл арада кітапта жазылған бикештерді емес, жалпы қырық айлалы әйел затына тән қылықты айтқаным ғой. Ақымақ күйеуінің барын асырып, жоғын жасырып, ерін бауырына алып тулайтын еркектің жынын қаққан әйелдерді өзіміз талай көріп жүрген жоқпыз ба? Әйелдің бүл кемеңгерлігін соның атқарар міндеті жорып, әйелді мақтан тұтамыз; біз бұл екіжүзділік шындық деп ойлаймыз. Жіпсіз байланған қайырымды әйел - алдампаз. Корнелидің* күйеуі де Потифар* сияқты сондай залымдықтың құрбаны болды. - Бірақ тәсілі әр түрлі еді. Әйел қамқорлығының арқасында айтулы тентек Родон Кроули жынын алған бақсыдай жуасып, үйкүшік еркекке айналды. Жаратқанның жазуына дауа бар ма. Ұрдажықтар думандайтын аты шулы жерлерде оның көрінбейтін болды. Клубтарда оның сыбайластары бірер рет сұрастырып қана қойды, оның жоқтығы пәлендей біліне қойған жоқ. Бақталастық базарының күркесіндегі жарандар арасындағы адамдардың бар-жоғын оншама түстей бермейді. Оқшауланған қауым, әр кез күлімсіреген жылы шырай әйел, жайлы пәтер, мол дастарқан, шүйіркелескен кешкі мәжілістер - осының бәрінде де бір жаңалық, әлдеқалай сыр жатқан-ды. Мұның жарамсыз, ұнасымсыз жағы жұртқа жария болмады; ол туралы хабар "Морнинг постыда" жариялана да қоймады. Егер Родонның жасаусыз қызға үйленгенін естісе, оның несие берушілері басып кетер еді ғой. "Менің жақындарым жауығып тұрған жоқ", - деді Ребекка кекесінді күлкімен. Кәрі қайын бикесі олардың некесіне батасын бергенге дейін қауымның арасында болмауға ризашылық етті, ақырын күтті. Сөйтіп ол кішкентай асханада ғана қонақ болысып тарқасатын күйеуінің қызметтес дос -жарандарынан өзге жандардан жүз тасалап Бромптонда тұрып жатты. Олардың бәріне де Ребекка ұнады. Бұл мәжіліске қатысқандардың бәрі шағын дастарқан, ойын-күлкі, ойналған музыкаға мәз болысты. Олардың некелесу куәлігін сұрау майор Мартингейлдің ойына кіріп шыққан емес-ті. Ребекканың дайындаған пуншын капитан Синкбарс жер-көкке сыйғызбай мақтады. Ал уыздай жас лейтенант Спатердаш (ол пикет ойнауға құмартын, сондықтан Кроули оны жиі шақыратын) мисс Кроулидің торына мықтап түскен. Бірақ келіншек сауысқандай сақ еді, әрі қызу қанды жауынгердің қызғаншақтығы оның әйеліне де берік пана болды.



	Лондон шаһарында әйелдің жатын орнына ешқашан аяқ баспаған, оның өсек-аяңына құлақ аспаған жоғары мәртебелер, текті джентльмендер аз ұшыраспайды. Сондықтан да, Родон Кроулидің некелесуі жайындағы сыбыс, бәлкім, миссис Бьют жарғақ құлағы жастыққа тимей бүкіл графтыққа таратқан болар, әйтпесе Лондон бұған онша жаныңқырамай, тіпті мән де бермей, әуелі естіген де емес. Родон рақаттанып, қарыздың есебінен қаннен-қаперсіз молшылықта тұрып жатты. Оның қарызға жиналған мол байлығы бар-ды, орнын тауып жұмсай білген адамға бүл ұзақ жылға жететін қаражат еді. Ал ақсүйек, текті кейбір жылпостар оз ақшасымен, өз дүниесімен тіршілік ететін адамдардан жүз есе артық өмір сүрудің амалын тауып алған. Мұндай ет пен терінің арасындағы шел сияқты жабысқан жандарды, жұмақтан сусындаған ондаған сылқымдарды алыстан ат терлетіп іздемей-ақ, Лондонның кез келген тұрғындары өздері жаяу-жалпы жүрсе де, қасынан ат ойнақтатып өте шығатындарды іргесінен нұсқай салмас па, ондай адамдардың алдында саудагерлер мәйпең қағып, күймесіне дейін қолтықтап шығарып салып, құлшылық етіп жатқаны және солардың немен күн көретіні, табысының көзі неде екені белгісіз. Біз Джек Трифтлестің Паркте кердеңдеп, шалқақтап жүргенін, немесе кербез бозына мініп Пель-Мельде серуендегенін көреміз; оның үйінде қонақта болып, тамаша күміс ыдыс-аяғымен тартылған ас ішеміз. Осыншама дүние қайдан келеді деп таң қаламыз. Мұның ақыры немен тынар екен. "Қымбаттым менің, - деді бірде Джек, -мен бүкіл Еуропа астаналарына қарыздар адаммын". Бір күні аяғы аспаннан келеді ғой, әзірге Джек шырылдауық шегірткедей күнелтіп жүріп жатыр; жақсы-жайсаң құлшылық етіп, саулығын сұрасып, алдынан қия өтпейді, кейде гуілдеп қалаға тарап кеткен өсек-аяңды да ілікке алмайды, ештеме естімеген тас керең сияқты, не де болса іштерінде, сыртқа шыққан дыбыс жоқ, оны қайырымды, ақ көңіл, дүниенің парқына жетпеген, алды-артын ойламайтын сылқым сері санайды.



	Шынын айту керек, ауруды жасырғанмен өлім әшкерелейді деген, Ребекка дәл осындай джентльменге тұрмысқа шығып отыр. Оның үйінде ақшадан өзгенің бәрі баршылық еді, бірақ көп кешікпей оның шаруашылығы menaqe1 шайқалып, тапшылық біліне басталды. Бір күні "Газетті" оқып отырып мынандай бір хабарға көзі түсті: "поручик Дж. Осборн шен сатып алуына байланысты, өзге полкке ауысқан Смиттің орнына капитан дәрежесіне көтерілді". Родон Эмилияның жігіті туралы өткендегі пікірін қайталады, бүл жас жұбайлар сол кезде осы пікірді тиек етіп Рассел-скверге келіп қайтқан-ды.



	Родон әйелі екеуі капитан Доббинді көздері шалып қалғанда Ребекканың ескі танысының басына түскен қиындықты білмек болып, оның соңынан жүрді, бірақ ұшты-күйлі көз жазып қалды, олар әйтеуір аукционда сенделіп жүрген жүк тасушысынан, делдалынан, қызыл құлағынан там-тұм хабардар болған.



	- Мынау қоңқақ мұрындысы қарашы, - деді Бекки, қолтығына қысқан суретімен күймеге мініп жатып, - ұрыс майданындағы қумай сияқты.



	- Білмеймін. Қымбаттым, ешқашан да айқаста болған жан емеспін. Сен оны Мартингейлден сұра, ол Испанияда генерал Блейзистің адъютанты болған.



	- Мистер Седли өте қайырымды қарт еді, - деді Ребекка. - Обал болды бейшараға, адамның жаны ашиды.



	- Биржа қызыл құлақтарының күйіп кетуі... оп-оңай, бұған олардың еті үйренген, - деді Родон, аттың жалына қонған шыбынды қағып.



	- Күміс аяқ – қасықтан ештеме сатып алмағанымыз өкінішті-ақ, Родон, - деді оның зайыбы қиялдап.



	- Әлгі кішкентай фортепьяноға жиырма бес гиней төлегені тұздай қымбат болды. Біз мұны Эмилия оқу бітіргенде Бродвудтан бірге барып сатып алған едік. Оның құны отыз бес болатын.



	- Әлгі жігіті кім еді? Иә. Осборн еді-ау, енді отбасы кедейленгеннен соң айнитын шығар. Сүйікті досыңның сағы сынып қалмаса игі еді, а, Бекки?



	- Досың оған былқ етпейді, - деді Ребекка күліп. Олар әңгіменің бетін басқа жаққа бұрып кете барды.





Он сегізінші тарау




	ДОББИН САТЫП АЛҒАН ФОРТЕПЬЯНОДА KIM ОЙНАДЫ



	Ойламаған жерден әңгіме тізгіні атақты адамдардың қолына тиіп,* шым - шытырман оқиға мен тарихтың кезеңдеріне араласты да кетті. Наполеон Бонопарттың Корсикандық көкжалдары Эльба аралында азғана тыныстағаннан кейін шіркеуден шіркеуге қонақжай отырып, Париждің Құдай-ана соборынан бірақ шықты, бұл патша құстарының қаннен-қаперсіз момақан Блумсберидің Лондонға келуіне көзінің қиығын түсірмеді деп ойлайсыз ба, олардың алып қанаттарының серпіні, ысқырығы жер жарған екпіні ондағылардың үрейін алмады деп ойлайсыз ба?



	"Наполеон Канға ат басын тіреді". Бұл хабар Венада абыржу туғызып, Ресейдің картасын аударыстырып, Пруссияны үңгірге айдап тығып, Талейран мен Меттернихты алды-артына қаратқызып немесе князь Гарден-бергты, әуелі қазірде өмір сүріп жатқан маркиз Лондондернді ойландырар. Бірақ Рассел-сквердегі қаннен-қаперсіз тіршілік етіп жатқан: ол ұйқыға кеткенде есігінің алдында түнгі күзетші мезгіл-мезгіл уақытты айтып сұңқылдап қоятын; жас леди скверде серуендеп жүргенде мұны темір қоршауда діни мектептің сақшысы да күзететін; ол бір сәтке Саутгемптон-роуға шашбау сатып алуға жүгіре шыққанда қолына жуан таяқ ұстаған қара малай Самбо қоса ілесетін; оны өмір бақи бір қора жұрт киіндіріп, тамақтандырып асты-үстіне түсіп, жылы төсегіне жатқызып, пәле-жаладан періштедей қағып, алақанына салып аялап отырған бикешті селт еткізді деп ойлайсыз ба? Ban Diey - деп айталық, ұлы империялар қақтығысуы кезінде Рассел -сквердегі өз үйі, өлең төсегінде кисей жағасына шілтер тоқып отырған, ешкімге залалы жоқ, он екіде бір гүлі ашылмаған он сегіздегі үлбіреген қыздың тағдырын күйретіп кетуі қатыгездік емес пе, қалай деп ойлайсыз? О, қарапайым нәзік жан. Холборнның* саясатынан орын тепкеніңмен соғыс дауылы сені де іліп кете ме, қайтеді? Иә, Наполсонның ақтық үміті, кішкентай бейшара Эмми Седлидің тағдыры да қалай екені осы дүрмекке қосылды да кетті.



	Ең әуелі осы бір кесапатты хабар Эммидің әкесінің дүниесін жалмады. Соңғы кезде бақытсыз қарттың бар саудасының қыры кетті. Қарттың есебі бойынша мемлекеттің пайыздық қағазының құны артуы керек еді, бүл құлдырады, көпестер банкротқа ұшырады, сауданың батыл бастамалары күйреді. Меніңше, соны егжей - тегжейлі баяндап жатудың қажеті бар ма? Егер табысқа қол жету сирексіп, баяулап бара жатса, онда дүниеден айырылу түкке тұрмайтыны, лезде-ақ сап етіп жетіп келетіні кімге де болса аян. Мистер Седли қайғысын ешкіммен бөліспеді, мұның бәрі де бұрынғыдай молшылыққа кенелген қара шаңырағында өтіп жатқандай көрінді; қайырымды әйелі ештеме сезбей күнделікті күйбең тіршілігімен айналысып, думанды өмір кешті; ал қызы болса өзіндік нәзік сезімнің жетегіне елігіп, мына қара шаңырақ ортасына түсіп, қара қазан төңкерілгенге дейін ол айналасында не тірлік барын сезген емес.



	Бір күні кеште миссис Седли үйіне сыйлы қонақ шақырмақ болып хат жолдады. Осборндер де осындай қонақасы берген, енді Седли ханымдар қарыздар болып қалған сияқты еді. Джон Седли Ситиден кеш оралып, тас ошақтың қасында үнсіз отырды, әйелі әр нәрсенің басын шалып, ауыз жаппады; Эмилияның еңсесі түсіп, сіркесі су көтермей, жоғары қабаттағы өзінің бөлмесіне көтерілді.



	- Қызымыз бақытсыз болды, - деді шешесі, - Джордж Осборн ат ізін салмай кетті, араларында салқындық пайда болды ма деймін. Бүл мырзалардың қылығы жаныма батып жүр. Үш аптаның жүзі өтіп барады, қыздары көзге түспейді, Джордж қалаға екі рет келіп қайтыпты, Эдвард Дейл операдан да көріпті, біздің үйге бас сұқпады. Эмилияға Эдвардтың да үйленетініне сенімім мол, байқауымша капитан Доббин да кет әрі емес-ау, оның да көңілі бар, бірақ неге екенін қайдам, осы әскери адамдарыңды көңілім қаламайды. Джордж дегенің кім, әлдеқалай мұрнын көкке көтере қалыпты, манапсынып, әдіре қалғыр! Әскери шен-шекпен кигенге соншама делдиуін, құдайға қолы жеткендей. Біздің олардан кем емес екенімізді жұртқа танытуымыз керек. Эдвард Дейлге емеурін білдірсең болды, өзі-ақ үйіріліп түседі. Үйге бір думандатып қонақ шақырайық, мистер Седли. Сен неге үн кайтпайсың, Джон? Екі аптадан кейінгі сейсенбі күнді белгілесек қалай болады? О, құдайым-ай, Джон, нендей жағдайға ұшырадық, тыныштық па?



	Джон Седли креслодан көтеріліп, өзіне қарай ұмтылған әйелін құшақтай алды да, оған:



	- Біз тақыр кедейге айналдық бар дүниеден айырылдық, Мэри! Қымбатты тірлікті қайта тебендеп құрастыруымыз керек. Бәрін оз аузымнан естігенің дұрыс емес пе, ауруын жасырған өледі демей ме.



	Осы сөзді айтты да ол аяғымен әрең жер басып тұрды. Өмірбақи ауыр сөз естіп көрмеген әйеліне бүл сөз қатты батар деп ойлады. Төбесінен тас түскендей болғанмен, миссис Седли күйеуінен гөрі ұстамдылық көрсетті. Ол буын-буын босап, қалтырап креслоға құлағанда ол басу айтып, демеу болды. Ол күйеуінің қалтыраған қолын сүйіп, өзінің мойнына салды; Джоным менің, Джон жаным, шалым, сүйіктім!" деп емінді; өзінің махаббатын, нәзік сезімін, бақытты жастық шақтарындағы ең бір қымбат күндерін білдірер сөздерді ешбір байланыссыз жаудыра берді. Оның нәзік үні, жұмсақ қолы, таза сезімі шалға дем бітіріп, шабыттандырып, еңсесін көтеріп, шалдың қайғысын, қасіретін жеңілдеткендей, үстінен бір ауыр жүк алып түскендей сезінді.



	Ұзақ түн бейшара Седли әйеліне бар сырын ақтарып, сәтсіздікке, апатқа қалай душар болғанын, оған кейбір ескі достарының опасыздық жасағанын, тіпті күтпеген бір бөгде адамдардан қайырымдылық көргенін айта берді, әйелі бейшара оның сөзін бөлмеді, тек бір рет те қана өзіне-өзі не бола алмай, іш құсасын айтып салды.



	- О, құдайым-ай, бұған Эмма қалай шыдайды екен? - деді әйелі.



	Әкесі бейшара қызын есінен шығарыпты. Ол болса ұйқысы қашып, тықыршып, дүниедегі бір бақытсыз адамдай сезінді. Өз үйінде, дос-жарандарының арасында, алақанына салып мәпелеген ата-анасының қасында жалғыздықты сезінді. Оқырман, сіздердің өздеріңіз бар сырыңызды шертісер адамдарыңыз көп пе? Жанашыр адамың болмаса, қалайша сырыңды ақтара саласың? Өзіңді түсінбейтін адамға қалай ақтарыласың!? Біздің Эмилиямыз осындай сырласы жоқ жан еді. Сыр айтысып, шерін тарқатар кезінде ондай сенімді адамы да болмады. Қарт шешесімен өзінің күдігі, сезігін, сырын айтып ой бөлісе алмады; оның болашақ қайын сіңлілері күн санап іргесін аулақтатып, жатсынып бара жатқанды. Эмилия әлдеқалай жамандықтан секем алып, күннен күнге күдігі күшейе түсті, бірақ іштей тынды, әуелі өзіне де үрейлі көрінді.



	Джордж Осборннан қанша күдіктенсе де, жүрегі құрғыр жат қылыққа қимады, ол мені сүйеді, маған сенеді, бала кезімізден тай-құлындай тебісіп бірге өспедік пе, деп шаң жуытқысы келмеді. Оған қаншама рет сәлем жолдады, бірақ тіл қатпады. Оның менмендігін, селқостығын қаншама рет секем алғанымен жамандыққа жорымады. Көрсе де көрмеген, сезсе де сезбеген болып қатып қалды. Бейшара пақыр өз жанын жегідей қинағанмен, сырласар кімі бар, өзі де жүрегінің ғана әміріне құлақ асады. Сүйген адамым махаббатыма тұрарлық па, жоқ па, соған өліп-өшіп құлап түскенім жөн бе, асығыстық жасамадым ба дегенді ойына да алғысы келмеді. Ұяты бар кіршіксіз пәк жан мұндай жолынан таюға, сөзін қайтып алуға тым дәрменсіз, тым адал да, қарапайым, жұмсақ та, нәзік, тым мейірбан еді. Біз әйелдеріміздің сезіміне түріктерше қараймыз, әрі осындай болуға біздің құқымыз бар екенін талап етеміз. Олардың тән күтіміне еркіндік беріп қойғанбыз, олардың паранжысының орнына күлкі, бұрым, күлгін қалпақ жүреді. Бірақ олардың жан сезімі - бір ғана еркекке тән, олар бұған мойынсұнып, күң сияқты біздің бас-аяғымызға қарап, үйдің бар тіршілігін атқарып тапжылмай отырғаны.



	Христостың туған күнімен есептегенде 1815 жылдың жүзінде наурыз айында Наполеон Каннға келіп жеткен шақта, біздің нәзік жанды періштеміз осылайша жалғыздық көріп, жапа шегіп отырған еді. Людовик XVIII қашып кетті де, бүкіл Еуропаның астан-кестеңін шығып, мемлекеттік сарқұлақ қағаздардан күн кетіп, мистер Джон Седли дүниеден айырылып, жер сипап қалды...



	Делдалдың басынан кешкен тозағын да, азабын тәптіштеп отырмаймыз, сауда сақал сипағанша дейді, базарда біреу ұтылып, біреу ұтып жатады, саудагердің қайсысы болса да осылайша жан тапсырады. Оның дүниесі құрдымға кеткені биржада жұртқа жария етілді; кеңсесіне аяқ баспай қойды; векселдері істен шығарылды; банкротқа ұшырағаны қағаз жүзінде заңдандырды. Рассел - сквердегі үй мүлкі үптеліп, саудаға түсті, қартты отбасымен өздерің баспана тауып алыңдар деп көшеге шығарып тастады.



	Біздің әңгімемізде анда-санда жылт ете қалатын, сөз арасында кірістірілетін оның қызметшілерін сақтауға Джон Седлидің батылы жетпеді, енді кедейленгеннен соң жалшымен қоштасуға тура келді. Бұл құрметті қызметшілерімен тиынына дейін санап, есеп айырысты, әдетте көп ақшаға қарызданған адамдар осылай жасайды. Қызметшілер қожайындарымен қоштасарда қайғырып, қапа шеге қоймады. Эмилияның күтуші әйелі қайғыға ортақтық білдіргенімен, қаланың бұдан гөрі бекзадалар молырақ тұратын кварталына баратынына көңілі жай тапты. Өзінің мамандығын мақтан тұтатын қара малай Самбо ішімдік хана ашуды жөн көрді. Джоз бен Эмилияны туған күнінен, ал Джон Седли мен оның әйелін шаңырақ көтергеннен білетін, бұл ұзақ жылдарда қомақты қаржыны дөңгелентіп түсірген миссис Бленкинсоп бұлардан іргесін бөлмей, оз қаражатымен күнелтпек болды да, кедейленген қожайынының соңынан ерді, солардың жаңа мекеніне бірге көшіп барды, біржолата кеткенге дейін аз уақыт бұрынғыдай қызмет көрсетіп, бұрқылдап жүрді.



	Жығылған үстіне жұдырық деп, сабылған өсімқорлармен салғыласып одан бетер қажыды, ол соңғы он бес жылдан гөрі, соңғы алты аптада мүлдем қартайып кетті, ешбір ымыраға келмейтін, қырсық дұшпаны ескі досы, көршісі Джон Осборн болды. Күшік асырап едім, төбет болып ол өзімді қапты дегеннің кері келді, бір кезде өзі қол ұшын беріп, ел қатарына қосып, баласына мұның қызын айттырған адамның сиқы мынау. Осборнның опасыздығына осы жағдайдың қайсысы болса да дәлел бола алады.



	Бір адамның екінші адамға қызметі өтіп, аса мол қарызы болғанда, содан кейін арасында араздық пайда болса, онда қарапайым парасат сезімі өзінің бұрынғы қамқоршысын, тіпті жат адамнан бетер жек көрсетіп, дұшпандығын күшейте түседі. Сіз өзіңіздің қаталдығыңыздан, опасыздығыңыздан ақталу үшін жауыңызды оңбаған, залым етіп көрсетуге тырысасыз. Жоқ, сіз өзіңіздің алыпсатарлық жолдағы сәтсіздіктен қатыгезденіп, кейіп отырған жоқсыз, сізді осындай хәлге ұшыратқан, осыншама құлдилатқан серігіңіз, бүл соның ісі. Қуғындаушы ісін растау үшін пәлеге, апатқа ұшыраған адамның оңбаған екенін дәлелдеуге тырысады, олай етпеген күнде қуғындаушының өзі қаныпезер, залым болып шығады.



	Алыпсатарлардың арасында әдетке айналған жалпы заңдылық (осы жағдай барлық қарыз берушілердің өз арымен сыбайлас болуына мүмкіндік туғызады) - кедейленген адамнан әманда адалдық күтуге болмайды, сырт көзге де солай көрінуі мүмкін, аш адамнан ақыл сұрама деген емес пе. Банкроттың жаратылысында бүкпесі болады, сәттіліктен үміткер; нақты жағдайды жасырып, олардың кәсіпорны құлдырап бара жатса да, ісі алға басқан болып көрінеді; банкроттық жар қабағына келіп тұрса да айылын жимайды (қайбір жетіскен күлкі дейсіз), сәл де болса қарызының мерзімін созуға тырысып, әлдеқалай қолға түсіп қалған тиын-тебеніне жармасып, әйтеуір аз күнге болса да тырмысып бағады, өліспей беріспейді, жан тапсыру оңай дейсіз бе. Осылайша тал қармаған кезде несие иесі: "Абыройың айрандай төгілген екен, құрдымға кет онда" деп масаттанып, дүниеден айырылған пақырды жерден алып, жерге салып сыбайды. "Ақымақ, тал қармағанда аман қаламын" дей ме екен, дейді суға батып бара жатқанға ақылды жан. "Антұрған, соншама жанталасып азаптанғанша "Газетада" жарияла, сонымен жанын жай тапсын да, өлген қайтып келмейді, терең су батырса, қайыра бетіне шығармайды" деп, шыңырау түнекке батып бара жатқан бейшараға жұрт ақыл айтқан болады. Ақшада жақындық жоқ деген, мәселе ақша туралы болса, жақын достар, тіпті адал жандардың өзі біріне-бірі күдіктеніп, бірін-бірі алдап кеттің деп кінәлайтынын қайсымыз байқамай жүрміз. Жұрттың бәрі де осылай жасайды. Менің ойымша, өзімізге біздікі жөн де, өзгелердің бәрі алаяқтар.



	Мистер Осборнды Седлидің өткендегі қайырымды істері мазасыздандырып, шымбайына батып, өшпенділігін арттыра түсті. Осының бәрі құдалықтан бас тартуға әкеп соқты, оның ұлы Седлидің қызына үйленбейтін болды. Істің насырға шапқаны соншалық, бейшара қыздың бақыты шайқалып, беделі түсетіндей жағдайға душар келді, сондықтан одан қол үзу үшін мықты себеп кажет-ті. енді Джордж Осборн Джон Седлиді шынында нағыз ішмерез, пасық адам деп дәлелдеуі керек еді.



	Сонымен несие берушілердің жиналысында Седлиге ешбір қатысы жоқ адамдай ұнатпаған, жақтырмаған кейіп білдіріп, бейшара банкроттың жанын о дүниеге жөнелтуге аз-ақ қалдырды. Ол сол сәттен бастап Эмилиямен қатысты тоқтат, егер бұйрығымды орындамасаң, теріс батамды беремін деп бұйырды ұлына, күнәсіз бейшара қызды қаралап, қу залым деп жазғырды. Біз жоғарыда әңгіме еткендей, ұстаған бағытыңда түру үшін ызалы, кекті адам ақыры өзінің ойын жүзеге асыру мақсатымен дұшпанына, қастарына жала жабуына тура келді, әрі соған өзі де сенуге мәжбүр болды.



	Сонымен бәрі құрдымға кетіп күйрегенде банкрот болғаны жарияланып, Расссл-скверден қоныс аударғаннан соң, Эмилия мен Джордждың арасы да үзілді, әрине оның махаббатқа деген сенімі де, бақытқа деген сенімі де, жалпы адамға деген сенімі де осымен үзілді, яғни мұның бәрі Джон Осборнның, әкесінің ұнамсыз қылығына байланысты екі отбасының арасындағы қалыптасқан қатынас бұдан былай үзілді-кесілді тыйылды деген мағынада келте жазылған хатымен тәмамдалды. Бүл үкім ата-анасының, яғни анасының (себебі Джон Седли ісінің күйрегеніне, әрі арына тиген соз сүйегінен өтіп тұралап қалған-ды) күткеніндей, Эмилияның жанына қатты батпады, ол бүл хабарға өте ұстамдылық білдірді, бірақ өңі қуарып кетті, өйткені көптен бері жанын жаралаған қайғылы қасіреттің дәлелі ғана еді. Бұл қылмыстың үкімін жариялаумен пара-пар еді, ал мұның көптен бері ақыл тоқтатпай, есі кетіп құлай ғашық болуы кешірілмес күнә, енді соның жазасын тартып отыр. Ол бұрынғыдай ешкіммен мұңдасқан да, сырласқан да жоқ. Осындай бір пәленің болатынын жүрегі көптен сезгенмен, ешкімге тіс жарып айтпады, міне, енді бар үмітінен айырылды. Ол үлкен үй - кең сарайдан шағын үйге көшкенін де сезбеді, оның айырмашылығын да аңғармады; жынын алған бақсыдай дел-сал болып, күн сайын үнсіз сөніп бара жатты. Мен әйел біткеннің бәрі осындай деуден аулақпын. Қымбатты леди Буллок, бұдан сіздің жүрегіңіз жарылып кетеді екен деген ойдан аулақпын. Сіз өзіндік тәлім-тәрбиеңіз бар, арғы-бергі ажырата білетін әйелсіз. Менің де жүрегім жарылып кетер еді дей алмаймын. Бірақ жүрек шіркін сыздады-ау, амал бар ма, әйтеуір аман қалды. Әйткенмен әлсіз, нәзік, тым сезімтал жандар баршылық.



	Әманда Джон Седли Джордж бен Эмилияның жағдайын есіне алғанда, немесе ол туралы әңгімелегенде құдды мистер Осборн құсап зығырданы қайнайтын. Ол Осборнды, оның отбасын жер - жебіріне жеткізе балағаттап, қайырымсыз, опасыз, жетесіздер дейтін. Осындай оңбағанның баласына қызымды байлап қосқызатын дүниеде құдіретті күш жоқ деп, ант-су ішті; ол Эмилияға Джордждың аты өшсін, қарасы құрысын, одан алған сыйлықтарыңды, хаттарыңды өзіне қайтар, өңіңде емес, түсіңде көрмейтін бол деп әмір етті.



	Қызы әкесінің айтқанын орындаймын деп сөз берді, соған тырысты да. Анау-мынау сыйлықтарын жиыстырып, қобдишадан хаттарын алды, оны жатқа білмейтіндей қайта оқып шықты, бірақ бүл хаттардан айырыла алмады. Өлген баласын тербеткен ана сияқты хаттарын кеудесіне басты. Осы бір соңғы үмітінен айырылса жаны бірге шығатындай немесе табан астында есінен айырылатындай сезінді. Бүл хаттарды алғанда оның көзі бал-бұл жайнап, жүзі қалай нұрланып еді десеңізші! Жұрттың көзінен тасаланып хатты оқығанша асығатын еді-ау. Егер бүл хатта салқындық білінсе, бейшара ғашық оны өзінше жорып, өзінше ұғынар еді-ау. Егер хат тым келте немесе менмендік сезіммен жазылса, мұны жазған адамға кешірім жасар сылтау қарастырар еді.



	Түкке тұрмайтын бір жапырақ қағаздағы жазуды сан саққа жүгіртер еді. Ол өткен өмірін аңсайтын, осы хаттың әрқайсысы оның өткендегі оқиғаларын көз алдына келтіретін сияқты. Оның бәрі күні бүгінгідей көз алдында. Джордждың көзқарасы, даусы, оның сөзі. Мұның бәрі Эмилия үшін сөнген махаббатының көзі сияқты еді, мына жарық дүниеде одан өзге жан қалмап еді. Ендігі жерде оның ғұмыры өлі махаббатты күзетуге бағышталды.



	Ол өлімге бел байлады. "Сонда, - деп ойлады ол, - онымен әманда бірге боламын". Эмилияның қылығын мақтан етпеймін, оны мисс Буллок үшін үлгіге де ұсынбаймын. Бүл бейшара жаннан гөрі мисс Буллок өзінің сезімін әлдеқайда жақсы тізгіндей біледі. Өзінің жанын шүберекке түйіп, құрбандыққа шалып, жүрегін біржолата тарту етіп, өтеуін алмаған, құрғақ сөз сағымдай бұлдырап көзден ғайып болған Эмилия құсап, леди Буллок ешқашанда масқара болмайды. Ұзаққа созылған құдалық шартты серіктестік, оның бірі айтқанынан тайып, әрі екіншісінің дүниесін үптеп, жер сипатып кетуі де ықтимал



	Сондықтан, жас қыздар, абай болыңдар; байқаңдар, сылдыр сөзге алданып қалып жүрмеңдер! Өліп-өшіп ғашық болудан сақтаныңдар; сезімдеріңді айта көрмеңдер немесе сезімге азырақ беріңдер. Орынсыз адалдық, турашылдық неге әкеліп соқтыратынын есте тұтыңдар; Өздеріңе де сене бермеңдер, өзгеге де сенбеңдер. Күйеуге Франциядағы тәсілмен шығыңдар, онда күйеу жолдастың да, қыз жолдастың да орнына адвокат шақырылады. Жаман айтпай, жақсы жоқ, сізді қолайсыз жағдайға қалдыратын сезімге абай болыңыз, тұрлаусыз құрғақ уәдеден сақтаныңыз, уәде беріп, сөзіңізді қайыра жұту оңайға түспес. Бақталастық базарында бедел алудың, қайырымды жандардың қатарына қосылудың жолы осындай.



	Жуырда ғана әкесін аластатып шығарған жердегі қызыл құлақтардың Эмилияның атына айтылған қауесеттерін естігенде оның қылмысы не екенін, өзінің нәзік жанын қаншалықты қиянатқа душар еткенін аңғарар еді. Мұндай күнәкарлық жеңіл мінезділікті мисс Смит еш уақытта да кездестірген емес, ал мұндай аты жер жарған тұрпайы әдепсіздікті леди Броун қашанда табалап отыратын, бүл қыздарын сақтандыруға да жосық болды.



	- Енді капитан Осборн банкрот болған адамның қызына үйленбейтін шығар-ау, не көрініпті, - деді апалы-сіңлілі мисс Доббиндер. - Оның әкесінің оларды алдап соққаны да жетерлік болар. Эмилия қыздың есуастығы жұрттың бәрін қайран қалдырды...



	- Бәрі деген кім? - деп ақырды капитан Доббин. - Олар жас кезінен атастырылған емес пе? Нағыз атастырылған некелік деген осы емес пе? Бүл періштедей таза, пәк жанға, назды жанға бір ауыз теріс соз айтатын адам жер бетінен табылар ма екен?



	- Аптықпа, Уильям. Соншалық жұлқынғаныңа жол болсын? Сенімен төбелесе кететін біз еркек емеспіз ғой, - деп оған леди Джейн басалқы тоқтау айтты. - Миссис Седли жайында соншама екіленетіндей не айттық? Бірақ оның қылығы басынан аяғына дейін өте жосықсыз, ақылсыздық, санасыздық әрекеттер, ал ата-анасы болса өз сыбағаларын алды.



	- Уильям, миссис Седлидің басы бос болса, өзіңе айттырмайсың ба? - деп кекетті леди Энн. - Бұл бір іздесе таптырмайтын туыстық болар еді. Ха-ха-ха.



	- Маған үйлен дейсіңдер ме? - деді Доббин қызбаланып, түсі де қызара бөртіп. - Сүйікті қарындасым, көңілдес достарыңнан осылай оп-оңай іргелеріңді алыстатпақ болсаңыздар, онда ол қызды өздерің сияқты демеңдер. Сондай періште жанды мазақ еткілерің келе ме? Ол сендердің сөздеріңді естіп те жатқан жоқ, оның үстіне бейшара қыз бақытсыз да, дос-жараны, сырласы да жоқ, қалай мазақтасаңдар да жарасып тұр. Қалжыңыңды тоқтатпа, Энн, сенің мазағыңа жұрттың еті әбден үйренген, белгілі сайқымазақ емессің бе.



	- Саған тағы ескертіп қояйын, Уильям, біз казармада емеспіз ғой, - деді леди Энн.



	- Казармада емеспіз? Құдай бар, казармада осылай біреу аузын ашып көрер ме еді, - деді бусанған британның арыстаны. - Сол қыз туралы біреу аузын ашса, әкесін танытар едім. Бірақ еркектер мұндай әңгімені айтпайды; әйелдер ғой жиналып алып қыт-қыттап, сыпылдап ауыз жаппайтын. Жарайды, Энн, боздама! Менің бар айтқаным ұрғашы қазсыңдар дедім. - Доббин леди Эннің көзі жасаурап қызара бастағанын байқап. -Жарайды, сіздер ұрғашы қаз емес, мекиен тотысыңдар. Сендердің бір елі ауыздарыңа екі елі қақпақ қоя алмаймын, бірақ сендерден өтінерім, миссис Седлиге тиіспеңдер, өзге әңгімелерің де жетерлік қой.



	"Селтеңдеген ақымақ қызға құмартуы соншалық, өрескел, жадылап тастаған болар", -десті Доббиннің шешесі мен қарындастары бір ауыздан. Олар Осборннан жолы болмаған Эмилия капитанды айналдырып алар ма екені деп күдіктенді. Бұл жас қыздар оз тәжірибесінен, яғни жақсылық пен залымдық жайында өздерінің ұғымымен шамалады (өйткені олар тұрмыс та құрған емес, оларға ешкім құда да түскен емес еді).



	- Құдайға тәубе, апатай, оның полкы шетелге кетуге бұйрық алыпты, - деді қыздар. -Біздің бауырымыз бір қатерден құтылды.



	Бұл солай болды да; сонымен сахнаға француздың императоры шығады да, қазір біз көрсетіп отырған Баққұмарлық базарының қуыршақ ойынына қатысады, егер бұл ағзам араласпаса, онда көрінісі мәз болмас еді-ау. Бурбондар мен Джон Седлидің түбіне жеткен де сол Оның астанаға келуі бүкіл Францияны, оны қорғауға жұмылдырды да, ал Еуропаны оны қуып шығуға жорыққа аттандырды. Марс алаңында оның қырандарының төңірегіне топталған француз халқы мен армиясы оған ант берді, ал Еуропаның торт легі ұлы chasse a l'aigle аттанды, соның бірінің құрамында біздің кейіпкерлеріміз капитан Доббин мен капитан Осборн бар британ армиясы еді.



	Наполеонның қашуы, оны даңқты полктың энтузиазистері қарсы алғаны бүл даңқты бөлімшенің тарихын білетін адамдарға белгілі. Полковниктен бастап, қарапайым барабаншыға дейін бәрі де атағын шығаруға, патриоттық сезімге толы даңққа ие болуға тырысып, Еуропадағы тыныштықты бұзғаны үшін француздың императорына алғысын білдірді. Полк испан соғысына қатысқан ардагерлерден кем айқаспайтынын, оның ерлігі мен даңқы Вест - Үндістанда мұқалмағанын, әрі сары безгектің астында қалмағанын қарулас достарына білдіретін көптен күткен кезең келді. Стабл мен Спуни шенді сатып алмай-ақ ротаны қолға алуды армандады. Ал майор О'Даудтың әйелі бұл қақтығыстың ақырына дейін өзі де осы айқасқа катыспақ болды; "Бани орденіне үш мәртебе ие болған полковник О'Даудтың зайыбы" деп жазуды армандады. Біздің екі досымыз да (Доббин мен Осборн) өзгелер сияқты, бірақ өзінше қатты абыржыды; мистер Доббин оз міндетін, даңқын, шенін өте сабырлылықпен, ал мистер Осборн дүркіретіп, құйындатып алмақ болды.



	Бұл хабарға байланысты бүкіл елдің армиясы дүрліккені соншалық, жеке бастың қамын ойлаған жан болмады. Сондықтан "Газетаны" хабарлағанындай, жаңадан ғана рота командирлігіне тағайындалған, жорыққа дайындық жасаумен айналысып, әрі алда әскери қызмет дәрежесінің өсуін ойлаған Джордж Осборн өзге оқиғаларға қатты қапа бола да қойған жоқ, бірақ мүлдем естен шығарып жіберуі мүмкін де емес-ті. Шынтуайтын айтқанда, қайырымды мистер Седлидің басына түскен қиыншылыққа ол оншама қайғыра қоймаған-ды. Бақытсыз джентльменнің қарыз алған адамдарымен алғашқы жиыны өткенде Джордж өзіне соншалық қонымды тігілген жаңа мундирін киіп, көруге барған -ды. Әкесі банкрот болған шалдың опасыздық, залымдық тірлігін айтып, Эмилия жайында бұрын да айтқанын қайталап, олардың қарым-қатынасы үзілді-кесілді ажырағанын ескертті де, табан астында ұлына жаңа тіктірген мундир мен эполетке мол ақша берді. Жаңа киім Джорджға жараса кетті, оны тым сымбаттандырып жіберді. Ақшаны парықсыз жұмсайтын жас жігітке ақша әрқашанда қажет еді, сондықтан ол үндеместен қағып алды. Джордж бақытты талай сәттерін өткізген, ескі көз Седлидің жеке үйінің сыртына бірнеше құлақтандырулар жапсырылыпты, үйінен шығысымен "Ескі Слотерге" (Лондонға келген кезде тоқтайтын жері) қарай бет алды, ол үй айдың сәулесімен жарқырап көрінді. Енді бүл сәнді үйден Эмилия да, оның ата-анасы да кетті, бейшаралар қандай жерге барып тұрақтады екен. Олардың дүниеден жұрдай айырылғаны жас Осборнды қатты қайғыртты. Кеш бойы Слотердің қонақ залында түнеріп, қайғы басып, жолдастарының байқауынша көбірек сілтеп жіберді.



	Біраз уақыт өткеннен кейін мұнда Доббин келіп, досына басу айтты, бірақ Джордж: "Жетісіп ішіп отыр дейсің бе, ішім өртеніп барады", - деді Доббин емеурін жасап, ешқандай өзгеріс, жаңалық жоқ па деп сөз тартпақ болып еді, жас офицер бұл тақырыпта сөйлесуден бас тартты, сіркем су көтермей, қажып отырмын, мен бір бақытсыз жанмын ғой деді.



	Үш күн өткеннен соң Доббин Осборнның казармасына барды. Жас капитан үстелдің үстіне қағаздарын жайып тастап, басын көтермей мең-зең күйде отыр екен.



	- Эмилия менің сыйлаған заттарымды қайтарыпты, қайдағы бір ұсақ-түйектер, мінеки, көрдің бе?



	Үстелде таныс жазумен капитан Джордж Осборнға арналған пакет жатыр, оның төңірегінде шашылған біраз заттар: оның бала кезінде жәрмеңкеден сатып алып берген жүзік, күміс пышақ және алтын шынжыр баулы медальон.



	- Бәрі бітті, - деді Осборн қапаланып, қайғы басып, - Уил, көр, мінеки, қаласаң оқы!



	Ол хаттағы бірнеше жолды нұсқады:



	"Әкем сіздің сол бір бақытты күндері сыйлағанын мына тартуларыңызды қайтар деді, бұл сізге соңғы жазған хатым болар. Біздің басымызға түскен қиындыққа сізде мен сияқты қапаланар деп ойлаймын. Бақытсыз жағдайға душар болуымызға байланысты сізден өз сертімді қайтып алып отырмын. Сіздің кінәсіз екеніңізге шүбәланбаймын, бәрі біздің тағдырымыздағы ең қайғылы жағдай - мистер Осборнның мейірімсіздігін сіз жақтамайтын шығар деп ойлаймын. Қош, сау болыңыз! Құдайдан жалбарынып сұрайтыным басқа түскен бұл ауыртпалығына, тағы басқа да тағдырдың қаталдығына төзуге, өмір бақи сіздің тілеуіңізді тілеуге әл-ауқат берсе екен деймін.



	Сіздің жіберген фортепьяноңызда жиі ойнайтын боламын. Мұны маған жіберу тек сіздің ғана қолыңыздан келер жақсылық. Солай деп жоримын".



	Доббин мына жұмыр жер бетінде өте сирек ұшырасатын қайырымды жан еді. Бала мен әйелдің жабырқауы оны қатты толқытатын. Эмилияның сарғайып жалғыз жапа шегуі оны қатты ойландырды. Кез келген адам оның мына қылығын еркекке лайық емес деп айтатындай күйге ұшырады. Ол Эмилияны періште деді, бұған Осборн да келісті. Джордж қайтадан қайғырып, соншалық пәк, соншалық нәзік, көрікті де сүйкімді күнәсіз жанның сонау бала шақтан ғашықтық бейнесін көз алдына елестетті.



	Осындай асыл жаннан айырылу не деген бақытсыздық; қолда барда алтынның қадірі жоқ деген осы да; алақаныңа қонған құсыңды ұшырып алдың ба? Өткен өмірдің есте қалған жайттары шексіз мол, соның бәрінде де ол қайырымды, ол тамаша жан болып көрінеді. Джордж осының бәрін есіне түсіріп қайғырған сайын бетінен оты шығып, кірерге тесік таба алмады, ал өзінің менмендігін, оған суық қарағаны есіне түскенде, бүл пәк жанның қасында болуға дәті шыдамады. Сәл уақыт соғыс та, даңқ та естен шықты, екі дос тек Эмилияны әңгімеледі.



	- Олар қай жерге орналасыпты? - деп сұрады Осборн ұзақ әңгімеден, соңғы үнсіздіктен кейін, шынын айтқанда, Эмилияның қай жерге көшкенін сұрастырмағанына қатты күйзелді. - Олар қайда тұрып жатыр екен, хатта мекен-жайы көрсетілмепті.



	Доббин білетін. Ол фортепьяно ғана жіберіп қоймады, миссис Седлиге хат жолдап, сәлемдесіп қайтуға рұқсат та сұрады. Четемге жүрер алдында миссис Седлиді де, Эмилияны да жолықтырды; Джордждың жанын күйзелткен Эмилияның қоштасқан хатын да, пакетін де алып келген Доббин болатын.



	Миссис Седли оның келгеніне, әрі фортепьяноның келтірілгеніне ризалық білдіргенін Доббин сезді, бірақ ол фортепьяноны достық ниетті білдіріп Джордж жіберді деп ойлайды екен. Капитан Доббин бәйбіше әйелге егжей-тегжейін айтып жатпады; қайта олардың дүние-мүліктен, байлықтан айырылған қасіретті жағдайларын, мистер Осборнның бұрын қамқорлық көрсеткен адамына қайырымсыздық, опасыздық жасағаны туралы әңгімелесті. Мистер



	Доббин шерін тарқатып, қайғысын бөліскеннен кейін, әманда жоғарғы қабаттағы бөлмесінен шықпайтын Эмилияға жолығуға рұқсат сұрады. Шешесі барып оны ертіп келді, Эмилияның көңілі босап, қалтырап аяғын әрең басады.



	Оның түрі өте жүдеу, көзқарасы әлдеқалай шешенсіп сөйлеп кететіндей көрінгеннен кейін адал жанды Уильям Доббин сескеніп те қалды; қыздың қатып-семіп, бозарған жүзінен әлдеқалай жат кейіпті сезді. Капитанның қасында біраз отырғаннан кейін ол оның қолына пакетті ұстатты да:



	- Мына сәлемдемені капитан Осборнға беріңізші, қалай өзі есен-аман болар бізге сәлем бере келгеніңізге дән ризамыз, жаңа мекеніміз бізге өте ұнайды, жайлы. Мен апа, жоғарыға кеттім, сырқаттанып, жайым болмай тұрғаны.



	Осы сөзді айтып, бейшара қыз капитанға тізе бүгіп сәлем етті де, жоғарыға көтерілді. Шешесі оны жоғарыға алып бара жатып Доббинге үрейленген кейіп білдірді, бірақ бүл қайырымды жанға ондай көзқарасының қажеті жоқ еді, өйткені оның өзі де Эмилияға өлердей ғашық еді. Оны сөзбен айтып жеткізгісіз қасірет, аяныш, қорқыныш, үрей билеп, өзін кінәлі адам сезінді де, шығып кетті.



	Досының Эмилияны тауып алғанын естіген Осборн бейшара қыз туралы бар жағдайын сұрап, дегбірі қашты. Есен-сау ма екен? Ол не айтты? Жүзі сынық емес пе? Жолдасы оның қолын ұстады да, жүзіне тесіліп қарады.



	- Джордж, ол бұ дүниенің адамы емес, - деді Уильям Доббин. Одан әрі ләм-мим деуге шамасы келмеді.



	Седлидің отбасы орын тепкен үйде ирландық көңілді қыз қызмет ететін. Осы күндері ақ көңіл, ашық мінезді толық қыз Эмилияның көңілін аулап, сары уайымнан арылтпақ болып бақты, бірақ ол міз бақпады; Эмманың қатып қалғаны соншалық, сұрағына жауап беру былай тұрсын, әуелі оның жылы-жылы сөздерін елең қылмады.



	Доббин мен Осборн әңгімелескеннен кейін торт сағат өткенде ақ көңіл қыз арсалаңдап Эмилияның бөлмесіне жүгіріп кірді, ол болса өзінің кішкентай қазынасы - хаттарын аударыстырып, жападан-жалғыз отыр еді. Қызметші қыз қутыңдап, ақжарқын күліп, Эмилияның назарын аудармақ болды, бірақ ол басын да көтермеді.



	- Мисс Эмми!- деп дауыстады қызметші.



	- Қазір барамын, - деді Эмми, жүзіне де қарамай.



	- Сізді біреу сұрап тұр, - деді қызметші - әлдеқалай біреу ғой... деймін... қысқасы сізге хат келді... енді анау ескі хаттарды оқуды қойыңыз.



	Ол хатты Эммаға ұстата берді, ол болса бірден оқуға кірісті.



	"Мен саған жолығуым керек, - деп жазылыпты. - Менің сүйікті Эммиім, менің кіршіксіз мөлдір махаббатым, тағдыр жазған қосағым, маған келіп кайт".



	Джордж бен Эммидің шешесі есіктің сыртында ол хатты оқып болсын деп күтіп тұрды.





Он тоғызыншы тарау




	МИСС КРОУЛИ БАҚЫЛАУШЫНЫҢ ҚАМҚОРЛЫҒЫНДА ҚАЛДЫ



	Кроули отбасында қандай оқиға болса да қалт жібермей, мұны Бьют мисс Кроулиге, пастор үйіне жеткізіп тұруды миссис Феркин міндетім деп ұғатынын біз бұрында байқағанбыз; және де мисс Кроулидің сенімді қызметшісіне бұл қайырымды бикеш ерекше достық ниетпен сенімді адамына айналғанында айтқан едік. Мисс Бригс те оз тарапынан қарымын қайтарып, оның сенімділігіне дән ризалығын білдіріп, уәдеде тұрып, оған оң көзімен қарады, былайша айтқанда, осыншама баға жетпес, бұл үшін өте құнды мәліметтің су тегін келуін қарамайсыз ба. Расында да, бас ие, бір ошақтың иесі мұндай сақ құлақтың хабары су тегін келгеніне көңілі сергіп, шүленсіп қалмай ма, шіркін пәле-жаланың қайдан келерін ешбір ақысыз, пұлсыз, алдын ала жеткізіп отырса, бұдан артық қандай жақсылықтар, ұшпаққа шықты деген осы болар.



	Әлдекімдердің "құрғақ қасық ауыз жыртады" дегені бекер соз. Бұл құрғақ сөзсіз қауымның қандай сәні бар, осы құрғақ соз араласпаған жерде ісің де өрге баспайды. Құрғақ сөзді тамаққа балайтын болсақ мұныңыз кәдуілгі тұздық, иә, иә, тұздық, оқырманым, таңырқамаңыз. Қандай да болмасын қожайын, ошақтың бас иесі, мұндай әдістің арзан да, әрі пайдалы да екенін түсінер болар, әуелі мұндай тұздық майсыз астың дәмін кіргізіп жібермей ме. Мұны ел аузында ісі аңыз болып қалған Алексис Суайдың* өнерімен теңестіруге ғана болады. Ол әдетте олақ аспазшының мол жемістен, көкөністен, сиырдың етінен жасай алмаған асын бардан - жоқтан құрастырып аузыңнан дәмі кетпейтін тағам пісіріп берген жоқ па, ал бұған көңіліңіз толмаса, суретшінің жағдайын ойлаңызшы? Оның кейбірінің дүниесі мол, бояу көп, ырғалып, жырғалып, сипалақтап, күйбеңдеп жүргеніңде, шебер, албырт суретші қарапайым ойымен ойнақтап, қыл қаламы сүйрелеңдер ел аузына ілініп кетпей ме? Осының бәрі желбуаздық па, әлде сөз буаздық па, ағайын? Бұл аз болса, артық ас мәкурік деген бар, кептеп ішкен дәмді тамақтан іш сарайың бұзылып жатса, ал сөз сарайына келсек, адамдардың көпшілігі жел сөзді қап -қабымен қабылдап, мешкей сияқты астан да бас тартпай кептеп жатқаны: Мұнымыз қанағатсыздық па, әлде... Миссис Бьют Бригс пен Феркинге оларға деген жылы лебізін жиі айтатын, егер мисс Кроулидің орнында болса мұндай тамаша жандарды, шынайы берілген достарын пастордың әйелі аса жоғары бағалап, құрметке жеткізер еді, тіпті жылы шыраймен, шынайы пейілмен қарай, аса құрмет тұтқан болар еді.



	Менмен, өресі тар драгун Родон Кроулидің қызметшілерінің әуеніне төңкерілген емес, екеуін де жек көрді, менсінбеді, жөні келгенде Феркинге етігін тартқызып, нөсерлі жаңбырда болар - болмас тапсырмамен бір жерге жұмсап жіберетін, кейде бір гиней ұсынса соның өзін итке нан лақтырғандай қорлап беретін. Әпкесі Бригсті мазақ етіп, мәз болып отырса, капитан да одан қалыспай, жаманның ойыны, бұқаның мойыны жаман дегендей, оның қалжыңы аттың тұяғыңдай жанына бататын еді. Бұған қарамастан мисс Бьют миссис Бригспен бар мәселе жөнінде, тіпті нәзік сезімді, парасатты ойды қажет ететін істер жөнінде де сырласатын, оның жазған өлеңдеріне таңырқап, оны бағалайтынын, құрмет тұтатынын әлденеше рет дәлелдейтін. Феркинге болар-болмас сыйлық жасап, соншалық көтерме сөздер айтқанда бақыры алтынға айналғандай көрінетін, бейшара қызметкер ақырын күтіп, алда-жалда Бьют мұрагер бола қалса, байлыққа белшесінен батып қалатындай сезінді. Немере інісі мен әпкесінің мінез-құлқының әр түрлілігіне орай, мына дүниеге жаңа келген адамның оларға ізгілікпен қарағаны жөн. Мұндай адамдарды жер-көкке. сыйғызбай жата қалып мақтаңдар, ақ жүректілікті шүберекке түйіп қойыңдар да тура көзіне мақтаңдар, егер оларға біреу-міреу жеткізеді-ау десеңдер, сырттай да мақтаңдар, жылы сөз айтуды ешқашан да ұмытпаңдар! Бүл жайында сізге Колингвудтың ісі үлгі бола алады. Ол қалтасында жүретін емен дәнінің бірін суырып алып отырғыза қояйын десе, иелігінен тоқымдай бос жер табылмаған ғой. Сол сияқты мақтау сөз ылғи қалтаңызда жүрсін, өмірлік серігіңіз болсын, кез келген уақытта суырып салып бұлбұлдай сайрай жөнеліңіз, сөздің несін аяйсыз. Тәйірі, емен дәні деген не, бірақ одан әйдік емен өспей ме?



	Қысқасы, Родон Кроулидің заманы жүріп тұрғанда оған жұрт үнсіз бағынды, алдынан қия өтпеді; ал ол сәл жолдан тайып кеткенде оның ешкімге керегі болмай, бәрі теріс қарады, мүсіркейтін де адам табылмады. Оның есесіне миссис Кроули Бьют мисс Кроулидің үйіндегі биліктің тізгінін ұстай бастағанда ондағы қыз-қырқындар көсемдерінің соңынан еріп, оның билік қолыма тигенде бәріңді жарылқаймын, қарық боласың деген уәдесіне құдайдай сеніп, бүкшең қақты.



	Родон ә дегеннен-ақ ұнжырғасы түседі, қайтып сенімге ие болуға тырыспайды деген жаңсақ ойдан миссис Бьют аулақ еді. Ол Ребекканы өте айлакер, ақылды, өжет те қайсар дұшпаны деп сезінді де, қай жағымнан соғып кетер екен деп жаны жай таппады, өне бойы күдікте жүрді.



	Қаланы алақанында ұстағанмен, оның күдігі құдіретті апасынан келер катер бар ма, әлде жоқ па? Мисс Кроули үйінен қашып кеткен серігін құшақ жайып қайта қарсы алып жүрмей ме? Қарт леди Родонға, оның көңілін аулаған Ребеккаға да бауыр басып қалған еді. Ол қалалық қызға мұның айналасындағы адамдардан тең келмейтініне орнын да баса алмайтынына миссис Бьюттің көзі жеткен. "Ол сұрқия гувернанткадан кейін балаларымның салған әнін тыңдағым келмейді, мұны мойындамасқа болмайды, — деп пастордың әйелі ағынан жарылып мойындаған. - Марта мен Луиза қосылып әндеткенде кемпір сол сәтте орнынан тұрып кететін. Ебедейсіз Джимнің қылығы, бейшара Бьюттің ит жайында, жылқы жайындағы әңгімелері оны әбден жалықтырған. - Егер бүл апамызды үйге алып барсам қалай болады, құдай ұрғанда бәрімен жанжалдасып, қайта қашып кетеді-ау. Тоқал ешкінің құдайдан мүйіз сұраймын деп, құлағынан айырылған кейпіне ұшыраймын, оған ешбір күмәнім жоқ, сөйтіп жүргенде Родон оңбағанның торына түссе не бетімді айтамын, Шарп сиқырлап басын айналдырып алады да. Ұзын сөздің кысқасы, бүл оймен әзірге басымды қатырмайын, оның сырқаты ауыр, бірнеше аптасыз басын көтере қоймас. Оған дейін әлгі ұятсыздардан құтқарудың бір амалын қарастырармыз.



	Егер мисс Кроулиге жағдай тәп-тәуір кезінде жүзіңіз сынық екен десеңіз болды кемпірдің зәресі ұшып дәрігерін шақыртатын. Әншейінде осылай жасайтын адамның шықпай жатқан жаны - ай десеңізші! Ойламаған жерден душар болған жағдай оның кәрі сүйегін сырқыратып-ақ кетті, тұралап жатып қалды. Жаман айтпай жақсы жоқ демей ме, миссис Бьют аузынан қағынып докторға да, дәріханашыға да, компаньонына да, қызметшілеріне де мисс



	Кроулидің жағдайы жақсы емес, хал үстінде жатыр, адам болар - болмасы екіталай деп бөсті. Ол көшеге тізеден келтіріп сабан төсетіп, сыртқы есіктегі қоңырауды алғызып, оны Боулеу мырзаға сақтауға бергізді. Ол докторға екі мезгіл келіп тұр деп, ал өзі әрбір екі сағат сайын ауруға дәрі ішкізіп отырды. Біреу-міреу бөлмеге кіре қалған жағдайда "күте тур" деп ысылдайтын, төсекте жатқан бейшара кемпірдің одан бетер зәресі ұшатын. Оны қалт жібермей бақылдағаны соншалық, әуелі басын бір жаққа бұрғанда да оның ложасындағы креслосына қонақтап алған миссис Бьюттің маржандай жарқылдаған көзін көретін. Оның көзі қараңғыда жарқырап тұратын сияқты еді. Миссис Бьют шымылдық түсіріп қойып, бөлмеде мысықша басып жүретін. Мисс Кроули төсек тартып ұзақ жатты, миссис Бьют оған жанын жай таптыратын кітаптарды дауыстап оқып, ұзақ сарғайып, түні бойы көше күзетшілерінің үзік-үзік үнін еститін. Түн жарымда жайлап басып дәріханашы келеді, сонан миссис Бьюттің көзіне, май шамның үй төбесіне түсірген көмескі сәулесіне қарайтын. Мұндай тозаққа жүйкесі тозған кемпір емес гугеяның* өзі де шыдамас. Бақталастық қадірменді жанының дені сау кезінде дін, әдет-ғүрып дегенге мән бермейтін, ол жөнінде оз көзқарасы бар-ды, әуелі мосье Вольтердің өзі бүл жайға қызғанышпен қарар еді. Басқа түссе баспақшыл деген, ауру бойын меңдеп алған сайын аузынан тәубесі түспей, өлімнен үрейленіп, күнәкар бейшара діншіл болып алды.



	Төсек тартып жатқан сырқаттың қасына отырып тақуаланып өсиет айтып ақылгөйсу беллестрикаға да тән тәсіл емес, әрі біз комедия көреміз деп ақша төлеп қойып отырған оқырмандарымызға (осы күнгі кейбір романшылар құсап) ақыл үйрете бастаудан аулақпыз. Бірақ ақылгөйсігенмен есте болатын бір ақиқат - Бақталастық базарында жұртқа көрсетілетін күлкілі жағдай, әбігершілік, той-думан жағдайы әртістердің оз басының тіршілігінде ылғи да қайталанбайды, көбінесе мұңлы, шерлі өмір кешеді. Ең ғажайып банкеттерді, той-думанды еске түсіру өмірді сергелдеңмен, бейберекеттікпен өткізген адамды сергіте қояр ма екен? Дүниедегі ең тамаша көйлек те, тамаша жеңіс те өңі тайған сұлуды селт еткізе қоймайды. Бәлкім, мемлекет қайраткерлері өмірінің бір кезеңдерінде өткен мансабының дәуірлеген шағын еске алудан ләззат алмайтын да болар, бірақ кешегі күннің қуанышы мен табысы ертеңгі күнді ойлағанда, алдан үміттенгенде көмескіленіп, маңызын жоймай ма? Өткен күнде белгі бар ма, адам алдан үміт үзбейді ғой! Қайсымыз болсақ та алдағы күнді ойлаймыз, үмітсіздік шайтан ісі. О, дуананың киімін киген бауырлар. Сайқымазақтан, ыржақтаудан, асай-мүсейдің сылдырынан, диуананың алақ-жұлақ қалпағынан жүрегің айнитын сәттер болмай ма? Сонымен, қымбатты достар, жол серіктер, менің міндетім - сіздермен бірге базарды аралап, оның ләпкелерін, көрмелерін тамашалап, ойын-күлкі тамашадан кейін үйге оралып, жападан-жалғыз отырып толғанып, өзімнің бақытсыздығымды сезіну.



	"Егер бейшара күйеуімнің басында торғайдың миындай миы болса, - деп ойлады Бьют Кроули, - қазіргі жағдайда ол мынау бақытсыз қарт ледиге пайдасы тиер еді-ау; ол мұның жалған тірліктегі күнәсін мойындатып, тәубесіне келтірер еді; ол өзі де, бүкіл үрім-бұтағын да ұятқа қалдырып отырған тентектен біржолата қол үзгізіп, өзінің міндетінен құтқарар еді; сөйтіп оның қайырымдылығын, туыстық мейірімін менің қымбатты ұл -қыздарыма түсірер еді-ау".



	Кесапатты, бұзақылықты жек көру - қайырымдылыққа бір табан аттау болып табылады, Бьют Кроули қайын бикесіне Родон Кроулидің көптеген күнәларын жиып-теріп, оның көңілін әбден суытпақ болды, оның жинаған қылмысы бір емес, полктың бүкіл жас офицерлерін соттауға жететін еді. Адам бір жаманатқа ұшыраса жамандықты жаттан көрмейді, жақынынан, ағайынынан көреді, қырық рулы елге тарататын да солар болады. Соның кері келіп, миссис Бьют Родонға жақындық танытып, оның өмір тарихын қопарып, ғажайып білгірлік көрсетті. Сөйтіп ол Родонның капитан Маркермен жанжалын егжей-тегжейіне дейін сұрастырып, бәріне Родон кінәлі бола тұра капитанды атып тастағанын да анықтады. Лорд Довдейл бейшараның анасы оған тәрбие беру мақсатымен Оксфордқа келіпті, Лондонға келгенге дейін картаның не екенін білмейтін байғұс бала "Кокос Пальмасы" клубында Родонның торына түсіп қалады. Жастарды теріс жолға еліктіруші арам пиғыл, оны өлердей сусындатады да, торт мың фунтын сыпырып алады. Ол Родон тақырға отырғызып кеткен помещик отбасыларының қасіретін әбден анықтайды: ұлдары жұрт алдында масқараланып тоналып, көк тиынсыз қалса, қыздарын азғырып теріс жолға түсіріп, өлімге басын байлаттырған. Ол Родон залымдық пен алдампаздықпен сабақты жібіне дейін сыпырып алған бейшара саудагерлерді де; ол қайырымды апаларын қандай залымдықпен, зұлымдықпен алдап соққанын, олардың қайырымдылығына рақымсыздық көрсетіп, әрі ұятқа қалдырып, жерге қаратып кеткенін де білді. Осы деректерін біртіндеп мисс



	Кроулиге жеткізді, кемпірді де аямады, оның жанына қатты батады - ау демеді, әрі мұны христиандық парызым, отбасының анасы ретінде осылай істеуім жөн деп сезінді. Оның ұлын тірідей мерт еткен жандарға жаны да ашымады, обал-ау, ұят-ау демеді, керісінше осы зұлымдық ісін жөн санап, осыған батылы барғанын мақтан етті. Иә, егер адамды қаралау керек болса, онда Родонның туыстарынан ешкім асып түсе алмайтынына күмәніңіз болмасын. Жолы болмай жүрген Родон қырсықтың тірлігіне келетін болсақ, оны жазғыру үшін достарының өсек-аяңынсыз-ақ оларды соншама әуре-сарсаңға түсірмей-ақ жалаң шындықтың өзі-ақ жетіп жататынын мойындауымыз керек. Жаңа қосылған туыс есебінде Ребекка да құр қалған жоқ, жүргенге жөргем ілінеді дегендей миссис Бьюттің жарғақ құлағы жастыққа тимей, өткен-кеткенін, ата-тегін сұрастырып жатты. Шындықты індетпек болған әйел іске білегін сыбана кірісті (Родоннан келген шабарман да, хат та қабылданбасын деп қатал бұйрық берді), мисс Кроули күймесіне отырып, Чизик аллеясындағы елірме кемпірдің үйіндегі ескі досы мисс Пинкертонға сапар шекті. Мұнда келген соң өзі тарапынан капитан Родонның Шарп қыздың арбауына іліккенін айтса, мисс Пинкертоннан экс-гувернантканың дүниеге келуі, балалық шағы жайында біраз оғаштау әңгімелер де естіді. Лексикографтың досында әр түрлі қызықты мәліметтер мол болып шықты. Мисс Джемайма маған сурет пәнінің барлық қолхаттарын алып келуді бұйырды. Оның бірі - несие бөлімшесінен, екіншісі - жалақы есебінен қарыз сұрап жалбарынған өтініш, үшіншісі - Ребекканы қамқорлыққа алмақ болған Чизиктегі әйелдерге білдірген алғысы. Тұрлаусыз өмір кешкен суретші бейшараның ақтық құжаты - өлер алдында мисс Пинкертонға жетімегін қамқорлығына алуды өтініп жазған хаты еді. Бүл құжаттардың ішінен сәби Ребекканың әкесіне жәрдем етуді өтінген немесе өзінің ризашылығын білдіріп жазған хаттары да ұшырасты бақталастық базарында хаттан асқан сатира деген ұшыраспайды, не бір мүсәпірлік, дарақылық, сорақылық, жағымпаздық, екіжүзділік, опасыздық, бәрі-бәрі осы базар тірлігіндегі пенделердің үшбу хаттарынан табылады. Осыдан оншақты жыл бұрын қимас досың болған, қазір де иттің етінен жек көретін, ат құйрығын үзіскен досыңның бір бума хатын алып көр, немесе қарындасыңнан келген хаттарды-ақ оқы: сіздер жиырма фунттық мұраға бола жанжалдасқанға дейін қандай тату едіңіздер. Оның бәрін былай жиып қойып, қайырымсыздық, опасыздығымен сізді жерге қаратып кеткен бауыр еті балаңыздың сәби кездегі шимай жазуларын оқып қараңызшы? Бұларды жинастырып қойып, ез басыңыздан кешкен жағдайды, сонау жастық шақта ғашықтық отына күйіп-жанған кезде албырт жастықпен ғашық жарың жазған хаттарыңды, анау сылқымға тұрмысқа шыққаннан кейін өзіңізге қайырып жібермеді ме, енді онымен бейтаныс адамдар сияқтысыз, сол хаттарды да бір аударыстырып оқыр ма едіңіз? Бір кездегі өлердей айтылған жалынышты ант-су, күйіп-жанған махаббат, жалбарынған серт, ризашылық - осының бәрін біраз уақыт өткеннен кейін кайта оқу да бір ғанибет. Мына Бақталастық базарында барлық жазба қажатты (саудагерлердің төлемді қолхаттарынан өзгесін) белгілі уақыт, қысқа мерзім ішінде жойып отыратын заң қабылданса, ғұмырлық жапон сиясын мадақтап, жария етіп жүрген алаяқтар, алдампаздар, адамзаттың жаулары өздерінің тапқан жаңалығымен бірге су аяғы құрдымға кетіп, көзі жоғалса екен, солардың қарасы өшсе екен. Бақталастық базарындағы ең жақсы нәрсе екі-үш күннен кейін оңып, қағазы аппақ, тап-таза күйінде қалатын, оған тағы біреуге жазуға мүмкіндік жасайтын сия болып табылады.



	Қу аяғына тыным жоқ миссис Бьют мисс Пинкертонның резиденциясынан шыққан қалпы Шарптың, оның қызының ізін қуалап марқұм суретшінің Грик-стритгегі тұрған үйіне, пәтерақы үшін салынған ақ атластан көйлек киген қожайын әйелдің мыс түймеді күйеуінің портреті әлі күнге дейін қонақ бөлменің қабырғасында ілулі тұрған үйге келді. Миссис Стоке тым сөзшең адам, сондықтан мистер Шарп жайында білгенінің бәрін айтып тастады; ол бір жолы болмаған қайырымды, ақ көңіл жан болатын; оның соңынан несие бергендер, сот орындаушыларының зыр қағып шауып жүргені; қожайын әйелдің қайран қалатыны, ол әйелімен өмір бақи некесіз тұрыпты, өлерінің алдында аз уақыт бұрын ғана некесін қидырыпты, о, тәубе (айтпақшы бүл әйел оның әйелін өлердей жек көреді екен); оның түлкі сияқты сумаңдаған қу қызы болатын: ол жұртты мазақ етіп, келеке етіп, елдің айызын қандырып, джин алуға трактирге де жүгіретін, қысқасы сол кварталға белгілі қыз болды - қысқасы, миссис Бьют өзінің жаңа түскен келінінің жай-жапсарына қанық болғаны былай тұрсын, оның тәрбиесі, мінез-құлқы жайында да білігі қайтты, оның көктен іздегені жерден табылып, мәз-мейрам болды, ал абысынының осындай тергеу жүргізіп жатқанын келіні білсе не болар еді.



	Бүл тұқым - тұқиянына жеткізіле жүргізілген іс түгелдей мисс Кроулиге айтылды. Мисс Родон Кроули - балет бишісінің қызы. Оның өзі де билеген. Суретшілердің моделшісі қызметін атқарған. Шешесінің тәрбиесін алып өскен: әкесімен бірге джин де ішкен, т.т.б. Қысқасы, жолы болмаған әйел - жолы болмаған еркекке шықты деген осы. Миссис Бьюттің әңгімесінен шығар тәлім мынадай: бұл екеуі бірінен-бірі өткен желаяқтар, Парк-лейндегі миссис Бьюттің алдын-ала жинаған материалы, яғни аяқ асты¬нан шабуыл жасап жұмсайтын қаруы осыларды. Оның ойынша Родон мен оның әйелі мисс Кроулиге қайырылып соқпауы мүмкін емес.



	Егер миссис Бьюттің қарекетінде қателік жіберілді десек, онда тым пысықтық жасап, шаш ал десе бас алғанның кебін киді ме дейміз. Әрине, ол мисс Кроулидің денсаулығына көбірек көңіл аударғанында дау жоқ, олай ету қажет те еді. Кемпір біржолата оның билігіне көшкен, келіні уысынан шығармай қатал ұстап отырған, бірақ сәл-пәл ыңғайы келсе оның бақылауынан сытылып кетпек. Жеке ошақтың басын билеп қалған, немесе өзі би, өзі қожа өктем әйелдердің бірінен-бірінің үстемдігін арттыруы оңайлыққа түспейді, осындай кезде үстемдігі басым болып кетсе, іс насырға шауып, арты дау-жанжалға айналып кетеді-ау дегенді де ескере бермейді.



	Миссис Бьют те ақ ниетпен кызмет етіп, өліп-тіріліп, мұрнынан шаншылды, түнде ұйқы, күндіз күлкі көрмеді, сырқатқа бола тамақ ішуден де, тіпті жарық дүниені көруден де қалды. Қорқыт - қорқыт дегенде осылайша қорқытасың ба дегендей, күткеннің жөні осы екен деп, қыза-қыза бейшара кемпірді мезгілінен бұрын көрге тыға жаздады. Мисс Кроулидің тұрақты дәріхана ұстаушысы мистер Кламппен болған бір әңгімеде ол өзінің жанын пида етіп отырғанын, әрі соның нәтижесін әңгімеледі.



	- Қымбатты мистер Кламп, - деді миссис Бьют, - қайырымсыз немере інісі тұқыртып кеткен қайын бикемді аман алып қалу үшін қолымнан келген бар тірлігімді жасап отырмын. Мен ешқандай да қиындықтан қорықпаймын, қажет болса жанымды да қиямын.



	- Сіздің жан пидаңыз, расында да ғажайып іс!- деді мистер Кламп басын иіп, - бірақ...



	- Келгеннен бермен мен әлі көз шырымын алған жоқпын. Мен қажет болса ұйқыдан да, денсаулықтан да, бәрінен безуге бармын, әйтеуір туыстық міндетімді атқарсам болды. Бейшара Джеймсім шешекпен ауырғанда оны біреуге күзеттірді дейсіз бе? Жоқ, олай болған емес.



	- Сіз нағыз аналық парызыңызды атқардыңыз, миссис... нағыз мейірімді ана ғана солай жасай алады, бірақ...



	- Отбасының анасы ретінде, әрі ағылшын попының зайыбы ретінде қайырымдылық жосығын мызғымай орындап отырмын деп ұғамын, - деді миссис Бьют қаталдық кейіппен, - кеудемде жаным тұрғанда, мистер Кламп, ешқашанда арымнан аттап, бұл міндетімді орындаудан бас тартпаймын. Өзге біреу болса байбалам салып жүріп ақ шашты, жалғыз басты бейшараны көрге тығар еді (осы сәтте миссис Бьют будуарда көріп қойған мисс Кроулидің бөрте түсті шаш телпегін қолымен нұсқап қалды), бірақ мен оның қасынан қия баспаймын. Аһ, мистер Кламп. Бұл жалғыздықтан жапа шеккен бейшараға дәрігерлік көмек сияқты жақын адамның жылы лебізі де рухани демеу емес пе. Жо, жоқ, қайын бикемді жалғыз тастай алмаймын.



	- Ханым, байқауымша, - деді Кламп сөзін тағы да бөліп, - сіз адамгершілігіңізді білдіретін сезімталдығыңызды көрсеттіңіз, бірақ менің байқауымша, біздің сүйікті досымыз жайында сіз бекер күйіп-пісіп жүрсіз, әрі соған бола өз денсаулығыңызды да құртып барасыз...



	- Мен өзімнің адамгершілік парызымды өтеу үшін, әрі күйеуімнің сүйікті әпкесін аман сақтап қалу үшін өмірімді пида етуге әзірмін, - деді миссис Бьют сөзін бөліп.



	- Айтқан сөзіңіздің жаны бар, ханым, бірақ бүл қамқорлығыңыз бос әурешілік, біз миссис Бьюттің бостан-босқа азап шеккенін қаламаймыз, - деді Кламп сыпайылық білдіріп, доктор Сквилс екеуміз мисс Кроулидің жағдайын өте мұқият тексеріп ойластырдық. Біздің тұжырымымыз - қатты қайғы-қасіретке шалдығып, соның күйігінен жаны жаралы болған, отбасындағы оқиға күйіндірген...



	- Түбіне жеткен немере інісі ғой!- деп миссис Кроули шыдамай сөзге килігіп кетті. Қатты қапаландырған, қымбатты ханым, осындай қысылтаяңда жаратқан иемнің қолдаушысы сияқты періштедей өзіңіз тап болдыңыз, сәттілік емей немене, жарқыным, сізден өтінерім жаратқан иемнің періштесі сияқты қолдай бермей, жағдайын жеңілдетіңіз. Доктор Сквилс екеуміздің ойымызша біздің досымыз күзетіп отыратын жағдайда емес, құдай оның бетін ары қылсын. Әрине, ол қапаланып, қайғыға ұшырап тұралап қалды, бірақ басын көтеру үшін қасында мөлиіп отырудан келер пайда жоқ, керісінше ұнжырғасы түсе береді. Көңілін аулап, сергітіп, қыдыртып, әңгімелесіп, еңсесін көтеру қажет. Бұдан артық ем жоқ, қысқасы жан азығы керек, - деді мистер Кламп күліп, - ханым, ығын тауып басын көтеруге жәрдемдесіңіз, төсектен тұрғызып бой жаздырыңыз, ептеп күймеге мініп, қыдырып қайтуға көндіріңіз. Мұндай жағдай сізге де жаман болмас еді, бетіңізге қан жүгіріп, ішкен асыңыз бойыңызға тарап рақаттанып қалар едіңіз. Сізге ақыл айтты дей көрмеңіз, әншейін кеңесім ғой, құрметті Бьют Кроули.



	- Ойбай-ау, паркте кездейсоқта немере інісіне ұшырасып қалса, не бетімді айтамын, ол сүмелек өзінің ұятсыз шүйке басымен сонда серуендеп жүреді деп естіп жатырмын, - деді миссис Бьют ауруды өлім әшкерелейді деген), - онда масқара болып қайта төсек тартып қадар. Мен осында тірі отырғанымда оны ешқайда шығармаймын. Ал менің денсаулығыма қам жемеңіз, одан қалған өмір құрысын, жаным соның жолына пида, туыстық жолына құрбан етемін.



	- Ханым, айтпады демеңіз, - деп мистер Кламп мәймөңкелеуді қойып тіке сөйледі, - ол бұрынғыдай қараңғы бөлмеге қамалып жатса, өміріне жауап бере алмаймын. Терісіне сыймай булығып, қапаланып жатқан адам, кез келген уақытта жан тапсыруы мүмкін. Егер сіз капитан Кроули мұрагері болуын қаласаңыз, онда сізге бүкпелемей турасын айтуым керек, сіз оған бар жағдайды жасап отырсыз.



	- О, жаратқан ием! Оның өмірі қатерлі ме еді? - деп баж етті Бьют. - Мистер Кламп, сіз бұл жайды бұрынырақ неге ескертпегенсіз?



	Осының алдындағы күні кешкісін сэр Лепин Уоренның үйінде шарап ішіп отырып, доктор Сквилсонмен мисс Кроулидің сырқаты жайында шүйіркелесіп қалған.



	- Кламп, анау Хемпширден келген үкі көз не қылған қатын? Тилли мисс Кроулиге кене құсап жабысып қалыпты, - деді Сквилс, нағыз сұрқия емес пе қалай?



	Родон Кроули де нағыз көк соққан ақымақ екен, - деді Кламп, көзі қарайғандай гувернанткаға үйленгені несі. Бірақ ол тегін қыз емес, антұрған.



	- Жасыл көзді, бидай өңдігің өзі, мүсінін айтсаңшы, кеудесі қандай жұп-жұмыр, - деді Сквилс, - тегін қыз емес. Ал Кроули әуелден-ақ ақымақ емес пе, Кламп!



	- Ақылды деп кім айтты? - деді дәріханашы.



	- Әрине, кемпір одан бас тартады, - деді дәрігер бір сәт үнсіз отырғаннан кейін. - Кемпір өлгеннен соң мұрагерлеріне қанша дүние қалады десеңізші!



	- Өледі дейсіз бе? - деді Кламп іліп алып, мысқылдап, - маған біреу жылына екі жүз фунт ұсынса да оған өлім тілемес едім.



	- Қымбаттым, анау Хемпширден келген қатын енді екі ай қасында отырса, оны тірідей көрге тығады, - деді доктор Сквилс. - Кемпір тамақтан қалмаған адам, оның үстіне мазасыз, сіркесі су көтермейтін жан; жүрек соғысы әлсіреп, қанның қысымы жоғарылап, мидың тамырларын солқылдатса саудасы бітеді, сұлап түседі. Кламп, оны аяғынан тұрғызып жіберіңіз, серуенге алып шығыңыз, өйтпесеңіз жылына алатын екі жүз фунттан жылап айырыласыз, сізге ондай ақшаны ешкім де ұсынбайды.



	Доктордың осылай қолтығына су бүркуімен дәріхана ұстаушы мисс Кроулимен ашық сөйлесіп еді.



	Миссис Бьют жанашыр жақыны жоқ, төсекке таңылып қалған бейшара кемпірдің басын айналдырып, дүниені кімге қалдыратыны жайында да әлденеше рет әңгіме қозғады. Бірақ мұндай көңілсіз әңгіме онсыз да қалжырап жатқан кемпірді одан сайын үрейлендіре берді. Осыдан кейін миссис Бьют кемпірдің көңіл күйін жақсартып, аяғына тұрғызғаннан кейін ғана түбегейлі ойын жүзеге асыруды жөн көрді. Бірақ оны қай жаққа серуендету керек, осы бір қиын мәселе болды. Родон жексұрынмен кездеспейтін жер шіркеу болар, бірақ шіркеуге барғаннан мисс Кроули көңілдене қоймайды. "Оданда Лондонның маңындағы тамаша жерлерге серуендету керек, - деп ұйғарды миссис Бьют. - Бүкіл дүние жүзінде одан өткен сұлу табиғатты аймақ ұшыраспайды деп естігенмін". Сонымен кенеттен оны Хемстед пен Хорнси қызықтырды және Далич те тамаша жер деп тапты, сөйтті де қайын бикесін күймеге отырғызып алып, бұл ғажайып жерлерді аралата бастады, жол бойы Родон мен оның әйелін де әңгімеге қыстырып қояды, бұл бейшараларды жексұрын етіп көрсете түсетін өзге де әңгімелерді қосып айтады.



	Миссис Бьют қыза-қыза істі тым насырға шаптырды-ау деймін. Мисс Кроулиді тентек інісін көрместей қаралағанымен, кемпір келінінен әбден жалықты, жек көрді, іштей үрейлі сезік те пайда болды, сондықтан одан құтылудың амалын қарастырды. Көп кешікпей Хайгет пен Хорнсиге серуендеуден бас тартты да, Паркте қыдыратын болды. Миссис Бьют ол жерден жексұрын Родонды жолықтырады-ау деп сескеніп еді, айтқаны келді. Бір күні айналмалы аллеядан Родоннын ашық күймесі көрінді. Ребекка күйеуінің қасында отырды. Қарсы күймеде мисс Кроули әдеттегі орнында отыр да, сол жағында миссис Бьют, қарсысына леди Бригс жайғасқан. Әлдеқалай әсерлі кездесу болды, таныс күймені көргенде Ребекканың жүрегі атша тулады. Күйме қатарласа бере Ребекка қолын бұлғап, кәрі қайын бикесіне бұрылып, шынайы тілектестігін, мейірімділігін танытып, жайдары қарады. Родон болса селк етіп, қаба сақалды жүзі қызарып кетті. Бірақ басқа күймедегі карт Бригс қана толқып, ескі көз достарына қатты абыржи қарады. Мисс Кроулидің капоры Серпентайн* жаққа бұрылды, ал миссис Бьют бұл сәтте пудельді еркелетіп, сүйіктім, момақаным деп асты-үстіне түсіп жатқан, екі күйме де өз жолымен тартып кете берді.



	- Құдай ақы, құрыдық, - деді Родон әйеліне.



	- Родон, тағы да қатарласып өтейік, - деді Ребекка, - жаным, күйменің дөңгелектерін қағыстырып көресің бе?



	Мұндай әрекет жасауға Родонның жүрегі дауаламады. Күйме тағы қарсы келгенде кемпірден көзін алмай қолын қалпағының жиегіне алып барды. Бұл жолы мисс Кроули теріс айналған жоқ, ол да, миссис Бьют те танымай қалғандай жүзіне тесірейе қарады. Родон балағаттап орындыққа құлады да, күймесін айналмадан шығарып, үйіне қарай тартты.



	Миссис Бьютке сабақ болатын жағдай еді. Мұндай кездесудің қауіпті екенін сезді, өйткені мисс Кроулидің толқығанын байқады, сондықтан қымбатты досының денсаулығы үшін уақытша астанадан кетіп, Брайтонға барып тұруды талап етті.





Жиырмасыншы тарау




	КАПИТАН ДОББИН ГИМЕНЕНІҢ КУӘГЕРЛІК МІНДЕТІН АТҚАРДЫ



	Капитан Уильям Доббин қалай Джордж Осборн мен Эмилияның некелік куәгері, әрі тойын ұйымдастырушы, басқарушы болып қалғанын өзі де аңғармады. Егер ол болмаса досының неке тойы болмас еді; капитанның өзі де еріксіз мойындады, бұл некенің ауыртпалығын өзі мойнына алғанын есіне түсіргенде еріксіз езу тартатын. Бүл жеңгетайлық оған оңайлыққа туспеді, бірақ достық борыш, ізгі ниет дегенде капитан кірпік қақпай ойлағанын ақырына жеткізбей тынбайтын. Егер ойлағаны жүзеге аспай қалса, леди Седли бұл соққыны көтере алмайды деген қорытындыға келді де, оның өмірін сақтап қалу үшін ол қолынан келгеннің бәрін істеуге бел бай лады.



	Джордж бен Эмилияның арасындағы кездесулердің ұсақ-түйек жағдайын тізіп жатпайын, біздің сері капитан балалық шағынан адал досы Уильямның ықпалымен қайта оралды (қайта күшті деп айтқан жөн-ау) Джордждан өзге не бір тас жүрек болса да мынау соншалық зарығып, зәбір шеккен, махаббаттың отына жанған, онымен ұшырасқандағы мұңлы жүзін көргенде, ұзақ қайғысын жалбарына шеккен мұңды үнін естігенде егілер еді. Бейшара шешесі Осборнға ертіп келгенде Эмилия сезімнен ада болған жоқ еді, бірақ сүйікті ғашығының иығына басын қойып, егіліп, өксіп жылап, мауқын басты, көңілі орнына түсті. Миссис Седли де иығынан ауыр жүк түскендей жеңілденіп, ғашық жандарды оңаша қалдыруды жөн көрді. Эмма Джордждың қолына жармасып, Осборн құдды құдіретті жоғары басшысы, ал Эмилия болса одан айыбын өтей гөр деп жалбарынған күнәкар сияқты қолын сүйді.



	Осындай шынайы құлай сүйген, ақ ниетті жан Джордж Осборнның көңілін босатып, қатты толқытты. Мынадай қарапайым да, адал ниетті пәк жаннан ол құлшылық еткен бейбақ жанды көріп, іштей өзін құдіретті сезінді. Өзін қайырымды султан санап, алдына тізе бүгіп құлшылық етіп отырған Эсфирьді* королева жасамақ болды, қайғысы мен сұлулығы құлшылықтан кем күйзелтпеді, сондықтан қызды жігерлендіріп, қайраттандырып, оны көтеріп алып, бәрін кешірді. Сөніп, семіп бара жатқан сезімі де, үміті де қайта оянып, кайта нұрланып, бетіне қан жүгірді. Сіз сол күні кеште басын жастықтан алмай, дүниеден түңіліп, сұлық жатқан қыздың жайнаған жүзін көріп, қайран қаласыз. Кіріп-шығып жүрген күтуші ирландық қыз нұрланған бетінен сүюге рұқсат сұрады да, Эмилия байғұсты бала құсап мойнынан құшақтап, шынайы көңілмен сүйді. Иә, расында да ол әлі сәби еді. Сол түні бала сияқты қаннен-қаперсіз ұйықтады, ертеңмен ұйқыдан оянғанда таңғы күн нұрына қуанып масаттанғанын сұрамаңыз.



	"Ол бүгін де келеді, - деп ойлады Эмилия, - жоқ, бұдан қайырымды, бұдан жақсы адам кездеспейді". Шынында да Джордж өзін дүниедегі ең қайырымды адам санайтын, мына уыздай періштеге үйленіп өзімді құрбандық еттім деп санайтын.



	Эмилия мен Осборн жоғарыда tete a tete шүйіркелесіп отырғанда миссис Седли мен капитан Доббин жастардың алдағы жағдайын, үмітін, болашағын, орналасу жағдайын ақылдасты. Миссис Седли ғашық жандарды оңаша қалдырып, таза әйелдік ой тұрғысынан қарап, күйеуі мистер Седлидің өзін жер қаптырып кеткен, ұяттан безген адамның бадасына қызын атастыруға көнбейтініне көзі жетті. Сөйтті де Осборндар Ньюродта тұрған кезде қандай жақсы араласқанын, ол бір бақытты кез екенін еске алды, онда қарапайым, жұпыны адамдар еді, әйеліне жаңа туған балаларыңды киіндір деп миссис Седли Джоздың көнетоз киімдерін бергенде бейшара риза болып қалар еді. Бұл адамның опасыздығы мистер Седлидің жанын жаралады. Жо, жоқ, ол бұл некелесуді ешқашан да кешпейді.



	- Олай болса, ханым, - деді Доббин күліп, - бұлар капитан Родон Кроули мен леди Эммидің досы, кішкентай гувернантка құсап үйден безуі керек.



	- Солай болды ма? Тіпті ойға келмейтін іс екен, - деп миссис Седли, бүл жаңалықты естігенде қатты қобалжыды. — Мұны Бленкинсопқа айту керек екен, ол мисс Шарпқа күдіктене қараймын. "Джоз одан аман-есен құтылды, әйтеуір"- сөйтті де, ол бізге белгілі Ребекка мен коллектор Богли-Уолахтың ғашықтық тарихын айтып кетті.



	Доббин мистер Седлидің ашуынан қорыққан жоқ, керісінше Расссл-сквердегі дойыр қарттың қылығы қатты мазалады, пәле содан келеді деп түйді. "Ол бүл некеге үзілді-кесілді тыйым салмады ма? - деп топшылады Доббин, ол Осборнның бірбеткей қыңырлығын, айтқанынан қайтпайтын тон мойындығын еске алды, Джордждың татуласатын жалғыз ғана амалы, - деп ойлады досы, алдағы айқаста көзге түсу. Егер ол қаза тапса, Эмилия да тірі к алмайды. Ал егер ол көзге түсе алмай қалса ше? Шешесінен қалған аздаған қаражаты бар, соған майор шенін сатып алады... Немесе армияны тастап, мұхиттың арғы бетіне, Канаданың кен орындарында немесе алыс кешенге еңбек етіп, өмірдің ауыртпалығын көрер". Доббиннің өзі мұндай жағдайда Сібірден де қорықпас еді. Бір ғажабы, алды-артын ойламайтын, болашағын мүлдем бағдарламайтын жас жігіт, тамаша күйме мен ат ұстауға қаражаттың жетіспеуі, белгілі кірістің болмауынан достарын қабылдай алмауы мисс Седли екеуінің қосылуына сөзсіз бөгет боларын бір сәт шығар емес.



	Осы салмақты ойлардың бәрі жинала келіп, тез арада үйленуі керек деген қорытындыға келуіне мәжбүр етті. Бәлкім, осымен қорлық іс тынады деп ойлаған болар. Әсте, жақын адамы қаза тапса іс і жерлеуге асықпай ма, немесе ажырасуға бел байласа көріспеуге тырысады. Бұлтартпайтын жағдай: Доббин істі колға өзі алды да, оны жедел жүргізді. Ол досына жалтақтамай батыл шешу керек, әкесімен татуласу мүмкін болатынын дәлелдеп, бірақ Чачетте" Джорждың есімі мақталсын деді. Егер қажет болған жағдайда екі жақтағы құдалармен да сөйлесуге өзі жүреді. Қыскасы, бүл шаруаны полк шет елге жорыққа аттануға бұйрық берілгенге дейін тындыру керек деп жалбарынды, бүл күн де алыс емес, әне-міне күтіп отырған-ды.



	Мистер Доббин бұл жағдайды шалына сездірмеуге тырысқан миссис Седлимен ақылдасты да, Джон Седлиді іздеп "Тапиока" асханасына барды. Өзінің кеңсесі жабылып, тағдыр әнтек-пәнтегін шығарғаннан бергі оның тұрағы Сити болатын, ол күн құрғатпай осында келіп, хат жазып, әлдеқайдан хат алып, бұл нумбак хаттарды қаттап, сүртігінің сырт қалтасына салып қоятын, ылғи да шеті көрініп тұратын. Мен дүние-мүліктен айырылып, жер қауып қалған адамның күйбеңінен, жұмбақты сырынан, тынымсыз тіршілігінен өткен қайғылы, қасіретті жағдайды кездестірген емеспін. Ол ауқаттылардың өз қайғысына ортақ болып, жәрдем етуге сөз берген хаттарын көрсетіп, әбден жұлмаланған, майланған құжаттарды алдыңызға жайып салады да, сізге үмітпен қарайды, бүлінген дүниесін, беделін қалпына келтіретін сиқырлы күші осы қағаздардың беттерінде тұрған сияқты. Менің оқырманым да осындай жолы болмаған жандарды әлденеше рет жолықтырған шығар. Ол сізді бір бұрышқа қарай алып барып, сүртігінің қалтасынан бір бума қағазды шығарып, буған жібін шешіп, оны тісіне қыстырып, ішіндегі көңіліне мият болған хатты алып, алдыңызға жайып салады. "Суға кеткен тал қармайды" дегендей, оның мұңлы да, абдыраған, дегбірі қашқан үмітсіз жүзі кімге таныс емес.



	Доббин Джон Седлиді дәл осындай жағдайда кездестірді. Бір кездегі дүниесі түгел, асып-тасып, шалқып тұрған жанның сүмірейіп қалғаны мынау. Әдетте су жаңа, қыры сынбаған сүртігінің өңі оңып кетіпті. Жүзі қуарып, жағы солып, сақалы өсіп кетіпті, желеті сөлпірейіп, галстугы жай шүберек болып жұмарланып қалыпты. Дүркіреп тұрған кезінде кофеханада жарандарын қонақ етіп шай-пай бергенде, жұрттың бәрінен қатты сөйлеп, қарқылдап күлер еді, барлық малайлар оны жағалап жүрер еді. Енді "Тапиокте" Джонмен соншалық сыпайы, байсалды қалыппен шүйіркелесіп отырған пұшайман халін көріп, аяйсың бейшараны. Аяғына ескі шұлық, көнетоз туфли киген сығырайған шал кызмет етіп жүрді, оның міндеті, қабықты рюмка қою, қалайы тостағанның орнына қалайы сиясауыт, сэндвичтің орнына бір жапырақ қағаз қою, бүл көңіл күйді көтеретін көңілсіздеу орында осыдан басқа еш нәрсе пайдаланылмайтын сияқты. Уильям Доббиннің жастық шағында қолына әлденеше рет монета ұстатып, қалжыңдап әрі еркелететін мистер Седлидің халы мынау, карт мырза жалтақтай қол беріп, онымен "сэр" деп сөйлесті. Бейшара шалдың жүрексізденіп, күмілжуінен Седлидің осындай күйге ұшырауына Уильям Доббин өзін кінәлі адамдай сезініп, қатты қысылды.



	- Сізді көргеніме өте қуаныштымын капитан Доббин, сэр, - деп шал қонақтың жүзіне батылсыздау қарады (оның сымбатты келбеті, әскери адамға тән жинақылығы, шәркейін сүйретіп, арлы - берлі өтіп жүрген сығырайған малай шалды да қутыңдатты, кофе қайнатып сәкіде, лас ыдыстардың қасында мүлгіп тұрған қара киімді кемпірдің де ұйқысын ашты). - Құрметті Олдермен мен миледи, қайырымды анаңыз аман-есен бе, сэр? - "миледи" дегенде малайына қарап: "Джон, естідің бе, менің әлі достарым бар, құдая тәубе, олар тегін адамдар емес; аса құрметті, атақты жандар" дегендей болды. - Сіз маған бір шаруамен келдіңіз бе, сэр? Жаңа кеңсем дайын болғанға дейін жас достарым Дейл мен Спигот менің істерімді атқарып жатыр. Мен бұл жерде уақытша отырмын, капитан. Сізге қандай қызмет көрсете аламыз, сэр? Әлде бірдеме ішерсіз, мүмкін тамақтанарсыз?



	Доббин тоқ екенін, шөлдеп те тұрмағанын айтып апалақтады.



	Пәлендей шаруасы да жоқ, мистер Седлидің аман-саулығын біліп, сәлем беруге келгенін айтып, шалдың көңілін жұбату мақсатымен капитан былай деді:



	- Шешемнің дені сау, ...бірақ сырқаттанып айықты, басын жаңа ғана көтерді, кішкене әлденсе миссис Седлиге барып шығар. Миссис Седли қалай жүріп жатыр, сэр? Денсаулығы жақсы болар, аман-есен бе?



	Ол сөзінің қисынсыздығына қынжылып, үндемей қалды; аспан ашық, жарқырап тур. "Тапиок" орналасқан Кофин-кортта бұдан ашық күні бола бермейді, сондықтан бұған тәубе дейсіз де; мистер Доббин бұдан бір сағат бұрын ғана салдырлаған арбасына отырғызып, Фуленге апарып тастағанда Седли ханымды жолықтырған. Осборн tete-a-tete деп Эмилиясының қасында отырған болатын.



	- Миледимен жолықса әуелі байғұстың төбесі көкке жеткендей қуанар еді, - деді Седли, қалтасынан қағаздарын шығарып, - мұнда сіздің әкеңізден келген жақсы ниетпен жазылған хат бар, сэр. Оған дұғай сәлем айтыңыз. Біз бұрынғыдай достарымызды қабылдайтын кең үйде емеспіз, шағын үйдеміз, бірақ көңіліміз баяғыдай. Мекенді алмастыру қызыма жайлы болып түр ол бұрын қалада ылғи ауырып қала беретін еді. Құртақандай Эмма есіңізде ме, сэр. Ио ол қатты ауыратын.



	Осылай сөйлеген кезде карт әлдеқалай елегізді.



	Ойы басқаға ауып, қолына бума қағазын алып, әбден тозған қызыл жіпті тартқылады.



	- Сіз әскери адамсыз ғой, Уил Доббин, - деді ол сондықтан сізден сұрайын дегенім, әлгі корсикандық оңбағанды Эльбадан қайтып оралады деп үміттенген адам болды ма? Өткен жылы одақтас монархтар осында келгенде біз Ситиде қонақасы бердік, сэр, Жарастық ғимаратын, Сент-Джеймс паркінде фейерверк пен Қытай көпірін тамашаладық, осыншама қызмет көрсетіп, жалпаңдағанымызда бейбітшілік шарты жасалмады дегенге қандай адам сенеді, бұлай деп кім ойлапты, айтыңызшы, сэр? Уильям, Австрия императоры сатқын дегенді ойлауым мүмкін бе еді? Мен ақиқатты айтып отырмын: ол күйеу баласын қайтарып алуды ғана ойлаған нағыз сатқын, арандатушы сұрқия. Бонидың Эльбадан қашуы арандатушылық, зымиян қулық деп білемін, сэр, бұған Еуропа державаларының тең жартысы катысып отыр, олардың жатса-тұрса ойлайтыны, қайткен күнде де мемлекеттік қағаздың құнын түсіріп, біздің елімізді кедейлендіру. Уильям, мен неге мұнда отырмын? Менің есімімді "Газет" неге жариялады. Мен орыс императорына, патшазада-регентке сеніп қалдым. Міне, көріңіз, міне қағаздарым. Бірінші наурыздағы мемлекеттік қағаздың құны мынадай еді, мен белгілі мерзімге сатып алған кезде француздың бес пайызының құны қандай еді? Оның құны енді қандай? Сэр, мұнда бір құпия келісім болған, әйтпесе ол оңбаған тиіспес еді. Ағылшын комиссары қайда қалды? Оның қашып кетуіне қалай жол берді. Оны атып тастау керек еді, сэр, - әскери дала сотына беріп, құдай ақы, атып тастау керек еді.



	- Біз Бониді қуып шығуға дайындалып жатырмыз, сэр, — деді Доббин қатты ашуланған қартқа, оның шеке тамыры адырайып, жұдырығымен қағаздарын қойғылады. - Біз оны қуып шығуға дайындалып жатырмыз, сэр, Герцог Бельгияға жетті*, күні ертең шабуылға аттануға бұйрық күтіп отырмыз.



	- Оны аямаңдар! Ол сұмырайдың басын алып келіңдер, сэр. Сатқынды атыңдар, сэр, - деп еңіреді Седли. - Мен өзім де аттанар едім, құдай бар... Бірақ сол оңбағанды мен адам қатарына қосқан, қазір шалқақтап күйме мініп жүрген өзіміздің ағылшынның ұры -қарысынан, сұрқияларынан тоналып, жер сипап қалған, қаусаған шалмын. Бір кездегі мейірімді ескі досының қайғыдан мең-зең болып, дәрменсіз кәріліктің қаһарына ұшырағанын көргенде Доббиннің дегбірі қашты, қапаланды да, бірақ қолынан келер не бар. Тұралап қалған джентльменді аясаңдар етті, біреулер үшін ақша, даңқ деген басты да, игі мақсат емес пе. Бақталастық базарындағы жарандардың құлқыны да, тілегі де осы емес пе.



	- Иә, - деді шал сөзін жалғастырып, - асыраған күшігің ит болып өзіңді қаптығың кері келді. Кейбір кедей мүсәпірді аяп, астына ат мінгізсең, ол алдымен өзіңді таптап кетеді, "жаман атқа жал бітсе, жанына торсық байлатпас" деген содан қалған-ау. Уильям Доббин, балам, мен кімді айтып отырғанымды сездіңіз бе? Рассел-сквердегі кедейден байыған, менменсіген оңбағанды айтып отырмын, мен оны қалтасында көк тиыны жоқ күнінде білуші едім. Құдайдан жалбарынып сұрағаным, мен жәрдемдескенге дейінгі таз қалпына келіп, тақыр кедей болса екен. Соны көрер күн туар ма екен!



	- Мен ол туралы достым Джордждан кейбір жайттарды естіген едім, сэр, - деді Доббин әңгіменің бетін негізгі мақсатына қарай бұрып. - Әкесі мен сіздің араңыздағы араздық оны қатты күйзелтті, сэр. Әуелі мен сізге Джордждың тапсырмасымен келіп отырмын.



	- Ә, сондай іспен келдім деңіз! - деп шал айқайлап орнынан атып тұрды. - Иә. Ол сүмелек менің қасіретіме ортақтығын білдірмек болар? Солай ма? Менменсіген кербез қызыл ауыз, Вестэндтің тайлақ тәкаппарсының* мұнысы қайырымдылық екен. Ол әлі де менің үйімді төңіректеп жүргеннен сау ма? Егер менің ұлымның нағыз жігітке тән ер жүректігі, намысы болса ол итті баяғыда атып тастар еді. Ол да әкесі сияқты нағыз оңбаған. Менің үйімде оның есімінің аталғанын да қаламаймын. Оңбағанды қандай күні табалдырығымнан аттаттым екен! Қызымның оның әйелі болғанынша өлгені артық.



	- Әкесінің қаталдығына Джордж кінәлі емес, сэр. Егер сіздің қызыңыз оны сүйетін болса, сіз де ықпал етіңіз. Екі жастың тілегін бұзуға қандай құқыңыз бар? Қыңырлығыңызға басып екі жасты бақытсыздыққа душар етпексіз бе.?



	- Есіңізде болсын, некелікті бұзып отырған оның әкесі емес, - деп айқайлады қарт Седли. -Оған тыйым салған мен. Оның отбасымен менің отбасым ат құйрығын кесісті. Мен құлдырадым, бірақ жерге қарап қалғаным жоқ. Жо, жоқ. Сіз оның үрім-бұтағына - ұлына, әкесіне, қарындастарына, барлығына ескертіңіз.



	- Сэр, бүл жастарды ажыратуға сіздің өктемдігіңіз де, құқыңыз да жоқ, - деді Доббин байсалдылықпен, - егер сіз қызыңызға әкелік батаңызды бермесеңіз, онда сіздің келісіміңізсіз-ақ кете береді. Сіздің қырсығыңыздан оның өмірмен қоштасуы да немесе ілініп - салынып тіршілік етуі де ақылға сыймайды, одан сіз ақтала алмайсыз. Менің ойымша олардың некелесетіні бүкіл Лондонның шіркеулеріне жарияланып қойылған, сондықтан некелігін енді ешкім бұза алмайды. Осборнның кінәласуына ең дұрыс жауап, ол сізді расында да кінәламады ма, оның ұлын отбасыңызға қабылдап, қызыңызға үйленуіне сізден рұқсат сұрап отыр, бұған қалай қарайсыз?



	Осындай дәлелдер келтіріп, кешегі дұшпаны аяғына жығылғандай болып отырғанына шал бір сәт елең етті ме, әйтеуір оның жүзінен ризашылықтың белгісі білінгендей болды. Бірақ Эмилия мен Джордждың некелесуіне ешқашанда келісім бермеймін деп қиқарлық көрсетіп бақты.



	- Онда сіздің келісіміңізсіз-ақ үйлене береді де, - деді Доббин күліп, содан кейін мистер Седлиге, әлгінде миссис Седли Ребекканың капитан Кроулимен қашып кеткенін айтты деп бір қойды. Бүл қартты еліктіргендей болды.



	- Капитан мырзалар, сіздер қызық жансыздар, - деді қағаздарын буып жатып, жүзінен әлдеқалай күлкінің нышаны сезілді. Осы сәтте бөлмеге көзі сығырайған малай кірген-ді, ол мистер Седлидің осы кофеханаға келгеннен бері жүзінің мұндай жылы шырайлылығын көрмеген еді.



	Дұшпаны Осборнға мынандай соққының тигені қарттың айызын қандырды - ау деймін. Олардың әңгімесі тамамдалғанда екеуі дос-жар адамдардай қоштасты.



	- Қарындастарымның айтуынша, оның гауһар тасы көгершіннің жұмыртқасындай көрінеді, - деді Джордж күліп, - өңіне қалай жарасатынын шамалап тұспалдаймын. Қымбат заттарын тағынып шыққанда нағыз перизат сияқты көрінер, оның үстіне шашы Самбоның шашындай бұйра ғой. Ол патша сарайымен таныстырылуға шақырылғанда мұрнына сырға тағып барған шығар... шашына бір уыс үкі қыстырып қойса, онда нағыз belle sauvage кейпіне келер еді.



	Жуырда ғана Рассел-сквердегі әкесі, қарындастары танысып мәз-мейрам болған бикештің сырт пішінін айтып Джордж Эмилиямен әңгімелесіп отыр еді. Оның Вест-Үндістандағы плантацияларында есеп жоқ дескен, мемлекет қағаздарында ақшасы мол Ост-Үнді компаниясы акционерлерінің тізімінде оның есімі үш жұлдызшамен белгіленген. Темзаның ар жағында сарайы, ал Портленд-плейсте үйі бар екен. "Морнинг поста" Вест -Үндістанның бай мұрагерінің атына мақтау сөз айтылған. Полковник Хегистонның жесірі Хегистон ханым оның туысы еді, сондықтан оны жұртпен таныстырып, үйіне қонақ шақыртты. Ол оқуын тәмамдаған мектептен жаңа ғана шыққан-ды, Джордж қарындастарымен Девоншир-плейстегі ("Халкер, Буллок және К" Вест-Үндістандағы оның отбасының Лондондағы тұрақты агенті еді). Халкер қарттың үйіндегі кеште онымен кездесті; Осборн бикештердің екеуі де одан әр түрлі нәрсені қызықтап, сұрақты жаудырды, мұрагер қыз олардың сауалдарына ізеттілікпен жауап қайырды. "Мұның жағдайында, осынша ақшалы адамның жетім болғаны қандай қызықты еді" деді Осборнның қыздары. Олар балдан қайтысымен өздерінің серіктестері леди Уиртке ұзақ әңгімелеп, жаңа досының әбден құлағын шулатты. Апалы-сіңлілі қыздар жаңа достарымен өне бойы кездесіп тұруға сөз байласып, келесі күні-ақ күймеге отырып, оған жолығуға барды.



	Полковник Хегистонның жесірі, лорд Бинкидің туысы мисс Хегистон лордты мақтап, сыпылдап тоқтаусыз қақсап, менменсіп, әрі екі сөзінің бірінде атақты туыстарын мақтап сөйлеуі өмірден тәжірибесі жоқ қыздарды тым жалықтырып, әрі зеріктіріп жіберді. Бірақ Родонның өзі мінсіз тамаша жан екен; адал, сүйкімді, жұғымды, әлде де болса оншама ысыла қоймаған, дегенмен ештеңені көп ерен санамайды, ақкөңіл қыздар бірін-бірі көрген жерден - ақ есімдерін атасты.



	- Эмма, сені оның патша сарайына киген киімімен көрсең, - деді Осборн күліп. - Патша сарайына барар алдында салтанатты киімдерін киіп, менің қарындасыма көрсеткісі келіпті. Оны Хегистонның туысы миледи Бинки ертіп жүреді. Хегистон дегеніңіздің туыс емес адамы жоқ. Оның гауһар тасы от шашып жарқырап тұрады, құдды Воксхоллдағыдай (Эмма Воксхоллдағы бұл жағдай есіңде ме, Джоздың көкетай, әкетайына ән шырқайтыны есіңде ме?). Қымбаттым, гауһар тас пен қоланы қабаттап тақса, шашына ақ қауырсын тақса, сырғалары білезіктей, ал сары атлас көйлегінің артқы етегі құйрықты жұлдыздай шұбатылып қалай көрінер еді, мұнан өткен сұлулық болмас, шырағым.



	Оның жасы қаншада? - деп сұрады Эмми, Джордж пәтуаласқан күні таңертең қара торы сұлуды мазақ еткені соншалық, сірә, дүниеде бір адам олай сипаттай алмас.



	- Иә, бұл қара торы шаһиняң мектепті жаңа ғана бітірген, жиырма екі, жиырма үштер шамасында ғана. Сен оның жазуының сұрқын көрсең, құдды құмырсқаның илеуі сияқты. Хаттарының бәрін полковниктің әйелі Хегистон жазады, бірде қолына қалам ұстап менің қарындастарыма жазғаны бар. Ол "атласты - атлас", "ғимаратты" - "ғимарат" деп жазады.



	- Ә, бұл айтып отырғаның, біздің пансионда тәрбиеленген, жеке бөлмеде тұрған мисс Суорц болмаса игі еді, - деді Эмма, өзі мисс Пинкертонның пансионынан кетерде ағыл-тегіл жылаған қайырымды қара торы қызды есіне алып.



	Дұрыс таптың, тура соның өзі, - деді Джордж іліп алып, - інісі неміс еврейі көрінеді, жұрттың айтуынша - Каннибаль аралына әйтеуір бір қатысы бар құл иеленуші көрінеді. Ол өткен жылы дүние салыпты да, мисс Пинкертон білімін жетілдіруді тамамдапты. Ол фортепьянода екі пьеса ойнай алады, үш романс шырқай алады, ал қасында мисс Хегистон қатесін түзетіп беріп отырса жаза да алады. Джейн мен Мария оған туған сіңлілеріндей бауыр басып кетті.



	- Олардың мені жақын тартпағаны өкінішті-ақ болды, - деді Эмма ойға батып, - олармен қатынамаймыз жат адамдай салқын болдық, бауыр баса алмадық.



	- Жарқыным-ау, сенің екі жүз мың фунтың болса, бауыр баспақ түгіл табаныңды жалар еді, - деді Осборн, - олардың бесіктен алған тәрбиесі солай ғой. Ұяда не көрсең, ұшқанда соны ілесің демей ме? Біздің қоғамымызда ауқаттыға жығылмай ма? Біз Ситидің банкирлері мен азуы алты қарыс алыпсатарының арасында өмір кешіп жатқан жоқпыз ба? Сенімен ұшырасқан адамның бәрінің қалтасында тиын сылдырайды. Қалтаңның түбі тесік болса, олардың қасына емес, маңына жолай аласың ба? Әлгі Марияға құда түсіп жүрген Фред Буллок та, Ост-Үнді компаниясының директоры Голдмар да, тоң май сататын Диплидағы сондай көк есектер емес пе. Бұлар біздің қауымның есіріктері ғой, - деді Джордж мысқылдап, әрі қызарып, - Осы алаяқтар мен ақша құмарлар құрымай жақсылық жоқ. Олардың салтанатты қонақасысында қалғып отырамын. Әкемнің осындай салтанатты қонақасысына бетімнен отым шығып ұяламын. Эмма, мен болсам тасбақаның сорпасына жиналатын ат төбеліндей саудагерден іргемді аулақтап, өнегелі ақсүйек джентльмендерге бауыр басып кеткенмін. Сүйіктім, сырт келбетің мен ой-өрісің, парасаттылығымен нағыз леди санатындағы әйел сен ғанасың, сондықтан да сен нағыз періштесің, басқаша болуы мүмкін емес, жо, жоқ, қарсыласуың пендешілік. Сен біздің арамыздағы нағыз ледисің. Еуропада ақсүйек перизаттарының ортасында болып қайтқан мисс Кроули солай демеді ме? Әлгі лейб-гвардияшы Кроули, антұрған, бір тамаша жігіт. Өзі сүйген қызына үйленгені мені қайран қалдырады, не деген парасаттылық десеңші!



	Бұл жағдайды еске алғанда мистер Кроулиді Эмилия да мақтан етті. Онымен Ребекка да бақытты болар, Джоздың да жаны жай табар деп күлді Эмма. Екі ғашық бұрынғыдай әр нәрсенің басын шалып, бұрынғыдай шүйіркелесіп кетті. Эмилияның көңілі орнына түсіп, Джорджбен көңілі жарасқанмен, араларына ала мысық жүгіргендей екі жүзді мисс Суорц есінен шықпай, оның Сент - Китстегі жері мен байлығына бола соның етегінен ұстап кетпей ме деп күдіктенді. Шынтуайтына келсек, қайта табысқаннан кейін ол ешқандай да қауіпті елең қылған жоқ, жасаулы қыздан асқан сұлу қыздан да қорықпады, тіпті қаннен-қаперсіз, алаңсыз махаббатқа берілді. Капитан Доббин жастарға қайта оралды, ал Эмманың жүзіне қайтадан қан жүгіріп, сықылықтап күлді, фортепьянода баяғы романстарын ойнап, ыңылдап әуенге басқанын көргенде оның көңілі жай тапты; бұлардың шырқаған әнін мистер Седлидің келуін білдірген қоңырау шылдыры ғана бөлді. Ол келмес бұрын - ақ Джордждың қалай қарсы алу керек екені келісілген шаруа болатын. Доббинге жылы шырай білдіріп сәлемдескенінің өзі екіжүзділік пе еді, Эмма іштей оның келгенін ұнатпады, әрі бары-жоғын ерен санамады да. Бірақ Доббин Эмилияның бақытты жағдайын көріп, осы қуанышқа септігі тигеніне риза болды.





Жиырма бірінші тарау




	МҰРАГЕРЛІК ЖОЛЫНДАҒЫ АРАЗДЫҚ



	Жаратылысы бөлек мисс Суорц сияқты инабатты адамға кім де болса ынтығады. Ал мистер Осборнның жанын жегідей жеп жүрген арманына жеткізер адам мисс Суорц еді. Жас мұрагермен қыздарының көңілі жақын болғанына ол дән ризашылық білдіріп, қуанышы қойнына сыймай, қыздарым, текті жердің перизатымен достасып отырсыңдар, осы қатыстарыңнан құдайым ажыратпасын, әкенің көңілінен шықты деген осы болады деді.



	- Қымбатты бикеш, біздің Рассел-сквердегі жұпыны баспанамыз, - деді ол леди Родеге, -сіздің ойыңыздан шыға қоймайды, сіз мұнда Вест-Эндтегі ғажайып ғимаратты да, дос-жаранды да кездестіре алмайсыз. Біздей қарапайым пенделерге сіздермен табақтас болу зор мәртебе емес пе. Қыздарым қарапайым, қулық-сұмдығы жоқ жандар, бұлар сізбен дос-жаран болып шүйіркелесіп қалған екен, қыздарыма бул үлкен мақтаныш, сіздей перизат жанмен табақтас болу, араласып - құраласып қатысу теңдесі жоқ қуаныш емес пе, тек ұзағынан сүйіндірсін, пәле-жаласынан сақтасын деңіз. Мен болсам ағылшынның қарапайым көпесімін, ал адалдығыма марқұм, жатқан жерің жайлы болғыр сіздің әкеңіздің бұрынғы сенімді адамдары, құрметті достарым Халкер мен Буллок куә бола алады. Шынайы ойымды айтар болсам, біздің дастарқанымыз, тірлігіміз жұпыны болғанымен, пейіліміз кең адамдармыз. Өзін-өзі мақтаған өліммен тең деген, мұны мақтау деп ұқпаңыз, бикеш, таныстыру реті ғой; қарапайым, отбасында шүйіркелескен тату, бақытты отбасымыз деп айтуым артық болмас деймін, ... леди Рода, сізді осылай атағаным жөн болар, өйткені алғаш көрген кезден-ақ баяғыдан бірге өскен адамдардай көзіме жылы ұшырап, іш тартып едім. Ойымды бүкпелемей шындықты айтатын адаммын, сізді көрген жерден ұнаттым. Шампан құйыңдар. Хикс, мисс Суорцке шампан құйыңыз.



	Осборн қарттың сөзінде жалғандық жоқ еді, оған өзі де сенді, ал қыздары шын көңілімен мисс Суорцты ұнатқанын айтты. Бақталыстықтың базарында адамдар ауқаттылардың алдында бәйек болатыны бар емес пе. Асқан байлықты көргенде ең қарапайым тоғышардың іші-бауыры елжіреп кетпей ме ("байлық" деген пәлендей аса зор құрмет туғызатын дүние емес екенін қадірменді, жақсы мен жаманды айыра білетін жұрттың кез келген өкіліне ант ішіп айта аламын, оны былай қойғанда, мына өзіңізге біреу дастарқандас отырған адам жарты миллион сомы бар бақытты адам деп құлағыңызға сыбыр ете қалса, сіз ол адамға таңырқай қарамас па едіңіз?), алтын көрсе періште де жолдан таяды демей ме, оған қарағанда құдайдың пенделеріне не айтарсыз? Олар мол ақшаға телміре қарап, соның жолында жанын пида етуге әзір емес пе. Қоғамда беделі, әрі мансабы жоқ адаммен достасуды көр тұтатын талай ақсүйектің ұрпағын көріп жүрміз. Олар пайда келетін жерге ғана елжіреп, қайырымды жан болып, асты-үстіңе түсіп бәйек қағады. Соның бірі мына Осборндардың отбасы емес пе! Осборндардың көпшілігі он бес жылдан бері Эмилия Седлиге жылы шырай да білдірген емес еді, ал бір кеште ұшырасқан мисс Суорцтің алдында құрдай жорғалап, жүректері елжіреп, ғашық болған жандай бәрінің телміре қалғанын көрмейсіз бе.



	Шіркін-ай, Джорджға өмірлік жар болатын перизат екен (қарындастары да, леди Уирт те бір ауыздан осылай десті), әлгі бейшара Эмилияның қасында мисс Суорц хордың қызындай емес пе. Джордж сияқты сымбатты да кербез, дарынды, қауымда беделді жан нағыз осындай адамның жұбайы болуға лайықты емес пе, табиғат шіркін шебер - ақ қой. Олар болса патша сарайын, Портденд-плейстегі өтетін балды, онда небір сұлулармен, жайсаңдармен танысып жатқан Джорджды көз алдарыңа елестетіп, Джордж бен оның жаңа таныстарын әңгімеледі.



	Бұдан қыздың таптырмайтын келін болатынын Осборн шал да меңзеп жүрген-ді. Сәті түсіп баласы оған үйлене қалған күнде Джордж әскерден босап, парламентке еніп, мемлекеттен де, жоғары қауымнан да құрметті орынға ие болар еді. Бойын тәкаппар сезім билеп, Осборн есімі ұлына берілген дворяндық лауазымға қолы жететіндей көрініп, даңқты баронет үрім-бұтағының бас иесі болатынын қиялдады. Ол Ситиден, биржадан мұрагер қалыңдықтың қанша еншісі барын, әрі капитанының орналасу ретін, амалын және дүние мүлкінің қайда жатқанын жанын сата сұрастыра жүрді.



	Мұның бәрінің жай-жапсарын сұрастырып құлағдар еткен Фред Буллоктың өзі де бұдан дәмелі еді, әттеген-ай, мысын құртып, қолына байлау болып отырған жағдай Осборнның Мариясына құда түсіп, оның еншісін өзінің кірісіне қосып жібермеді ме. Мисс Суорцты қолына қондыра алмай пұшайман болған Фред қайынына айттырғанда риясыз қуана құптады "Джордж бұған торын құрып, тезірек қолға түсірсін - деген ақыл берді ол. — Темірді қызып тұрғанында соқ деген. Оны қазірге Лондонның сылқым сұр бойдақтары біле қойған жоқ. Жаман айтпай жақсы жоқ, осындайда Вест-Эндтен жерінен айырылған шендінің қаңғыбасы келе қалып. қолды болып, Ситидің пысықтарының аузын аңқитып, абыройын айрандай төгер. Өткен жылы "Подер және Браун" фирмасындағы Подер Грогерге құда түсіп қойғанында лорд Фицруфус қағып алып кетпеді ме? Менің айтар ақылым неғұрлым тез қолға түсірсең ұтылмайсың, ұтасың, мистер Осборн"- біздің данышпанымыз осылай деп кеңес берді, әйтсе де мистер Осборн банкінің кабылдау бөлмесінен шығып бара жатқанында мистер Буллок Эмилияның асыл жан екенін, Джордж Осборнға бауыр басып кеткенін бір сәтке есіне алып, бейшара қыздың басына төнген алапат бақытсыздыққа өкініш білдіруге өзінің қымбат уақытының он секундын жіберіп алды.



	Сонымен Джордж Осборнмен оның қайырымды, данышпан досы Доббин аттың басын қайтадан Эмилияның аулына бұрған кезде Джордждың ата-анасы мен қарындастары сыртынан тон пішіп, құда түсіп жатты, жігітіміз ұнатпай жүрсе не бетімізді айтамыз деген ойларына да кіріп шықпады.



	Осборнның "құлқынын", көкейтесті ойын саңылауы бар адам емес, саңылаусыз адам да аңғаратындай болды. "Ымды түсінбеген дымды түсінбейді" дегендей, малайын артынан теуіп, басқыштан түсіріп жібергені сенің керегің жоқ деген сөз емес пе? Ойын бүкпелемей бетіне айтатын әдетке басып мисс Хегистонға сенің тәрбиесіндегі қызға балам үйленген күні бес мың фунтқа чек жазып беремін деп турасын қойып қалды. Бұл да өзінше сыпайылау айтқаны, әрі дүниеге қызықтырып, қағып түсірудің айласы болатын. Ақыры ойын Джордждың өзіне де сездірді; кәдуілгі сарай қызметкеріне шарап құйылған шөлмектің тығынын аш немесе кеңседегі қызметкерлеріне қатынас хат жаз деп бұйырғанындай оған мисс Суорцке үйленесің деп үзілді-кесілді айтты.



	Әкенің үкімі Джорджды қатты күйзелтті. Ол Эмилиямен қайта табысып, махаббаттың отына күйіп-жанып, қуаныш ләззатын басынан өткеріп жатқан шағы еді, сондықтан әкесінің айтқаны төбесінен жай түскендей болды. Әкесі мезгеген қалыңдықтан Эмилияның сырт келбеті де, тәрбиелілігі де анағүрлым артық еді, ендеше онымен некелесу жұрт алдында күлкіге қалдырарын былай қойғанда, өз намысы алдында да кінәлі етпей ме. Сән-салтанатты күймеге мініп, операның ложасынан орын алғанымда не тұр, жұрт қолтығындағы сатпақ қара әйеліме қарағанда не бетімді айтамын, жоқ ондай ұятқа қалғанша кешіл өткен артық деп ойлады ол Алма ағашынан алыс түспейді дегендей, баласының қырсықтығы әкесінен кем емес-ті. Ол өзінің діттеген мақсатына жетпек болғанда тым қатал еді, әрі ашуланғанда аяқ астынан бұлқан-талқан болатын, бұл мінезі де әкесіне тартқан-ды.



	Алғашқы күні мистер Осборн оған анық ой тастап, атыңның басын мисс Суорцтің ауылына бұрғайсың деді. Джордж бүл істі сиыр құйымшақтатып кетті.



	- Бұл жайды баяғыдан ойластыруыңыз керек еді, сэр? - деді ол әкесіне, - қазір оған мұрша жоқ, шет елге жорыққа аттануға бүгін - ертең бұйрық күтіп отырған жайымыз бар. Аман-есен оралсақ, әңгімелесе жатармыз. Содан кейін уақыттың қарбалас, қысыл таяң екенін, полк бүгін - ертең Англиядан жолға шығатынын айтып безектеп бақты, өзінше дәлелдемек болды. Осы бір қас қаққанша өте шығатын санаулы күнде жол қамы жасалмақ, үйде атқаратын тірлік те бастан асып жатқанын, қыз айналдырып жүруге мұршасы жоқтығын айтты. Үйге аман-есен майор шенімен келетін болса, көре жатар. -Мен сізге сөз беремін, - деді байсалдылықпен, - сіз қалайда "Газетаның" бетінен Джордж Осборнның есімін оқитын боласыз.



	Бұған әкесі Ситиден естіген сөздерімен жауап қайырды: аз кідірсе болды Вест-Эндтің жігіттері қара шыбындай қаптағалы түр, қолдан шығарып алады. Егер ұлы мисс Суорцке үйленбеген күнде де, хат арқылы болса да соз байласуға болады ғой, Англияға қайтып оралғаннан кейін некелесе жатар. Оны былай қойғанда, үйіне жылына он мың кіріс кіретін адам, шет елге басын байлап жын ұрып кетігі пе.



	- Қалай, сэр, сонда сіз мені қоян жүрек қорқақ етіп көрсетпексіз бе, мисс Суорцтің ақшасына бола атымызға кір келуі керек пе? - деп Джордж оның сөзін бөлді.



	Бұл соз қарт джентльменді ойландырды, бірақ бағытынан кайтпады, қалай дегенмен де баласының сөзіне жауап қайыру керек болды.



	- Ертең бірге түстенеміз бе, сэр? Миссис Суорц біздің үйге келгенде сіз де үйде болыңыз, былай жылы шырай қатысыңызды сезе жүрсін. Егер сізге ақша қажет болса, Чопер мырзаға жолығыңыз.



	Сонымен Эмилия екеуінің ойын жүзеге асыруға жаңа бір кедергі пайда болды. Бүл жайында Доббин екеуі талай жасырын мәжіліс өткізді. Оның қандай бағыт ұстауы керек екені жөнінде жолдасының пікірі бізге аян. Ал Осборнға келетін болсақ, ол бір мақсатты жүзеге асырмақ болса, қандайда бөгет немесе әлдеқалай кәкір - шүкір әңгімелер оны шамырқандыра түсетін.



	Осборн тұқымының ересектері амал-айламен торына түсірмек болған қара торы бекзат -мисс Суорц олардың ойынан мүлдем бейхабар еді, бір таңғалатын жайт досы, әрі ұстазы саналатын әйел де бүл жайында жұмған аузын ашпады, оны қайдан сезсін бейбақ. Бойжеткен қыздардың безек қағып, араласып - құраласып, іші - бауырына кіріп бәйек болғанына тек жақсылық сезім деп қарады да, ешқандай күдіктенбеді, күдіктену былай тұрсын олардың мұндай қатысын ол да сыйға - сый, сыраға - бал дегендей мархабаттылықпен, аса ізеттілік, ыстық сезіммен қарсы алды. Шынын айтсақ, мисс Суорцтің Рассел - сквердегі үйге іш тарта беретін басқа да себебі бар еді. Қыскасы, ол Джордж Осборнды ұнатып қалған-ды, жібі түзу жігіт сияқты көрінген. Джордждың бойында адамға жұмбақ ой тудырарлық ерекше мінез - құлық барды; ол әдепсіз де дөрекі, мұңлы да зарлы, кейде қажыған адамның кейпін танытатын. Мұндайда бұл адам басынан талай қиындықты, талай қатерлі жағдайды өткізген, көпті көрген жұмбақ адам санап, мысы құритын, солай деуден өзге лажы қалмайтын. Үні қоңырауланып шығатын, әрі құлаққа жағымды болатын. Оның "Түн қалай маужырап түр!" деп талып айтқан үні немесе қасындағы қызға балмұздақ ұсынғанда шешесінің өлімін естірткендей, немесе махаббатынан сыр тартқандай мұңлы жан дүниесінен тебіреніп тіл қатқан үні қаншама көңілі мықты адамды да елжіретіп жіберетін. Ол әкесінің айналасындағы жас мырзалардан көш ілгері болды да, үшінші қатардағы топтың серісі атанды. Кейбіреулер көре алмай күндеп, мазақ та етті. Ал Доббин сияқтылар жер-көкке сыйғызбай мақтады. Енді бакенбарды ширатылын, мисс Суорцтің жүрегіне шырмауықша оралды.



	Рассел - скверде Джорджбен жолығудың сәті түссе бейшара ғашық жан таппай болашақ қайын сіңлілері Осборнның қыздарын көруге ынтықты. Ол ақшаны қалай болса солай, оңды-солды шашумен жүрді, бірде көйлек-көншек, білезік, енді бірде неше түрлі сәнді қалпақ, ғажайып құс қанаттарын да сатып алды. Жүрегін жауламақ адамға ұнау үшін ол да тотыдай таранды, сән - салтанатты киінді, бар талантын аянбай, соның жолына құрбандық етті. Ал Осборнның қыздары аздап ән-күйсіз көңіл ашылмайды дегеннен кейін сөздерін екі етпей, өзінің үш романсын шырқап, екі пьесасын шын пейілімен бірнеше рет ойнап берді. Осы бір ұзаққа созылған қонақасыларда оның қамқоршысымен леди Уирт "Пэрлер жайындағы" кітапқа үңіліп, шенді - шекпенділер жайындағы өсек-аяңды шұбыртып, қасынан қарға адым ұзап ешқайда шықпады.



	Келесі күні Джордж әкесімен әңгімелескеннен кейін түскі тамақтың алдында қонақ бөлмеде аяғын көсілтіп тастап диванда әдеттегідей жайбарақат, бейқам демалып отыр еді. Ол әкесінің айтуымен Ситидегі мистер Чоперде болып қайтқан (қарт джентльмен ұлына көңіл-күйі көтеріңкі кезінде кесек ақша ұстатып қоятын, бірақ оны қандай іске, мақсатқа жұмсайтынын тергеп жатпайтын еді). Бұдан кейін үш сағат өзінің қымбатты Эмилиясымен Фулемде болып, үйіне оралғанда қонақ бөлмеде крахмалданған муслин киіп сәнденген қарындастарын, олардың артында пыш-пыш десіп жатқан екі бойдақты, арасында әкесі, жұрағаты болып жан таппай атастырып жүрген леди Суорц те осында екен, ол әдеттегідей өзіне ұнасымды деп тапқан сары атластан тігілген көйлегін киіп, меруертпен әшекейленген білезігін салып, түрлі жүзіктерін, бар жылтырағын, әшекей заттарын тағып келіпті. Осы киімдерімен ол асай-мүсейін таққан дәруішті немесе жексенбі күнгі мұржа тазалағыштарды көз алдыңа елестететін.



	Қыздар бауырын әңгімеге тартпақ болып бақты, соңғы сән жайын, патша сарайындағы соңғы қабылдауды әңгімелеп кетті. Олардың мылжыңдарынан Джордждың басы қатты. Бұлардың қылығын кішкентай Эмманың қылығымен салыстырды; бұлардың қарқылдап күлгенін, оның әуенді нәзік үнімен салыстыруға бола ма; бұлардың жүріс-тұрысын, көлбеңдеген қатпарша көйлегін, оның қарапайым да нәзік қимылымен, ұнасымды ұяң мінезімен салыстыруға бола ма? Бейшара Суорц әдетте Эмма отыратын орынға жайғасыпты.



	Асыл заттарға толы саусақтары жалпиып, атлас жапқан тізесінде жатты. Әр түрлі сылдырмақтары мен сырғасы жалтылдап, кезі ойнақшып жан-жаққа қарай берді. Ол тоқмейілсіп, өзін сүйкімді жан сезінді. Джордждың қарындастары сары атластың мұндай жарасқанын ешкімнен көрмегенін айтысты.



	"Ол антұрған, - деді Джордж Осборн кейіннен өзінің жан жолдасына, - тісін ақситып, басын шұлғып қытай ойыншығынан аумай қалыпты. Құдай бар, Уил, диван жастығымен періп жібергім келіп, өзімді әрең ұстап қалдым". Бірақ ол бұл сезімдерін ешкімге сездірген жоқ.



	Қарындастары "Прага түбіндегі айқасты" ойнап жатты.



	- Ана дарылдаған пьесаны ойнауды тоқтатыңдар!- деп диванда отырған Джордж гүж етті. - Соны естісем жыным қозады. Леди Суорц, сіз бір нәрсе ойнаңызшы, тәңір жарылқасын. Қандай ән салсаңыз да өзіңіз біліңіз, әйтеуір "Прага түбіндегі айқасты" қайталай көрмеңіз.



	"Синеок Мэриді" немесе "Кабинеттен" ария айтсам қалай болады? - деді леди Суорц.



	- "Кабинеттен" сол тамаша арияны орындаңыз!- деді қыздар іліп алып.



	- Оны естігенбіз!- деді диванда отырған біздің мизантроп.



	- Мен "Флюви дю Тахиді" айтып берер едім, - деді леди Суорц бәсең үнмен, - бірақ сөзін жатқа білмей тұрғаным. - Бұл қадірменді жас ару репертуарының жаңадан үйренген, әлі жаттанды болмаған нөмірі болатын.



	- О, "Fleuve du Tage" - деді Мария бикеш, - бізде оның нотасы бар. - Сөйтті де ол дәптерін алып келуге кетті.



	Сол кездегі жұртқа әйгілі бұл романстың нотасын осы қыздарға жас достарының бірі сыйға тартып, мұқабасына аты-жөнін де жазып берген еді. Джордждың қол шапалақтауымен (бұл Эмилияның сүйікті романсы екенін есіне алған) леди Суорц әнді аяқтады да, бәлкім тағы да айт деп қолқалайтын шығар деп нота дәптерін аударыстырып отырып, көзі дәптердің бұрышындағы "Эмилия Седли" деген жазуға түсті.



	- О, құдайым-ай, - деп мисс Суорц айқайлап жіберді де, фортепьяно орындығымен бірге айналып, кейін бұрылды. - Расымен мынау менің Эмилиям ба? Хаммерсмиттегі мисс Пинкертонның пансионатында оқыған Эмилия ма? Иә, соның қолтаңбасы. Бұл соның нотасы... Ол жайында не білесіздер, айтыңыздаршы? Ол қазір қайда?



	- Оның есімін атамаңыз, - деді мисс Мария Осборн іле-шала, тез жауап қатып, - оның отбасы жүзіқара болған. Әкесі менің көкемді алдап соққан, сондықтан бүл үйде оны еске алмаған жөн. - Сөйтіп Мария "Прага түбіндегі айқас" туралы дөрекі мінез көрсеткенінің өшін табан астында қайтарды.



	- Сіз Эмилияның досысыз ба? - деді Джордж, орнынан ұшып тұрып, - мисс Суорц, бұл үшін сізді құдай қолдасын! Қарындастарымның айтқанына нанбаңыз. Оған тағылатын кінә жоқ, оны даттайтын қылмысы да, күнәсі де жоқ. Ол жаны пәк асыл адам...



	- Джордж, ол туралы айтушы болма, - деп Джейн шаңқ етті. - Әкем атын атамаңдар деген.



	- Маған тыйым салатын кім? Айтқым келді екен айтамын. Аузыма кім қақпақ болады, -деп Джордж қарсылық білдірді. - Ол бүкіл Англиядағы ең тамаша, ең сүйкімді, ең қайырымды, ең сұлу қыз. Седли банкротқа ұшырады ма, жоқ па, бәрібір, бірақ қарындастарым Эмилиянын тырнағына татымайды. Егер ол қимас досыңыз болса, барып сәлемдесіңіз, мисс Суорц. Осындай жағдайда досқа зәру жан. Тағы қайталап айтамын: оған достық ниет білдірген адамға құдайдың оң көзі түседі. Оған жақсы ниетпен қараған адам менің де досым. Ол жайында ғайбат айтқан адам - менің дұшпаным. Сізге рақмет, мисс Суорц. - Сөйтті де ол будан қыздың қолын алды.



	- Джордж! Джордж! - деп қарындасының бірі дауыстап қалды.



	- Бәріңе де айтарым, - деді сөзін Джордж қызулана жалғастырып, — Эмилия Седлиді ұнатқан адамның бәріне рахмет айт... - деп ол кілт тоқтап қалды: жүзі қуарып кеткен Осборн бөлмеге келіп түр еді; көзі шоқтай жайнап кетіпті.



	Джордж сөзін аяқтамай тоқтап қалғанмен ашуға қатты булығып алған еді, сондықтан Осборнның барлық үрім - бұтағы жиылып келсе де оның бетін қайтарар емес. Бір сәтте бойын тез жиып алып, әкесінің аларған көзіне бұл да жалтармай тесірейе қарап, неге де болса бел шешкенін сездірді де, әкесі қысылып, көзін тайдырып теріс қарады. Ақыры жанжалға соғатынын сезді.



	- Мисс Хегистон, сізді ас үйге қарай ертіп жүруге рақым етіңіз. - Джордж, мисс Суорцке қолын ұсынды. Осылайша олар сән - салтанатпен дастарқанға беттеді.



	- Мисс Суорц, мен Эмилияны сүйемін, бізді ата-анамыз бесікте атастырып қойған, - деді Осборн бикешке. Ол дастарқан басында әр нәрсені әңгімелеп, көңілді отырғаны соншалық, өзі де таңғалды, әкесі бейшара одан сайын ашуланды, себебі тамақтанып болып, әйелдер кетісімен айқастың басталатыны белгілі болып отыр.



	Әкелі-балалы екеуінің осы сәттегі айырмашылығы - әкесі ызаға булығып жарылып кетейін деп отырды, улы болса ұстамдылық танытып, әрі батылдыққа бел байлап, тек шабуылға шығып, жауыққан әкесінің бетін қайыруға шиыршық атып отырған жайы бар. Ол да әкесімен айқасуға дайындалды, бірақ бүл жағдай тамақ үстінде ұстамдылық көрсетіп, әрі тағамды сүйсіне ішуге бөгет жасамады. Ал қарт Осборн болса дегбірі қашып, ашуланып, шарапты коп ішіп отырды.



	Қасындағы адамдармен сөздері жараспай, әр нәрсеге ұрынып отырды; Джордждың ұстамдылығы жынын келтірді, Джордж салфетка бұлғап тағзым етіп, асханадан шыққан әйелдерге есік ашқанда, ол ызаға булығып, жарылып кете жаздады, Джордж содан кейін өзіне шарап құйып, әкесінің жүзіне тура қарап, "гвардияшы мырзалар, бірінші болып атыңдар!"дегендей кейіп білдірді.



	Қарт та өзіне шарап құйып, соңғы оқ-дәрісін қармағандай болды, бірақ графиннің аузы стақанға тиіп қалшылдап, берекесін кетірді. Ашуға булығып, ісіп - кеуіп, өңі қызарып, көзі жасаурап, беті бір жағына қисайып барып ақыры ойын ағытты:



	- Сэр, менің қонақ үйімде отырып, әуелі леди Суорцтің көзінше ол бикештің атын атауға қалай аузыңыз барды? Сэр, мен сізден сұрап отырмын, солай айтуға қалай ғана батылыңыз барды?



	- Тоқтатыңыз, сэр!- деді Джордж. - Мен мұндай сөзді ешкімнен естуге тиіс емеспін, сэр! Ағылшын армиясының капитанына "Солай айтуға батылың қалай барды" деп айту келіспейді - ақ.



	- Ұлыма қалай айтсам да хақым бар. Оны көк тиынсыз да қалдыра аламын. Қажет деп тапсам тентіретіп, қайыршы етіп жіберемін. Менің аузыма ешкім қақпақ бола алмайды, ойымдағы сөзімді айтамын, - деп карт даусын қатқыл шығарды.



	- Сіздің ұлыңыз болғанмен, мен джентльменмін, сэр, - деді Джордж менменсіп, - маған айтатын қандай да болсын әңгімеңізді, қандай да болсын жарлығыңызды үйреншікті сыпайыгершілікпен, жөн-жосығымен айтқаныңыз абзал. Джордж өзін паң санап тіл қатқанда ата-анасын қатты ашындыра түсетін. Мистер Осборн баласын жоғары санаттағы джентльмен санап іштей одан қаймығатын-ды. Меніңше, біздің оқырмандар Бақталастықтың базарынан алған өз тәжірибесінен байқап отырған болар, ештеңеден қаймықпайтын жандар нағыз жігіттердің алдында кібіртіктеп қалатынын байқаған болар.



	- Менің әкем сіз алған білімге қолымды жеткізбеді, сіздің қоғамда алып отырған дәрежеңізге де, сіз жұмсап отырған қаражатқа да біздің қолымыз жетпеген. Кейбір мырзалар пұлының арқасында қолы жетіп қомпайған қауымның ортасында болғанымда, менің ұлымның бұлай қақпайлап, кемсіте сөйлеуге, артықшылығын өзінің вест-эндік қылығын көрсетіп қоқиланып (бұл сөздерді Осборн карт кекесінді үнмен айтты) сөйлеуге қақысы болмас еді-ау, сэр. Бірақ біздің жас кезіміздегі тақылетті, тәрбиелі жігіттердің әкесін қорлап, бетінен алмаушы еді. Егер осындай қылық жасасам әкем табалдырықтан аттатпас еді, сэр!



	- Мен сізге тіл тигізіп, қорлап тұрған жоқпын, сэр. Сіздің ұлыңыз да сіз сияқты джентльмен екенін ұмытпасын деп отырмын. Маған ақшаны аямай беріп жатқаныңызды түсінбейтін кеще емеспін, - деді Джордж сөзін жалғастырып (таңертең мистер Чоперден алған банк билетінің бір бумасын қолымен сипап қойып). - Бүл жайды сіз жиі ескертесіз, сэр. Мен бұл жақсылығыңызды ұмытады, ақтамайды деп күдіктенуіңіз пендешілік.



	- Мен сіздің басқа жайтты ескергеніңізді қалаймын, сэр!- деді әкесі. - Қазір бүл үйдің қожасы екенімді естен шығармағайсыз, капитан, сондықтан да мұнда болған кезіңізде менің үйімде оның есімі... мен оның...



	- Иә, не бұйырасыз, сэр? - деп сұрады Джордж кекесінді үнмен, тағы да бір стақан қызыл шарап құйып жатып:



	- ...! - әкесі жүргенсізсің деп сыбап алды, - Седлидің есімі бүл үйде ешқашан айтылмасын, сэр. Ол оңбаған бұзақылардың біреуінің есімі аталмасын, сэр!



	- Сэр, мисс Седлидің есімін атаған мен емеспін. Қарындастарым мисс Суорцпен әңгімесінде ол туралы ғайбат соз айтып қалды. Оның арын қай жерде болса да қорғаймын, бұл менің сертім, сэр. Менің көзімше ол қыз жайында ешкім де ғайбат соз айта алмайды. Біздің қайырымды отбасымыздың оған жасаған қиянаты онсыз да аз емес, жығылған үстіне жұдырық демей, ең болмаса, ол осындай мүсәпірлік жағдайға ұшырап отырғанда тізгінімізді тартып, әдептілік сақтайық та. Сізден өзге адам ол туралы қарсы сөз айтса, атып тастаймын.



	- Бөгелме, сэр, бөгелме, айта бер, - деді карт джентльмен, ашуға булыққаны соншалық, көзі шарасынан шығып кете жаздады.



	- Несіне бөгелемін? Онда, сэр, нені айтамыз? Періштедей жанды қалай қорлағаныңызды айтайық па? Сол қызды айналдыр деп маған айтқан кім еді? Сіз болатынсыз! Мен сіздің ортадан емес, өзге жерден де, одан дәрежесі мәртебелі ортадан да қалыңдық табар едім, бірақ сіздің сөзіңізді жықпадым. Ал енді бейшара мені жан - тәнімен сүйген кезде, сіз оны өзгенің қылығы үшін жазалап, лақтырып таста, бәлкім атып таста дерсіз?! Құдай куә, бұл деген масқара!- деді Джордж барған сайын ширығып, қызбаланып, әлдеқалай еліргендей болды. - Жас қыздың, сондай нәзік жанның сезімін аяққа басу ұят емес пе, адамның дәті қалай шыдайды? Ол төңірегіндегі адамдардан анағүрлым биік, бұл жағдай қызғаныш та туғызуы мүмкін; соншалық қайырымды, соншалық нәзік жан, оны жек көру мүмкін емес. Егер мен оны тастап кеттім дейін, сэр, сонда мені ұмытады деп ойлайсыз ба?



	- Сэр, әлдеқалай жымысқы сезімді, ақымақтық, албырттықты естігім келмейді!- деп айқай салды әкесі. - Менің балаларым қайыршылармен некелеспейді. Егер жыл сайын сегіз мың сом кіріс келтіретін байлық топ етіп тақияңа түскелі тұрғанда, тәкаппарланып айырылып қаламын десең, өзің біл ақылыңның жеткен жері сол болса. Олай болса киім-кешегіңді ал да, бетің ауған жаққа кете бер, жолың болсын! Қалай, сэр, тілімді аласың ба, жоқ па? Соңғы рет сұраймын.



	- Әлгі қара торы қызға үйленесің бе, жоқ па деп сұрайсыз ба? - деп қалды Джордж, жағасын жөндеп. - Маған оның түрі ұнамайды, сэр. Сіз оны Флит базарындағы көше сыпырып жүрген негрге алып беріңіз. Готтен-тоттың шолпанына үйленгім келмейді.



	Мистер Осборн қоңыраудың бауын қатты тартып - тартып қалды, әдетте қоңырауды қаққанда сарай қызметшісін шақырып шарап келтір дейтін еді, бұл жолы жүзі күреңденіп, бұл қызметкеріне капитан Осборнға күйме келтірілсін деп бұйырды.



	- Бәрі құрдымға кетті, — деді бір сағаттан кейін слотерге еніп бара жатқан Джордж, өңі құп - қу болып.



	- Балақай, саған не болды? - деп сұрады Доббин. Джордж әкесі екеуінің арасындағы болған әңгімені айтты.



	- Эммаға ертеңнен қалмай үйленемін, - деді ол даусын көтеріп,



	- Доббин, мен оны күн өткен сайын өлердей жақсы көріп барамын.





Жиырма екінші тарау




	ҮЙЛЕНУ ТОЙЫ, ЖАС ЖҰБАЙЛАРДЫҢ ЛӘЗЗАТ АЙЫНЫҢ БАСТАЛУЫ



	Ең жауынгер, ер жүрек жаудың өзі аштыққа төзе алмайды. Сондықтан карт Осборн әлгінде ғана біз әңгімелеген жауымен шайқасына онша жүрегі қобалжи қоймады. Азығы таусылғаннан соң ұясына оралмай қайда кетер дейсің ол күшік деп қаннен - қаперсіз жата берді. Жас жігіттің айқасқан күні қалтасына ақша түсіріп алғаны өкінішті-ақ. Бірақ Осборнның ойынша бұл жағдай аз ғана уақытқа жан бағыс болады да, Джордждың бас июін сәл де болса соза түсетіндей көрінді. Бірнеше күнге дейін әкелі-балалы адамдардың арасында қарым-қатынас тыйылып қалды. Әкесі бүл жағдайға ренжігенмен, бәлендей үрейленген жоқ, себебі ол Джорджды қандай жағдаймен қысып қоюды (бұл оның оз сөзі) білетін, тек істің ақырын күтті. Бүл әңгіменің немен тынарын ол Джордждың қарындастарына айтып қойған, бірақ Джордж қайтып келгенде ештеңе болмағандай қарсы алыңдар деп бұйырды. Ыдыс - аяқтар әдеттегідей үстелдің ол отыратын жеріне қойылды, бәлкім баласын зарыға күткен де болар. Бірақ Джордж ат ізін салмады. Оның жайын Слотерден сұрастырып еді, досы капитан Доббин екеуі қаланың сыртына кетіпті.



	Көкек айының соңы жауын-шашынды лайсаң болып, Слотер кофеханасы орналасқан ескі көшенің көпірінде нөсер жаңбыр төпеп тұрды. Осында Джордж Осборн келіп кірді, ол сол кездің ғұрпымен ұнасымды мыс түймелі көкшіл сүртік, сәнді сары желет кигенімен, иығы түсіп, өңі қуарып кетіпті. Мұнда досы капитан Доббин де келіпті. Ол да әдеттегі ұзынтұра денесіне жабысып қалғандай көрінетін әскери мундирі мен сұр шалбарын тастап, мыс түймелі көк сүртік киіпті.



	Доббин кофеханада бір сағаттан коп болмаса аз отырған жоқ. Ол барлық газеттерге көз жүгіртіп, аударыстырып шықты, бірақ көз тоқтатып ештеңе оқи алмады: сағатына кемінде жүз рет қараған шығар; сонша рет жаңбыр құйып тұрған көшеге, өткіншілердің ағаш тақталарының тықылына, тротуар тақтасына түскен сәулесіне де қараған болар; үстелге да тесіле қарап көзі талды; көбесіне дейін қанатып, тырнағын да кемірді (өзінің күректей кодын осындай тәсілмен сәндендірмек әдісі бар-ды); сүт құйған ыдыстың үстіне қасықты теңестіріп қойып та көрді; бірақ онысы сәтсіз болды, қасықты түсіріп алды, т.б. әрекеттер жасады. Қысқасы, адам баласы қатты күйінгенде, немесе қатты толқығанда, немесе бір нәрсені зарыға күткенде көңілін ауламақ болып әр нәрсеге алаңдайтыны бар емес пе, бүл да сол істердің бәрін атқарғандай болды.



	Кофеханадан шықпайтын жолдастарының бірі сәнді кәстүміне, дегбірсізденуіне қарап қалжыңға басты. Әуелі оның бірі, Доббин үйленгелі отырғаннан саумысың деп те қалды. Доббин күліп, ондай заман туа қалса өзінің бүл танысына (инженерлік әскери құрамдағы майор Уогстафқа) бір кесім пирог жібермек болды. Ақыры Джордж Осборн келді, біз ілкіде айтқандай, өте сымбатты киінген, бірақ жүзі солғын, қатты абыржулы. Ол солғын жүзін әтір құйылған үлкен сары жібек бет орамалымен сүртіп, Доббиннің қолын алып, сағатына қарады да, қызметші Джонға кюрасо алып келуді бұйырды. Дегбірі қашып, әрі аптығып екі рюмке ликерді қағып тастады. Доббин денсаулығын, хал-жайын сұрады.



	- Таң атқанша кірпік ілмедім, Доб, - деді ол - Басым жарылып кетердей қатты ауырып, денем қатты қалшылдады. Сағат тоғызда тұрып түрік моншасына бардым. Доб, мен сонау бір кездегі квебектегі жарыс алдында Ракета атқа мінгендегі сезімде болып отырмын.



	- Мен де солаймын, - деді Уильям. - Ол күні сенен бетер толқыдым - ау деймін, әлі есімде сен сол күні таңертең жақсы тамақтанғансың. Қазірде бірдеме қаужап алсаңшы.



	- Сен тамаша жігітсің, Уил! Сенің денсаулығың үшін алып қоямын, достым, ал кеттік...



	- Жо, жоқ. Екі рюмке жетеді, - деп Доббин оның сөзін бөлді. - Ей, Джон, ликерді алып кетіңіз. Кайен бұрышы қосылып пісірілген балапан тауық же. Айтпақшы, тездет, кешігіп барамыз.



	Екі капитанның кездесуі, олардың арасындағы қысқа әңгіме тамамдалғанда сағат он бір жарымға таяп қалған. *Капитан Осборнның қызметшісі қорабы мен шабаданын тиеген күйме есік алдында күтіп тұрған. Екі жігіт қолшатыр ұстап, күймеге жетті, малайы жаңбырда буы бұрқырап отырған арбакешті де сыбап, соның қасына жайғасты.



	- Біз шіркеу қасынан жақсырақ күйме табамыз, — деді ол, — ең болмаса осының болғаны жөн ғой.



	Сонымен күйме күмбірлетіп Пикадиллиден өте шықты, мұнда Эпслигхаус пен әулие Георгтың ауруханасы қызыл - жасылға оранған*, мұнда май шам ғана жылтырайды, Ахиллес болса құдайдың жарық дүниесіне көрінгенде жоқ-ты; мұнда Пимлико аркасы салынғанда жоқ, әрі жылқы тақылеттес ғажайып құбыжық* мұның да, оның айналасында мысы басып үлгермеген, ақыры Бромптоннан өтіп Фулемродқа таяу жердегі шіркеуге келіп тоқтады.



	Бұл жерде торт ат жегілген күйме, қасында жалдамалы сән - салтанатты күйме тұрды. Нөсерлі жаңбырдан қорғаншақтап бос өкпе жұрт та онша жиналмапты.



	- Бұл не қылған жүгенсіздік? - деді Джордж дауыстап. - Мен жұп аттық күйме тапсырып едім ғой.



	- Мырзам торт ат жек деп бұйырған еді, - деп, оларды тосып тұрған мистер Джозеф Седлидің қызметшісі жауап қайырды да, мистер Осборнның қызметкеріне ілесіп Джордж бен Уильямның соңынан шіркеуге енді, есік күзетіндегі екі ақсүйек те: "Қонақасы жоқ, неке банты жоқ бұл неғылған той" деп мұрындарын шүйірді.



	- Иә, келіп жеттіңдер ме, - деді біздің ескі досымыз Джоз Седли, олардың алдынан шығып, - Джордж, қымбаттым, мұныңа жол болсын, сен бес минут кешігіп келдің. Ауа райы қалай бүлініп кетті, ә? Антұрған, құдды Бенгалиядағы жаңбыр маусымының басталуы сияқты. Көрерсің күймемнен бір тамшы су өтпейді. Ал не түрыс, жүріңдер! Ағзам анамыз Эмма екеуі розницада.



	Джоз Седли жайнап кетіпті. Ол бейшара аңқылдап, көңілі тасып, қуанышы қойнына сыймай жүр. Жейдесінің тік жағасы бұрынғыдан да биіктепті, жүзі бұрынғыдан бетер қызара бөртіпті; ала жолақ желетінің астынан сиырдың әукесі құсап шажырқайлары бұлтиып, тырсиып тұр. Лакталған аяқ киім ол кезде әлі шыққан жоқ болатын, бірақ аяғындағы гессен етігінің жалтырағаны соншалық, тіпті айнаның орнына пайдаланып, сақал алуға да болатындай, ескі бір суретте осылайша қырынып тұрған джентльменді еске түсіреді. Джоздың ашық жасыл түсті сүртігінің омырауына аю жалбыздың ақ шашақты гүліне ұқсас некелік бант тағылыпты. Қысқасы Джордж тәуекелге бел байлап үйленбек болды. Сондықтан да сұрқы кетіп, дегбірсізденіп, ұйқысы қашып, апалаң-топалаң жағдайға ұшырады. Мұндай жағдайға ұшыраған адамдардан сұрастырғанымда тура осындай әрекетті басынан кешіргендерін айтты. Осындай жағдайды үш-төрт мәрте бастан өткерсеңіз, әбден етіңіз үйренетіні даусыз, бірақ ә дегенде жүрегіңіз дауаламай үрейленетініңіз рас, кейін етіңіз үйреніп кетеді. Бұған кім де болса қарсы дау айта алмайды.



	Қалыңдық үстіне қоңыр жібектен ротонд киіпті (мұны кейін капитан Доббиннен естідім), ал басына қызғылт лента таққан қамыс қалпақ киіпті. Ал қалпақтың үстінен ақ шілтерлі шантила жаулық салыпты, мұны оның бауыры мистер Джозеф Седли сыйға тартқан-ды. Капитан Доббин де құр қалған жоқ, қалыңдыққа шыны баулы алтын сағат сыйлады, мұны Эмма мақтанышпен тағып жүрді, ал шешесі байғұс мол байлықтан сақтап қалған жалғыз дүниесі гауһар түйреуішін сыйлады. Неке қию кезінде миссис Седли орындықта еңіреп жылап отырды, ал ирландық күтушісі мен пәтер иесі мисс Клеп басыңқы соз айтып жұбатумен болды. Мистер Седли қатысудан бас тартты. Сондықтан өкіл әкелік міндетін Джоз, ал капитан Доббин болса Джордж досының жұрағатының міндетін атқарды.



	Шіркеуде діни ағзамдар мен некелік салтанатқа қатысушы аз ғана топпен, оның қызметшілерінен өзге бөгде адам болмады. Екі малай бүл тірлікті ұнатпаған кейіп білдіріп, шеткерірек отырды. Жаңбыр терезені сабалап кұйып түр. Поптардың атқарып жатқан кызметінің сәл үзілістерінде мистер Седлидің еңіреп жылаған даусы, төңірегіндегі адамдардың күбірі естілді. Пастордың даусы шіркеудің жалаң қабырғасына жаңғырығып тұрды. Осборнның "Иә, ант етемін"деген сөзі күмбірлеп естілді. Эмманың сыбырлаған жауабы жүрегін жарып шыққандай болды, сірә оны капитан Доббиннен өзге жан ести қойды ма екен!



	Неке салтанаты аяқталғанда Джоз Седли суырылып алға шығып, қарындасының бетінен сүйді. Әлгінде ғана дегбірі қашып, ұнжырғасы түсіп тұрған Джордждың еңсесі көтеріліп, паңданып, жүзі нұрланып кетіпті.



	- Ендігі кезек сенікі, Уильям, - деді ол Доббиннің иығына қолын артып, шынайы ризашылығын сездіріп. Доббин Эмилияның қасына барып, бетіне ернін тигізді.



	Содан кейін олар ризнидаға барып, шіркеу кітабына қол қойды.



	- Достым Доббин, жақсылығың құдайдан қайтсын!- деді Джордж досының қолын алып, көзі жасаурағандай болды. Уильям басын изеп қана жауап қайырды. Жүрегі алып-ұшып, жауап та қата алмады.



	- Хатты жиі жаз, тез келуге тырыс, естідің бе? - деді Осборн міңгірлеп.



	Миссис Седли қызымен сыңсып қоштасты, жұбайлар күймеге қарай беттеді.



	- Жолдан былай түр, тентек!- деп Джордж шіркеудің есігіне жабысып, суға малшынған балаларға зекіп қалды, Джордж күймеге қарай жүргенде жас жұбайлардың бет алдынан жаңбыр сабалап құйып тұрды. Форейтордың банты суға малынды, бір топ бала айғайлап қуаныш білдіргендей болды да, күйме лай шашып сыртылдап жылжып кетті.



	Уильям Доббин шығарып салып, серейген бойын қайда қоярын білмей, телміріп есік алдында тұрып қалды. Бір топ ашық ауыздар мұны келеке етісті, бүл оларды елемеді, күлкісін де естімеді.



	- Доббин, үйге барып бірдеме ұрттап алайық, - деген біреудің даусы естілді де, салмақты қолы иығына тиді, сол сәтте аңқау жан селк етіп, ойын бөлді. Бірақ Джоз Седлимен тамашалардай күйде емес-ті. Еңірегенде етегі толған миссис Седлиді, қасындағы әйелдербді, Джозды күймеге отырғызды да, оларға үн қатпай қала берді. Бұл күйме де жөнелді, балалар соңынан шуылдасып, күлісіп қала берді.



	- Тентектерім, мынаны алыңдар, - деп Доббин оларға біраз бақыр үлестірді де, нөсер жаңбырға қарамастан жалғыз тартып отырды. Бәрі де осымен тамам болды, су аяғы құрдым. Олар некелесті, құдай жар болсын! Ес білгеннен бері бақытсыздықты, жалғыздықты сезінгені осы еді. Алғашқы бірнеше күн өтіп, Эмилияны қайта жолықтыратын күнді ол зарыға күтті.



	Біз сипаттаған салтанаттан он күннен кейін бізге таныс үш жас қайта жолығып, шүйіркелесіп, Брайтонның саяхатшыларға көрсететін көрінісіне: бір жағында сопақша терезе, бір жағында көкшіл теңізге қарап тамашалап отырысты. Кейде қош көңілді лондондық мұхитқа көз тастап, су бетіндегі жымыңдаған шексіз - шетсіз сәулені, оның бетінде аққудай қалқып жүрген желкенді, мұхит жиегіндегі жұрт шешінетін жүздеген кабинаны, мұхиттың тотияйындай көкшіл толқынын тамашалайтын. Ал кейбір табиғат көріністерінен гөрі адам жаратылысын қызықтайтын жандар жанарын сопақша терезеге, сан қилы адам тіршілігіне төңкеретін. Осы терезенің бірінен күн сайын алты сағат фортепьянода жаттығатын бикештің ойнаған музыкасының үні естіліп, бұған көршілері рақаттанып ризашылық білдіріп жататын. Ал енді бір терезеден ойнақы күтуші Полли Омниум мырзаны жұбатып қолына ұстап тұр, сол сәтте төменгі қабаттағы оның әкесі Джекоб ертеңгі оразасын креветкамен ашып, "Таймстың" беттерін сүзіп отыр. Ал оның арғы жағында Лири қыз артиллерия офицерлерінің жағалаумен сап түзеп өткенін күтіп, терезеден телміріп қарап түр. Мұнан әрі Ситидің алыпсатары теңізшінің кеткенін танытып, алты фунттық зеңбірекке ұқсаған қарауыл дүрбісімен теңіз бетіндегі дүниесін шолып, әрбір шомылатын кабиналарды, әрбір серуен қайығын, әрбір балықшы қайығын бақылап, бұлардың жағаға келгенін, т.б. жайттарды көзінен таса етпей бақылаумен болды. Бірақ Брайтонды сипаттап отыруға біздің уақытымыз бар ма, Брайтон - тәрбиелі лациарондары бар айна-қатесіз Неаполь, Брайтон, әманда тамаша көрінеді, бүл жер думанды, қызықты, қысқасы арлекиннің курткасы сияқты, күнде ойын, күнде той; біздің оқиғамыздың кезінде Брайтон Лондоннан жеті сағаттық жер еді, небары жүздеген минутта жетіп барасыз, егер Жуанвиль* жетіп келіп байқаусызда бомбалап кетпесе, құдай бар, бұл ара тіпті жақындай да түсетін болар.



	- Анау сәнқойдың үстіңгі қабатындағы пәтерде тұратын көздің жауын алған сұлу қыз кім болды екен? - деді серуендеп жүрген үш джентльменнің бірі екіншісінен. - Мен қасынан өтіп бара жатқанымда ол маған көзін қысып қалды, құдай ақы, Кроули, сіз байқадыңыз ба?



	- Пәк жанның жанын жаралама, Джоз, сіз сылқым, көрсе қызар екенсіз - деді біреуі, -сезіммен ойнауға болмайды, сіз бір Дон Жуансыз ба деп қалдым.



	- Жарайды жетер!- деді Джоз Седли, біз әлгінде ғана айтқан күтуші қызға телміре қарап, содан әлдеқалай ләззат алғандай сезінді. Джоз Брайтонда қарындасының некесінде болғаннан да көңілді, жарқын сезімде болатын. Оның үстіндегі сәнді тігілген желеті кімнің де болса көзінің жауын алғандай. Әскери киімнің үлгісімен тігілген, оқаланған, шашақпен сәндендіріліп қара түйме мен бау тағылған сүртік денесіне құйып қойғандай еді. Соңғы кезде әскери жинақылық, әскери ұқыптылыққа ыңғай білдірген-ді. Ол екі дос офицерімен серуендеп, шпорын сылдырлатып, маңғаз басып, өңі түзу қызметші біткенді көзден таса жібермей қырғиша шолып, оңтайы келгенін қағып түсірердей кейіп білдіріп бағады.



	- Достар - ау, әйелдер қайтып оралғанға дейін немен айналысамыз? - деп сұрады бір сылқым.



	(Әйелдер оның күймесіне мініп серуендеп кеткен-ді.)



	- Жүріңдер, бильярд ойнап жіберейік, - деді ұзын бойлы, ұзын мұртты досының бірі.



	- Жоқ, айта көрме, капитан, - деп жауап қайырды, абыржыған кейіппен Джоз. - Қымбатты Кроули, бүгін бильярд дегенді атай көрме. Кешегі күнгі ойын жетерлік болды.



	- Сіз өте жақсы ойнайсыз, - деді Кроули мысқылдап. - Осборн, сіз не дейсіз? Ол әлгі бестікті жамбасынан сипап түсірмеді ме?



	- Ғажап болды, - деді Осборн оның сөзін қуаттап, - Джоз бильярд үшін жаралған сияқты, сірә, періштесі қолдайтын шығар; өзге дүниеден де құралақан емес. Өкінішке орай бүл жер жолбарыс аулайтын жер емес, әйтпесе түске дейін бірнешеуінің терісін сыдыртар едік. (Мынау қыз неткен сұлу еді, қараңдаршы? Джоз, аяғы қандай?) Бізге жолбарысты қалай аулағаныңды, джунглиде оны қалай сілейткеніңді әңгімелеп берсеңші? Ол бір тамаша оқиға, Кроули. - Сөйтті де Джордж Осборн есінеп алды. - Шынын айтсам, бүл жерде айтатын әңгіме емес, асықпай, жайланып отырып тыңдайтын қызықты оқиға. Ал енді немен айналысатын болдық, серілер?



	- Снефлердің Льюис жәрмеңкесінен алып келген аттарын көріп қайтайық, - деді Кроули.



	- Датонға барып самса жеп қайтсақ қайтеді? - деді Джоз жазған, екі жеп биге шыққысы келіп:- Датонда келіскен сұлу бикеш бар.



	- "Найзағайды" қарсы алсаң қайтеді? Қазір дәл үстінен шығамыз, - деді Джордж. Бұл ұсыныс атқорадан да, самсадан да басым түсіп, жас жігіттер "Найзағайдың" келуін көру үшін жолаушылар күйме кеңсесіне қарай бет алды.



	Олар жол жөнекей Джоз Седлидің үсті ашық күймесін кездестірді, бұл баяғыда жолы болған күні әйелдердің ортасында, әйтпесе жападан жалғыз өзі маңғазданып қалпағын шекесіне киіп, қолын кеудесіне айқастырып қойып шіреніп, Челтенхемде серуендеп жүретін күймесі емес пе!



	Қазір күймеде екі әйел отыр: бірі - оймақтай, жирен шашты, ең соңғы сәнмен киінген; екіншісі — қоңыр түсті жібек ротонды киген, ал қызыл ленталы қамыс қалпақ киген, қызылшырайлы, дөңгелек жүзді бақытты жан, оның жүзіне қараудың өзі бір ғанибет еді. Үш жігіттің қасына таянғанда ол күймені тоқтатқызды, осылай еркінсігеніне қысылып, тосыннан қызарып кетті.



	- Джордж, біз тамаша серуендеп қайттық, - деді ол, - біз... қайта оралғанымызға қуаныштымыз. Джозеф, кісілерді ертіп, үйге ертерек орал.



	- Мистер Седли, жігіттерімізді еліктірме, сіз бұзылған адамсыз, жүрісіңіз сұйық, - деді Ребекка да қосарланып, Джозға француздың лайка терісінен тігілген қолғап киген сүліктей саусағын нұсқап, - бильярд дегенді атамаңдар, темекі шекпеңдер, тентектік жасамаңдар!



	- Қымбатты миссис Кроули... о не дегеніңіз. Маған сеніңіз. - Джоздың қайтарған жауабы осы болды. Бірақ денесін бұраңдатып үлгерді: ол басын иығына қарай қисайтып, жемтігіне көңілді жымиып, бас-аяғына сүзіле қарап, таяқ ұстаған қолын артына қойып, сүйеніп, ал бір қолымен (гауһар жүзік таққан) шажырқай қарнын жапқан сипалап тұрды. Экипаж жылжып бара жатқанда ол гауһар жүзік таққан қолын бұлғап қоштасып қалды. Шіркін-ай, гвардияшы Родон Кроули сияқты серінің тобында, мынадай сұлуға қол бұлғап тұрғанын бүкіл Челтенхемнің, бүкіл Чаурингидің, Калькулттаның жұрты көрер ме еді.



	Жаңа қосылған жастарымыз неке тойынан кейін алғашқы бірнеше күнді Брайтонда өткізбек болды. Олардың қатарына Джоз қосылғанға дейін Корабль қонақ үйінен бір бөлме алып, емін-еркін жырғап тұрып жатқан-ды. Бірақ олар бүл жерде жалғыз болмай шықты. Бірде күндіз теңіз жағасынан серуендеп қайтып келе жатып, олар ойламаған жерден Ребекка мен күйеуін кездестіріп қалды. Шұрқыраса кетті. Ребекка қымбатты досын құшақтай алды, ал Кроули мен Осборн ескі достардай қол алысып жатты. Бекки бір күннің ішінде басын шыр айналдырғаны соншалық, Джордж өткенде екеуінің арасында болған кикілжіңді ұмытып та кетті.



	- Қымбатты капитан Осборн, соңғы рет мисс Кроулидің үйінде кездескенімізде сізді ренжітіп алдым - ау, есіңізде ме? Сонда біздің қымбатты Эмилияға салқын қарайтындай көрініп қалып едіңіз. Мен соған ренжігенмін. Сізге қисынсыз тиісіп, қағытып, әдепсіздік таныттым - ау деймін. Ағаттығымды кешіре керіңіз.



	Сөйтті де Ребекка ешбір қалтқысыз, ашық-жарқын көңілмен, ағынан жарылып қолын созды, Осборнның қолын алудан өзге амалы қалмады. Ағаттық жасағанын мойындап, құлшылық еткен жанның қолы талай нәрсеге жетпей ме, жұмыр басты пендем. Мен осы Бақталастықтың базарында жүріп, бұл қу дүниені базарлап жүрген бір жігіттің басынан кешкен жағдайдың куәсі болғаным бар. Ол пақыр өзінің ет жақын адамына болар-болмас жамандық жасады. Ақырын күтсем, бұл сабазым оның аяғына жығылып құлшылық жасап, кешірім сұрау үшін осының бәрін жасап жүр екен ғой. Бұған несі кетті? Сол досым Кроки Дойль ептеп ұстамсыз болғанымен, жұрт алдында адал жан атанып, бедел алып кетті. Байқайсыздар ма, кешірім сұрай білудің құдіреттілігін. Сөйтіп Бекки бейшара қайтсын, ағынан жарылып кінәсін мойындады ғой деп, Джордж Осборн да сабасына түсті.



	Жаңа түскен келіншектердің сыры біткен бе, неке тойдың қалай өткенін, алдағы өмірлеріндегі армандарын бүкпесіз әңгімелеп, сырын айтысып, шерін тарқатысты. Джордждың үйленіп алғанын әкесі бейшараға капитан Доббин естіртпек болды, ал жас Осборн дегбірі қашып, ақырын күтті. Родонның үміт артып жүрген апайы мисс Кроули әлі жылы шырай танытар емес, беті бері қарамады. Парк-леиндегі үйінің табалдырығын аттай алмай қор болған соң оның соңынан қуып Брайтонға келген, мұнда оның жансыздары апайының есігіне құлағын түріп, тың тыңдаумен болды.



	- Сіздер есігіміздің алдын тоздырып жүрген Родонның достарын көрер ме едіңіздер, - деді Ребекка күліп, - сүйіктім, өсімқор деген тажалдарды көргенің бар ма? Немесе, жан алғыш бейлифтерді, оның жәрдемшілерін көрмедің бе? Ол сұмырайлардың екеуі бір апта бойы қарсымыздағы көкөніс сататын ләпкенің алдында қақиып тұрды да қойды. О, жаратқан, солардан жасқанып жексенбіге дейін үйден шыға алмадым. Мұндай сұмдықты естігенін бар ма? Құдайым, апайымыздың бетін бері қаратып, қайырым жасамаса, күніміз не болатынын білмеймін.



	Родонның соңынан ит жүгіртіп, ізіне түсіп жүрген талай өсімқорлардың басын Ребекка түрлі айла-тәсілмен қалай шыр айналдырғанын жырдан қызық етіп қарқылдап күліп айтып берді. Бүкіл Еуропада мұның әйелі сияқты өсімқорлардың аузын аштырмай, бетін қайтаратын адам табылмайтынына ант-су ішті. Оның мұндай іспен айналысуы, үйленуі -ақ мұң екен іле-шала басталып кетті. Әйелінің мұндай қабілеттілігіне күйеуі разы болып, мақтан етіп, әр жерде айта беруді әдетке айналдырды. Тағдырдың жазуына қарай бұл пақырлардың қалталарында ақшасы тақ-тұқ болып, аннан - мұннан қағыстырып, ебін тауып күн көрді. Бәлкім, ақшаның кемістігі Родонның шымбайына батып, бейшараның түн ұйқысы, күндіз күлкісі бұзылып, азап шегіп жүрген болар? Құдай сақтасын, оның ойына да кіріп-шығып жүрген жоқ. Мынау бақталастықтың базарын байқап отырған боларсыздар, қайта белшесіне дейін қарызға батқан мырзаларың ойына ештеме алмайды, қаннен-қаперсіз, аха-ахалап, жырғап, масайрап жүріп жатыр, ішкені алдында, ішпегені артында. Қонақ үйдегі ең жақсы бөлмеге Родон әйелі екеуі орналасқан, ал оның қожайыны асханаға тамақ тартқанда ең бір атақты адамдарын сыйлап жатқандай иіліп тағзым етіп әлек. Түскі тамақ тартылып, шарап қойылғанда Родон елдің бірде-бір мырзасы бұдан асып түспейтін сөздерді айтып балағаттап жатқаны. Жұрт сенің банкідегі ақшаңа қарай ма, ұсқыныңа қарайды: ұзақ жылғы дағды, жүріс - тұрысындағы паңдық, сәнді аяқ киім, жарасымды жейде, қымбат сүртік адамды қандай жағдайдан, қандай жерден болса да құтқарып алмай ма?



	Жас келіншектер жиі араласып, қонақ үйдегі бөлмелеріне кіріп - шығып жүрісті. Екі-үш рет кездескеннен кейін жігіттер пикет ойнай қалды, ал әйелдері шүйіркелесіп шеткері отырды. Уақытты осылай өткізу, әрі өзінің үлкен де, үсті ашық күймесімен Джоз Седлидің Брайтонға келе қалуы, онымен бірнеше партия бильярд ойнап жіберуі капитан Кроулиге жаман болған жоқ, қалтасына тиын - тебен түсіп, әмияны томпайып қалды. Пұлсыз ақылды адамның да есі кетіп, қасіретке ұшырамай ма?



	Сонымен біздің үш жігітіміз "Найзағай" күймені қарсы алмақ болып солай тартты. Іші-сырты жолаушыға лық толған күйме көшемен, поштабайдың таныс әуендей ысқыртып, дәл уақытысында келіп, кеңсенің қасына тоқтады.



	- Ананы қараңдар, Доббин антұрған ғой!- деп Джордж айқайлап жіберді. Ол баяғыдан бері-ақ мұның жолын күтті.



	- Кәртамышым, халың қалай? Келгенің мұндай жақсы болар ма, Эмма қуанып қалатын болды, - деп Осборн жолдасы жерге түсісімен қос қолдап амандасты да, одан кейін үнін бәсеңдетіп, абыржи тіл қатты:- Не жаңалық бар? Рассел - скверге бардың ба? Әкем не деді? Бәрін егжей-тегжейлеп айтшы?



	Доббиннің түсі солғын, әрі суық еді.



	- Әкеңді жолықтырдым, - деді ол - Эмидің... Миссис Джордждың денсаулығы қалай? Мен бәрін де айтып беремін ғой, бірақ маңыздырақ хабар алып келдім, ол...



	- Бол, айтсаңшы, кәртамыш! - деп Джордж быжылдап айқайлап жіберді.



	- Біз Бельгияға аттануға бұйрық алдық. Бүкіл армия... гвардия, бәрі қалмай аттанады. Хевитоптың құяңы ұстап, орнынан тұра алмай шойырылып жатыр. Полкты О'Дауд басқаратын болды, сөйтіп біз келесі аптада Четемнен жүзіп, жолға шығамыз, жігітім.



	Бұл жаңалық біздің жаңа қосылған, қызуы басылмаған жігіттерге төбесінен жай түскендей болды.





Жиырма үшінші тарау




	КАПИТАН ДОББИН ОДАҚТАСТАРДЫ ҚОСШЫЛЫҚҚА ТАРТАДЫ



	Адам баласының достық құпиясының сыры деген ғажайып жұмбақ дүние, мұндайда әдетте икемсіз, салқынқанды, опасыз адамның өзі өзге адамның тірлігі үшін әрекетшіл, тәуекелшіл, тапқыр болып шыға келеді, бұл не деген ғажайып құбылыс. Алексисті доктор Элиотсон* сиқырлы алақанымен әлденеше рет сипағаннан ғажайып құбылыс пайда болып, ауырсынғанды сезбей, жазуды желкесімен оқып, бірнеше миль қашықтықтағыны көріп, алдағы бір аптада не боларын жорып, әдеттегі жағдайда қолынан келмейтін құбылыстарға ие болғаны сияқты, достықтың магниті тартып, қарапайым адам -қанаттанып, талпынып, жалқау - пысықтанып, ұялшақ, жасық - батылданып, қызба адамға байсалдылық, салмақтылық қасиет дариды. Біз соңғы тірліктен осыны байқап отырмыз. Бір жағынан заңның адамын өз ісімен айналысудан қалдырып, ғалым бауырынан ақыл-кеңес сұрауға не мәжбүр етеді. Егер доктор сырқаттанып қалса, тас айнаға қарап, өзінің жазу үстелінде отырып, рецепт жазып емделудің орнына бәсекелестерін шақыртатыны несі? Ал бұл сұрақтың жауабын адам баласы өзгеге дегенде бір мезетте күдікшіл де аңқау, қатал да қырсық, ал қара басының ісінде неге солқылдақ болатынын білетін, өмірде көзімен көріп жүрген саналы оқырманның өзі берсін. Ойлап көріңдер, оқырман! Сайып келгенде аңғарғаным мынау: егер ата - анасы қаттырақ қысым жасап талап етсе, асханаға барып, аспазшыға да үйлене салатын, өзінің қара басының қамы үшін көшені кесіп өтпейтін біздің жұмсақ мінезді Уильям Доббиніміз Джордж Осборнның ісін тындыру үшін белгілі бір мақсат көздеген менменшіл, ақылды қудың ғана қолынан келетін істі тындырып, соншалық жігерлілік көрсетіп, не айла-тәсілдер ойлап тауып тәуекелге бел байламады ма?



	Біздің досымыз Джордж бен оның зайыбы Брайтонда ләззат айын тамашалап, гүлдей жайнап, махаббат құмарына батып жатқанда, адал жанды Уильям Лондонда қалып, Джордждың өкілетті өкілі ретінде шаруасын тындырып, некесінің ресми істерін реттеді. Оған жүктелген міндет мистер Седли мен кемпіріне сәлем беріп, көңілдерің жұбатып сүйеніш болу, сонымен қатар қауымның алдында құда жақтың беделін көтеру үшін күйеу баласы мен Богли-Уолахтың коллекторы Джоздың арасын жақындастыру, болар іс болды, бояуы сіңді, балалар бас қосыпты, құдайдың жазуына адамның шарасы қайсы деп Осборнды жібіту, осындай айламен оны күйіктен аман алып қалу еді.



	Осындай куәгерлік міндетті орындау үшін, Осборн шаңырағының иесіне мұндай хабарды жеткізу үшін алдымен өрт сөндіретін тәсілді ойластыру керек болды. Мұның тәсілі -отбасындағы әйел жандармен тіл табысу жөн деген ойға келді. "Олар іштей қарсы емес, -деп ойлады ол - Осындай махаббаттың отына түскен жандарға ешбір әйел заты құптамаса, іштей ренжіс білдірген емес. Алдымен бұлқан-талқан болар, бір туған адамдар бірін-бірі қия ма, бауыр емес пе, қайта татуласар, сонан кейін үшеулеп Осборн шалдың алдынан өтеміз. Мінеки, жаяу әскердің айлакер капитаны Макиавелли құсап Осборнның қыздарына бауырының некелесіп алғанын алыстан арбап, оспактап отырып естіртпек болды.



	Шешесіне келген шақыру қағаздарын қарастыра отырып осы маусымда миледидің достарының қайсысы қонақасы беретінін, қайсысында Осборнның қарындастарымен ұшыраса алатынын байқап көрді. Ол көптеген ақылды адамдар сияқты жаратылысынан той-думанды, қонақасыны жек көретін, әйтсе де досы үшін не істемейді, коп кешікпей оның қайсысына Осборнның қыздары қатысатынын біліп алды. Сол балға барып, досының екі қарындасымен де кезек-кезек билеп, сөздері жарасып шүйіркелесіп қалды. Сонымен батылдығы жетіп, үлкен қарындасы мисс Осборнға сізге айтар өте маңызды жаңалығым бар деп келесі күні таңертең кездеспек болды.



	Мисс Осборн бір сәт теңселіп кетіп, капитан Доббиннің жүзіне тесіле қарап, қайта жанарын жасырып, көзін төңкеріп қалшылдап, ес-түсінен айырылып, құшағына құлайтындай жағдайға келді, дәл осы сәтте құдай сақтап Доббин оның аяғын басып кетті де, қыз есін жинап алды. Доббиннің лебізін естігенде қыз неліктен осындай күйге түсті. Біз мұны ешқашан да біле алмаймыз. Бірақ ертесінде Доббин келген кезде Мария қонақ бөлмеде болмады, ал леди Уирт оны шақырып жіберейін деген сылтаумен шығып кетті де, капитан мен мисс Джейн Осборн екеуі жалғыз қалды. Екеуі де үнсіз отырғаны соншалық, Ифигенидің құрбандық жасауымен безендірілген тас ошақтың үстіндегі сағаттың тырсылы ғана естіліп тұрды.



	- Кешегі бал қандай тамаша болды, - деп соз бастады мисс Осборн қонақтан соз тарту үшін, - капитан, сіз биден тәп-тәуір шеберлік көрсеттіңіз. Сізді біреу үйреткен болар? -деді ол жымиып.



	- Сіз біздің полктағы майор О'Даудтың әйелімен шотландия биін немесе джигуді билегенімді көрсеңіз. Өміріңізде джигуді көрдіңіз бе? Меніңше сізбен кім болса да билеп кетеді, мисс Осборн, сіз тамаша билейсіз.



	- Капитан майордың зайыбы жас па, сұлу ма? - деп тергей сұрады бикеш. - Аһ, әскери адамның зайыбы болу деген қорқынышты болар. Осындай үрейлі жағдайда, тіпті соғыс жүріп жатқан жағдайда ол бейшаралар қалай ғана биді ойласын. Капитан Доббин, қымбатты бауырым Джордждың жағдайын ойлағанымда, байғұс солдаттың басына түсер қиындықты есіме алғанда, жанымды қоярға жер таппаймын. Сіздің полкте үйленген офицерлер көп пе, капитан?



	- Мынаның жосықсызын - ай, ашықтан - ашық төбесінен соқты ғой, - деп міңгірледі леди Уирт. Бірақ ол ойын іштей күбірлеп, аздап ашық қалған есік саңылауына құлақ түріп тұрғанда айтты, сондықтан гувернантканың сөзі қайдан естілсін.



	- Біздің бір офицеріміз таяуда ғана үйленді, - деп жауап қайырды, Доббин сөзін орынды қыстырып. - Олар атам заманнан көңілі жарасқан жандар екен, бірақ бейшаралар тақыр кедей, шіркеудің атжалмандары сияқты.



	Капитан: "атамзаманнан көңілі жарасқан", "тақыр кедей" дегенде мисс Осборн: - О, не деген ғажайып жағдай! О, не деген ғашықтық! - деп айқайлап жіберді. Қуаттауы жігер туғызды.



	- Біздің полктағы жастардың ішіндегі парасатты офицер, - деді Доббин сөзін жалғастырып, - армияда одан жау жүрек, одан сымбатты адам жоқ. Әйелі неткен сұлу десеңізші! Ол сізге ұнаса жақсы болар еді-ау. Сіз онымен сырласып, танысқаннан кейін ұнататын боларсыз, мисс Осборн.



	Көңілі алаңдаған қыз Доббиннің қысылғанына қарап, ақтық сөзін айтар кезі туды ма деймін деп ойлады. Өйткені Доббин шамалы қысылып, күректей аяғымен еденді тықылдатып, мундирінің түймесін бір ағытып, бір салып, т.б. әрекеттер жасады, қысқасы, капитан сабасына түскен кезде ойын қалдырмай ақтаратын шығар деп асыға күтумен отырды. Дәл осы кезде қырсық шалғандай Ифигеннің құрбандық шалуы бейнеленген сағат он екінің қоңырауын соғып тықылдағаны бар емес пе, мисс Осборнға сағаттың қоңырауы түнгі бірге дейін соғатындай көрінді, мазасызданған кәрі қыздың ойынша ол ұзақ қоңыраулатқан сияқты.



	- Мен мұнда неке жайын әңгімелегелі келген жоқпын... жо... ол неке жайын емес... жо, жоқ, менің айтпағым... қымбатты мисс Осборн, мұның бәрі біздің қымбатты досымыз Джорджға байланысты, - деді Доббин қысылып - қымтырылып, тұтығып сөйлеп.



	- Джорджға? - деп таң қалған қалпымен оның сөзін қайталады, бұған есіктің сыртында құлақ түріп тұрған Мария мен Уирт те, әуелі Доббиннің өзі де күліп жіберді. - Қарай гөр, мұның махаббатшылын!- күлкісін әрең тоқтатты, өйткені сөздің төркінінде шындықтың нышаны бар-ды. Мұны сезген Джордж қалжыңдап, оны мазақ етіп: "Уил осы сен Джейнге неге үйленіп алмайсың? Сен құда түссең, ол бас тартпайды. Бас тартпайды, бәстесесің бе?" дейтін.



	- Иә, Джорджға байланысты, - деп сөзін жалғастырды Доббин. - Мистер Осборн екеуінің арасында әлдеқандай келіспеушілік болып қалыпты. Мен оны жақсы көретінімді, өзімнің туған бауырымдай санайтынымды білесіз... Солай болғандықтан, татулық тілеймін, құдайдан сұрайтыным, татулық, әке мен бала тату болса, төбедегі келмей ме. Мисс Осборн, біз шет елге жорыққа аттанып барамыз, әне-міне бұйрық күтіп отырмыз. Сол сапарда қандай жағдай болатынын кім білсін. Қымбатты мисс Осборн, сіз қапаланбаңыз. Қалай болған күнде де әкелі-балалы адамдардың татулықпен қоштасқанына не жетсін.



	- Ешқандай ұрыс-талас болған жоқ, капитан Доббин, әкеміз екеуі аздап шекісіп қалған, -деді мисс Осборн, - біз Джорджды келіп қалар деп күтіп отырмыз. Әкем оған жақсылық қана ойлайды ғой. Үйге қайтсын, олардың татуласатынына ешбір күмәнім жоқ. Сүйкімді жан Рода қатты қапаланып кетті, бірақ оның да кешіретініне еш күмәнім жоқ. Әйел заты кешірімпаз болады, капитан.



	- Сіз сияқты періште жандардың пейілі кең ғой, оған күмәнім жоқ, - деді мистер Доббин жанына батыра мысқылдап, - әйелді қайғыға батырған еркек атаулы бұл қателігін ешқашан кешірмейді. Сізді де бір еркек менсінбей солай тастап кетсе, қандай күйге ұшырар едіңіз?



	- Мерт болар едім... Терезеден секіріп өлер едім... Уланып өлер едім. Бұ жалғанда өмірден безер ем. Иә, иә, жанымды пида етер едім! - деп мисс Осборн айқайлап жіберді, ол осындай бірер ғашықтықты басынан өткерген-ді, бірақ өлім деген ойына да кіріп шықпаған.



	- Сіз сияқты, - деді Доббин сөзін жалғастырып, - сертке берік, жүрегі нәзік жандар бар. Бұл ретте мен вест-үнділік мұрагерді айтып отырған жоқпын, Джордждың сүйген қызын, жас кезінен тел қозыдай бірге өсіп, ойы да бір, жүрегі де бір пәк жанды айтып отырмын. Мен оны кедейленген кезінде, жүрегі жаралы кезінде кездестірдім, бірақ ол налымады, үмітін үзбеді. Мен мисс Седли туралы айтып отырмын. Қымбатты мисс Осборн, сіз осыншама қайырымды жан ретінде бауырымыздың сертінде тұрғанын, махаббатына берік болғанын мақтан етесіз бе, әлде ренжулісіз бе? Егер ол Эмманы тастап кетсе, күнәдан арыла алар ма еді? Сіз ол қызға пана болыңыз, Эмма сізді әрқашан да жақсы көретін. Мен мұнда Джордждың тапсыруымен келіп отырмын. Ол қыздың алдында антын бұзбау қасиетті борышым деп біледі, ар тазалығын, жан тазалығын сақтамақ. Қатал әке теріс батасын бергенмен, қарындастарым мен жағында болған деп дұғай сәлем жолдап отыр.



	Мистер Доббин қатты толқыған кезде алғашқы екі-үш сөзде кібіртіктегенмен, кейін төгіліп, бір сарында сөйлейтін, бұл жолғы оның шешендігі бикешке қатты әсер еткен болу керек.



	- Мұның бәрі, - деді қыз - өте ерекше, өте қайғылы мүлдем қиыспайтын іс, әкем бұған не айтар екен? Джордж сондай таптырмайтын қалыңдықтан айырылып қалып отыр. Бірақ сіз сияқты ер жүрек қорғаушы тауып отырған көрінеді, капитан Доббин. Бірақ бұдан ештеме шықпайды, - деді азғана ойланып отырып. - Бейшара мисс Седлиді шын көңіліммен аяймын, обал - ақ. Әрқашан мисс Седлиді құрметпен қарсы алғанмен, оны жақсы жар болады деп ойлаған емеспіз. Әкем оған үйленуіне келісім бермейді, менің байқауымша солай. Жақсы тәрбие, көргенді жердің қызында намыс ар деген Джордж одан бас тартуы керек, капитан Доббин, жөні сол.



	- Сіздіңше сүйген қызы бақытсыздыққа ұшырағанда жігіт адам одан безуі керек пе? - деді Доббин даусын қатқыл шығарып, қолын созып, - қымбатты мисс Осборн. Мұндай жауапты сізден естіп тұрмын ба? Жо, мүмкін емес, сіз оған достық көңілмен қарауыңыз керек. Ол одан бас тарта алмайды. Сіз кедей болсаңыз, сізден безуі керек пе, қалай?



	Бұл орынды қойылған сұрақ мисс Джейн Осборнның жүрек қылын шертпей қоймады.



	- Білмеймін, капитан, қыз бейшаралар еркектердің айтқан қай сөзіне сене береді, - деп жауап қайырды. - Әйелдің нәзік жүрегі қашанда алдануға бейім болмай ма? Сіздер қайырымсыз алдампазсыздар ма деп қорқамын, - осы кезде Доббин қызға ұсынған кодының қысылғанын байқады да, абыржыған қыздың қолын босатты.



	- Қымбатты мисс Осборн, - деді ол, - сіз алдампаз дедіңіз бе? Жо, жігіттің бәрі бірдей ондай емес. Мәселен, сіздің бауырыңыз алдампаз емес қой. Джордж Эмилия Седлиге балалық шағында ғашық болған. Дүниедегі ешбір байлық оны өзге әйелге үйлендіре алмайды! Сонда ол ғашық жарын тастап кетуі керек пе?! Сізде осылай ақыл айтар ма едіңіз?



	Мисс Джейн мұндай сұраққа қалай жауап береді, оның үстіне өзінің де көздеген мақсаты бар. Бұған берер жауап таба алмады, сондықтан жалтарып былай деді:



	- Олай болса, сіз алдампаз болмасаңыз, онда қиялшыл, арманшыл жан болдыңыз, -капитан Уильям бұл сөзіне қарсылық білдірмеді.



	Ақыры бірнеше мәрте шыр айналдырып, оспақтап, сездіріп отырды да мисс Осборнға тосын естілмесін деп, біраз дайындап отырды да, бар шындықты айтып салды.



	- Джордж Эмилиядан бас тарта алмады... Джордж оған үйленді.



	Осыдан кейін үйленуге мәжбүр еткен жағдайдың бәрін айтып шықты; егер ғашық жары сертінде тұрмағанда қыз бейшара бұл дүниенің адамы болмайтын еді; мистер Седли қызының некелесуіне келісім бермеді, сондықтан лицензияны ауыстыруға тура келгенін, Челтенхемнен Джоз Седлиді алдырып, өкіл әке жасатқанын; содан кейін некелескен жұбайлар шіркеуден шығысымен Джоздың торт ат жегілген күймесімен Брайтонға бет алғанын; онда неке бал айын өткізіп жатқанын, сабақты жібін қалдырмай айтып беріп, ендігі қалған іс әке мен баланы татуластыру, мұны атқару бауырмал, қайырымды қарындастарының қолынан келетінін айтты. Содан кейін мисс Осборнмен тағы да жолығуға рұқсат сұрап, оның айтқан жаңалығының бұл кетісімен-ақ екі әйелдің құлағына да шалынатынына күмәнданбаған капитан Доббин қоштасып жүріп кетті.



	Оның үйден шығуы - ақ мұң екен, Мария мен мисс Уирттер алқын - жұлқын болып мисс Осборнға жетіп келді, ол болса бәлденбей-ақ ғажайып сырды бастан - аяқ жыр етіп айтып шықты. Әділеттілігін айтқан жөн, қарындасының екеуі де обалы не, пәлендей қайғырған жоқ. Жасырын некенің бір ғажайып сыры бар, әйтеуір әйел жыныстың көпшілігі - ақ оны кінәлай қоймайды. Осындай некеге ерлік жасаған Эмилияның, әуелі беделі көтеріліп қалды. Олар бұл жайды сан саққа жүгіртіп, ақыры немен тынар екен, әкеміз не айтар екен деп әрі-сәрі болып отырғанда есік қатты соғылып, әйелдер үрейленіп қалды. "Бұл әкеміз шығар", деп жорыды олар. Бірақ ол болмай шықты. Қыздарды гүл көрмесіне алып бару үшін Ситиден келіп жеткен Фредерик Буллок екен.



	Әрине, мұндай әңгіме жерде жата ма, жақын адамға жеткізгенше асығады емес пе, жігіт те онша зарыққан жоқ, жұмбақ сырды ол да естіді. Бірақ ол бұл хабарды естігенде Осборнның қыздары сияқты желпілдемей, қайран қалды, өйткені мистер Буллок та ақсүйектер әулетінің адамы еді, оның үстіне бай фирманың кіші компаньоны болатын. Ол ақшаның нарқын білетін. Көзі күлімдеп, Джордж мырзаның ақымақтығының арқасында Мария бикештің құны отыз мың фунтқа көтерілмеді ме, оның сыртында қыз жасауын тағы алатынына ой жүгіртті де Марияға қарай берді.



	- Мына Джейннің құнының артқанын көрдің бе? - деді ішінен, әпкесіне қызыға қарап, - Іле өкінетін болады. Осының етегінен ұстар ма еді, мұның елу мыңға шығып кетті-ау.



	Осы сәтте ақша қыздардың ойына да кіріп шыққан жоқ; бірақ олар серуен кезінде Фред Буллок осы жайында көңілді әзілдеп айтқан болды, сонымен ертеңгі серуен аяқталысымен түскі асқа оралды. Екі қыз да көрер көзге есейіп қалғандай сезілді. Менің құрметті оқырмандарым, бұл не қылған өрескелдік деп аяқ астынан бұрқылдап қарсылық көрсетіп жүрмесін. Осы хикаяны жазып отырған адам бүгін ертемен Ричмондтан омнибусбен келді. Ат алмастырғанға дейін империалда отырып, батпақ жолдың үстінде, шалшықта үсті-басы лас, рақаттанып, мәз-мейрам боп ойнап жүрген бейқам кішкентай үш қызды көрдім. Осы үш қыздың қасына құртақандай бір қыз жүгіріп келді. "Полли!- деді ол, - сенің Пегги сіңлің пенниге ие болды". Сол-ақ екен шалшықта ойнап жүрген қыздар Пеггидің қасына жиналды. Омнибус орнынан қозғалғанда бір топ баланы соңынан ерткен Пегги жақын жердегі тәтті тағам сататын дүкенге қарай маңғаздана басып кетіп бара жатты.





Жиырма төртінші тарау




	МИСТЕР ОСБОРН КІТАП СӨРЕСІНЕН ОТБАСЫЛЫҚ ІНЖІЛДІ АЛДЫ



	Осындай жолмен қарындастарына болған жағдайды алдын ала ескерткен Доббин, бұдан гөрі ауырырақ тапсырманы орындау үшін Ситиге бет алды. Мистер Осборнмен қалай жүздесу біраз мазалады, ал қыздары арқылы жеткізген хабары жерде жатпайтынын сезіп осылай жасалған-ды. Әкесі естісімен бұл жайды Джорджға жеткізуге сөз берген. Сондықтан Ситиге келісімен Темз - стриттегі әкесінің кеңсесіне мистер Осборнға, ұлының жағдайы жайында әңгімелесуге жарты сағат уақыт бөлуін өтініп хат жолдады. Доббиннің жіберген адамы тез оралды, мистер Осборн капитанмен қазір көріссем қуанышты болар еді депті; сөйтіп Доббин онымен жолығуға аттанды.



	Болған істі түсіндірудің қиындығын, арына, намысына тиер сөз еститінін алдын ала сезіп, ол мистер Осборнның кеңсесіне ілби басып, түсі қашып, желкесінен біреу итеріп, зорлап кіргізгендей табалдырықтан әрең аттады. Мистер Чопер әкімдік жүргізіп отырған алдыңғы бөлмеден өткенде жарқын жүзбен берген көңілді сәлемі Доббинге тікендей қадалды. Мистер Чопер көзін қысып, басын шұлғып, қаламымен қожайынының есігін нұсқап: "Сіз патронның көңіл күйі жақсы кезде келіп тұрсыз", - деді бүл сөзге түсініксіз астар беріп.



	Осборн орнынан тұрып, капитанның қолын қатты қысып: "Қымбаттым аман-есенсіз бе?" -деп өте сыпайылық көрсетті. Джордж бейшара куәгерлік жолда жазықсыз кінәлі болып шыға келеді.



	Қолы жансызданып, қарт мырзаның қолын қысып та амандаса алмады. Доббин осы оқиғаға аз ба, коп пе, әйтеуір өзін кінәлі адамдай сезінді. Эмилияға қайта оралуға үгіттеген де, некелесуді құптап, тіпті қолынан жетектеп апарып қосқан да осы емес пе, енді соның бәрін Джордждың әкесіне естіртпек болып келіп тұрғаны мынау. Ол болса мұны жарқылдай қарсы алып, иығынан қағып, "менің құрметті Доббинім" деп жатыр. Иә, Джордждың құс дүрінің еңсесі түсіп, басы салбырайтындай жағдайы бар-ды.



	Осборн ұлым кешірім сұрап бас иіп, Доббинді бітімге жіберіп отыр деген ойда болатын. Әлгінде Доббин жіберген адам келген соң мистер Чопер мен патроны екеуі әңгімелесіп, Джордж кешірім сұрайын деген ғой деп жақсылыққа жорыған еді. Екеуі де бұл күнді көптен күткен "Чопер - ау, құдайым-ай, енді баламды үйлендіретін болдым", - деген мистер Осборн өзінің клеркіне; ол әуелі барбиған бармақтарын тырсылдатып, кең қалтасындағы гинейі мен шиллингтерін сылдырлатып, қарауындағы адамнан қуанышын жасырмай ағынан жарылған.



	Дегенмен Осборн екі қалтасындағы тиындарын сылдырлатып, өзінің креслосында отырып қарсы алдына жайғасқан жүзі солғын, үнсіз Доббинге таңырқай қарады. "Мынау неғып итініп қалған, мұны да армияның капитаны дейді-ау", - деп ойлады мистер Осборн. -Джордж мұны тәлімділікке баули алмағаны ма?



	Доббин ақыры өзіне-өзі келіп, есін жиып, батылданып, әңгімесін бастады:



	- Сэр, сізге өте маңызды хабар әкелдім. Бүгін ертемен атты гвардия казармасында болған едім, содан анық-қанығын білдім, біздің полк шет елге жорыққа аттанады, осы аптаның ішінде Бельгияға жөнелтілмек. Сэр, біздің қонарымызды - сай, ұшарымызды жел білетінін сезерсіз, көпшілігіміз жат жерде шейіт те болармыз.



	Осборн ойланып қалды.



	- Менің ұлым, яғни сіздің полк қасиетті борышын абыроймен өтейтініне еш күмәнім жоқ, сэр, - деді ол



	- Француздар өте күшті, сэр, - деді Доббин сөзін жалғастырып, - орыстар мен австриялықтар әскерін топтастырумен ұзақ уақыт айналысты. Біз алғашқы соққыны алайық деп отырмыз, сэр, күдігіңіз болмасын, - Бони қолын қусырып қарап отырмайды, айқастың көкесін көрсетеді.



	- Сіз мұны неге айтып отырсыз, Доббин, - деді карт қабағын түйіп, әлденеге алаңдаған кейіп білдіріп, - менің ойымша антұрған француздардан бірде бір британдық жасқанбайды, солай емес пе?



	- Айтайын дегенім, біз тойға бара жатқан жоқпыз, әр адамның бір күдігі, тағдыры бар емес пе, жұмыр басты пенде болғаннан кейін күдіксіз бола ма... Егер Джордж екеуіңіздің араңызда кикілжің, аздаған кірбің болса кешірісіп, қол алысып қоштасқандарыңыз теріс болмас деймін де, әлде мұным теріс пе? Ол алда-жалда бір пәлеге ұшырап қалса, ұлыммен татуласып қалмадым деген ой жаныңызға батады ғой.



	Осылай сарнағаннан кейін бейшара Уильям Доббин өзі жасаған ісіне қысылып, кірерге тесік таба алмады, ол - "жексұрын опасызбын" деді. Егер бүл болмаса әке мен баланың арасы бұлай ажырамас еді-ау. Джордждың некелесуін кейінге қалдыруға болмас па еді? Джордж Эмилиямен пәлендей қайғырмай-ақ айырылысып кете берер еді. Эмилия да бүл дертінен айығар еді, көзден кеткен соң, көңіл де суиды емес пе. Оларды некелесуге итермелеген Доббин, бәрі де соның қырсығы. Өйткені Эмилияны жанындай жақсы көрді, бақытсыз күйге ұшырағанына төзе алмады. Бәлкім, бұл қасірет оның да жанына батқан болар, сондықтан осылай тындырғанды жөн көрген шығар. Біз де жақын адамымыздан айырылғанымызда оны жерлеуге асығамыз, немесе ғашығынан айырылғанын көрмей, немесе соған көзіміз жетпей көңіліміз тынбайды емес пе?



	- Сіз жақсы жігітсіз, Уильям, - деп міңгірледі мистер Осборн, жұмсақ сөйлеп, - Джордж екеуміз өкпелесіп қоштаспауымыз керек. Шерлі жүрек ешкімге жақсылық алып келмеген. Бірақ сөзіме құлақ салыңыз. Оған жасаған жақсылығымды бірде-бір әке баласына жасамайды. Ол сіздің әкеңіз берген ақшадан үш есе мол алғанына күмәнім жоқ. Бірақ мен мұны салық етпеймін. Ол үшін қалай еңбектенгенімді, бар күшімді аямай тырбанғанымды айтпай - ақ қояйын. Чоперден сұраңыз. Өзінен сұраңыз. Лондонның Ситиінен сұраңыз. Сонымен мен оған ағылшынның кез келген дворяны мақтан тұтатын жермен құда түсейін десем бас тартады. "Иттің басын алтын табаққа салсаң шоршып түседі" деген. Өмірім де бірінші рет осындай өтініш жасап едім, бас тартты. Қалай дейсіз, әлде менің ісім теріс пе? Жанжалды шығарған мен бе? Менің ойлайтыным соның қамы емес пе, сол үшін туған күнінен бастап күл болып тірлік жасап келемін. Мені менмен, өзінің қара басының қамын ойлайды деп ешкім айта алмайды. Ол үйге оралсын! Мінеки, қолым, мен райымнан қайттым. Айтарым, өткеннің бәрін ұмытсын, бәрін кешіремін. Ал үйлену жайында әңгіме болуы мүмкін емес, ол мисс Суорцпен татулассын, ал үйлену ешқайда қашпайды, полковник болып үйге оралсын, полковник болатыны сөзсіз, біз ақша үшін жаралмадық, ақша біз үшін жаралған. Сіздің оны сабасына түсіргеніңізге рахмет айтамын. Бетін қайырған сіз екеніңізді білемін. Сіз бұдан бұрында оны талай қырсықтан, пәледен құтқарғансыз. Үйге қайтсын! Екеуміз тіл табысамыз. Бүгін Рассел - скверге түстенуге кел, бірге келіндер. Мекен-жай баяғы, сол уақыт. Бұғының тәтті еті пісіріледі, оғаш әңгіме айтылмайды.



	Бұл мақтау да, сенім де Доббиннің жүрегіне қатты әсер етті. Әңгіме осы жағдайда өткен сайын капитан өзінің кінәсін қатты сезіп, мазасы кетті.



	- Сэр, - деді ол, - сіз өзіңізді алдаусыратып отырсыз. Мұның солай екенін әуелі мен де сезгендей болдым. Джордж асқақ ұғымның, сезімнің адамы, сондықтан ол ақша үшін үйленбейді. Мұрагерліктен айырамын деп қорқытуыңыз, оның тарапынан тек қарсылық қана туғызады.



	- Сайтан алғыр, қайдағы қорқыту дегенді айтасыз, сэр, менің ойым - қалтасына жыл сайын сегіз немесе он мың фунт кіріс енгізу емес пе!- деді Осборн, сол жайбарақаттылық, достық көңілімен, - егер мисс Суорц маған тиемін десе қалпағымды аспанға лақтырар едім. Адамның түсіне назар аудармаймын. Сөйтті де карт мырза қуланып, көзін қысып, қарлыққан даусымен қарқылдап күлді.



	- Сэр, капитан Осборнның бұрын берген сертін естен шығарып отырған сияқтысыз, - деді Доббин өте байсалдылықпен.



	- Қайдағы серт, сэр? Сіз мені кекетіп отырсыз. Сіздің сонда айтпағыңыз не? — деді мистер Осборн кенеттен қаны қайнап, ойы бұзылып. - Ол сүмелек әлі күнге дейін әлгі кәрі албасты банкротили қызынан көңілін суытпай жүргеннен сау ма? Соған үйленетінін айта келгеннен саусыз ба? Оған үйлену деген масқара емес пе?! Ол мұндай іске аяқ басса, жолы әне, бетінен жарылқасын!



	Менің ұлым, мұрагерім қу тақыр кедейдің қызына үйлене ме? Онда қарасы өшсін. Онда сыпыртқы сатып алсын да, көше сыпырсын. Ол қыз қашаннан көзін сүзіп, қылымсып қасынан шықпайтын, мен оны жақсы білемін, әрине жылпос әкесінің үйретіп отырғаны ғой.



	- Мистер Седли, сіздің қайырымды досыңыз емес пе еді, сэр, - деді Доббин қаны қыза бастағанына ризашылық білдіріп. - аманында сіз оны жылпос, оңбаған деген жоқ сияқты едіңіз. Оны некелестірген сіздерсіз. Джордж адам сезімін тәлкек етуге қақысы жоқ...



	- Адам сезімін? - Осборн айқайлап жіберді, қайдағы сезім, қарағым - ау? Сайтан алғыр, осы сөзді осыдан екі жеті бұрын, бейсенбі күні өзін дүниеге келтірген әкесімен тайталасып, британ армиясы жайында әңгімені шабарманым айтып еді-ау. Иә, соның аузынан естігенмін. Ә, оны қайрап жүрген сіз болдыңыз ғой. Сізге мың да бір рақмет, капитан мырза. Бәлкім, оған үйленетін де шығар. Ха-ха-ха! Немене қара жерді сипағалы жүр ме? Ол қыздың ынтықтығына күмәнім жоқ.



	- Сэр, - деп Доббин ашуға булығып, орнынан ұшып тұрды, - ол бикешті көз алдымда мен ешкімге де қорлата алмаймын. Әсіресе, сіздің олай деуіңіз тіпті жосықсыз.



	- Ах, солай деңіз! Бәлкім жекпе-жекке шақырарсыз. Тоқтаңыз, сізге тапанша алдыртайын. Джордж сізді мұнда әкемді қорла деп жұмсағаннан сау ма? Солай ма? - деп мистер Осборн қоңырауды тартқылап, айқайлап тіл қатты.



	- Мистер Осборн, - деді Доббин даусы дірілдеп, - дүниедегі нәк жанға тіл тигізіп тұрған сізсіз. Сіз оған аяушылықпен қарауыңыз керек еді, сэр, ол сіздің келініңіз, сіздің ұлыңыздың әйелі.



	Осы сөзді айтты да, Доббин бұдан әрі сөз қозғауға шамасы келмей шығып кетті, ал Осборн мырза болса, креслосына шалқайып, алдында бұлдырап бара жатқан елеске қарап қалды. Қоңыраудың шылдырын естіп келді. Капитан ауладан көшеге шыққанға дейін оны мистер Чопер қуып жетті, жалаңбас, тілі аузына сыймай алқынып кеткен.



	- Құдай жарылқасын, айтып кетіңізші, не болып қалды? - деді капитанды фальдасынан ұстап, Чопер мырза, - қожайынымның хәлі нашар, Джордж мырза не жасап қойды, айтыңызшы?



	- Ол осыдан бес күн бұрын мисс Седлиге үйленді, - деп жауап қайырды Доббин. - Мен куәгері болдым, сіз досы болып қалуыңыз керек.



	Клерк карт басын шайқады.



	- Капитан, сіз осындай хабар жеткізген болсаңыз, онда істің насырға шапқаны. Қожайын оған ешқашан кешірім жасамайды.



	Доббин бұдан былай не әңгіме болатынын қонақ үйге хабарла деп Чоперден өтінді де, қаланың батыс жағына қарай беттеді. Ол өткен-кеткенді, болашақты ойлап қатты жабықты.



	Рассел - сквердегі үйдің тұрғындары бүл күні кешке қонақасыға жиналғанда үйдің қожасы әдеттегі орнында отырды, бірақ түсі өте суық екен, сондықтан мінезін білетін бала-шағасы жұмған аузын ашқан жоқ. Олармен бірге тамақтанған қыздар да, Буллок мырза да, жаңалықтан Осборн мырза да хабардар екенін сезді. Оның қатулығы мистер Буллокка әсер еткені соншалық, жұмған аузын ашпады, қасында отырған Марияны да, дастарқанның төрінде отырған оның әпкесін де көзінен таса етпей, бақылаумен болды.



	Мисс Уирт үстелдің бір жағында жалғыз отырды, онымен Джейн мисс Осборнның ортасында орын бос тұрды. Бүл үйден тамақтанған кездегі Джордждың орны болатын, сондықтан тентек ұл келіп қала ма деген үмітпен қашанда аяқ-табағы қойылып, орны әзір тұратын. Анда-санда мистер Фредериктің сыбырлап айтқан ескертуі немесе ыдыс-аяқтың, күміс заттардың сылдырынан өзге дыбыс шықпады. Қызметшілер үстелді жағалап үнсіз қызмет етіп жатты. Олардың үнсіздігі жаназа үстінде шырағдан жағушыларда да ұшыраспайды. Доббинге айтқан бұғы етін шал үнсіз отырып жапырақтады, алдына қойған құс етін аузына тигізбеді, сол күйі жинап әкетті; бірақ шарапты аямай ішті, сарай қызметшісі стақанын еселеп отырды.



	Соңғы тағам тартылғанда мистер Осборн жұрттың бәрін барлап шықты да, ақыры көзі Джорджға қойылған ыдысқа түсті. Мистер Осборн сол қолымен ыдысты нұсқады. Қыздары түсінбей бетіне қарады, әлде түсінгілері келмеді ме, қызметшісі де күмілжіп, түсінбеді.



	- Мына ыдыстың көзін құртыңдар!- деп ол ақырып қалды, үстелден тұрып бара жатып, креслоны итеріп тастады да, бөлмесіне қарай беттеді.



	Асхананың іргесінде кабинет деп аталатын бөлме бар-ды. Бүл отбасы қожайынының бір қасиетті орны болатын. Жексенбі күні ертеңгісін шіркеуге барғысы келмесе мистер Осборн осы бөлмеге кіріп алып күлгін түсті былғары креслода жайғасып, ұзақ уақыт газет оқып уақытын өткізетін. Мұндағы екі-үш әйнекті кітап шкафына мұқабасына алтын жалатқан көп томды шығармалар қойылған: "Жылдық ведомосттар", "Жігіттерге арналған журнал", "Блейрдың уағызы", "Юм мен Смоллет". Жылдар бойы бұл кітаптардың бірін де қолына ұстаған емес, отбасы мүшелерінің бірі де қол тигізіп көрген жоқ. Қонақасы берілмеген шақта бір жексенбі күндері бұрышта, "Пэр кітабының" қасындағы қызыл мұқабалы үлкен інжіл кітабы мен діни уағыз кітапты алып, қоңырау қағылып, қызметкерлердің бәрін қонақ үйге шақырып, Осборн оларға барылдаған даусымен айқайлап кешкі намазды оқып беретін. Сондықтан арнайы қоңыраулатып шақырмаса бүл бөлмеге бала - шағасының ешқайсысы аттап баспайтын. Бұл жерде мистер Осборн сарай қызметшісі ұсынған экономиканың есеп-қисабын тексеріп, шарап қоймасының кіріс-шығысын жазған кітапшасын қарап шығатын. Осы жерден мұнтаздай тазалықта ұсталатын ат қораның артқы есігі көрінетін, сол жерге де бір қоңырау тартылған. Осы аулаға өлімге айдалған тұтқын сияқты арбакештің бір кіріп шыққаны бар, Осборн оған кабинеттің терезесінен айқайлап ұрсып тастаған. Леди Уирт жылына төрт рет келіп жалақысын алса, ал мистер Осборнның қыздары ұсақ-түйекке жұмсайтын тиын - тебенін де осы арадан алады. Бала кезінде Джордждың талай жон терісін осы бөлмеде сыпырған, ондай кезде шешесі бейшара дүре соғылған шыбықтың дыбысын естіп, зәресі ұшып басқышта қалтырап бір уыс болып отырар еді. Бала міз бақпай, тістеніп дыбысын шығармайтын, жазасын алғаннан кейін бейшара әйел баласын еркелетіп, сүйіп, қалтасына жасырып тиын салып беретін.



	Мисс Осборн дүние салғаннан кейін асханадағы бала-шағасымен түсірілген сурет осында алынып тас ошақтың үстіне ілінген. Мұнда Джордж пони үстінде, әпкесі оған бір шоқ гүл ұсынып тұр, ал қарындасының қолынан шешесі ұстап түр. Бәрінің жүзі қызара бөртіп, жайын ауызды қыздары отбасылық портретте әдетке айналған дағдымен біріне-бірі ыржиып күліп қалыпты. Шешесі баяғыда дүние салған, оны бәрі де естен шығарған; қыз бен ұл өз тірлігімен әлек, олар біріне-бірі жат адамдардай. Ондаған жыл өтіп, бұл суреттегі адамдар қартайған шақта мынау сезім комедиясы, өтірік күлкі, жалғандық, әрі ұяң, әрі тәкаппарлық бейнедегі сурет мазаққа айналды ғой. Асханадағы отбасылық суреттің орнына Осборнның өзі, креслосы, әйдік күміс сия сауыты бейнеленген портрет ілінді.



	Азғана топтан оқшауланып, Осборн осы кабинетке келіп жайғасты. Күтушілер кеткен соң қалғандар күбірлеп әңгімелесіп кетті, содан кейін ептеп басып, жоғары бөлмеге көтерілді. Мистер Буллок сықырлаған башмағымен ептеп басып әйелдердің соңынан ерді. Жалғыз отырып шарап ішуге жүрегі дауаламады, әрі кабинетінде отырған қаһарлы қарттан да қаймықты.



	Ел орынға отырды, қожайыннан ешқандай бұйрық жоқ, соған қарамастан сарай қызметшісі есікті қағып, рұқсат сұрап бөлмеге енді де, шырағдан жағып, шай алдырды. Қожайын былқ етпей креслода отыр. Қызметшілері қасына шырағдан мен шай ыдыстарын қойып жатқанда ол газет оқыған кейіп танытты. Осборн қызметші кетісімен орнынан тұрды да, есікті кілттеп алды. Бұл жолы үй ішінің күдігі күшейді, олар бір алапат бүліктің боларын, Джордж мырзаның басына қатердің төнгеніне күмәнданбады.



	Мистер Осборнның кабинетіндегі қызыл ағаштан жасалған, сырты өңделген үлкен бюро суырмасының бірі ұлының заттары мен қағаздарына арналған еді. Мұнда Джорджға тиісті құжаттың бәрі сақталатын. Бала күнінен бастап ұстаған дүниесі: мұғалімдерінің мақтау сөзі жазылған дәптерлері мен сурет альбомдары; папкасымен шешесінен пирок жібер деп ірі әріптермен жазған сәлем хаттары жатты. Бұл хаттарда кіндік атасы құрметті Седлидің есімі де әлденеше рет аталған. Хаттарды оқып, оның есімін кездестіргенде Осборнның зығырданы қайнап, жансызданған еріндері әлдеқалай жыбырлап, аузынан ақ ит кіріп, қара ит шықты, кеудесін мысық тырнап жатқандай сезінді. Барлық қағаз қатталып, нөмірленіп, қызыл жіппен буылып қойылыпты. Оған былай деп жазылыпты: "Джордждың 18...' жылы көкек айының 23 күні 5 шиллинг сұрап жазған хаты"; "Көкек айының 25 күнгі жауап", немесе: "Джордждың пони жайындағы қазан айының 13 күнгі хаты", т.с.с. Тағы бір бумада: "Доктор С-тің есеп-шоты", "Джордждың тігіншісінің экипировка үшін тапсырған есебі; кіші Дж. Осборнның маған берген векселі", т.т. Оның Вест - Үндістаннан жазған хаты; агенті мен өндірісі жайында жазылған газеттер. Мұнда Джордждың бала күнгі шыбық аты; ал мына бір қағаздың арасында шешесі марқұм ылғи өзімен бірге алып жүретін оның шашы салынған медальон.



	Бейшара қарт осы бір қымбат дүниелерді ақтарып, өткенді еске алып, ұзақ отырып қалды. Мақтан тұтатын арманы, көздеген мақсаты, бар болашағы осының ішінде еді. Ол ұлын қалай мактан тұтқан еді десеңші! Бұдан сұлу, бұдан сымбатты баланы ұшырастырған емес-ті. Жұрттың бәрі ол нағыз ақсүйектің тұқымы дейтін еді-ау. Король қанынан тараған патша қызы Кью* бағында оны ұшырастырып қалып, бетінен сүйіп, есімің кім? - деп сұраған. Ситидің алыпсатарларының қайсысы мұндай ұлын мақтан етпейді. Оған жасалған қамқорлық бірде-бір падишаһқа жасалған емес. Ұлы ақшаға келетін дүниенің бәрін алды. Осборнның өзі мектептегі жиынға торт ат жегіп күмбірлетіп, қызметшілеріне жаңа киім кигізіп сән-салтанатпен баратын. Джордж оқушы жолдастарына су жаңа шиллингі сыйлайтын. Баласы Канадаға сапар шегер алдында полк кемесіне бірге барып, офицерлерге қонақасы берген, мұндай қабылдауға герцог Иоркскийдің өзі де қатысқан еді. Джордждың өзіне ұсынған векселдерінен бас тартқан жері бар ма еді? Мінеки, бүл қарыздарының бәрі өтелген. Джордж мінген ат кез келген генералдың тақымына бұйырған емес. Ол ұлының әрбір кезеңіне көз жүгіртті: түскі тамақтан кейін Джордж асханаға лордтарша жайсаң басып келіп, төрге отырып, әкесінің рюмкесінен шарап ішетін; ал Брайтонда пониға салт мініп, дуалдан секіртіп, ересек аңшылардан қалған емес; ал парадқа шығып регент мұрагерге таныстырғанда бүкіл Сент - Джеймс сарайы* бұдан өзге жігітті мақтан ете алмады. Міне, соның ақыры осылай тынып отыр. Бар үміт үзілді деген осы. Банкрот болған адамның қызына үйлену, әкенің тілін алмау, байлықты аяққа таптау деген не сұмдық? Күйкі тірлік кешкен карт қандай азап шегіп, намысы тапталып, бар үмітінен, сүйіспеншілігінен, мақтанышынан жұрдай болып, жұрт алдында мазақ болып, туы жығылғаны ма? Әкелік сезім дегенді де енді ғана ұққан сияқты. Бақталастық, неткен қатал едің!



	Құжаттарды ары-бері аударыстырып, біресе ана қағазға, біресе мына қағазға үңіліп, бақытсыздыққа душар болған адам бір кездегі бақытты шағын еске алып, қайтып оралмас өмірге өкінгеннен өзге қолынан келері не. Джордждың әкесі жәшіктен бір бума құжатты алып, ұзақ уақыт ұстап отырды да, кайта буып, мөрін соғып, қобдишасына салып бекітіп қойды. Содан кейін кітап шкафын ашып, сөреден біз жоғарыда айтқан алтын жалатып өрнектелген, беті өте сирек ашылатын қызыл үлкен інжіл кітабын алды. Мұқабасына Исаакқа құрбандық шалып отырған Аврамның бейнесі салынған. Бірінші бетіндегі таза параққа әдет бойынша Осборн құсни жазумен өзінің некелескен күнін, әйелінің дүние салған күнін, балаларының аты-жөнін, туған күндерін де тіркеген: ең әуелі Джейн, одан кейін Джордж Седли Осборн, содан кейін Мария Френскс, бәрінің шоқындырылған күндері де жазылған. Қалам алып Джордждың есімін өшірді, сия құрғаған кезде кітапты орнына қойды. Содан кейін өзінің қағаздары салынған жәшіктен әлдеқандай бір құжатты алды да, оқып шығып, бүктеп - бүктеп шырағданға тұтатып, тас ошақтың ішінде әбден жанып біткенше көз алмай телміріп қарап отырды. Бұл оның рухани өсиеті болатын. Ол тұтас жағып болғаннан кейін үстелге жанай отырып, әлдеқандай бір хат жазып, қызметшісін шақырды да ертеңмен бүл хатты апарып тапсыратын мекен-жайды да айтты. Бозарып таң да атты, қарт жоғарыдағы жатын бөлмесіне көтерілгенде бүкіл үйдің ішіне күннің сәулесі түсіп жарқырап тұр еді. Рассел - сквердің жаңа бүр ашқан жасыл жапырақтарының арасында құс сайрап жатты.



	Джордждың басына түскен ауыртпалықты жеңілдету мақсатымен мистер Осборн отбасының бетін бері қаратып, аузын алу үшін Уильям Доббин біраз қамқорлық жасап бақты. Адам баласының тірлігіндегі бір осал жері ас қой, адамды қонаққа шақырып, алдына түрлі тағам мен тәтті шарап тартсаң, ол пақырлардың жібімейтіні некен-саяқ емес пе. Осы қағиданы еске алған Доббин қонақ үйге келісімен Томас Чоперге жылы хат жазып, жігітті келесі күні Слотерде түстенуге шақырды. Бұл хат Чопер мырза Ситиде жүргенде-ақ қолына тиді де, ол табан астында жауабын да жазды, онда "Мистер Чопер құрметті капитанға шақырғаны үшін дән ризашылық білдіреді", т.б. Клерк қарт кешкісін Сомерстаундағы үйіне қайтқанда шақыру қағазы мен оған жазылған жауап хатының түпнұсқасын мисс Чоперге және қыздарына корсетті. Бала-шағасы кешкі аста дастарқан басында отырып қайырымды офицерлер, вест-энділік ақсүйектері төңірегінде ғана әңгіме қозғады. Қыздары ұйықтауға кеткеннен кейін ерлі-зайыпты Чоперлер қожайынының отбасында болып жатқан жағдайды әңгімеледі. Клерк оның мұндай ашуланғанын еш уақытта көрмеген екен. Капитан Доббин шығып кеткеннен кейін мистер Осборнның бөлмесіне кірген Чопер қожайынының жүзі қара күреңденіп түтігіп, дел-сал.болып сілейіп қалыпты. Мистер Осборн мен жас капитанның арасында қолайсыз жанжалдың болғанын қарт конторшы тез аңғарды. Чоперге соңғы үш жылда капитан Осборнға берілген соманың мөлшерін анықтауға тапсырма берілді. "Сомасы аз болмай шықты, - деді ол әкелі-балалы қожайындарына іш тартып, - қасықтап жинаған дүниені шелектеп төкті деген осы. Жанжал Седли бикеш жайында болған көрінеді". Мисс Чопер бейшара қызды қатты аяйтынын айтты: "Өзің ойлап қарашы, капитан сияқты сұлу жігіттен айырылу оңай дейсің бе? Мистер Чопер әрқашан өте аз дивиденд төлейтін, жолы болмаған қызыл құлақтың қызы ретінде миссис Седлиді онша ұнатпайтын-ды. Ол Лондон Ситиіндегі өзге фирмалардан Осборнның фирмасын артық санайтын, сондықтан капитан Джордж бір ақсүйектің қызына үйленсе екен деген ниетте еді. Клерктің бұл түні қожайынынан гөрі ұйқысы тыныш болды. Таңертеңгі тамақтан кейін (тәбеттеніп жақсы тамақтанды, бірақ ол өмір бақи құмшекермен ғана шектелетін еді) балаларын еркелетіп, ең тәуір киімін, желбіршекті жейдесін киіп, сәнденіп кеңсеге тартты. Тұрпатына таңырқаған әйеліне кешке капитан Доббиннің портвейніне онша ынтықпаймын деді.



	Мистер Осборн Ситиге әдеттегі уақытында келді, қожайынының қас-қабағына қарап қалған қызметкерлер түріне қайран болды: түсі қуарып, жүдеу тартыпты, қатты қажыпты. Шұғыл іспен шақырылған Мистер Хигс (Хигс пен Блетеруиктің Бедфордроудағы адвокаттың кеңсесі) сағат он екіде келісімен мистер Осборнның кабинетіне кіргізілді, екеуі бір сағаттан астам оңаша сұхбаттасты. Түскі сағат бірге қарай мистер Чопер арбакеш арқылы капитан Доббиннен хат алды, ішінде мистер Осборнға арналған хат та бар екен, оны бірден кабинетіне кіріп, беріп шықты. Аз уақыт өткенде Чопер мен Берг мырзалар да шақырылды, бұларға куә ретінде құжатқа қол қоюларын өтінді. "Мен мұрагерлеріме қалдырар дүниемді қайта қарастырып отырмын", - деді мистер Осборн, жоғарыда аты аталған жігіттер растап бармағын басты. Құлаққа ұрған танадай тыныштық, біреуі де тіл қатпады. Мистер Хигс бүгін қабағы тұнжырап кетіпті, кеңседен шыққан кезде мистер Чоперға тесірейіп қарағанмен тіл қатпады. Бұл күні мистер Осборн әдеттегіден ерекше мінез танытты, таңертеңнен шаңымызды қағар деген жандар да таң қалысты, тым-тырыс, жұп-жуас болып қалыпты, о, құдірет! Ол ешкімді де жерден алып, жерге салмады, ешкімді де тілдемеді, кеңседен ерте кетті, соның алдында аға Клеркті тағы да шақырып, жалпы тапсырма берді де: "Капитан Доббин қалада ма екен, жоқ па екен?" - деп сұрады.



	Чопер: "Осында болу керек", - деп жауап қатты. Оның осында екенін екеуі де біліп тұрды.



	Осборн сол офицерге бағышталған хатты үстелден алды да, Клеркке ұсынып, осыны тез арада Доббинге өз қолымен табыс етуін өтінді.



	Чопер, - деді ол қалпағын алып жатып, Клеркқа оқыс қарап, - енді менің жүрегім жай тапты.



	Тура сағат екіде (алдын ала келісілген жағдай екенінде күмән жоқ) мистер Фредерик Буллок келді де, мистер Осборнмен бірге кетті.



	Доббин мен Осборн ротаның командирі болып қызмет ететін полктың командирі* Вульфтың басқаруымен алғашқы шайкасын Квебекте бастаған карт генерал болатын. Жасының ұлғаюына, денсаулығына байланысты әскер қатарынан баяғы да босаған, бірақ ол полкпен катысын үзбеген, бұрынғыдай соның басшысы саналатын, замандастарында баяғыда ұмыт болған қонақжайлылықты жаңғыртып, жас офицерлердің кейбірін қонақасыға шақырыпты. Қарт генерал әсіресе, капитан Доббинді ерекше ұнататын. Доббин әскери іс жағдайын жетік білетін, әсіресе, ол ұлы Фридрих, императрица Терези және олардың соғыстары жайында дәл генералдың өзі құсап әңгімелейтін, әрі генерал осы заманғы салтанатқа селқос қарап, бұдан жарты ғасыр бұрын даңқы жайылған қолбасшыларды мақтан тұтатын. Мистер Осборн балаларына қалдырған мұрагерлік өсиетін қайыра жазған, ал мистер Чопер шашақты ең тәуір жейдесін киген күні таңертең генерал Доббинді бірге тамақтануға шақырған, дастарқан басында сүйікті шәкіртіне Бельгияға аттану жайында бұйрық шыққанын айтты. Сонымен капитан Доббин бұйрық жарияланудан екі күн бұрын естіді, бүл жұрттың құлақ түріп жүрген жағдайы еді. Полктың дайындалуы жайындағы бұйрық бірер күннен кейін жарияланады, ал әскерді жеткізетін кемелер жеткілікті еді, бір апта өтпей-ақ олар Белъгияға сапар шегіп бара жатты. Четемде полк жігіттермен толықтырылды, талай қанды шайқастың куәсі болған карт генерал Канадада Монкальмаға қарсы соғыста жеңіске жеткен, ал Лонг - Айленде Вашингтон мырзаны талқандаған полк Нидерланд даласында да өзін танытатына сенімді екенін білдірді.



	Сонымен, достым, егер әлдеқандай afaire la болса, - деді қарт генерал, қалтылдаған саусақтарымен темекіні шымшып алып жатып, содан кейін robe de chamle сол жағындағы талықсып, болар болмас бүлкілдеп жатқан жүрек тұсын қолымен нұсқап, егер анау -мынау көңілдес перизат Филлиди* бола қалса, мауқын басу керек болар, немесе ата-анаңмен қоштасып шығу керек те шығар, немесе жазып қалдырар сенімхаттарыңыз да болып қалар - осы істермен шұғыл айналысқаныңыз жөн болады! - Содан кейін генерал жас досына саусағын ұсынды да, бұрым тағылып опаланған парик киген басын шұлғып қоштасты. Доббин шығып кеткеннен кейін қаламын алып (ол француз тіліне жетіктігін мақтан тұтатын), ұлы мәртебелімнің театрындағы мадемуазель Аменандағы poulet жазды.



	Бұл хабар Доббинге арғы-бергі жайттарды ойлануына қозғау салды. Ол өзінің Брайтондағы достарын еске алды да, ең әуелі ойынан Эмилияның кетпейтініне қысылды (ол әке-шешесінен, қарындастарынан, тіпті кызмет борышынан да оны коп ойлайтын еді; тіпті күндіз де, түнде де есінен бір шықпайтын). Қонақ үйге келгеннен кейін ол мистер Осборнға бәлкім әкесіне әсер етіп, баласы екеуін татуластырып қалар деген үмітпен шетелге аттанатындары жайында қысқа хат жолдады.



	Бұл хатты мұның алдындағы күні Клерк маңғаздың төбесін көкке жеткізген шақыру қағазын алып барған адамнан жөнелтті. Хат тағы да мұның атына келгендіктен, "Апырмай, - қонақасыны кейінге қалдырғаннан сау ма, қалай?"- деп, хаттың конвертін ашқанша дегбірі қашқан. Конверттің ішінде бұған арнаған сәлемді "Сізді бес жарымда күтемін", деп жазыпты капитан Доббин оқығанда барып көңілі орнына түсті. Чопер қожайынының үй-ішіндегі тірлігіне сумаңдап араласа беретін, бар ісіне кулак түретін -бірақ que voulez vous! - өзгенің ісінен гөрі, әдейілеп шақырылған қонақасы оның көкейін тесіп барады.



	Доббин қаланы аралап жүргенінде кездесіп қалған офицерлердің бәріне бұл мәліметті жеткізуге генералдан келісім алған. Сондықтан агентте жолығып қалған прапорщик Стаблға да айтқан. Соғыс десе елегізіп тұратын қызуқанды жан сол бетте әскери қару -жарақпен қамтитын алыпсатарға барып, қылыш сатып алған. Бұл жасөспірім он жеті жасқа жаңа ғана толған, бойы тапал, алпыс бес дюмнан аспайтын, оның үстіне жаратылысынан уызы жарымай имиіп қалған, жығылғанға жұдырық дегендей әліне қарамай коньякты шабадан тыс ішкендіктен денсаулығын да бүлдіріп алған, бірақ соған қарамастан жолбарыстай жүректі еді. Француздардың құтын қашыратын суық қаруын алақанына салып салмақтап, иіп, өлшеп көріп жатты. "Га, га!" деп құртақандай аяғымен жер тепкілеп, қылышының жүзін капитан Доббинге қаратып шолтаң-шолтаң еткізіп, екі-үш рет тап-тап берді. Доббин мәз-мейрам болып, бамбук таяғын қарсы ұстап, соққысына жауап қайырды.



	Бойының тапалдығына, жүдеулігіне қарай мистер Стабл жеңіл инфантериге жататын. Ал прапорщик Спуни ұзын бойлы, алпамсадай жасөспірім гренадер ротасында болатын (капитан Доббиннің), ол осы жерде аюдың терісінен тігілген жаңа малақайды киіп көріп еді, жасына қарамай-ақ сұсты болып шыға келді. Содан кейін екі улан Слотерге барып, тәуір ас әзірлеуге тапсырма беріп, әке-шешелеріне сәлем хат жазуға кірісті. Хатта сүйіспеншілік, нәзіктік, ерлік сезім де, әріп қатесі де лық толы болатын. Ah! Сол кезде бүкіл Англияда талай жандар аһ ұрып, дегбірі қашпады ма! Қаншама ошақтың басында ананың көз жасы қол болып, көкке жалбарынды десеңізші!



	"Слотердің" залындағы үстелдің бірінде пышылдап, көзінің жасы мұрнынан қағазға тамшылап (ол бейшара өзінің анасын есіне алып, бізді тағдыр енді көрісуге жазбаған да болар) отырған балғын жас Стаблды көрген Доббин Джорджға жазбақ болған хатын жылы жауып қойды да, ойға шомды.



	"Хат жазып қайтемін, - деді ол ішінен, - бүгін тыныш ұйықтап шықсын да. Ертең ата-анама кіріп шығып, содан әрі Брайтонға да барып қайтармын".



	Ол Стаблдың қасына келіп, өзінің күректей қолын иығына қойып, жас жігітке жігер беріп, сен қайырымды, әрдайым адамға жақсылық ойлап жүретін елгезек жігітсің, егер коньяк ішуді қойсаң, жақсы солдат боласың деді. Жақсы соз - жарым ырыс деген осы да, бұл сөзден Стаблдың көзі жайнап шыға келді, өйткені Доббин полктегі ең таңдаулы офицер, құрметті, ақылды адам болатын.



	- Доббин, рахмет, - деді ол көзін жұдырығымен сүртіп, - өзім де соны жазып отырғанмын, ішуді қоямын. Ол мені жанындай жақсы көреді.



	Мұрны тағы да пышылдай бастады, көңілі бос капитан да көзіне жас алған болар-ау деймін, кім білсін.



	Екі прапорщик, капитан мен мистер Чопер бір үстелде, бір дастарқаннан тамақтанды. Чопер мистер Осборннан хат алып келіпті, ол бірер созбен капитан Доббинді құрмет тұтатынын білдіре отырып, хат ішіндегі пакетті капитан Джорджға табыс етуді өтініпті. Чопер одан өзге еш нәрседен хабардар болмай шықты. Дегенмен ол мистер Осборнның келбетін сипаттап, адвокатпен кездесуін, сол күні патрон ешкімге ұрыспай, томсырайып өзімен - өзі томаға - тұйық жүргенін, әсіресе шарап қайталанып құйыла бастағанда әр түрлі жорамал айтып, бөсіп отырды. Бірақ стақанды босатқан сайын сандырағы күшейіп, тіпті соңында не айтып, не қойғанын білмей қалды. Ел жата капитан Доббин қонағын жалдамалы күймеге отырғызып, шығарып салды, ол болса ықылық атып, өле-өлгенше капитанның досы болатынын қайталап айта берді.



	Капитан Доббин мисс Осборнмен қоштасар шақта сізге тағы да жолығуға бола ма деп рұқсат сұрамап па еді, соны есіне тұтқан кәрі қыз келер күні екі көзі төрт болып, телміріп, бірнеше сағат жолына қарап отырды. Егер көңілінен шығып, бұған соз айта қалса, онда бауырының досы екенін жария етер еді-ау, олай болған күнде Джордж бен қаһарын төккен әке де татуласпас па еді. Ол қаншама зарыға күткенмен капитан келмеді. Оның өз ісі басынан асып жатқан: ата-анасына жолығып, көңілдерін аулау; ертерек барып "Найзағай" күймесінің империалынан орын алып, Брайтондағы достарына барып қайтуы керек. Ертемен әкесінің сол сүмелек капитан Доббинді табалдырықтан аттатпауға бұйрық беріп жатқанын естіген. Сонымен мисс Осборнның көкейтесті ойлары су аяғы құрдымға кетті де, жынын алдырған бақсыдай дел-сал болып қалды. Мистер Фредерик Буллок келді, ол Марияға ерекше сезіммен тіл қатып, қайғыға душар болған карт мырзаға ілтипатпен қарады. Мистер Осборн жаным жай табатын болды деп ауызбен айтқан емі қонбай, жаны тыныштық таппады, екі күннің оқиғасы әлем тапырығын шығарды.





Жиырма бесінші тарау




	МҰНДА БАСТЫ КЕЙІПКЕРЛЕРІМІЗДІҢ БӘРІ БРАЙТОНДА ЖАТУЫМЫЗ ЖЕТЕР ДЕГЕН ШЕШІМГЕ КЕЛДІ



	Доббинді Корабель қонақ үйіндегі әйелдерге ертіп келгенде ол көңілді, ақ жарқын жағдайда болып, бүл жас офицер күн сайын екіжүзділеніп, жылпостанып бара жатқанын білдіртті. Джордж Осборнның келіншегін көргенде ең әуелі өзінің сезімін білдірмеуге тырысты, жығылған үстіне жұдырық дегендей, артық жасаймын деп тыртық болып, іс насырға шауып, ала келген хабары Эмманың жанына қатты батайын деп тұрған жағдайы тағы бар.



	- Джордж, менің пікірім мынадай, - деді ол досына, екі-үш апта өтпей-ақ француздың императоры атқа қонып, жаяу әскерін салпақтатып жетеді де, герцогтың екі аяғын бір етікке тығады, бұның қасында Испан соғысы* ойыншық болып қалады, айтпады деме. Бірақ бұл жайды мисс Осборнға айта көрме! Бәлкім, біз айқасқа қатыспайтын да шығармыз, Бельгияға келуіміздің өзі әскери оккупация болып табылар. Көпшілік жұрттың ойы солай, Брюссель толы ауқатты ақсүйектер мен сәнқойлар. Екі дос өзара келісіп, Эмилияға британ армиясының баруын осындай бейкүнә жағдай етіп көрсетпек болды.



	Осындай әрекетті жасамақ оймен соз байласқан екіжүзді Доббин мистер Джордж Осборнды жылы шыраймен қарсы алып, көңілді амандасты да, қызуы басылмаған некелік ай жайында бірер жылы лебізді қалжыңдап айтып тастады (мақтауы да жараспай, аузынан сөзі, қойнынан бөзі түсіп айтты), содан кейін Брайтонға ауысып, теңіздің ауасын, мұндағы ойын-сауықты, жолдың жақсылығын, "Найзағайдай" күймесінің сәнділігін, оған жегілген аттардың артықшылығын айтып біраз бөсті, бірақ Эмилия бұдан ештеңе де ұқпады, капитан әрекетін байқап тұрған Ребекка мәз-мейрам болды, кіммен ұшырасса да сынай қарайтын әдеті бар-ды.



	Шынын айту керек, күйеуінің досы капитан Доббин жайында кішкентай Эмилия оншама асқақ ойда емес-ті. Шүлжіңдеп сөйлейтін, келбетті де емес, олпы-солпы оралымсыз, ебедейсіз адам болатын. Ол күйеуінің дос-жар адамы болғандықтан (әрине, бұл жағдайда оның пәлендей міндетсінетін ештемесі жоқ), полктас осындай адаммен достасып жүргенін Осборнның жақсылығы, қайырымдылығы деп білетін. Эмманың көзінше Джордж шүлжің деген сөзін, оралымсыздығын мазақ етіп отыратын, бірақ әділдігін айту керек, Эмма да досының томаға қасиеттерін мақтан тұтатын. Эмилия аз уақыт басына іс түскенде, бұрын онша араласпаған, үстірт қана таныстығы бар адал жанды Уильямды онша бағалай қоймады, Доббин де өзі туралы ойын жақсы біле тұрса да көнді, көнбеске амалы қайсы, реті келгенде мұны жіті таныр, сонда пікірі өзгерер, бірақ оның заманы алыс - ау.



	Ал Ребекка болса, капитанмен болған екі сағаттың өзінде-ақ оның сырын аңғарды. Доббин ұнаған жоқ, бірақ одан күдіктенді. Ол да бұған іш тарта қоймады: адалдығы соншалық, қылтың - сылтыңы, жылпос қулық - сұмдығы бұған эсер ете қоймады да, Ребеккадан бойын аулақ салды. Оның үстіне нәзік жанды әйел жынысына тән қызғаныш сезімі билеп, Эмилияға сүйіспеншілігіне қызғаныш та білдірді. Соған қарамастан Ребекка құрметпен жылы шырай танытты. Осборнның досы - біздің дос. Оның қамқоршысының досы -бұлардың да досы. Ребекка оны өмір бақи шынайы көңілмен сүйетініне ант-су ішті. Мен оны Воксхоллдағы кештен бері білемін деді, екі келіншек тамақ алдында киініп шығуға барған кезде, Эмилияға қулана қарап, Доббинді мысқылдап. Родон Кроули Доббинді аңқылдаған ашық ауыз кеще, жөн-жосықты білмейтін, ақсүйектік тәлім алмаған қызыл құлақтың баласы деп менсінбей қарады. Джоз оны қадір тұтып құрметтеді.



	Джордж бен Доббин нөмірде жеке қалғанда капитан оған жол қобдишасынан алып, мистер Осборнның оған тапсыр деп берген хатын табыс етті.



	- Мынау әкемнің жазуы емес, - деді Джордж абыржып, солай болып шықты. Осборн мырзаның сенімді адамының хаты екен, онда былай деп жазылыпты:



	"Бедфорд-роу, 7 мамыр, 1815 ж.



	Сэр, мен мистер Осборнның атынан мына жағдайды мәлімдеуге уәкілдік алдым, ол өз ырқыңызбен некелескен жағдайда қандай шешім қабылдайтынын бұрын сізге ескерткен екен, әкеңіз сол сөзінде тұрды, бүгіннен бастап сізді отбасының мүшесі деп санамайды. Бұл үзілді-кесілді ақтық шешім.



	Сіз кәмелетке толғанға дейін сізге жұмсалған ақша қаражаты, соңғы жылдары әкеңізге мырзалықпен табыс етіп отырған векселге тең болғанмен, сіздің талап етуге құқыңыз бар соманың жалпы жиынтығынан (шешеңіз марқұм мисс Осборннан сізге, леди Джейн Осборнға және леди Мария-Френсис Осборнға қалған дүниенің үштен бір бөлігі) әлдеқайда асып кетіп отыр, дегенмен мистер Осборнның атынан сізге төмендегі жағдайды мәлім етемін: Сіздің дүниеңізден ештеңе талап етпейді, бүгінгі күннің ақша айналымы бойынша торт пайызы қағаз бен екі мың фунт (яғни, елге тиісті алты мың фунттың үштен бір бөлігі) сізге, немесе сіздің уәкілдігіңізбен келген адамға сіздің сенім хатыңыз арқылы төленеді.



	Сіздің пақырыңыз С.Хигсом.



	P.S. Мистер Осборн сізден қандайда болмасын хабар-ошар алуға немесе осы жайында өзге жайт туралы әлдеқандай талап - тілек білдірер хат, сәлем-сауқат алудан үзілді-кесілді бас тартады".



	- Бұл істі жақсылап тындырып келіпсің!- деді Джордж көзін алартып, Уильямға бажырая қарап. Міне, оқып көр!- Сөйтті де әкесінің хатын лақтырып жіберді. - Сайтан алғыр, қайыршылық деген осы, мұның бәрі асқақтаған сезімімнің кесірі. Сабыр ете тұруға болмас па еді? Бәлкім, соғыста шейіт болуым да мүмкін, қайыршының жесірі атанғаннан Эммаға келер жақсылық бар ма? Осының бәрі сенің ісің. Мені үйлендіріп, дүниеден айырғанға дейін жаның жай таппады. Екі мың фунтпен қай тесігімді жабамын. Бұл екі жылға да жетпейді. Осы жерде болған уақыттың ішінде Кроули карта мен бильярд ойнап жүз қырық фунтымды қағып алды. Өзгенің шаруасын мықтап індететініңді білдік.



	- Жағдайдың ауыр екені рас, - деді Доббин, сабырлылықпен хатты оқып шығып. - Иә, сен себепкер болдың деп кінәлап отырсың ғой, бірақ сенің жағдайыңа да зар адамдар баршылық, біреу тойып секіреді, біреу тоңып секіреді, - деді ол кекесінді күлкімен. -Басына әлдеқандай күн туғанда жұмсайтын жамбасында екі жүз мың фунты жатқан капитан біздің полкте көп пе, өзің ойлап қарашы? Әкең қаһарынан кайтқанша сен жалақымен тұруың керек, ал сен опат болып кетсең, әйеліңе жүз фунттық жылдық кіріс қалдырасың.



	- Менің жағдайымдағы адам жалақыға және жылдық жүз фунт кіріс дегенмен күн көреді деген ақылыңа қалай сыйып тур? - деді Джордж қатты күйініп, - бүл ақымақ адамның айтатын сөзі, Доббин! Мұндай тиын-тебенмен ақсүйектердің арасындағы күйім не болады, сайтан алғыр? Мен өзімнің дағдылы тіршілігімді өзгерте алмаймын. Молшылықта тұруым керек. Мен Мак-Уортер құсап арпа жеп, О'Дауд қарт құсап картопты қорек етіп өскен жоқпын. Бәлкім, әйелімнің солдат киімін жууын немесе полктың жүк фургонында сапар шегуін қалайтын боларсың?



	- Жарайды, жарайды, - деді Доббин, бұрынғыдай қайырымдылықпен. - Біз оған жақсы күйме қарастырамыз. Мистер Джордж, қазірге сіз тақтан құлаған шаһзада екеніңізді ұмытпаңыз, дауыл басылғанша шыда, сабыр түбі - сары алтын. Дауылдан кейін күн шайдай ашылады. "Газеттен" сенің есіміңді оқығаннан кейін әкең райынан кайтып, сабасына түседі.



	- "Газеттен" оқығаннан кейін? - деді Джордж қайталап, — қай бетінен. Өлгендер мен жаралылардың тізімінен бе? Оның алғашқы тізіміне ілігуден құдай сақтасын.



	- Тоқтат! Алдын ала байбалам салма, - деді Доббин. – Алда - жалда пәлеге ұшырап қалғандай болса менде анша-мұнша қаражат барын білесің ғой, Джордж, қазірге үйленетін ойым жоқ. Сондықтан досымды құр қол қалдырмаспын, - деді ол күліп.



	Осборн мен досының арасындағы ерегіс бұрынғыдай келісімпаздықпен аяқталды. Доббин, саған сөз де батпайды, ренжіген адам да оңбайды, - деп Джордж ешбір негізсіз өзі айтқан өкпесін сиырқұйымшақтатып кешірді.



	- Бекки, естіп отырсың ба? - деп Родон Кроули өзінің бөлмесінен, жатын бөлмесінде түскі тамаққа бармақ болып киініп жатқан әйеліне айқайлады.



	- Не айтпақ едің? - деп Беккидің сыңғырлаған үні естілді. Ол бұрылып айнаға қарап тұрған. Иығына ашық желбірше салып, белін қынап, көк белдік тартқан аппақ қардай көйлек киіп, мұңсыз жастықтың бақытына шомып, толықсып тұрған шағы еді.



	- Осборн полкпен кеткенде мисс Осборн не істейді, сен қалай ойлайсың? - деп сұрады Кроули бөлмеге еніп, ол екі әйдік тарақпен төбесіне шашын түйіп қойыпты, желбіреген шашының арасынан сүйкімді әйеліне тамсана қарады.



	- Егіліп көз майын тауысар, - деді Бекки, - екеуміз қалып, сол жайды айтқанымызда бес рет пышылдап алды.



	- Ал саған бәрібір ғой, - деді, Родон сезімсіз әйелінің жанына бататын сөзді қозғап.



	- Әй, қызғаншағым-ай, ішіңе қыл жүгірмейді - ау. Сенімен бірге кетейін деп отырғанымды білмейсің бе? - деді Бекки, оның үстіне сенің жағдайың тіпті өзгеше. Сен генерал Тафтоның адъютанты болып бара жатырсың. Біз майданға араласатын әскердің құрамында емеспіз, - деді мисс Кроули басын қайқайтып, күйеуі шыдамай кетіп, еңкейді де әйелін сүйіп алды.



	- Родон, жарқыным, әлгі ақшаны Майшелпектен кеткенге дейін алған жон бола ма, қалай? - деді Бекки, тамаша бантигін тағып жатып. Джордж Осборнды Майшелпек деп атайтын. Келбетті екенін әлденеше рет айтқан болатын. Жатар алдында Родонға жарты сағатқа келіп, карта ойнағанда оған көзін сүзіп, мейірлене қарап тұратын. Ол Джорджды жеңілтек антұрғансың, уақытыңды қалай өткізетініңді, жаман қылықтарыңды Эммаға айтамын деп назданып, қорқытып қоятын. Оған сигар ұсынып, от тұтататын. Мұндай баптың еркекке жақсы эсер ететінін ол іс жүзінде сынап көрген, әуелгі кезде Родон Кроулиге де солай жасайтын еді. Джордж оны көңілді, ұшқыр ойлы қу, distanqnee, тамаша жан деп білді. Серуендеген, түстенген шақтарда Бекки Эмма бейшараның еңсесін басып, мысын құртатын. Күйеуі мен мисс Кроули ананы - мынаны айтып, ал капитан Кроули мен Джоз (көп кешікпей жас жұбайларға қосылған) үндемей тамақ жейтін, ал Эмилия болса сүтке тиген мысықтай еді, бір ауыз тіл қатпай сүлесоқ отыратын.



	Досының жүріс - тұрысынан Эмма секем алып қалды. Ребекканың тапқырлығы, ұшқыр ойы, көңілділігі, таланттылығы дегбірін қашырып, алаңдатып, әлдеқандай күдік туғызғандай. Бас қосқанына бір апта болмай жатып Джордждың көңілі далаға ауып, өзге қауымды аңсайтын сияқты. Ол болашағын ойлады, алда қандай алапат тағдыр күтіп тур екен? "Оның теңімін бе, жар бола аламын ба? - деп ойлады Эмма, - ол ақылды, көрікті, менің сиқым мынау: елеусіз, сұрықсыз, ақымақ бейшарамын. Бәрінен бас тартып, үлкен басын кішірейтіп маған үйленіп отырғаны қайырымдылық емес пе? Бас тартуым керек еді ғой, бірақ батылым бармады. Үйімде қалып бейшара әкемді күтуім керек еді ғой, не деген су мимын!" Ата-анасын көзіне ілмегенін енді ғана ұқты (бейшараның өзін кінәлайтындай реті де бар-ды), ұялғанынан беті дуылдады, бірақ болар іс болды, бояуы сіңді. "Ой, құдайым-ай, неғылған опасыз едім, - деп ойлады ол, - жеке басымды күйттеп, олардың қайғысына ортақтасудың орнына. Джордждың етегінен ұстап жүре беріппін ғой. Теңі емес екенімді білемін. Менсіз бақытты болар еді ғой амалым бар ма одан бас тартып та көрдім той".



	Тойдан кейін бір апта өтісімен жас келіншектің мұндай қайғыға ұшырағаны жақсылық емес. Амал бар ма, Доббиннің келер алдындағы жағдайы осындай. Мамырдың қоңыржай айлы түнінде балконға қараған терезенің бәрі айқара ашылған, мұның алдында Джордж бен мисс Кроули телегей теңіз шалқып жатқан мұхиттың айдынын тамашалап тұр, Родон мен Джоз бөлмеде триктратын ойнап жатыр, ал Эмилия үлкен креслода отыр, бары да, жоғы да белгісіз, бәрі оны ұмытқан, екі бөлінген жандарға қарап ыза кернеп, зығырданы қайнап, жаны азаптанды, жүрегі сыздады, жалғыздықты сезінді. Не бары бір апта ғана өтпеді ме, жеритін мерзім бе? Ал болашағына көз салса, тұңғиық сияқты. Сол тұңғиыққа өз бетінше батып, түпсіз теңізде жалғыз жүзуге шамасы қайда, біреу қолтығынан демеп, жол бастамаса мұнда дәрмен бар ма? Леди Смит ол туралы жақсы айтатынын білемін. Бірақ, қымбатты леди Смит, сіздің рухыңыздай мықты жан әйел затында ұшыраса бере ме?



	- Түн не деген тамаша еді, ай сүттей жарық, түн маужырап тур, - деді Джордж, сигарды үсті-үстіне сорып, түтінін аспанға будақтатып.



	- Таза ауада сигардың иісі қалай аңқып түр десеңізші. Мен оның иісін ұнатамын. Ай жерден екі жүз отыз алты мың сегіз жүз қырық жеті миль қашықтықта деп кім ойлайды? -деді Бекки айға күле қарап. - Мұны әлі есімде сақтап жүргенім ақылдылық емес пе? Иә, біз мұны мисс Пинкертонның пансионатында оқығанбыз. Теңіз қандай маужырап, мүлгіп жатыр, ауа қандай таза десеңші! Айтпақшы, мен француздың жағалауын да көре алады екенмін - ау, - оның жасыл жанары жарқырап алысқа қадалды, түннің түндігін серпіп, расында да, алыстан әлденені аңғарғандай. - Бір жайма шуақ таң мезетінде не істегім келетінін білесіз бе? - деп сөзін жалғастырды. - Тамаша малтитыныма көзім жетті, сондықтан бір күні менің қайын бикем Кроулидің компаньонкасы...



	Бригс кемпірді білесіз бе? Сіз оны көргенсіз, есіңізге түсіріңіз... бүркіт тұмсық әйел Сол Бригс шомылуға кеткенде, сүңгіп барып оның кабинасының астынан шығамын да, суда тұрып татуласамын. Қалай, жақсы ойлап тапқан әдіс пе?



	Джордж су астында қалай кездесетінін көз алдына елестетіп, күліп жіберді.



	- Не боп қалды? - деді оларға Родон, сүйек салынған стақанды араластырып.



	Эмилия өз-өзінен жылады да бөлмесіне кетіп қалды, ол жерде емін-еркін егіліп жылап алады ғой, басу айтар адам жоқ.



	Бұл тараудағы тарихтың пешенесіне жазылған тағдыры, айналшақтап өткенді еске алып, бұрылып болашақты шолу; әңгімені ертеңге бір жеткізіп тастап, оқырманымыз бір сабақ жіпті де естен шығармас үшін кешегі өткенді де бір шолып қайтамыз. Әдетте, ұлы мәртебелімнің қабылдауына барған елшілердің, жоғары діни ағзамдардың күймесі есік алдына бөгелмейді, тез өтіп кетеді; ал капитан Джонстың бикештерінің жалдамалы күймесін сарғайып күтіп тұрғанын көресіз; бүл жағдайды қаржы министрінің қабылдауымен салыстыруға болады, мәселен, қабылдауында он адам сарғайып кезегін күтіп отыр делік, бірінен кейін бірін қабылдауға шақырады, сол кезде бөлмеге Ирландиядан сайланған парламент депутаты немесе тағы бір дөкей келе қалды дейік, олар баса-көктеп, әй - шайға қарамай министр жолдастың кабинетіне қояды да кетеді; сол тәрізді романшыда әңгімені баяндау барысында әділеттікті ғана ұстанбайды, оған желік те пайда болады. Ол бар жағдайды ұсақ-түйекке дейін қалдырмауы керек, бірақ ұсақ-түйек негізгі оқиғаға жол беруі керек. Доббинді Брайтонға алып келген жағдай гвардия мен шептік жаяу әскердің Бельгияға жөнелтілуін және ұлы мәртебелім герцог Веллингтонның басқаруымен бүл елге барлық одақтастар армиясын топтастыруы жайындағы бұйрық емес пе? Міне, мұндай жағдай біз басын құрап отырған анау-мынау отбасының әңгімесінен әлдеқайда маңызды емес пе? Осыған байланысты кейбір ретсіздік, ұсақ-түйек әңгіме де араластырып алдық, бірақ бүл да артық емес. Сонымен біз жиырма екінші тараудан асып кетіппіз, сондықтан кейіпкерлерімізді бөлмелеріне жіберейік, Доббин келетін күнгі түскі қонақасыға жиналсын.



	Жолдасының Лондоннан алып келген хабарын бірден жеткізуге көңілі дауаламады ма, әлде мойнына орамал тағумен айналысты ма, әйтеуір бөгеле беріпті. Әкесінің жіберткен хатын қолына ұстап, маңғазданып, салтанатпен бөлмеге кіргенде, әманда қасіретті хабар күтіп елегізіп қалған Эмма шошып кетті де, жүгіріп күйеуінің алдынан шығып, өзінің сүйікті Джорджынан жалбарынып не боп қалды деп сұрай бастады. Шет елге аттануға бұйрық алынды ма? Келесі аптада айқас бастала ма? Жүрегі құрғыр осындай пәленің боларын сезіп еді-ау.



	Сүйкімді Джордж шет елге жасалатын жорық жайында сұраққа жауап қатпады да, басын шайқап былай деді: - Жоқ, Эмма әңгіме онда емес. Ойлағаным өзімнің қамым емес, сенің қамың. Бір жайсыз хабар алып отырмын. Әкем менен безіпті, маған топырақ шашып, тақыр жерге отырғызыпты. Бұған мен көнермін - ау, қымбаттым, сен қайтесің? Оқышы! Сөйтті де хатты ұсынды.



	Соншама қайырымдылық сезімін танытқан пір тұтар адамының сөзіне дегбірсіздене құлақ салды да, Джордждың күйзеліп ұсынған хатын төсекке отыра кетіп, оқи бастады. Бірақ үңіле оқыған сайын жүзі жадырап сала берді. Бұдан бұрынғы әңгімеміздей нәзік сезімді әйел, сүйген адамының жолына бәрін пида етпей ме. Кішкентай Эмилияны бұл жағдай да қанағаттандырды. Содан соң барып, әдеттегідей осындай жағдайда бақытты көрінгеніне ұялып, қуанышын сездірмеуге тырысып, ұстамдылықпен тіл қатты:



	- Ах, Джордж, әкемнен айырылып қалдым ба деп жүрегің қарс айырылып тұрған болар.



	- Әрине!- деп жауап қайырды Джордж жүзін мұңайып.



	- Бірақ ашуы ұзаққа бармас, - деді ол сөзін жалғастырып. - Саған адам ренжи ме? Қымбаттым, ол сенің тентектігіңді кешіреді, қайда барады дейсің? Олай болмаған күнде мен өз қателігімді ешқашанда кешіре алмаймын, өкініште өтемін.



	- Мені мазалайтыны өзімнің бақытсыздығым емес, сенің бақытсыздығың, Эмма, - деді Джордж. - Кедейлік деген не, тәйірі. Оның үстіне, мақтанып айтқаным емес, құдай бергенінен айырмасын, өмірде өз жолымды табуға талантым жететін сияқты.



	- Әрине, - деп әйелі сөзін бөлді де, өзі қиялдап кетті, - соғыс әне-міне дегенше аяқталады, Джордж генерал шенін алады.



	- Иә, иә, мен өзгеден қалыспаймын, өзіме жол ашармын - ау, - деді Осборн сөзін жалғастырып, - бірақ сенің жағдайың не болады, көкешім? Зайыбымның қоғамдағы орнынан айырылып, жағдайының мүшкіл тартқанына мен қалай шыдай аламын? Зайыбым казармада күнелтіп, солдаттың әйелі атанып, әуелі қатерлі күйге ұшырап, азып-тозып жорықта жүрсе, жұрттың бетіне қалай қараймын, одан да өлгенім артық емес пе? Жанымды жегідей жеп жатқан осы жағдай.



	Эмманың көңілі орнына түсіп, бұл жағдай күйеуінің ғана дегбірін қашырып тұрғандықтан, қолын ұстады да, жүзі жайнап жұртқа белгілі "Уопингтің ескі баспалдағы" деген әннің қайырмасын, келіншектің бойкүйез тартқан күйеуі Томасына назын білдіріп, егер көзіме шөп салмаса, еркелетіп жүрсе, тастап кетпесе, онда "шалбарын жамап, алдына грог тартамын" деген шумақтарын шырқап кетті.



	- Мұның үстіне, - деді Эмма, бірақ бөгеліп, қуанышты жүзбен, - кез келген жас келіншек екі мың фунтқа не бола берсе жаман ба, бір құшақ ақша емес пе? Солай емес пе, Джордж?



	Джордж оның аңқаулығына езу тартты. Коп кешікпей төменгі қабатқа тамақтануға беттеді, Эмма әлгі "Уопингтегі ескі баспалдақты" шырқап, күйеуінің қолтығынан ұстап бара жатты, осында болған күндер де мұндай көңілді болған жоқ еді.



	Ойламаған жерден дастарқан басы көңілденіп, думандап кетті. Алдағы жорық Джорджды алаңдатып, әкенің қатал үкімін де ойландырмады. Доббин бұрынғыдай ауыз жаппай жұртты күлдірді. Ол Бельгиядағы әскердің өмірін сыпаттап, онда fetes думанмен қызықты өтеді деп жұртты күлдірді. Содан кейін жылпос капитан озінің түпкі мақсатын көздеп, майордың зайыбы миссис О'Дауд өзінің киім-кешегін және күйеуінің киімін буып-түйгенін, жылтыраған асыл заттарын шай сауытқа салғанын, ал қасиетті жұмақ құсының жүнінен жасалған атақты сары тақиясын қағазға орап, майордың үш бұрыш қалпағының темір қорабының ішіне салғанын әңгімеледі. Бүл тақия Генттегі француз королінің сарайында немесе Брюссельдегі офицерлер балында қандай әсер қалдыратынын көз алдыңызға елестетіңізші.



	- Гентің не? Брюсселің не? - деп Эмилия айқайлап жіберді, кенеттен селк етіп, - жорыққа аттануға бұйрық болған ба, Джордж? Полк жорыққа аттана ма?



	Әлгінде ғана күлімсіреген жүзінен үрейдің ізі білініп Джордждың қолтығына тығылды.



	- Үрейленбе, жаным, - деді ол аяған кейіппен, - не бары он екі сағаттық жол Бұл мүлдем қорқынышты емес. Сен де барасың ба, Эмма?



	- Мен қалайда барамын, - деді Бекки, - мен штаб офицері сияқтымын. Генерал Тафто мен дегенде ішкен асын жерге қояды, солай ма, Родон?



	Родон қарқылдап күлді. Уильямның жүзі шашының түбіне дейін қызарып кетті.



	- Эмма бармайды, - деді күйеуі. "Қауіп-қатерді ескерсеңдерші," деп айтпақ болып көрді, бірақ ешқандай қауіп төніп тұрған жоқ деп әлденеше рет айтқан едім-ау. Ол әбден шатасты да сөзден қалды.



	- Мен баруым керек, қалмаймын, - деді Эмма қызбаланып. Джордж шешімін құптады да, жағын сипап, - осындай қызба әйелді бұрын-соңды көріп пе едіңіздер деп, қасында болатынына келісті.



	- Біз миссис О'Даудтан қамқорлық жасаңыз деп өтінеміз, - деді Джордж.



	Күйеуі қасында болса өзге жұртта шаруасы қанша? Олардың көңілі осылай жай тапты, бірақ алда қатерлі соғыс, айқас басталмақ, бірақ оған дейін, бәлкім жарық дүниенің қызығы да бар шығар. Жүрексіз кішкентай Эмилияның қуанышқа бөленгені соншалық, соғыстың қатерін де ойдан шығарғандай сезінді, әуелі Доббиннің де жүрегі жай тапты. Оған Эмилияны көріп тұрудан асқан бақыт та, үміт те жоқ еді, ол өзін ойламады, оны көзінің қарашығындай сақтап, қорғайтынына ғана ризашылық білдірді. "Менің әйелім болса жібермес едім", - деп ойлады ол Бірақ оның бас иесі Джордж ғой, жолдасын азғыруға Доббиннің қақысы жоқ.



	Ақыры Ребекка досын белінен құшақтап дастарқан басынан алып кетті, өйткені соншалық үрдіс істер айтылды, еркектер шараптарын ішіп, көңілдерін көтеріп дуылдасып отырысты.



	Дастарқан басында Родон әйелінен жасырын хат алған, бірақ табан астында жұмарлап шырағданға тастап жағып жібергенімен, біз Ребекканың ту сыртынан қарап тұрып, оқып та алғанбыз. "Сүйінші, - деп жазды ол, — миссис Бьют кетіп қалыпты. Май шелпектен ақшаңды бүгін қағып ал, ол ертең жүріп кетуі ықтимал. Есіңнен шығып кетіп жүрмесін.



	Еркектер әйелдердің қасына барып кофе ішпек болғанда Родон Осборнды шынтағынан түртіп, жылы шыраймен былай деді:



	- Осборн, көгершінім, егер қиналмасаңыз, ыңғайсыз демесеңіз, әлгі аздаған тиын-тебен сіздің қалтадан біздің қалтаға түссе қалай болады?



	Джордж қысылғанда қандай десеңші, амалсыздан әмиянынан бір уыс банкі билетін, қалған сомасына бір аптадан кейін агентінен алатын вексель ұсынды.



	Мәселе шешілгеннен кейін Джордж, Джоз, Доббин сигар шегіп, әскери кеңес құрып, ертең ашық күймеге мініп, бәрі де Лондонға сапар шегуге сөз байласты. Әрине, Джоз, Родон Кроули кеткенше районда қала тұрғысы келген болу керек, бірақ Доббин мен Джордж жалбарынып жатып көндірді, барлығын Лондонға сән - салтанатымен, күймесіне төрт ат жеккізіп, жеткізіп салатын болды. Таңертең тамақтанып алып, торт ат жегілген күймеге мініп, барлығы Лондонға тартты. Эмилия таң сәріден орнынан тұрып, кішкентай шабаданына киімдерін салып, жинала бастады, ал төсегінде жатқан Джордж әйеліне қолқабыс тигізетін күтушісінің жоқтығына қайғырды. Эмилия бұл істі өзі атқарғанына қуанды. Ребеккамен арадағы салқындық көңілге дық қалдырмай қоя ма, ол екеуі сүйісіп қоштасқанмен, көңіл шіркіндегі кірбің қалып қойды. Миссис Эмма да әйел затына тән қызғаныш дегеннен ада болмаса керек.



	Брайтонға келіп-кетіп жатқан біздің ескі көздерден мұнда Кроули кейуана мен оның атқосшылары қалғанын еске алыңыздар. Родон мен зайыбы екеуі мисс Кроулидің жалдаған пәтерінің арасы қарға адым жер болғанмен табалдырығынан аттай алмады, баяғы Лондондағы суық қатыс өзгермеген-ді. Мисс Бьют Кроули қайын сіңлісінің қасында отырғанда оның сүйікті Матильдасына немере інісін жолықтырып, мазасын кетіре алмайды, айта көрмеңіз, мұндай бәлекетке ұшыратпас үшін барлық жағдайды ойластырған. Кәрі қыз серуенге шыққанда миссис Бьют оны жалғыз жібермей, күймеге қоса отыратын. Мисс Кроулиді таза ауамен дем алдыру үшін портшезге салып күймеден көтеріп түсіргенде бір жағында миссис Бьют, адал серігі Бригс бір жағына шығып күзетіп тұратын. Алда-жалда Родон мен әйелі ұшыраса қалса, мұндайда ол әманда қалпағын басынан алып тағзым ететін, мисс Кроулидің жасағы түсін суытып, көрмеген болып қасынан өте шығатын, Родон байғұстың ұнжырғасы түсіп, жасып қалатын.



	- Лондонда да осылай тұра беретін едік қой, - деді капитан Кроули түсі бұзылып.



	- Чансери-лейндегі жалдамалы қуыстан Брайтондағы жайлы қонақ үй жамбасымызға бата ма? - деп жауап қайырды тірліктің жағдайын күйеуінен артық білетін әйелі, - біздің пәтердің маңынан апта бойы кетпей күндіз-түні жүрген мистер Мозестің екі агенті мен Шерифтің жәрдемшісін есіңнен шығардың ба? Біздің мұндағы достарымыз ақылы асып тұрған адамдар емес, бірақ мистер Джоз бен капитан Купидондар мистер Мозестің агенттерінен артық емес пе!



	- Солар әлгі жаушыларын ізімізге түсірмегеніне таңғаламын, - деді Родон таң қалған кейіппен.



	- Қайдан жібереді, біз жылжып кетпейміз бе? - деп жауап қайырды, күйкентайдай Бекки, содан кейін Джоз бен Осборнды жолықтырғаны зиян болды ма, Родон қағып-соғып, майлы ішекше айналдырып, қалтасына тиын-тебен түсірмеді ме, қажалат кезінде бұдан артық қандай пайда болмақ.



	- Соның қонақ үйдің ақысына әрең-әрең жетер, - деп гвардияшы дүңк ете қалды.



	- Төлеудің керегі не, сені біреу алқымыңнан алып тұр ма? — деп қарсылық көрсетті әйелі, ол неден болса да тайынар емес.



	Родонның қызметшісі арқылы мисс Кроудидің еркек күтушілерімен астыртын байланысып, хабардар болып жатқан, реті келе қалған жағдайда оның арбакешіне, бірдеңе ұрттатып қойып, мисс Кроулидің басқан ізін біздің бикеш те толық біліп отырды. Ребекканың басына бір ой сап ете қалды да, аяқ астынан ауыра қалды, әлгі кәрі қызды емдеп жүрген дәріханашыны шақыртты, қысқасы ерлі-зайыпты екеуі анасының тұяғы қимылдағанына дейін біліп отырды. Бригс еріксіз дұшпандық топта болғанымен, іштей Родон мен оның әйеліне қастығы жоқ-ты. Ол жаратылысынан ақкөңіл жан, баяғы қызғанышынан ада болған соң Ребеккаға деген ашуы тарқап, Ребекканың жайдары, жарқын мінезін ғана еске алды. Мұны былай қойғанда, ол және үй күтуші миссис Феркин, мисс Кроулидің барлық күтушісі осы үйдің қожасы болып алған миссис Бьюттен шеккен зәбірін айтысып мұңаятын.



	Осындай жақсы әйелдің шектен тыс өктемдік жүргізіп, өзінің артықшылығын пайдаланып, тым қаталдыққа бой ұсынатынын жиі ұшыратамыз. Ол бірнеше аптаның ішінде сырқат адамның еңсесін басып, аузын аштырмай тастағаны соншалық, келінінің айтқанына көніп, әуелі мүшкіл халін Бригс пен Феркинге де айта алмады. Күн сайын мисс Кроулиге ішуге рұқсат етілген шарабын да миссис Бьют стақанға өлшеп құятын, үйдің қожайынын шөміштен қаққанда өзгелерді қайбір оңдырды дейсіз, бір бөтелке хереске қолы жете алмай қалған Феркин мен сарай қызметшісінің де халін жұмыр басты пенденің басына бермесін. Ол мисс Кроулиге бауырды, тауық балапанының етін, тәтті тағамды күніне қандай мөлшерде, қандай ретпен беру керек екенін де қадағалайды. Дәрігер берген дәрілерді түнде де, күндіз де, таңертең де тықпалап ішкізіп жатқаны, бейшара сырқат бас тарта алмайды, не берсе де қылқытып жатыр. Феркин бірде: "Бейшара қожайыным сенің қошақаның сияқты, дәріні сылқытып жұта береді" деді. Ол беті бері қараған, айыға бастаған карт ледиді күймемен немесе портшеземен серуендетті ме, әйтеуір басын шыр айналдырды, қамқоршы, өктем, тәлімді әйелге тән істің бәрін жасады. Егер күтіміндегі сырқат бейшара түскі аста бір шамаға тәбетім шапты деп мөлшерден артық жемек болса, немесе дәріні аздау ішкісі келсе, басына пәлені жаудырып, өлімді тақап қоятын, Кроули бейшара сабасына түсіп, басқа түссе баспақшыл дегендей көндім дегенге көшетін. "Бейшараның әбден халы кетті, - деді Феркин сыбайласына шағым жасап, - үш аптадан бері маған бір рет те ақымақсың деп айтқан жоқ". Ақыры миссис Бьют адал жанды күтушіні, сарай қызметшісі жуан қарын мистер Боулсты, Бригсті де кызметтен босатып, пастор үйінен өзінің қыздарын алдырмақ болды, түпкі ойы жапа шеккен қайын апасын Королдік Кроулиге көшіріп алу еді. Сонымен кенеттен жағдай өзгеріп шыға келді, байтал түгіл, бас қайғы болып, миссис Бьют өз қайғысымен әлектенді. Бьют Кроулидің күйеуі ағзам кешқұрым үйіне қайтып келе жатып аттан құлап, бұғанасын сындырып алыпты. Оның ыстығы көтеріліп, қабына бастапты, сондықтан миссис Бьют амалсыздан Сассекстен Хемпширге аттануына тура келді. Бьюттың беті бері қарасымен қымбатты қайын апасына қайыра оралмақ болып, қожайындарын қалай күтуді қызметкерлеріне мықтап тапсырды. Саутгемптонның күймесіне мінгені мұң екен, мисс Кроулидің үйіндегілердің арқасынан ауыр жүк түскендей, "уһ!" деп тыныс алып қуанышқа бөленді, бірнеше аптадан бері аяқтарының ұшынан басып, жан ұшырып жүрген бейшаралардың аркасы кеңіп қалды. Сол күні мисс Кроули күндізгі дәрісін ішпеді, сол күні де, кейінде Боулс өзіне де, мисс Феркинге де херестің ерекше бөтелкесінін аузын ашты, сол күні кеште Кроули мен Бригс бикештер Портиастың уағызын оқудың орнына бір партия пикет те ойнап тастады. Балаларға арналған көне ертегідей болды: тоқпақ таяқ итті соғуды ұмытып кетіп, бәрі де баяғы істерімен шұғылданып, жырғады да қалды.



	Леди Бригс аптасына екі-үш рет таң сәріден тұрып, теңіз жағасына барып кабина алып, бомазиден тігілген суға түсетін костюм, кеудесіне төс қағар тартып суға с.үңгіп шығатын. Ребекка бұл жағдайды біліп алған, бірақ судың түбімен сүңгіп кабинаның астынан шығып Бригсті шошытпақ ойын орындауға дәті бармады да, суға сүңгіп, бойы жазылып, әл жиып, көңіл күйі жақсарып, жағаға шығып тұрған кезде шабуылға шығуды жөн деп ұйғарды.



	Сондықтан Бекки таңсәріден тұрып, қонақ үйдің теңізге қараған бетіне бақылау трубасымен теңіз жағасындағы бірнеше кабинаға көз жүгіртті. Ол Бригстің шомылатын жерге барғанын, теңіздің толқынына сүңгігенін көрді. Су періштесі теңіз жиегіндегі ұсақ тасқа табанын тигізе бергенде Бекки дәл сол жерде болды. Бұл бір тамаша көріністі. Теңіз жиегі, бетінде тамшы мөлтілдеп тұрған. Ару, ұзыннан-ұзақ жарқабақ, арғы жағында шағаладай үй, мұның бәрі күннің нұрына бөленіп жатыр. Бригс кабинадан шығысымен жайдары жүзді, назды күлкімен жымиып сүліктей аппақ қолын созып тұрған Ребекканы көрді. Мұндай иман жүзді адамды қалай қарсы алмайсыз?



	- Мисс Ш. ... Мисс Кроули!- деді ол



	Мисс Кроули қолын алып жүрегіне басты, ойда жоқта көңілі босап кеткен Бригс құшырлана бетінен сүйді.



	- Қымбаттым, қымбатты досым!- деп ағынан жарылып айтқанда мисс Бригстің көңілі босады, әуелі қызметшісі де аузын аңқитып, таңғалып қалыпты.



	Ребекка коп қиналмай-ақ Бригсті сөзге елітіп, өзара ұзақ әңгімеге тартты. Бекки аяқ астынан мисс Кроулидің Парк-лейндегі үйінен кеткен күннен бастап, көптен күткен миссис Бьюттің кеткеніне дейінгі аралықтағы болған оқиғаны мисс Бригс бар сезімімен бастан-аяқ айтып шықты. Мисс Кроулидің сырқатының қандай белгі бергені, қыңқыл-сыңқылдың неден басталып, қалай қабынғаны, қалай қайтқаны егжей-тегжейлі толық айтылғаны соншалық, осылай анықтап айту тек әйелдің ғана қолынан келетін шығар. Әйел адам өзара сырласа, мұңдаса кеткенде сырқаттың халін, дәрігерге қаралуын айтудан жалыққан ба? Бригс мұны айтудан жалыққан емес, ал Ребекка жалықпай тыңдай берді. Сүйкімді, қайырымды Бригс пен ең сенімді жан Феркинді қамқоршы қожайыны сырқатты жағдайында қасында қалдырғаны не деген бақыт десеңізші! Иә, жаратқан иесі жар болғай. Тосын жанға Ребекка мисс Кроулидің алдындағы борышын ақтамай кеткен сияқты, бірақ жаратылыстың жазмышына адам баласы ара түсе ала ма, кінәсі кешірімді ғой. Құлай ғашық болған адамнан қалай ғана бас тартады? Мұндай сұраққа нәзік жанды Бригс қалай жауап қатады, бар болғаны аспанға қарап құптап, өзі де осыдан коп жыл бұрын біреуге көңілі ауғанын есіне түсіріп, күрсінгеннен өзге не айта алады. Сонымен Ребекканың кінәсіз екенін қоштаудан өзге не айта алады.



	- Жалғыз басты қу жетімге бір кезде жылы шырай білдірген адамды қалай ұмытамын? Жоқ!- деді Ребекка, - ол мені жолатпағанмен, оған өмір бақи қызмет етемін, оны сыйлап, құрмет тұтып өтемін. Сүйікті леди Бригс, мен мисс Кроулиді қамқоршым, Родонымның қамқоршы бауыры ретінде дүниедегі бар әйелден артық көремін. Ал одан кейінгі сыйлы адамдарым оның сенімді достары. Мен мисс Кроудидің сенімді достарына ешқашан да әлгі сұрқия мисс Бьют сияқты қарамаймын, оның беті аулақ. Родон, - деп сөзін жалғастырды Ребекка, - былай сырт адамға дөрекі, менмен, қайырымсыз көрінгенмен, нәзік жанды адам, Родон көзіне жас алып қымбатты бауырымның қасында күтуші, қамқоршы болып ең сенімді серігі Феркин мен теңдесі жоқ жан мисс Бригстің отырғанына ризашылық білдіріп, әлденеше рет жаратқан иесіне жалбарынатын. Сұрқия мисс Бьют бұл әрекетінен сескенетіні рас болса, онда бұларды көрге түсірмей тынбайды, мисс Кроулидің қасиетті шаңырағының астындағы қамқоршылары, жақын адамдарының бәрі қуылады да, бейшара леди пастор үйі алпауытының табанына тапталып қалатындай жағдай болса, мұны (мисс Бригсті) қамқорлыққа алатынын ұмытпасын, бұлардың үйінің есігі әманда ол үшін ашық екенін ескертті Ребекка.



	- Қымбатты достым, - деді Ребекка ағынан жарылып, - қайырымдылықты ұмытпайтын жандар баршылық, құдая тәубе; әйел біткеннің бәрі бірдей Бьют Кроулиге ұқсай бере ме? Былайша айтқанда, оған кек тұтар менде жай жоқ, - деді Ребекка, - мені жарға құлатқан сол екені рас, бірақ қымбатты жарым Родонмен табыстырғаны үшін рахметтен өзге айтарым бар ма?



	Ребекка мұнымен коймай мисс Бригске миссис Бьюттің Корольдік Кроулидегі бастапқыда жұмбақ болып, кейін ғана әшкереленген залымдық әрекетін әңгімелеп берді. Ол екі жасты ебін тауып таныстырып, табыстырып, ақыры торына түсірген, бірақ зұлымдығы жақсылыққа бастап, екі ғашық ақыры үйленді, бірақ сол әйелдің кесірінен мол дүниеден айырылып, тақыр кедейлікке душар болып отыр.



	Сыры айдан анық болды, миссис Бьют Родон мен Ребекканы әдейілеп таныстырып, неге амалдап некелегенін Бригс енді ұқты. Бірақ бұлар қаншама кінәсіз дегенмен, Бригс өзінің күдігін жасыра алмады, өйткені қалай сиырқұйымшақтатқанмен Ребекканы енді мисс Кроули маңына жуытпайтыны, әрі кәрі леди немере інісінің жосықсыз некесін ешқашан да кешірмейтіні белгілі болған.



	Дегенмен, бұл тараптан Ребекканың оз түйгені де бар, сондықтан ол бұрынғы бетінен қайтпай, батылырақ кірісті. Егер мисс Кроули қазір кешірмегенмен, кейін беті бері қарауы мүмкін. Ребекка түбін ойлады. Қазірдің өзінде Родон мен баронет атағының арасында қалт-құлт еткен сырқатты бейшара Пит Кроули ғана тұр емес пе? Алда-жалда ол бірдемеге ұшырай қалса, айы оңынан туады. Қалай дегенмен де Бьют ханымның қара ниетіне жұрттың көзін жеткізу керек еді, мұның болашақта Родонға да пайдасы тиюі ықтимал. Қайта табысқан досымен бие сауым әңгіме-дүкен құрды да, оған деген құрметі, ізеті үзілмейтініне сөз беріп, әрі бұлардың арасында болған әңгіме көп кешікпей бәз қалпымен Кроули кейуанаға жететініне ешқандай шүбә келтірмей, көңілі жай тауып, мисс Бригспен қоштасты.



	Әрі Ребекканың қонақ үйге де оралуы қажет еді, өйткені кешегі достары айырылысар сәт дегендей ертеңгі аста бас қоспақ еді. Ребекка мен Эмилия апалы-сіңлілердей болып, достасқан әйелдер құсап қиылып қоштасты; Ребекка әлденеше рет бет орамалын алып пышылдап, мәңгілікке ажырасатын адамдардай сүйісіп қоштасты да, терезеден ағылып бара жатқан күймеге қарап бет орамалын бұлғап (айтпақшы, онысы құп-құрғақ), дастарқан басына қайыра келіп отырды. Креветка шаянның сирағын сүйсіне мүжи отырып, жайбарақаттанып Родонға таңертең серуенге шыққанда Бригс екеуінің арасында болған әңгімені айтып, күйеуін де үміттендірді. Ол қашанда күйеуіне қайғылы да, қуанышты ойын жеткізе білетін.



	- Енді, жарқыным, анау үстелге отыр да, мисс Кроулиге тәртіпті, тәлімді бала екеніңді айтып, сәлем хат жаз.



	Сонымен Родон үстелге отырды да бірден мынадай соз жазды:



	"Брайтон, бейсенбі.



	"Қымбатты апатайым..."



	Осымен қажырлы офицердің тілі байланды да, қаламның ұшын шұқып, әйелінің бетіне қарай берді, ол болса күйеуінің жалбарынған аянышты сұрқына қарап, еріксіз күліп жіберді де, қолын беліне ұстап, бөлмеде ерсілі-қарсылы жүріп, сөйлей берді, ал Родон аузынан шыққан сөзді қағазға түсірді.



	- "Туған жермен қоштасып, жорыққа аттанар алдында көңілім алабұртып елегізи бердім. Жаман айтпай жақсы жоқ, соғыстың аты - соғыс, қатерге бас тігіп барамыз"...



	- Неменеге? - деп Родон таңырқап қалды да, сөздің астарын ұғып, жымиды да жаза бастады.



	- "... өте қауіпті қатерге бас тігіп барамыз, сондықтан аттанар алдында осында келдім..."



	- "осында келгенмін" деп айтуға болмай ма, Бекки? "Осында келгенмін"деген де жөн болады, - деп драгун оның сөзін бөлді.



	- "... мен осында келдім"- деп қайталап, Бекки аяғымен жер тепті. - Ондағы мақсатым - ең қымбатты ет жақын, әрі туыс, әрі дос-жар абзал адамнан кешірім сұрау. Қасиетті сапарға аттанар алдында көңілде кірбің қалдырмау. Сізден жалбарынып өтінер тілегім - сіздің Мүбәрәк қолыңызды алып, жылы лебізіңізді есту, мүмкін бұл соңғы дидарласуымыз болар, кім білсін? Сіз маған өмір бақи қамқоршы болып келе жатқан адамсыз, сондықтан сіздің жөніңіз бөлек?



	- Қамқоршы, - деп масаттанды Родон, хатты қалай қиыстырып жазып отырмын дегендей.



	- "Сізден сұрайтын жалғыз ғана тілегім бар: татуласып қоштасайық. Мен барлық жағдайда болмағанмен, біздің әулетімізге тән абыройды мақтан етемін. Мен суретшінің қызына үйлендім, бұған арланбаймын..."



	- Арланбаймын, құдай төбемнен ұрсын!- деп дауыстады Родон.



	- Аһ, кәрі сайтан, - деп Ребекка, күйеуінің құлағынан тартып, қате жіберіп қоймады ма деп иығынан қарады. Бір сөзін түзеп берді.



	Сонымен құртақандай әйелінің терең білімділігіне бас иіп, Родон бүл сөзін түзеді.



	- "Менің танысып жүргенімді сіз естіді ғой деп ойлап едім, - деп жалғастырды Ребекка, -өйткені Бьют Кроули ханым бізге жеңгетай болып, таныстырып, табыстырып, құптаған еді. Бірақ мен ешкімді кінәламаймын. Кедей қызға үйлендім, оған өкінбеймін. Апай, сіз дүниеңізді кімге бағыттасаңыз да өзіңіз білесіз? Сіздің дүниеңізді қалай бөлетініңізде менің шаруам да, ренішім де жоқ. Сіздің ақшаңызды емес, өзіңізді құрмет тұтатынымды білсеңіз болғаны. Дүние қолдың кіріндей емес пе? Жат жерге аттанар алдында сізбен татулассам деп едім. Жорыққа аттанғанға дейін сізбен дидарласуға рұқсат етіңіз. Күн өткен сайын арамыз алшақтап, ұшырасу мұң бола ма деп күдіктенемін. Отаннан аттанып кетерде сіздің жылы лебізіңізді естіп, қош айтыса алмай қаламын ба деп, түн ұйқым торт бөлініп, маза таппай жүрген жайым бар".



	- Мұндай хаттан ол менің сөз саптасымды аңғара қоймас, - деді Бекки, - мен әдейілеп қысқа, әрі нұсқа тіркестерді көп пайдаландым.



	Хат мисс Бригске арналған конвертке салынып, апасына жөнелтілді.



	Мисс Бригс бұл қарапайым, шынайы ниетпен жазылған хатты ұсынғанда мисс Кроули күліп жіберді.



	- Миссис Бьют жоқ кезде бұл хатты оқуға болады, - деді ол, - Бригс, оқып жіберші не жазыпты.



	Бригс хатты оқып шыққанда қамқоршысы одан бетер қарқылдап күлді.



	-Осыны да ұқпадың ба, маубасым - ау? - деді ол хатта жазылған сөздерге көңілі босап отырған Бригске. Мұның бір сөзін де Родон жазбағанын қалай ғана ұқпайсың? Родон өмірінде ақша сұрағаннан басқа маған хат жазып көрген емес, онысының өзі қатеге толы болатын. Әлгі зымиян гувернантка оның басын шыр айналдырып отыр ғой ("Бәрінің құлқыны белгілі, - деді Кроули кейуана ішінен, - бұлар менің өлімімді тілеп, ақшама көз тігіп отыр"). Родонмен кездесуге ешбір қарсылығым жоқ, - деді ол біраз үнсіздіктен кейін, селқос қана. - Онымен қоштасу, қоштаспау дегенің маған бәрібір. Егер анау-мынау дау болмаса неге кездеспейміз? Келсең, есік ашық. Бірақ адамның төзімділігінде шек болады. Сондықтан есіңізде болсын, қымбаттым, Родон ханымды құрметпен қарсы ала алмаймын бұған дәтім шыдамайды.



	Сонымен мисс Бригстің әбігерленген ісі толық жүзеге аспады, бірақ бұған да шүкіршілік. Кемпірді немере інісімен табыстыруға асыққан Бригс мисс Кроули өзінің портшезімен серуенге шыққанда теңіз жағасындағы жартаста күтіп алсын деп Родонға айтқанша асықты.



	Олар сол жерде жолықты. Мисс Кроули бір кезде жақсы көретін інісін жолықтырғанда іші жылыды ма, әйтеуір кеше ғана жолыққан адамындай көңілді, мейірлі жүзбен қарсы алып, екі саусағын ұсынып амандасты. Родонның қуанғаны соншалық, күркетауық құсап нарттай қызарып, мисс Бригстің қолын жұлқа амандасты. Оны осыншама толқытқан дүние шіркін бе, әлде апайына деген туыстық сезім бе, әлде апайының жанына батқан сырқаттың зардабы ма, кім білсін?



	- Кемпір мені әрқашанда еркелететін, - деді ол кейін әйеліне, - сондықтан бір түрлі ыңғайсыз жағдайда болдым. Шелектің екі құлағынан ұстағандай қатар жүрдім де, тура есігінің алдына дейін келгенімде, жәрдемге Боулс шықты да, үйге енуге көмектестік. Менің де кіргім - ақ келіп еді.., - үйіне бас сұқпадың ба, Родон? - деп әйелі күйгелектенді.



	- Жоқ, қымбаттым. Саған өтірік, маған шын, дәл есіктің көзінде аяғымды аттай алсамшы, жүрексініп кейін қайттым.



	- Ақымақсың! Үйге кіріп, шықпай қоюың керек еді, - деп айғайлады Ребекка.



	- Сен маған ұрыспа, - деді гвардияшы қабағынан қар жауып, — мен расында да ақымақ шығармын, Бекки, бірақ сенің олай айтатын жөнің жоқ. - Әйеліне қарағанда оның қас-қабағынан жақсы нышан сезілмеді.



	- Жарайды, жарайды, жарқыным, ренжіме, - деп Ребекка ашуға басқан күйеуінің бабын таппақ болды. - Жарайды, ертең жолықтыр да үйіне кіріп қайт, ол сені шақырмаса да бар. -Бұған Родон шамданып жауап қайырды, жүрегімнің әмірімен жүремін, ал сенің биязы сөйлескенің орынды болар еді деді. Содан кейін ашуға булығып шығып кетті де, сол бойдан ертеңгі уақытын бильярд тақтасында өткізді, қабағы ашылмай тырысып, ешкімге ләм-мим деп тіл қатпады.



	Бірақ сол күні кешқұрым әйелінің айтқаны келіп, апайымен жолыққанда қателігі дәлелденді де, Родон бейшара пұшайман болып әйелінің кемеңгерлігіне, көрегендігіне көзі жетті. Мисс Кроули інісімен кездескенде, ұзақ уақыттан сағынып көріскендіктен бе, әйтеуір, абыржып қалғаны рас. Ол бұл кездесу жағдайын коп ойланды.



	- Бригс, - деді ол, - Родонның сұрқын байқадың ба, ол толысып, қартайып, мұрны қызарып, түрі дөрекіленіп кетіпті. Мына әйел оны жарға итермесе болғаны. Кіммен дос болсаң, соның әуенін жырлайсың деген, мұның солай боларын білгенмін. Иә, одан джин мен аңқып тұр. Мен соны байқадым, сен ше?



	Бригс, миссис Бьют жұрттың бәрі жайында жақсы сөз айтпайды деп қарсыласып бақты, егер оның сөзіне құлақ салар адам болса, сол Бьюттіңнің өзі...



	- Ол бұтағым сұрқияның жұрттың бәрін қаралайтыны рас, бірақ ана әйел Родонды ішімдікке еліктіргені байқалып тұр. Тегі нашар адамдардың бәрі де...



	- Ол сізді көргенде қатты абыржып қалды, ханым, - деді серіктесі, - оның айқас даласына, жорыққа аттанып бара жатқанын ескерсеңіз...



	- Қалай пәтуаласып едіңдер, Бригс? - деп айқайлады кәрі қыз, қатты қалшылдап, - Әрине, сіз жылап қорқытасыз, көз жасыңыз дайын тұрады. Осындайды жаным жаратпайды. Осы бәрің мені иеге ренжіте бересіңдер? Өзіңнің бөлмеңе барып пышылда, маған Феркинді шақырып жібер... жоқ, тоқтай тұрыңыз? Орындыққа отырыңыз, сіңбіріңіз, пышылдағанды доғарыңыз да, капитан Кроулиге хат жазыңыз.



	Бейшара Бригс сөзге келмей бювардың аржағына барып отырды. Кәрі қыздың осының алдындағы хатшысы - мисс Бьют Кроули тайға таңба басқандай бадырайтып әрі тез жазатын еді, бұл да әлі келгенше соның ізін қуып қожалақтай бастады.



	- Былай бастаңыз: "Қымбатты мистер Кроули", жоқ олай емес: "Қымбатты сэр!", - осылай жөн болар, әрі қарай, мисс Кроули жоқ, доктор мистер Кример, маған мынандай сәлем айтуды бұйырды, сырқаттылығыма байланысты, қатты абыржу қатерге соқтырады, сондықтан қандай да болмасын отбасылық ара - қатысты, дау-дамайды шешуге, түсінісуге жағдайым келмейді, себепті оның бәрінен бас тартамын, деді. Содан кейін, оған Брайтонға келгені үшін рахмет айтыңыз да, мен үшін мұнда бөгеліп әуре болмасын деңіз. Иә, Бригс, есімнен тарс шығып барады екен-ау, мен оған bon voyag е жақсылық тілеймін, егер жолы түсе қалса Грейз-Инн-сквердегі менің іс басқаратын адамыма жолықсын, сол жерде оған арнаған сәлем-сауқат болады. Иә, осы жетер. Бұл оны Брайтоннан кетуге мәжбүр етеді.



	Қайырымды Бригс соңғы сөйлемін рахаттанып жазды.



	-Миссис Бьют кетісімен ес жидырмай қолға түсірмек болған ғой, - деп тулады кемпір. -Қандай көргенсіздік! Бригс, қымбаттым, мисс Кроулиға да хат жазып жіберіңізші, ол мұнда келіп әуре болмай-ақ қойсын. Иә, иә, босқа сандалмасын оның келетін шаруасы жоқ. Мен өз үйімде құл болғым келмейді мені аштан қатырып, дәрімен уландыра бергеніне көнуім керек пе? Бәрі де менен құтылғысы келеді, тезірек көзімді жоймақ... бәрінің ойы суд. - сөйтті де жалғыз басты кемпір кемсеңдеп жылады.



	Бақталастық базарының сахнасында ойнаған жылап-сықтап, сыңсу комедиясының бір көрінісі де аяқталып қалды. Алабажақ шамдар бірінен кейін бірі сөніп, күңгірт шымылдық түсірілуге әзір тұр.



	Жас жұбайлар ойларын жүзеге асыра алмай сағы сынды, бірақ Родонға жолданған хаттың мисс Бригсті шабыттандырған соңғы сөйлемі, яғни мисс Кроулидің Родонды Лондондағы сенімді адамыма жолық дегені драгун мен әйелінің көңіліне мият болып, апасының айтқаны келіп, Родон Лондонға жеткенше асықты.



	Джоздан ұтып алған ақшасы мен Джордж Осборнның банк билеті қонақ үймен есеп айырысуға жұмсалды. Бүл ақшаның егелері осы уақытқа дейін одан қалай айырылып қалғандарын білмей аң-таң. Ребекка, айқас басталар алдында жүгін кейін қайыратын генерал сияқты, ең құнды деген дүниесін буып-түйіп, қожайындарының сандырағын Лондонға алып бара жатқан Осборнның малайына күзеттіріп, пошта күймесімен жөнелтті. Родон әйелі екеуі келесі күні сол күймемен қалаға оралды.



	- Жүрер алдында кемпірді жолықтыра алмағаның өкінішті-ақ, - деді Родон. - Ол қатты жүдеп кетіпті, өңі де қашыпты, сірә ұзаққа бармас. Уоксиден қандай чек алар екенмін? Екі жүз фунттай болар екі жүзден кем болмас сен қалай ойлайсың, Бекки?



	Мидльсек шерифы адъютанттарының жиі-жиі келе бергені естеріне түсті де, өздерінің Бромптондағы пәтеріне бармай, қонақ үйге тоқтады. Ребекка бүл жігіттерді келесі күні таңертең өзінің сүйікті Эмилиясы мен брайтондық достарына жолығуға Фулемадағы миссис Седлидің үйіне кетіп бара жатқан жолда кездестіріп қалды. Бірақ олардың бәрі де полкпен бірге Бельгияға аттану үшін Четемге, одан әрі Харвиджға тартыпты, үйде миссис Седли боздап жалғыз қалыпты.



	Ребекка қонақ үйге оралғанда күйеуі Грейз-Иннге барып, бағын сынап қайтыпты.



	- Құдай ұрсын, Бекки, - деді ол ашуға булығып, - апашым жиырма фунт қана ұстатты.



	Мазақтау деген осыдан артық болмас, бірақ сайқымазақтың әсер еткені соншалық, Бекки Родонның жүзіне қарап, қарқылдап күлді.





Жиырма алтыншы тарау




	ЛОНДОН МЕН ЧЕТЕМ АРАЛЫҒЫНДА



	Біздің досымыз Джордж кәдуілгі санатты адамдардың салтымен торт пар ат жеккен күймемен күмбірлетіп Брайтоннан шықты да, Кевендиш - сквердегі тамаша қонақ үйдің алдына келіп тоқтады, мұнда жігіт пен жас әйеліне арналып бірнеше бөлме мен жақсы ыдыс - аяқ қойылған үстел әзірленіп, бір қора қара малайлар кызмет егіп жатты. Джордж Джоз бен Доббинді ақсүйектерше парасатпен қарсы алды, ал Джордждың айтуына қарағанда ұяң Эмилия алғаш рет "өз үйінің үстелінде" үй иесі зайыбының қызметін атқарып отырған сияқты.



	Джордж шарапты жақтырмай қызметшіні жерден алып, жерге салды; Джоз тасбақаның сорпасын рахатта тамсанып ішті. Доббин оған сорпа құйып берді, тегеш қасында тұрған үй егесі әлі тәжірибесінің аздығын көрсетіп мистер Седлиге сорпа құйғанда бақа майынан қандай мөлшерде салуды ұмытып кетті.



	Орналасқан аппартамент, қымбат тағам мистер Доббинді үрейлендірді де, түскі астан кейін Джоз үлкен креслода мүлгіп кеткенде, ол досының тізгінін тартпақ болды. Архиепископтың үстеліне қойылатын тағам емес пе деп, ол тасбақа мен шампаннан бекер бас тартқан екен.



	- Мен серілер құсап саяхаттауға үйренген адаммын, - деп қарсы тұрды Джордж, - әйелім де сайтан алғыр, леди құсап саяхаттайды. Қалтамда көк тиын қалғанға дейін ол еш нәрседен қажалат шекпейді, - деді біздің қайырымды жігіт өзінің асқақтығына масаттанып. Эмманың бақыттылығы тасбақаның сорпасына байланысты емес қой деп Доббин сөз таластырып жатпады.



	Түскі астан кейін Эмилия Фулемдегі анама барып қайтсам деген ойын айтты, оған Джордж біраз бұрқылдап алып, рұқсат етті. Ортасына катафалк сияқты әйдік төсек (мұнда одақтық монархтар келгенде бұл төсекке император Александрдың қарындасы жатқан) қойылған үлкен жатын бөлмеге жүгіріп кірді де, асығып-аптығып шәлісін салып, қалпағын киді. Ол асханаға келгенде Джордж әлі қызыл шарабын ішіп отыр екен, орнынан тұра қоятындай сұры жоқ.



	- Сүйіктім, сен менімен бірге бармайсың ба? - деп сұрады ол



	Жоқ, бүл кеште "сүйіктісінің" өзге де шұғыл "шаруасы" бар болатын. Малайы күйме жалдап, шығарып салады. Күйме қонақ үйдің есік алдына келіп тоқтады да, Эмилия Джорджға таңданғандай жүзіне бірер рет қарап, мұңайып, үлкен баспалдақтан төмен түсе бастады. Капитан Доббин ере шығып, күймеге отырғызып, соңынан қарап тұрды. Әуелі малай да арбакешке қонақ үйдегі қызметшілердің құлағы шалып қалады деп, барар жерді де айтпай, жол-жөнекей сұрасамыз деп жүріп кетті.



	Доббин Слотердегі ескі пәтеріне қарай жаяу тартты, мүмкін ол жалдамалы күймеде мисс Осборнның қасында отырар ма едім деп қиялдап кетіп бара жатқан шығар. Ал Джордждың ойы басқада еді: шарапты мықтап ішіп алып, Шейлоктың рөлін атқаратын Кинді көруге барды. (Капитан Осборн театрға жазылған, әрі өзі де гарнизондағы спектакльдерде комедиялық рөлдерді ойнайтын). Джоз түннің бір уақытында қызметшілердің дастарқанды жинастырып, түбінде сарқыншақтары мөлтілдеген графиндерді босатқан дыбысынан оянды, тағы бір күйме шақырылып етжеңді ақсүйектің тұқымы үйіне апарылып, сол бойда төсегіне жатқызылды.



	Күйме бақ ішіндегі кішкентай қақпаның алдына келіп тоқтасымен еңкілдеп жылаған Эмилияның алдынан миссис Седлидің жүгіре шығып, бауырына қысып, мауқын басқанына күмәніңіз болмасын, оқырман. Бақшаның ішінде сүртіксіз жұмыс істеп жүрген карт Клеп ұялып, теріс айналып кетті. Жас ирландық қызметші әйел асханадан жүгіре шығып, қонақты жылы шыраймен күліп қарсы алды. Эмилия ата-анасының есігіне жетіп, басқыштан қонақ бөлмесіне әрең көтерілді.



	Ана мен қызының қалай көріскенін, іштегі дертін шығарып, көз жастарын ағыл-тегіл төккенін айтпасақ та оқушы қауым ұғып отырған шығар. Әйел адам өмірдің қуанышына да, қайғысына да жылайды емес пе?



	Әрине, неке тойынан кейін ұзатылған қызбен көріспей ме, шер шығару деген болмай ма, басқа жат жұртқа ұзатылып, соның жоғын жоқтап, түтінін түтетіп отырған бауырынан шыққан балапанын ана қалай сағынады! Әйел заты мауқын солай басар болар. Қас дұшпан бола тура неке тойында сүйісіп, жылаған әйелдерді өз көзіммен көргенмін. Егер олар бірін-бірі жақсы көрсе қатты күйінеді. Қайырымды аналар қызының тойында кайта ұзатылатындай сезінеді. Мұнан кейінгі өмір кезеңінде барлық әжелердің аналық сезімі тым асқақ болатыны бәрімізге аян. Шынтуайтында кейбір аналар әже болғанға дейін аналық қасиетті онша аңғара да бермейді. Ала көлеңкеде қонақ бөлмеде шерлерін тарқатып, бірде күліп, бірде жылап, аһылап-уһілеп, кейде сыбырлап, сырласып отырған Эмма мен анасына бөгет жасамайық. мистер Седли осындай ойға келді. Үйіне келіп тоқтаған күйменің ішінде кім болғанын аңғармады. Алдынан жүгіре шықпағанмен бөлмесіне келгенде (әдеттегідей өзінің қағаздарын, құжаттарын, есеп-қисаптарын аударыстырып отырған) қызын құшақтап, бетінен сүйді де, аз уақыт қастарында отырып, кішкентай қонақ бөлмені екеуіне қалдырып шығып кетті.



	Жилет киіп, раушан гүлін суарып жүрген мистер Клепке Джордждың малайы мұрнын көтеріп, менсінбей қарады. Бірақ мистер Седлидің алдында қалпағын алып сәлемдесті. Ирландық қызметші қыз үйден бөтелкемен шарап алып шыққанша шал күйеу баласының саулығын, Джоздың күймесін, оның Брайтонға өз аттарын жегіп барғанын және сұрқия сатқын Бонапарт пен соғыс жайында әңгіме қозғады. Қарт төре малайды шараппен сыйлап, әрі алтын монет ұсынды, мұны қалтасына салып жатып малайы қайран қалды.



	- Сіздің қожайыныңыз бен оның зайыбы үшін алып қоялық, Троттер, - деді мистер Седли, - ал мынаған үйіңізге барғаннан соң оз денсаулығыңыз үшін шарап алып ішіңіз, Троттер.



	Эмилия үйінен кеткеніне не бары тоғыз - ақ күн болыпты, бірақ оған ұзақ мерзімдей болып көрінді. Өткен өмірінің арасында әлдеқалай шыңырау пайда болған сияқты. Енді ол артына қараса ата-анасына еркелеп өскен, оларға селқостау қарайтын, махаббаттың дертіне шалдыққан, арманына жетуге ынтық, үлбіреген жас қызды көреді. Күні кеше болса да арманның сағымымен келмеске кеткен күндерді еске алып, ұялды да, қайырымды ата - анасының ақ пейілі бадалық сезімін оятты. Арманына жетті, дегені болды, енді осындай жеңіске жеткен адам неге бұрынғыша күдіктенді, әлденеге елегізді? Әдетте кейіпкері отау табалдырығын аттағанда романшы әңгіме осымен аяқталды деп түсініп, осымен драма аяқталды, өмірдің тірлік күресі, күдігі аяқталды, енді ерлі-зайыптылар гүлденген, шаттық орнаған некелік жұртына көшті, енді айқара құшақтасып, қаннен-қаперсіз өмір кешіп, оның қызығын көре беруі керек деп шымылдық түсіретін. Ал біздің құртақандай Эмилиямыз, бүл жаңа елге жаңа ғана аяқ басысымен арғы беттегі өз жұртына, дос-жарандарына жалтақтап қарай береді, әлденеге елегізеді.



	Ұзатылған қызға той тағамын жасамақ болып, сәлемдескеннен кейін сәл уақытқа Джордж мисс Осборнды қалдырып, төменгі қабаттағы асхана әрі қонақ бөлме ретіндегі құжатқа (мұнда ерлі-зайыпты Клептер тамақтанатын, кешкісін ыдыс-аяғын жуып болысымен ақ шалғышын шешіп, қызметші Флениген бикеш те келіп отыратын) барып қайтты; онда әр түрлі тәтті тағамдар мен шай әзірледі. Әр адамның нәзік сезімін танытар әдістері бар емес пе: Седли ханымның ойынша хрусталь ыдысқа салынған ыстық тоқаш пен апельсин вареньесі Эмилияға ерекше ұнайтын шығар деп ұқты.



	Төменде ас әзірленіп жатқанда Эмилия қонақ бөлмеден шығып, басқышпен жоғарыға көтеріліп, күйеуге шыққанға дейін тұрған бөлмесіне қалай барғанын да байқамай қалды, осындағы креслода талай сағат сарғайып отырып еді-ау. Ол ескі досын көргендей креслоға отыра кетті де, өткен бір аптаға, өткен өміріне көз жүгіртіп, ойға қалды. Осы бір Бақталастықтың базарындағы гүжілдеген қалың жұрттың арасында адасқан бейкүнә пенде арманына коды жеткенінде мұң басып, артына қарайлап, алдынан үміт үзгендей қайғырып, көңілі алаңдады.



	Күйеуге шыққанға дейінгі бас иген Джордждың бейнесін көз алдына елестетіп, бөлмесінде осылай ұзақ отырды. Ол табынған, тамаша балғын жастан мына Джордждың қандай айырмашылығы бар, шынында да жаратылысынан осындай адам ба еді, осыған ой жүгіртті ме? Әйел адам менмендігін жеңіп, өте нашар адам екенін мойындау үшін ұзақ мерзім қажет болады. Сонан кейін Эмилияның көз алдынан Ребекканың күлімдеген жасыл көзі, жымиған күлкісі кетпей қойды да, бойын үрей биледі. Содан кейін бір кезде қызметші ирландық қыздың маған жар бол деп қайталап жазған Джордждың хатын алып кеп берген күнгі қайғылы да селқос күйге түсіп, өз тағдыры туралы мұңды ойынан арыла алмай біраз отырып қалды.



	Бұдан бірнеше күн бұрын ғана жатқан тап-таза төсек орнына қарап, бүгін осында түнеп шығып, ертеңмен оянғанда бұрынғыдай қасына келіп, жымиып күлімсіреп тұрған анасын көрер ме еді. Содан кейін Кевендиш - сквердегі әсем жиһазды қонақ үйдің салтанатты жатын бөлмесінің ортасына қойылған паршалы әйдік катафалкты есіне алды. Өз үйім -өлең төсегім! Мұның жастығына талай ұзақ түндерде көз жасы төгілмеді ме? Ол өмірден күдер үзіп, өлімді қиялдамады ма? Енді тілегі орындалып, үміт үзіп бара жатқан ғашық жары қайта оралмады ма, енді олардың тірлігі мәңгілік емес пе, қосағымен бірге қоса ағармай ма? О, қайырымды анам Аналық мейіріммен оның қасында талай күнді батырып, қадай таңды атырмады ма? Эмилия орнынан тұрып, төсегінің қасына барып, тізерлеп отырды. Ұяң да, қайырымды, күйкентайдай мейірбан жан мият тұтар пана іздеді, шынын айтсақ мұндай жағдай мұның басында сирек ұшырасатын. Бұған дейін діни нанымы махаббат болатын, ал енді қайғыға ұшыраған, жараланған, күдер үзген жүрек өзге бір мият іздеді.



	Біз оның қалай сыйынғанына құлақ салып немесе қайталауға қақымыз бар ма? Жоқ, достарым бүл жұмбақ сыр, Бақталастықтың базарында сыр шашуға болмайды.



	Дегенмен біздің жас ледиді шайға шақырғанда ол әлдеқайда сергіп қалыпты; әлгіндегідей ашынған да жоқ, өзінің өміріне, тағдырына күйінген де жоқ, Джордждың бойкүйез тартқанынан да, Ребекканың көзінен де сескенбеді. Ол төменге түсіп әке - шешесінің бетінен сүйіп, шалмен әңгімелесіп, көңілін көтерді. Содан кейін Доббиннің сатып алып берген фортепьяносын ойнап, әкесінің ұнататын ескі өлеңдерін шырқады. О, шай жақсы екен, вареньелерінің дәмін де, ыңғайлы ыдысқа салынғанын да мақтады. Жұрттың бәрінің көңілін аулаймын деп, кешінде әйдік катафалкада өзі де қатып ұйықтапты. Джордж театрдан келгенде ғана оянды да, оны күліп қарсы алды.



	Келесі күні мистер Джордждың Кинді Шейлок рөлінде көруден де маңызды "шаруасы" болды. Лондонға келген бойда әкесінің сенімді адамына келесі күні жолықпақ болып хабар берген. Қонақ үйдегі есеп-қисап, капитан Кроулиге бильярдтан, картадан ұтылып, мұның қалтасы қағылып қалған. Сапарға аттанар алдында әкесінің сенімді адамы арқылы төлемек болған екі мың фунт стерлингтің шетін бұзудан өзге амалы жоқ-ты. Джордж іштей әкем ызғарынан қайтар деген үмітте болатын. Мұндай ерекше жанды әкесінің көзі кайтып қияды. Егер әкесін бұрынғы қызметтері жібітпесе, онда мына алдағы айқас даласында ерлік көрсетіп, әкесінің бетін бері қаратпақ болды. Ал оған жібімесе ше? Онда өкінер не бар, дүние шіркін кең емес пе! Бәлкім, картадан жолы болар, екі мың да біразға жетіп қалады.



	Сонымен ол Эмилияны күймеге отырғызып, шешесіне жіберді де, Сагее Вапеһе екі әйелге, Джордж мисс Осборн сияқты шет елге саяхат шегетін ледиге барлық қажетті заттарды сатып алып беру тапсырылды. Не бары бір күннің ішінде жолға жиналу керек еді. Уакыт не деген тығыз десеңізші, олар әбден сүрініп - жығылды. Сонау бір күндердегідей ерсілі-қарсылы күйме шапқылап, тігіншіден киім-кешек дүкеніне кіріп, онда бәйек қағып жүгірген. Сатушылар мен дүкеншілері есік алдына дейін шығарып салды. Мұндай жағдайда миссис Седли баяғы қалпына кайта келгендей түрленді, бакытты сезінді. Дүкен аралап, саудалап, жақсы заттарды көріп, саудалауды леди Эмилия да ұнататын. Күйеуінің айтқанын орындап, Эмилияның өзі де қызығып, біраз әйел киімдерін сатып алды, оның талғампаздығына, білгірлігіне сатушылар да қайран қалды.



	Ал алдағы болар соғыстан мисс Осборн қатты сескенді. Әрине, соғыспай-ақ Бонапарттың күл-талқаны шығады. Маргеттен атақты джентльмендер мен ледилер мінген кеме күн сайын Брюссель мен Гентке жөнелтіліп жатты. Жұрт соғысқа аттанған сияқты емес, тамашалап серуенге шыққандай газеттер алаяқтар мен желөкпелерге төніп, келемеждеп те жатты. Бүл бейшара корсикандық Еуропа армиясына, даңқы әлемге әйгілі данышпан Веллингтонға қарсы тура ала ма? Эмилия Бонапарт мүлдем жақтырмады, бүл нәзік жанның өз ойы емес айналасындағы дос-жарандарының ойы еді, оз басы ой қорыта, өз пікірін айтар адам емес-ті. Қысқасы Эмилия шешесі екеуі әсем киім ләпкелерін күн ұзақ аралады.



	Осы кезде Джордж фуражкасын бір шекесіне қисайта киіп, иығын түзеп кәдуілгі жауынгерлік кейіпке келіп, Бедфорд-роуге жетті де әкесінің сенімді адамының кеңсесіне кіріп, осындағы барлық ақсұр клерктердің қожасы сияқты шікірейіп, төбесінен қарап кекірейді. Капитан Осборн күтіп тур деп мистер Хигске хабарлаңдар деп бұйрық берді, менменсіп, шірене сөйлегеніне қарағанда одан ақылы көш ілгері, байлығы елу есе коп, тәжірибесі әлдеқайда мол штафирка-адвокат оның қол астындағы бағынышты адамы сияқты, бұл айтса бар жұмысын тастап, капитанға кызмет атқаратын сияқты. Мына бөлменің ішінде аға клерктен бастап практикантқа, одан жалба-жұлба көшірмеші хатшыға, тар бешпент киген жүдеу жүзді орындаушыға дейін бұған мысқылдап күлгенін ол аңғармады да, Джордж таяғымен етігін тықылдатып, мынаның бәрі бейшара малғұндар ғой деп ойлады. Бұл малғұндар оның барлық ісін алақанына қойғандай анық білетін-ді. Олар кешкісін трактирде сыра ішіп отырып, мұның жағдайын өзге клерктермен де әңгіме жасайтын. О, жаратқан, мына Лондонның іс басқарушылары мен клерктерінің білмейтін бәлесі болсашы. Олардан ештеме жасыру мүмкін емес, былай қарағанда, бейхабар жандар сияқты, көзге ілінбегенімен, іс жүзінде біздің астанамызды солар басқарады.



	Бәлкім, мистер Джордж Хигстің кабинетіне кіргенде (джентльмен әкесінің атынан бітімге келетіндей бір тапсырма беретін шығар деп дәметкен де болар, мүмкін оның сұсты, әрі өктем келуі өзін әлдеқалай қайратты, жігерлі адам сияқты танытпақ болғаны шығар? Бірақ ол қалай қоқиланса да, әкесінің сенімді іс басқарушысы суық қарсы алғаны соншалық, Джордждың қоқан-лоққысы адыра қалып, құты қашты. Мистер Хигстің бөлмесіне енгенде іс басқарушы әлдеқандай құжатты құрастырып, қолы босамай жатқанын танытты.



	- Отырыңыз сэр, - деді ол, - мен бір минуттан кейін сіздің ісіңізбен айналысамын. Мистер По, қажетті қағаздарды алып келіңізші? - сөйтті де ол кайта қағазға үңілді.



	По қағаздарын алып келді; іс басқарушы сол мезеттегі ақша курсы бойынша құны екі мың стерлинг облигацияны берді де, капитан Осборннан: "Ақшаңызды банктен алатын чек түрінде аласыз ба, әлде осы сомаға құнды қағаз сатып алуға бұйрық бересіз бе?" - деді.



	- Марқұм мисс Осборнның сенімді іс басқарушысының бірі қазір қалада болмай тур, - деді ол немқұрайды қарап, - бірақ менің клиентім сіздің тілегіңізді мүмкіндігінше жедел орындап береді.



	- Маған чек беріңіз, сэр, - деді капитанның қабағы түсіп, - шиллинг те, жарты пенсі де құрсын, сэр! Адвокат чек сомасын нақтылап шығара бастағанда: "Осындай үмітпен серілік көрсетіп, ақымақ қартты жерге қараттым", деп ойлады ол, сөйтті де қағазын қалтасына салып, маңғаздана басып, бөлмеден шығып кетті.



	- Екі жылдан кейін бүл сылқымның қарызы басынан асып, түрмеге жабылады, - деді мистер Хигс мистер Поға.



	- Мистер Осборнның иі жұмсармайды деп ойлайсыз ба?



	- Бәлкім сіз гранит бағана жұмсармай ма деп сұрарсыз? - деді мистер Хигс.



	- Бүл ұзаққа шабады, - деді Клерк, - үйленгеніне бір-ақ апта болды, кеше спектакльден кейін өзге офицерлермен бірге мисс Хайфлайерді күймеге отырғызып жатты.



	Бұдан кейін басқа бір клиенттің келгенін хабарлады да, Джордж Осборнның бұл құрметі қызметкерлердің есінен шықты.



	Чек бізге бұрыннан таныс Халкер мен Буллоктың Лауард стриттегі кеңсесіне берілген. Джордж солай тартты да, әлдеқандай маңызды іс тындырғандай қиялға шомды. Джордж кеңсеге кіргенде эсквайр, Фредерик Буллок бухгалтер есептеріне үңіліп, бір қарапайым клеркке тапсырма беріп жатты. Капитанды көргенде оның сарғыш тартқан жүзі қуарып ішкі бөлмесіне кіріп кетті. Джордж алған ақшасына таңырқады (ол ешқашан да қолына мұндай мол ақша ұстамап еді), ол болса сұры қашқан күйеу баласына, оның асып-сасқанына да назар аудармады.



	Енді күн сайын Рассел - скверден түстенетін Фред Буллок Осборн қартқа ұлының қалай келгенін, жүріс-тұрысын сипаттап берді.



	- Ол тәкаппарланып келді, - деді Фредерик - сөйтіп, соқыр тиынын қалдырмай ақшасын сыпырып алып кетті. Мұндай сылқым жігітке бірнеше жүз фунт стерлинг қанша уақытқа жетер екен?



	Осборн бұрқылдап, ұлының ақшаны қалай жұмсайтынында шаруасы жоқ екенін айтты. Бірақ Джордж ісін тындырғанына риза болды. Киім-кешегі, жүгі тез жиналды да, ол лордтың дархандығымен Эмилияның сатып алған дүниелеріне оз агенттеріне чекпен төледі.





Жиырма жетінші тарау




	ЭМИЛИЯ ӨЗ ПОЛКІНЕ КЕЛЕДІ



	Джоздың сәнді күймесі Четемдегі қонақ үйдің алдына келіп тоқтай қалғанда Эмилияның ә дегенде аңғарғаны бір сағаттан бері достарының келуін күтіп, көшеде жүрген капитан Доббиннің жүзіндегі қуаныш нышаны болды. Әр түрлі белгілерін тағып және қызғылт белбеу байланып, қылышын сүйреткен капитанды көргенде мес қарын Джоз онымен танысқанына масаттанып, шын жүректен ағынан жарыла сәлемдесті. Брайтон да немесе Бонд-стритте болғанда бұдан өзгеше, көңілі толмай, селқостау сәлемдескен еді.



	Капитанның қасында прапорщик Стабл тұрған; күйме қонақ үйге жақындай бергенде ол таңырқап: "О, қандай сұлу жан еді", - деп мистер Осборнның зайыбына сұқтана қарады. Расында да, Эмилия неке ротондасын, қызғылт лента тағылған қалпағын киіп, таза ауада салтанатпен алқызыл киінгеніне көңілі тасып, нұрланып, ерекше сымбатқа енген еді, прапорщиктің мақтаудай-ақ бар. Доббин іштей Стаблдың мақтауына разы болғаны соншалық, оны құшақтап сүйіп алардай жағдайда еді. Эмилияның күймеден түсуіне жәрдемдескен Стабл қандай сүліктей сұлу қолын ұсынғанын, қандай сұлу аяқтың тық-тық етіп жер басқанын сезді. Ол нарттай қызарып, барынша иіліп сәлем берді. Эмилия фуражкаға тігілген полктың нөмірін аңғарып*** ерекше ілтипаттықпен күліп сәлемдесті, мұнысы прапорщиктің одан бетер есін кетірді. Осы күннен бастап мистер Стаблға ерекше қамқорлықпен, ізеттілікпен қарады, екеуі бірге серуенге шыққанда, немесе үйлерінде кездескенде Эмилия жайында әңгіме қозғап, сыр тартатын. Полктың тамаша жасөспірімдерінің арасында мисс Осборнға табыну, жақсы көру әдетке айналып кетті. Оның қарапайым да табиғи көзқарасы, адамдармен шүйіркелесуі олардың мейірбандығын туғызды; қарапайымдылығын, сүйкімділігін сөзбен айтып жеткізу қиын еді. Бірақ сіздің ешқайсымызда кербез әйелдерден мұндай парасатты, ізеттілікті немесе үлгі тұтарлық өзге де қасиеттерді аңғармаған боларсыз, олардан еститініңіз, келесі кадрильге шақырылып едім, немесе бүгін күн қандай ыстық еді деген сияқты сөздер емес пе? Полкте онсыз да алдыңғы қатарда жүретін Джордждың беделі полк жастарының арасында бұрынғыдан да арта түсті: ол жасауы жоқ қызға үйленіп қайырымдылық көрсетті, оның үстіне зайыбы сұлу болып кездесті.



	Біздің жолаушыларымыз бен Эмилия қонақ бөлмеге келгенде, капитан Осборнның зайыбына келіп жатқан хат жұртты қайран қалдырды. Бүл қызғылт қағазға жазылған, көгілдір сүргішпен көгершін бейнесі мен зәйтүн жапырағының бейнесі батырылған әйел қолымен жазылған үш бұрышты хат болатын.



	- Мынау Пегги О'Даудтың шимайы той, - деді Джордж күліп, баттасқан сүргішінен танып тұрмын!- Шынында да, бүл майор



	О'Даудтың әйелінен келген-ді.Ол мисс Осборнды бүгін кеште дос - жар адамдармен бірге болып кайтыңыз деп шақырған-ды.



	- Шақырудан қалма? - деді Джордж. - Сен онда бүкіл полкпен танысасың. О'Дауд біздің полктің командирі, ал Пегги 0"Даудтың командирі.



	Олар миссис О'Даудтың хатына күліп, езуін жиып үлгергенше, есік айқара ашылып, Амазонка киген етжеңді ширақ леди кіріп келді, қасында еріп жүрген "біздің" екі офицер бар.



	- Қас қарайғанға дейін күтіп отыра алмадым. Джордж, жарқыным, мені әйеліңізбен таныстырыңызшы? Ханым, сізбен танысып, әрі күйеуім, майор 0'Даудты таныстырғаныма өзімді бақыттымын деп санаймын. Сөйтті де, амозонка киген көңілді леди Эмилияның қолын алды, ол болса алдында тұрған Джордж жиі - жиі мазақ ететін кербез екенін ұға қойды.



	- Сіз, әрине, мен жайында күйеуіңізден әлденеше рет естіген де боларсыз, - деді леди даурығып.



	- Әлденеше рет естігенбіз, - деді майор, даусы жаңғырық сияқты естілді.



	Эмилия естіген едім деп күле жауап қайырды.



	- Әрине, мен туралы анау-мынауды қоқсытқан болар, - деп миссис О'Дауд сөзін жалғастырды да, "Джордж - жұғымсыз адам" деді.



	- Мен оған куә бола аламын, - деді майор қуланып, Джордж мәз болып күлді. Бірақ миссис О'Дауд шыбығын сермеп майорға үніңді өшір деген кейіп танытты да, содан кейін мисс Осборнды жөн-жосығымен таныстыруды өтінді.



	- Нақсүйер зайыбым, - деді Джордж салтанатты түрде, - бұл кісі менің қайырымды, сыйлы, тамаша досым Орилия-Маргарита, яғни Пегги...



	- Бір жалғаны жоқ, - деді майор қоштап.



	- Яғни Пегги, біздің полктың майоры Майкл О'Даудтың зайыбы, Килдей графтығындағы Гленмелони тұқымынан тарайтын Фицджералда Берсфорд де Бурго Мелонидің қызы.



	- Дублиндегі Мериан-сквер, - деп қосып қойды леди маңғаз байсалдықпен.



	- Әрине Мериан-сквер, - деп майор да міңгірледі.



	- Шырағым майор, сіз маған сөзді сол жерде айтқансыз, - деді леди, майор бұған да келісті, ол зайыбының айтқан сөзінің бәрін қоштайтын.



	Майор О'Дауд дүниенің торт бұрышында королға қызмет етіп келе жатқан адам, ол қызмет дәрежесі жоғарылаған сайын ерен ерлік көрсеткендей ақы төлеп өсіп келе жатқан адам, өте қарапайым, момын, қой аузынан шөп алмайтын жуас, әйелінің сөзінен шықпай, бала сияқты дедек қаққан елгезек бейшара. Офицер асханасында ол үнсіз отырып, коп ішті. Сол қалпымен үнсіз сөлбіреп үйіне қайтты. Жұрттың сөзін қоштау үшін соңынан сөйлейтін. Сондықтан оның өмірі айтыс-талассыз өтіп жатты. Үндістанның аптаған ыстығы да ашуландырмады, әуелі валхерен безгегі* де оның тыныштығын бұза алмады, ол қандай жағдайда да байсалды, аса салмақты, ол батареяға қарай бара жатқандай тамақтанатын үстелге де батыл баратын, тасбақаның сорпасын да, жылқының етінде бірдей жей беретін, жиіркену, тәбеті тартпау дегенді білмейді. Анасы миссис О'Дауд О'Даудстаундық болатын, анасын әрқашан сыйлайтын, бірақ әскерде кызмет етемін деп үйінен қашып, кейін осы антұрған Пегги Милониге үйленерде шешесінің сөзіне құлақ аспады.



	Пегги қайырымды шаңырақ иесі, он бір балалы Гленмелонидің бес қызының бірі еді. Күйеуі шеше жағынан нағашы болып келгендіктен өзін дүниедегі таза ақсүйек тұқымы санайтын Мелони тұқымының санатына толық қосыла алмайтын. Тоғыз маусым Дублинде, екі маусым Бат пен Челтенхемде болып, одан өмірлік серік таба алмағаннан кейін леди Мелони нағашысына маған үйлен деп бұйырады, сонымен отызға келген жиен қыздың көңілін қалдырмай, сөзін жерге тастамай, адал жанды нағашысы оны Вест-Үндістанға, өзі жаңа ауысып барған полктағы әйелдерге басшылық жасауға алып кетеді.



	Эмилия қауымның ортасында болған жарты сағаттың ішінде (өзге жердегі әдеті де осы) жаңа танысқан досына шыққан тігін, өмір тарихын туған күннен бастап толық баяндап шықты.



	- Қымбаттым, - деді ол, ағынан жарылып, - бір кезде Джордж менің бауырым болса екен деп армандап едім.



	- Глорвиндегі сіңлім осының теңі еді ғой. Ол өткен іс қой. Сөйтсем ол сізбен атастырылған екен, сонымен бауырдың орнына сіңлі тауып алдым, енді апалы-сіңлілі туыс болып, бір отбасының мүшесі ретінде өмір сүреміз. Құдай ақы, түсі жылыдан түңілме деген, сізбен тіл табысармыз, біздің полктік отбасының жұлдызы боласыз.



	- Әрине, болады, - деп қоштады О'Дауд.



	Аяқ астынан осыншама туыс табылғанына әрі қуанып, әрі қайран қалды Эмилия.



	- Мұндағылардың бәрі бір кісінің баласындай дос-жар адамдар, - деді майордың зайыбы сөзін жалғастырып, - бүкіл армияда мұндай достық қауымы, немесе ынтымақты офицер жиыны бар полкті кездестіре алмаймыз. Бізде ұрыс-керіс, бақталастық, өсек - аяң атымен жоқ. Бәріміз бір кісінің баласындай татумыз.



	- Әсіресе мисс Медженис, - деді Джордж күліп.



	- Капитан Медженистің әйелімен татуластық, бірақ шашты ағартып жіберетіндей кірбің байқалады.



	- Сен оны қара түске бояп жіберетін бірдеме сатып алған сияқты едің ғой, - деді майор дауыстап.



	- Мик, аузыңды жап, антұрған! Еркек басымен әр нәрсеге киліге береді осылар, мисс Осборн. Ал менің Микім жайына келсек, оған команда бергенде, тамақ жегенде, ішкенде ғана аузыңды аш, өзге кезде жұмған аузыңды ашпа деймін. Екеуміз жеке отырған кезде біздің полк жайында толық баяндап, неден сақ болу керек екенін ескертемін. Енді бауырыңызбен таныстырыңыз; ол тамаша жігіт көрінеді; менің нағашым Ден Мелониға ұқсайды (қымбаттым - ау, Мелони Белимелони тұқымынан, ол лорд Поллудидың нағашысы, Ойстерстаундық Офелия Скуллиге үйленді). Мистер Седли, сізбен танысқаныма қуаныштымын. Сіз бүгін офицер жиынында тамақтанатын шығарсыз? (Әлгі докторды ұмытып кетпе, Мик, садағаң кетейін, кешке дейін ішуіңді азайта тұр).



	- Бүгін жүз елуінші полк кетер аяқ жасап, қонақасы бермек, қымбаттым, - деп майор қарсылық білдірді. - Дегенмен мистер Седлиге шақыру билетін қарастырармыз.



	- Симпл (қымбатты Эмилияжан, сізбен таныстырмаппын - ау, біздің полктің прапорщигі Симпл), тезірек полковник Тевишке барыңыз, оған менен сәлем айтыңыз да, капитан Осборн қайнағасын ертіп келіпті, олар дәл сағат бесте елуінші полктың асханасында болады деп айтыңыз, ал бикешім екеуміз осы жерде жеңіл-желпі тамақтанып аламыз.



	Миссис О'Дауд сөзін аяқтаи болмай-ақ тапсырмасын орындау үшін жас прапорщик басқышпен төмен түсіп бара жатты.



	- Тәртіп - армияның жаны. Біз өз міндетімізді атқаруға кеттік, Эмма, ал миссис О'Дауд қасында қалып, бар жағдайды ұқтырады, - деді капитан Осборн. Содан кейін Доббин екеуі майордың қатарына тұрды да, көздерін қысысып, жүріп кетті.



	Жаңа танысымен қалғанда сөзшең миссис О'Дауд соншалық коп дерек айтты, оны ешқандай әйел баласы есіне толық тұтып қалуы мүмкін емес-ті. Эмилия бейшара мүше болып отырған көптеген отбасының ұсақ-түйегіне дейін тізбектеді.



	- Полковниктің әйелі миссис Хевитон Ямайкада сары безгек пен жүректен қайтыс болыпты. Буған себеп болған жағдай зеңбіректің оғындай жылтыраған жұмыр басты кәрі қақпас полковник бір будан қызға қырындап қойыпты. Білімсіз болғанмен, миссис Медженис - қайырымды әйел, бірақ тілі удай, вист ойнағанда туған анасын да сыпырып алады. Капитанның әйелі картаны отбасында адал ойынын естісе (тым құдайшыл, менің әкем, менің ағайым, Мелонидің деканы*, менің епископ нағашым, құдайдың құтты күні жиналып алып мушка немесе вист ойнар еді) шаянның көзіндей жансыз көзі бадырайып шарасынан шығып кете жаздайтын. Құдай оңдағанда бұл жолы бұлардың бірі де біздің полкпен бармайтын болды, - деді миссис О'Дауд, иығынан ауыр жүк түсіргендей.



	- Фэнни Медженис шешесімен қалатын көрінеді, онысы Лондонның түбінде Айлингтонтане деген жерде көмір, картой сататын көрінеді. Мұнысына онша түсінбедім, сол әдірем қалғыр Фэнни әкесінің кемелерін мақтан етіп, әуелі өзенді өрлеп жүзіп бара жатқанын да мақтан етіп еді. Мисс Кирк балалары мен өзінің сүйікті ағзамы доктор Ремшорнға көрші тұру мақсатымен осы жердегі Вифезуа алаңына көшіп келмек. Ал мисс Баннидің жағдайы өте қызық - бұл оның әдетке айналған жағдайы, қазірдің өзінде лейтенантқа жеті бала туып беріп отыр. Бізге сіздің алдыңызда ғана екі ай бұрын көшіп келген Поски прапорщиктің әйелі күйеуі Том Поскимен кемінде жиырма рет қырқысқан болар, мұны бүкіл казарма естіді (әуелі ыдыс қиратуға дейін барысыпты, ал Том көзінің алды неге көгеріп жүргенін айта алмайтын көрінеді); енді ол әйел Ричмонда, үйінен қашқан кінәлі қыздар тәрбиеленетін пансионды басқаратын шешесіне кайтады. Қымбаттым, сіз білімді қай жерде алдыңыз? Мен Дублиннің қасындағы Илиссус-Гров, Бутерс-таунда мадам Фленехенде тәрбиелендім, менен қаржыны аямады. Париждың тәлімін маркиза үйретті, ал гимнастикадан - француз қызметіндегі генерал-майор сабақ жүргізді.



	Төбесінен тас түскендей жағдайға қалған Эмилия бұл қырық құрам отбасының қалаулы қызы миссис О'Даудтың әпкесі болып шыға келді, бәрі де көзді ашып жұмғандай, көрген түстей еді. Шай ішкен кезде өзге де туыс әйелдермен таныстырылды, ізеттілікпен, ілтипатпен, жылы шыраймен отырып шай ішті, асқан сымбаттылығы да білінеді, өзін көріктіміз, білімпазбыз деп санайтын сылқым әйелдердің ортасында Эмилияның беделі өсті. Бірақ жүз елуінші полктың қонақасысынан қайтқан офицерлер келгенде Эмилияны жер-көкке сиғызбай мақтады, әрине осы сәтте апалы - сіңлілері оның ұнамсыз жағын да таба бастады.



	- Осборнның мойнына құрық түскен екен ғой, - деді мисс Медженис ханым Банниге.



	- Егер еркектің көріктісі бұл тентекке құрық түссе, онда Эмилия Джорджбен бақытты ғұмыр кешеді, - деді миссис О'Дауд Поскиге. Бұл әйел де жуырда ғана некелескен еді, енді орнын Эмилия басып, жұрттың назары оған ауғанына іші удай ашып отырған. Ал мисс Кирк доктор Ремшорнның шәкірті ретінде, оның христиан дініне қаншалық берілгенін білу мақсатымен құдайға сенім жөнінен екі-үш сауал қойды, мисс Осборнның жайдақ жауаптарына қанағаттанбай, ол жайында сауаты ашылмаған екен деп ұйғарып, суреті бар құртақандай үш кітапша ұсынды. "Шөл даладағы зарлы үн", "Уондсуорт қауымындағы кір жуушы", "Ағылшын солдатының таңдаулы штип", мұнымен ұйықтар алдында оның санасын оятпақ болды, оған қоса мисс Кирк Эмилияға бұл кітапшаларды бүгін ұйықтар алдында оқып бер деп жалбарынды.



	Еркектердің бәрі бірдей жолдасының сүйкімді келіншегінің қасына топталып, шынайы әскери сыпайылықпен оған қызмет көрсетті. Осы бір кішкентай қошамет Эмилияға канат бітіріп, дем беріп, көзі жұлдыздай жайнады. Джордж әйелінің құрметке бөленгеніне, оның еркектердің қызметіне, мақтауына сыйластықпен, әсем назбен, әрі сәл ұяңдықпен жауап қайырып жатқанына шынайы сүйсінді. Ал ол мундирі жарасып, өзгелерден әлдеқайда көрікті болып тұрған-ды. Әйелінен көз алмай байқап тұрғанын сезіп, ол рахаттана түсті.



	"Мен оның достарының бәріне жылы шыраймен қараймын, - деп түйді ол, - бәрін де өзін сүйгендей сүйемін. Мен әрқашанда көңілді әрі ризашылық білдіріп, үйіне бақыт орнатамын".



	Расында да, бүкіл полк Эмилияны қошаметпен қарсы алды. Капитандар құптап, поручиктер мақтап, прапорщиктер таң қалысты. Қарт доктор Катлер бір-екі қалжыңды да айтып қалды, мұнысы мамандығына байланысты еді, сондықтан оны қайталаудың қажеті болмас; ал көмекшісі Эдинбург университетінің медицина профессоры Кекл, өзінің жақсы көретін француз шығармасынан үш үзінді келтіріп, оның әдебиет тарапындағы білімін сынап та көрді. Бозбала Стабл бірінен кейін бірінің қасына барып: "Қалай, хордың қызы емес пе?"— деп сыбырлап пунш келтірілгенге дейін одан көзін алмады.



	Капитан Доббинге келер болсақ, ол бұл кеште тіл қатқан жоқ. Бірақ офицер жиынында және жұмақ құсының қанатынан тігілген тақиясын киіп, қонақ қабылдаған миссис О'Даудтың үйіндегі кеште жолбарыс аулаған әңгімесін жұрттың қошеметтеуімен екі рет айтып шыққаннан кейін жөні болмай сөлбірейіп қалған Джозды жүз елуінші полктың капитаны Портер екеуі қонақ үйге алып барып жайғастырды. Шенеунікті қызметшісінің қолына ұстатқаннан кейін қонақ үйдің алдында ерсілі-қарсылы жүріп, сигар тартты. Осы кезде Джордж әйелін шәлімен қымтап, миссис О'Даудтың үйінен алып шықты, жас офицерлер қол алысып, күймеге дейін шығарып салып, соңдарынан қол бұлғап қоштасты. Эмилия күймеден шығып жатып Доббинге күле қолын созып, бүкіл кеште оған назар аудармағанына кешірім сұрады.



	Капитан өзінің денсаулығын аямады, ол қонақ үйде көше мүлгіп ұйқыға кеткенге дейін шылым шегіп сенделіп жүрді де қойды.



	Джордждың қонақ бөлмесінің шамы сөнгенін, қатарындағы жатын бөлменің шамы жағылғанын терезедегі жарықтан байқады. Ол казармаға таң ата келді. Өзен жақта жұрт дабырласып, сәлемдесіп жатты, мұнда Темза ағысымен сапарға аттанатын кемелерге жүк тиеліп жатқан-ды.





Жиырма сегізінші тарау




	МҰНДА ЭМИЛИЯ НИДЕРЛАНД ЖЕРІНЕ АЯҚ БАСАДЫ



	Офицерлер ұлы мәртебелінің өкіметі берген тасымал кемесімен полкпен бірге жүзуі керек еді, миссис О'Даудтьың аппартаментінде осыдан екі күн бұрын берген қоштасар қонақасыдан кейін транспорттық кемелер әскердің күзетуімен, өзенді Ост-Үнді кемелерінің, жағаға жиналған әскери бөлімшелердің айқайлап, дауыстап қоштасуымен жолға аттанды; оркестр "О, құдайым, корольді қорға" әнін шырқатты, офицерлер бас киімін бұлғап, матростар "уралап" айқайлады. Сыпайы сабаз Джоз қарындасы мен майордың әйелін жолға шығарып салуға келісім берді, өйткені олардың жүгінің көбі, әуелі жұмақ құстың канатынан жасалған тақия да, полктың жүгімен жөнелтілген, сөйтіп біздің екі кейіпкеріміз жеңіл-желпі заттарымен Ремегетке жол тартты, сол жерден пакетботтың бірімен тез арада жүзіп өтіп Остендке жетті.



	Бұл кезең Джоздың өміріне тосын жаңалық ала келді, ол оқиғаға толы еді, алдағы жылдары әңгімесінің желісі осы жағдайға құрылар; әуелі жолбарыс аулаған әңгімесі ұлы Ватерлоо оқиғасының қасында санатқа қосылмай қалды. Қарындасын шет елге ертегі бармақ болғаннан бері мұртын да қырмады. Четемде әскери парадқа, әскери дайындыққа қатысты. Бауырлас офицерлердің (кейін де ол осылай атайтын болған) әңгімесін зейін қоя тыңдайтын, хал-қадерінше көрнекті әскери адамдардың есімдерін ойына сақтап қалуға тырысатын, мұндай тәлімге қайырымды миссис О'Дауд коп жәрдемдесті. Ақыры барар жерге тура жеткізетін "Ғажайып раушан гүл" кемесіне отырған күні ол баулық таққан венгерка киіп, кенеп шалбар, алтын оқамен сәндендірген фуражка киіп келіпті. Джоз өзінің күймесін де алып келе жатқан, ол кемедегілердің бәріне герцог Веллингтонның армиясына бара жатқанын жариялаған, сондықтан болар оны мұндағылар бір дөкей шығар - интендант генералы ма, кем дегенде үкімет ісімен айналысатын адам болар деп ойлады.



	Жолда кеме оны қатты тербетті, әйел бейшаралар да бастарын көтере алмады. Бұлардың пакетботы Остендке келгенде Эмилияның көзі шайдай ашылды, өйткені олардың полк отырған тасымал кемеде "Ғажайып раушан гүл" бір мезгілде айлаққа кіргенін көзі шалып қалды. Әбден өлермен болған Джоз қонақ үйге жөнелді, ал капитан Доббин әйелдерді жеткізіп салып, кемеден, кеденнен күймені, жүкті түсірумен айналысты, өйткені Джоз мырза қызметшісіз қалған еді. Осборнның малайы мен еркетотай камердинері Четемде еөз байласып, теңізге шығудан бас тартқан. Бұл бүлік ойламаған жерден, аяқ астынан шықты да, кіші мистер Седли Англиядан кетпей қалып қоймақ та болды, бірақ капитан Доббин (Джоздың сөзімен айтқанда, оның ісіне қызу араласты) оны қолға алып, олай болса мұрт қойып жүргеніңе жол болсын деп әжуалап көндірді, ақыры жолға аттанатын болды. Етжеңді, шікірейген, ағылшын тілінде ғана сөйлейтін лондондық қызметшілердің орнына Доббин Джозға, оның бикештеріне бельгиялық кішкентай қара торы қызметші тауып берді, ол өз ойын ешбір тілде түсіндіре алмайтын, бірақ сасқалақтап, ұмытшақ бейшара мистер Седлиді өне бойы "милорд" деп атап, бұл жігіттің ыңғайын тауып алды. Остендте жағдай өзгерді: енді мұнда келетін ағылшындардың көпшілігі лордқа ұқсайды немесе өздерін ақсүйектердің үрім - бұтағындай сезіндіреді. Олардың көпшілігі ұсқыны қашып, алба-жұлба киініп, бильярдпен, коньякпен айналысатын-ды, арзан сигар шегіп, екінші қатардағы асханаларға баруды шығарыпты.



	Герцог Веллингтонның әскеріндегі кез келген ағылшынның қолы ашық, жомарт болды. Әрине бұл жағдай саудагер қауымының аузынан тастамай айта жүретін жағдайы емес пе? Сауда - саттықты бәрінен артық көретін, ел үшін пайда түсірер мұндай армияның келуі, мұншалық ақшалы жауынгерлерді тамақтандыру, шынында да қып-қызыл пайда келтірсе керек. Оның үстіне булар қорғауға келген ел жауынгерлікпен аты шықпаған ел болатын. Ұзақ жылдар бойы өзге елдер булардың жеріне келіп соғысатын. Осы хикаяның авторы Бельгияға барып, өзінің қырағы көзімен Ватерлоо қанды даласын шолып қайтуға сапар шеккенде ол дилижанстың кондукторы, дембелше келген, кісінің тұрпатына қарағанда талайды бастан кешірген адамсың - ау деп, бұл айқасқа қатыстыңыз ба деп сұрағанда мынадай жауап естіген: Pas si bete!.



	Осындай жауап, мұндай сезім французда болмайды. Біздің бұл антұрған форейтор виконт империясының банкротқа ұшыраған бір генералының баласы болып шықты, ол бейшара шетелдік тиындық саптыаяқ сыра ұсынса да оған арланбай, пайда көріп ала берді. Итшілік тірлік деген осыдан айтылған емес пе?



	Мидай жазық далада гүлденген бейбіт ел 1815 жылдың жаз айының басында бұрын-соңды мұндай байлыққа да, рахатқа да батқан емес, оның көкмайса даласында, құлаққа ұрған танадай тыныштықта маужыраған қалаларында жүздеген қызыл - ала шенділері қаптап, қара жолында ағылшынның сәйгүлік жеккен күймелері күмбірлетіп ерсілі-қарсылы ағылып жатты; жағасы жайылым, табиғаттың ғажайып көріністеріне бөленген ғасырлық теректердің арасынан тасаланған көне кешендер мен қорғандардың қасынан жүргізілген каналмен жылжып бара жатқан үлкен кемелерде саяхатшы ағылшын манаптары лық толы еді; солдат кешендегі кабакқа кіргенде ішіп қана қоймайды, пұлын да төлейді; ал фламанд фермасына орналасқан шотланд полкінің атқышы Доналдь Жан мен Жанет шөп шабуға кеткенде олардың бесіктегі баласын тербетіп отырған. Қазір біздің суретшілеріміз әскери оқиғаларды бейнелеуге әуестеніп жүрген кезеңде осы тақырыпты "ағылшынның адал жауынгерінің" бір көрінісінің айғағы ретінде ұсынар едім. Ойланыңыздар, бұдан артық көріністі табу қиын болады. Осы бір көрініс той-думанға, ат - жарысына келгендей немесе Гайд-паркте парадта жүргендей еді. Ал бұл кезде шекара қорғанының ар жағында осы бейбіт жұрттың төбесінен жай түскендей соққылап, қанын судай шашуға дайындық жасап жатты.



	Бірақ жұрттың бәрі де бас қолбасшысының аузына қарады (герцог Веллингтонның ағылшын халқының сеніміне ие болуы - француздардың бір кезде Наполеонға табынуынан кем соқпады), еліміз отанын қорғауға мықтап әзірленгендей көрінді; алда-жалда сүріне қалғандай болған күнде, сенімді жәрдем де бар болатын. Төрт құбыласы сай, дүниесі түгел, қылышын жалаңдатқан сарбаздары бар ел неден қорықсын! Біздің саяхатшыларымыз, оның ішінде ерен ерлікпен көзге түспек кейіпкеріміз де ағылшынның көл-көсір туристері сияқты қаннен-қаперсіз, жайбарақат қызықтап жүріп жатты. Атақты полк, біз біразымен танысқан даңқты офицерлерімен, бикештерімен Брюгке, Гентке жеткізілді, одан әрі қарай жаяулатып Брюссельге тартты.



	Джоз жолаушылар кемесіне мінген әйелдердің қолында болды, бұрын-соңды Фландриге саяхат шеккен адам бұл кеменің қандай сән-салтанатты екенін білсе керек. Жолаушыға жайлы, жүрісі баяу кемеде тамақ та мол, әрі дәмді жасалатын, әуелі ағылшынның бір саяхатшысы жайында аңыз әңгіме бар-ды. Ол бейшара Бельгияға бір аптаға жолаушылап келіпті де, каналмен бірінші саяхатынан бастап, ондағы аспазшылардың жасаған тағамына сүйсінгені соншалық, темір жол шыққанға дейін Гент пен Брюгтің арасында серуендеуін тоқтатпапты, ал өзінің кемесімен соңғы сапарға шыққанда суға батып өліпті. Мұндай өлім Джоздың маңдайына жазылмапты, бірақ рақатқа әбден батты, миссис О'Даудтың айтуынша, ендігі жерде оған жетпейтіні мұның Глорвина деген сіңлісі екен. Ол ұзақ күнге палубада отырып фламанд сырасын сіміріп, малайы Исидорды қайта-қайта жұмсап, әйелдермен сыпайы сөйлесуден өзге не ісі болсын.



	Оның батылдығында шек жоқ-ты.



	- Бонилар бізге тиісіп көрсін, - деді ол айқайлап, - қарғашым, Эмилияжан, қорықпа! Ешқандай катер жоқ. Одақтастар екі айдан кейін Парижге келіп жетеді. Менің айтқаным келмесе, әкел қолыңды, өзім қолтығыңнан алып Пал-Рояльға апарып тамақтандырамын. Қазір Майид-рейн арқылы Витгенштейн мен Барклай де Толли басқарған үш жүз мың орыс Франция жеріне аяқ басты деп айтып отырмын ғой. Қымбаттым, сен әскери істен хабарсызсың ғой. Мен бірдеме білген соң айтамын, Францияның ешқандай да жаяу әскері орыс жаяу әскеріне төтеп бере алмайды, ал Бонның бір генералы да Витгенштейннің тырнағына татымайды, оған қоса Щварценберг пен мұрагер Карл бастаған австриялықтар бар, олар бес мыңнан кем емес, казіргі жағдайда олар шекарадан бес күндік жерде ғана тақалып түр емес пе. Содан кейін ер жүрек фельдмаршал бастаған прусактарды қайда қоясың. Мгораттан айырылған шақта одан асқан атты әскер қолбасшысын атап көріңізші! О, миссис О'Дауд, өзіңіз ойлаңызшы, біздің көгершініміз неден қорқып отыр? Исидор, сен қалай дейсің, сэр? Маған тағы да сыра алып келіңізші!



	О'Дауд сіңлісі Глорвинаның ешкімнен қорықпайтынын, әсіресе, француздардан сескенбейтінін айтып, стақандағы сырасын сіміріп тастады да, көзін қысып, мына сусынның ұнайтынын білдірді.



	Біздің кызмет бабындағы серіміз қарсы жақтың оғының өтінде жүріп, яғни Челтенхем мен Баттың әйелдерінің ортасына түскеннен бері бұрынғы қоян жүрек қорқақтығынан біраз арылып, сөзшең болып алды, әсіресе ішімдік ұрттағанда ауыздыға сөз бермейді. Ол полкта беделді болатын, өйткені жас офицерлерді аямай сыйлайтын, оларға әскери хикаяларын айтып көңілдендіретін. Сондай бір күлдіргі әңгімесінде белгілі бір полк барлық жорығында теке алып шығады екен де, саптың алдына салып қоятын көрінеді, ал енді бірі бұғыға бастататын көрінеді, ал реті келгенде қайнағасын сайқымазаққа айналдырып қалатын Джордж, бір*** полк жорыққа пілін ала шығыпты деп қалжыңға басты.



	Эмилия полкпен жақын таныса бастағаннан бері Джордж қауымның кейбір мүшелерінің қылығына қымсынып, Эмилияны амалсыз алып келгеніне өкініп, оны мынау көк езу әйелдермен араластырмау үшін, таяу арада өзге бір жақсы полкқа ауысатынын Доббинге айтқан (бұған ол қуанбаса, ренжімейтін шығар), бірақ мұндай жүгенсіз қауымнан қымсыну, ұялу әйелден гөрі еркекке тән қасиет (әрине, мұндай ұяты бар ақсүйек аруларды бұлардың қатарына жатқызу әділеттік болмас), қарапайым, адал жанды, жалған ұятты білмейтін леди Эмилия күйеуінің астыртын ойын ұғына алмады. Күйеуі миссис О'Даудтың қауымында болғанда, қораздың қанатын таққан қалпағын мойнына іліп, кіндік тұсына дейін салбыратып қоятын, өзінің айтуынша тойдан кейін күймеге келіп отырғанда, әкесі сыйлаған сағатын көргенде, оны орынсыз, кез келген жерде қоңыраулата бергенде капитан Осборнның зығырданы қайнап қатты күйзелетін. Эмилия сәнқой, қарапайым ледидің қылығына мәз болатын, бірақ оның қауымында болғанына арланған емес-ті.



	Сол кезден бастап орта топтағы ағылшындардың барлығы да ынтық болған мұндай саяхатқа шыққандардың ішінен олардан білімдірек адамдарды ұшырастыруға болатын-ды, бірақ майор О'Даудтың әйеліндей жұрттың көңілін аулайтын адамды табу мүмкін емес-ті, одан өткен жан болған емес.



	- Осы кемені бәрің мақтайсыңдар, қымбаттым. Ал біздің Дублин мен Беллинесло арасындағы кемені көрсеңіздер. Онда жұрт тез саяхаттайды. Ондағы мал қандай десеңізші! Менің әкем мынадай бұзауға (өзі бір кесек етті аузына салып жатып, мұндай тәтті етті ғұмырымда жеп көрген емеспін дей отырып) алтын медаль алған, ондай малды бұл елден көре алмайсың.



	Джоз күрсініп, сиырдың мұндай тәтті, майлы етін Англиядан өзге жерден ұшырастырмайсың да деп мойындады.



	- Ирландиядан бізге алып келетін еттен өзгесі деп айтқаныңыз жон болар, - деді майордың әйелі, - өзінің елінің пайдасына қарай іші бұратын елінің патриоттары сияқты. Брюг пен Дублин базарының артықшылығын салыстырған кезде майордың әйелі екілене түсті.



	- Бәлкім, маған сіздер түсіндірерсіздер, анау базардың шетіндегі ана бір ескі күрке ненің белгісі? - деді ол мысқылдап, кекесінінен ескі мұнара құлап қалатындай.



	Брюгте ағылшын солдаты қаптап жүрді. Біздің жолаушыларды таң сәріде ағылшын базары оятты, ал кешкісін ағылшын флейті мен барабанының даусымен ұйқыға кетті. Еуропа сияқты бүкіл ел қолына қару алды, адам баласының өміріндегі тарихи оқиғаның бірі таяп қалды, бірақ өзге адамдардай бұған да қатысы бар адал жанды пенде Пегги О'Дауд Белинафед жайында, Гленмелонидың атқорасы, аттары жайында, онда қандай шарап ішілетіні жайындағы әңгімелерін тоқтатқан жоқ; Джоз Седли Дум-думадағы карри мен күріш туралы сөзіне қарсы пікір айтып бөліп отырды, ал Эмилия болса мына жарық әлемде одан маңызды іс жоқтай күйеуіне махаббатын қалай жеткіземін деп басын қатырды.



	Тарих оқулығын жауып қойып, егер қазіргі болып отырған кесапатты қателікке ұрынбағанда (бүл бір ғажайып қызықты, әрі жемісті іс) дүниеде нендей жағдай болар еді деп қиялдауға бейім адамдар, әлбетте, Наполеон Эльбадан оралып, өзінің қырандарын Сен-Жуан бұғазынан Париж құдай құт ғимаратына аттандыратын мезгілді дұрыс тағайындамағанына қайран қалары сөзсіз еді. Біздің тарихшыларымыздың айтуынша, Эльбадан оралған императорға кез келген уақытта күшін төгіп жіберуге одақтастарымыз әзір отыр еді. Венаға жиналған сүмбіледей саудагерлер*, өз қалауынша тасаланған Еуропа мемлекеттерінің арасында алакөздік ұшқындап түр еді. Егер оларға ортақ үрей мен қызғаныш болмаса Наполеонды жеңген армия өзара қырқысып кетер еді. Монархтың бірі армиясын сақадай сай ұстап отырды, өйткені ол Полынаны саудалап алған еді, сондықтан оны қолында ұстағысы келді; келесі бірі Саксонияның жартысын жаулап алған, сондықтан оны уысынан шығарып қара басып па, ал Италияны үшіншісі айналдырды. Әркім бірін-бірі күндеді, бүл үшеуі қырқысып жатқанда ол жайбарақат француздың тағында отыра берер еді. Жаратқан ием онда біздің хикаямыздан не қалады, достарымыз қандай күйге ұшырайды? Суы буға айналып кетсе теңіздің күні не болады?



	Дегенмен өмір өзінің ретімен жүріп жатты, ол пендесінің істеріне бұрылып қараған ба, ал адамдар баяғы күйкі тірлігін кешіп, өмірдің рахатына батып, оны бір таусылмайтын ләззаттай көріп, алда не болатынын болжаған ба? Біздің саяхатшыларымыз Брюссельге келгенде, олардың полкі үйді-үйге орналастырылды, оны бұлар жақсылық деп білді. Бақталастық базарының отауы тігіліп, не байлық, дүние көздің жауын алған Еуропаның көңілді де көрікті, оймақтай астанасына тап болды. Мұнда қызығы басылмайтын ойын басталып, басы айналғанша билеп, той-думан жұртты қайран қалдырды, әуелі Джоздың өзі таңғалды; мұндағы театрда Каталони өзінің ғажайып даусымен жұртты таңырқатты; нелер көрікті әскери адамдар арасындағы салт атпен шыққан серуенді айтсаңызшы, архитектуралық тамаша салтанатымен, ерекше кәстүмдерімен көз тартқан қаланың көркі, ешқашан шетелге шықпаған Эмилияның көңілін тасытты. Джоз бен Осборн пұлын төлеп, тамаша пәтерге орналасуы, әрі күйеуінің қымбаттылығына да қарамауы, екі аптаның ішінде зайыбына деген шынайы махаббаты оны тасытпай қоймады, оның үстіне бал айы да біткен жоқ еді, сондықтан да бақытты сезінді. Ләйім некелік саяхатқа шыққан әрбір жұбайлар осындай-ақ бақытты болсын де!



	Осы бір бақытты шақтың әрбір күні адамдарға қуаныш, жаңалық алып келсін! Бір күні шіркеуді, немесе сурет галереясын аралап, немесе серуен жасап, немесе операға барып қояды. Полктың оркестрі ертеңнен қара кешке дейін безілдеп жатқаны. Ағылшынның атақты ақсүйектері паркте серуендеді. Бұл бір әскери той-думан сияқты еді, аяғы қайырлы болғай. Джордж әйелін күн сайын серуенге, қонаққа алып барды, мұнысына өзі риза болып, отбасына бауыр басып келе жатқанына іштей қуанды. Күйеуі бір жаққа жиналса Эмилия бейшараның жүрегі алып-ұшып қуанышқа батар еді. Осы кездегі оның анасына жазған хаттарында көңіл хошын, қуанышын білдіретін. Күйеуі оған шілтер, сәнді заттар, қымбат дүниелер, әр түрлі ұсақ-түйектер сатып алғызды. О, жаратқан ием, ол еркектердің ішіндегі ең қайырымдысы, ең сымбаттысы, ең келбеттісі, ең ақкөңілі.



	Қалаға қаптап келген, барлық қоғамдық орындарда кездесетін лордтар мен ледилерді көріп Джордждың британдық пейілі тасыды. Бүл шынжыр балақ - шұбар тостер еліңдегідей менмендік, өркөкіректігін қойып, барлық жерлерді аралап, қарапайым адамдармен де байланыс жасады. Бір күні кешкісін Джордж қызмет атқаратын полк қарайтын дивизияның үйінде өткен думанға қағысып, лорд Бейракрстың қызы леди Бланш Тислвудпен биледі; ол ізгілікті ледиге, оның анасына балмұздақ, салқын сусын алып беріп, әуелі олардың малайларын жолатпай, леди Бейракрсқа күймені де өзі шақыртып, әбден сүріне жығылды. Үйіне келгенде графинямен билегенін мақтан етіп, әкесі де мұндай жағдайға жете алмас еді деп бөсті. Келесі күні ол әйелдерге барып сәлемдесіп, олар паркте серуендегенде салт атқа мініп, қасында жүрді, бүкіл отбасын мейрамханаға қонаққа шақырды, олар мұның шақыруын күп алғанда төбесі көкке жеткендей қуанды. Менмендігі жоқ, кісімсуді білмейтін Бейракрс карт дәмді тамаққа шақырған жерден қалмайтын, тамақсаулығы да бар еді.



	- Онда бізден басқа әйел баласы болмайтын шығар? - деді леди Бейракрс, соншалық тез келісім бере қойған қонақасы жайын ойлап.



	- Ой, апа, о не дегеніңіз! Әйелін ертіп келеді деп ойлайсыз ба? - деді кешегі кеште жаңа вальске билеп, Джордждың құшағында шыр айналған леди Бланш. - Бұл еркектермен бір дастарқаннан ас ішуге болар, ал олардың әйелі...



	- Бұл жуырда ғана үйленген мырза, оның үстіне әйелі аса сымбатты көрінеді, — деді карт граф.



	- Жарайды қарашығым, - деді анасы, - әкең қаласа барып қайтайық; бірақ біз онымен Англияда қарым-қатынас жасай алмаймыз, көгершінім.



	Сонымен Бон-стриттегі жаңа танысымен бұдан былай қатыспайтын болып, атақты манаптар одан қонақасы ішу үшін Брюссельге барды, оған тамақтың ақшасын төлеуге қайырымдылық жасай отырып, өздерінің артықшылығын танытып, әйеліне ала көздене қарап, мұрындарын шүйіріп, бір ауыз тіл қатпады. Тегінің артықшылығын білдіруде британдық ақсүйек ледилер алдына жан салмайды. Бақталыстықтың базарына келген адам текті ледидің өзінен төмен саналатын әйелдермен қалай қатынасатынын байқап, ой елегінен өткізгені абзал болар еді-ау. Бейшара Джордж едәуір шығындалған осы бір қонақасы бал айындағы Эмилияны күйзелткен де, еңсесін басқан жағдай. Осы мәжілісті анасына хатқа жазып, графиня оған тіл қатпай қойғанын, леди Бланштың мұрнын шүйіріп, менсінбей, кемсіте қарағанын, олардың мінез-құлқына капитан Доббин қалай ызаға булыққанын; барлығы үстелден көтерілгенде милорд ішкен тамақтарының есебін көрсетуді өтінгенін, қолына ұстап, қонақ асың нашар болды, бірақ удай қымбат екен дегенін де қалдырмай айтты. Бірақ Эмилия хатында қонақтарының дөрекілігін, паңдығын жазып жалбарынғанмен, мисс Седли оған риза болып, Эмманың танысы графиня Бейракрс туралы жұртқа мақтан етіп айтқаны соншалық, Джордж мэрлер мен графиняларды қонақ етіпті деген әңгіме Ситидегі мистер Осборнның да құлағына шалынды.



	Бани орденінің иегері, қазіргі генерал-лейтенант Джордж Тафтоны заманында, дүркіреп тұрған кезінде, ішіне мақтамен қомпайтқан корсет киіп, маусым кезінде күн сайын дерлік Пель - Мельмен аяғына жылтыраған биік өкше етік киіп, қалпағының астынан өтіп бара жатқан келіншектерге қылмаңдап, немесе торы атқа мініп, көсем басқызып паркте ерсілі -қарсылы күймемен серуендеген шақтарын көрген адам, қазіргі сэр Джордж Тафтоға қарап, Испанияда, Ватерлоода ерлік көрсеткен ер жүрек офицер деп айтпас еді. Енді ол бұйра жирен шашты, қасы қара, бакенбарды солғын - сарғыш түсті. 1815 жылы оның шашы сарғыш, иықты еді; денесі толықты, енді қатты арықтапты. Жетпіс жас шамасында (қазір ол сексенге таяп қалды) оның ағарған селдір шашы табан астынан қоюланып, қарайып, бұйраланып шыға келді, ал бакенбарды мен қасы қазіргі түске енді. Көк ауыздар кеудесіне мақта толтырылған, шашына парик киген, өйткені шашы ешқашан өспейді деп соғып жүр. Бірнеше жыл бұрын әкесімен ұрысып қалған генерал Том Тафтонның айтуынша, Француз театрының әртісі mademoiselle де Жезей сахна сыртында атасының шашын бір талдап жұлған көрінеді; ал Том дегеннің қызғаншақ, қылжақбас неме ғой, оның үстіне біздің әңгімемізге генералдың паригінің ешқандай да қатысы жоқ.



	Біздің* полктас достарымыз қалалық ратушты көріп шыққаннан кейін, миссис О'Даудтың айтуынша бұл ратуш дегеніңіз Гленмелон қорғанындай үлкен де әсем ғимарат емес екен, олар Брюссельдің гүл базарын аралап жүргенде қасына көмекші ерткен үлкен шенді бір офицер келді де, ең жақсы шок гүл алып, қағазға орап жәрдемшісіне ұстатып, атына секіріп мінді де, маңғазданып жүріп кетті.



	- Ой, жарқындарым - ау, біздің Гленмелонда қандай гүл өсетінін көрген жоқсыңдар ғой, -деді миссис О'Дауд, - әкемнің шотландық үш бағбаны, тоғыз жәрдемшісі бар. Оранжереясы тұтастай акр жерді алып жатыр, ананасы таудағыдай өсіп, жылда жеміс береді. Жүзімнің әрбір сабағында алты фунттан жемісі болады, ал магнолия гүлі сіздерге өтірік, маған шын, тура шайнектің үлкендігіндей келеді.



	Сайқымазақшыл Осборн не десе де (Эмилия оны аясаңшы, ұят емес пе деп әрқашан майордың әйелін қорғаштайтын), ешқашан миссис О'Даудқа қарсы соз айтпайтын Доббин кенеттен қиқылдап-шиқылдап шетке шығып кетті де, алысырақ барып, жұрттың бәрін таңғалдырып, ішек-сілесі қатқанша күлді.



	- Мынау ұзын тұра неғып қиқылдап-шиқылдап қалды? - деді миссис О'Дауд, - әлде мұрны қанады ма? Ол мұрным қанайды деп айтушы еді, олай болса бүкіл қаны ағып кететін кезі болды.



	Магнолияның үлкендігі бізде шайнектей болмайтын ба еді, О'Дауд?



	- Дұрыс айтасыз, әуелі одан үлкен, - деді майор сөзін қуаттап.



	Осы кезде гүл сатып алған офицердің келуімен сөз тиылып қалды.



	- О, жылқының султаны екен. Мынауың кім? - деді Джордж.



	- Сіз менің бауырым Молло Мелонның Каррахта бәйге алған Моласа деген атын көрсеңіз!- деп майордың әйелі дауыстап жіберді де, өзінің отбасындағы жайды айтуға кіріскенде күйеуі сөзін бөлді.



	- Бұл генерал Тафто ғой! Генерал атты әскер дивизиясының командирі. Екеуміз, — деп сөзін баяу жалғастыра берді, — Талаверида* аяғымыздан жараландық.



	- Содан кейін сіздің дәрежеңіз жоғарылады емес пе, - деді Джордж күліп, - генерал Тафто! Сонымен қымбаттым Кроулилер де келіп қалды.



	Эмилияның көңілінде кірбің пайда бола қалды, неге екенін өзі де білмеді. Күн де бұрынғыдай жарқырамай, биік, көне фронтондар мен шатырлар да бұрынғыдай әсем көрінбеді, мамыр айының соңғы күндеріндегі шуақ, күннің батуы өзінің ғажайып құбылысын жойып, күлгін тартты.





Жиырма тоғызыншы тарау




	БРЮССЕЛЬ



	Мистер Джоз өзінің ашық күймесіне пар ат жалдады, сонымен Лондонның сылқымының күймесі ешкімнің салтанатынан кем болмай, Брюссельде серуендеп жүріп жатты. Джордж мініс атын сатып алып, капитан Доббинмен бірге күймеге ере шығып жүрді, ал Джоз қарындасы екеуі серуенге күнде шықты. Сол күні олар әдеттегідей паркке барған еді, Джордждың айтқаны келіп, Родон Кроулиді жолықтырды. Жоғары шенді ағылшын офицерлерінің арасынан Ребекканы көріп қалды. Үстіне шап-шақ қынап тігілген амазонка киіп, араб жылқысын мініп түр екен, ол атқа тамаша отыратын (мұны Корольдік Кроулиде баронет, сэр Питт және Родонның өзі үйреткен); қасында атақты жауынгер генерал Тафто келе жатты.



	- Гериогтың өзі той, - деп айқайлап қалды миссис О'Дауд табан астында пион сияқты қызарып кеткен Джозға, - ал боз аттағы лорд Аксбридж. Оның келбеті қандай айбынды. Менің бауырым Молла Мелонимен сойып қаптап қойғандай ұқсас.



	Ребекка күймеге жақындамады; бірақ онда отырған Эмилияны байқап, жылы шырай білдіріп сәлемдесті. Күйме жаққа қарап қолын бұлғады да, генерал Тафтомен әңгімесін жалғастыра берді. Генерал одан:



	- Мынау фуражкасына алтын галун жапсырған семіз офицер кім? - деді.



	Ребекка оған "Ост-Үнді армиясының бір офицері" деп жауап қайырды.



	Оның есесіне Родон Кроули топтан бөлініп, оларға бұрылды да, Эмилияның қолын алып, Джозга: - Халың қалай, достым? - деді де О'Дауд басындағы қара қораз қанатынан көз алмай тесіліп қалыпты, ол бейшара осының жүрегіне шок түсіріп алмадым ба деп күдіктенді.



	Сол кезде күймеге еңкейген Джордж бен Доббин жоғары мәртебелі ағзамдарға сәлем берді де, Осборн бұлардың ішінен мисс Кроулиды бірден байқады. Ол Родонның күймесіне үңіліп, Эмилиямен шүйіркелесе сөйлесіп жатқанына, әрі адъютанттың сәлеміне аса ізеттілікпен жауап қайырғанына да қуанды. Родон мен Доббин салқын ғана сәлемдесті.



	Кроули Джорджға генерал Тафтомен бірге тоқтағанын айтты, Джордж досын қонаққа шақырды.



	- Сізбен осыдан үш күн бұрын кездеспегеніме қатты өкініштімін, - деді Джордж, -мейрамханада қонақасы беріп едім, өте бір жақсы мәслихат болды. Лорд Бейракрс, графиня және леди Бланш асқан ілтипат көрсетіп, бізбен бірге түстенді. Сіздің болмағаныңыз өкінішті-ақ.



	Мұндағы ойы - ескі досына ақсүйек тұқымымен араласатынын көз ету еді. Джордж Родонмен қоштасты, ол аллеямен сән-салтанатты тобына шаба жөнелгенде Джордж бен Доббин Эмилияның күймесінің екі жағына шығып, атқосшылық міндеттерін атқарды.



	- Герцог сұлу жан емес пе? - деді миссис О'Дауд. - Сіздер Уэлсли* мен Мелони ағайын екенін білесіздер ме? Бірақ жоғары мәртебеліме туыстығымды айтып жабыса қалайын деп отырған жоқпын, ол жағын өзі айтса жөні басқа.



	- Ол нағыз жауынгер адам, - деді Джордж, ұлы адам кеткеннен кейін сабасына түсіп, -Саламанкадағы жеңіске тең келетін не бар? Қалай дейсің, Доббин? Ол мұндай өнерді қайдан үйренді десеңізші?



	- Достым, Үндістаннан үйренген. Есіңізде болсын, джунгли деген бүл қолбасшыларды баулитын, сынақтан өткізетін жер. Онымен менің де аздап таныстығым бар, миссис О'Дауд; Думдум да екеуміз әлгі артиллериядағы... Катлердің қызы мисс Катлермен кезектесіп билегенбіз, ғажап, жақсы қыз.



	Жоғары мәртебелілердің келуі оларға жыр болды, серуенде де, түскі аста да, тіпті бәрі операға жиналғанға дейін әңгімесі осы болды.



	Олардың бүл жүрісіне, әңгімесіне қарағанда Англияда отырғандай сезіледі. Театр ағылшын түстес адамдарға толып, әйелдердің киімі де, жаққан әтірі сол ағылшын әйелдерінің атам заманнан атын шығарған заттар еді. Миссис О'Дауд олардан кем қалған жоқ, қайта маңдайына кекіл түсіріп, арлан алмазы мен сарғыш түсті әсем тастары, өзінің айтуынша, театрдағылар таққан барлық қымбат тастардың түсін қашырып, құнын түсіріп жіберді. Оның бұлардың арасында болуы Осборнның жанына қатты батты, бірақ амал бар ма, жас достары қайда барса да қастарында болуын қаламайтыны ойына кіріп шыққан емес.



	- Онымен бірге жүрсең зеріктірмейді ғой, қымбаттым, - деді Джордж, қымсынбай майор әйелінің тобына қалдырып жүре беретін. - Ребекканың келгені де жақсы болды, енді біз ирландық әйелден іргемізді аулақтап, сен сол досыңның қасында көбірек боларсың.



	Эмилия үн қатпады, үндемеген адамның ойында не барын қайдан білесің? Брюсссльдің опера театры мисис 0'Даудты пәлендей таңғалдыра қоймады, өйткені Дублиннің Фешембл - стриттегі театры бұдан әлдеқайда көрікті, әрі оның ойынша француз музыкасын оз отанының әуенімен салыстыруға бола ма. Бұл ойын да, өзге де аңғарған жағдайын ол жау жапырақтай қалқайған сықырлауық желдеткішімен желпіп тұрып, достарына айқайлап айтып жатты.



	- Родон, қымбаттым, анау Эмилияның қасындағы ғажайып әйел кім? - деп сұрады қарсы ложада отырған леди (жеке отырған кезде ол күйеуімен тым сыпайы сөйлесетін, ал жұрт алдында әрине одан да сыпайы болар). - Басына бір сары нәрсе таққан тақия киген, қызыл атласты көйлекті, кеудесіне үлкен сағат ілген әйелді сұрап отырмын?



	- Ақ көйлекті сүйкімді әйелдің қасындағыны айтасың ба? - деді қасында отырған, кеудесіне ордендер қадаған, қатырма ақ галстук таққан орта жастағы ғой.



	- Ақ көйлекті сүйкімді әйел ме? Ол - Эмилия, генерал.. Сіз жақсы әйелді қырғи сияқты қиядан шоласыз - ау, әй, құтырған адамсыз.



	- Мен бір-ақ әйелге табынамын, - деді генерал, ал леди оны қолына ұстаған үлкен шоқ гүлмен ақырын ғана түртіп қойды.



	- Е, анау сол ғой, - деді миссис О'Дауд. - Ұстап отырғаны да сол базардан сатып алған гүл



	Ребекка досының көз қырын салғанын байқап қалып, оған қолын сүйіп сәлем жолдаған еді, миссис О'Дауд бұл сәлемді өзіне жолдаған екен деп екі езуі екі құлағына жеткенше ыржиып күлгені соншалық, Доббин бейшара шыдай алмай ложадан тұрып кетті.



	Бүл көрініс біткенде Джордж өз көңілін білдіру мақсатымен Ребеккаға бет алды. Дәлізде Кроулиге жолығып калып, соңғы екі аптада болған оқиғаларды айтысып, пікір алысты.



	- Қалай, менің чегім жарамды ма екен? - деп жауап қайырды Родон. - Қайта ұттырсам да қуанышты болар ем. Қалай, әкең райынан кайтты ма?



	- Жоқ, - деді Джордж, - бірақ сыңайы солай, қайда кетер дейсің, содан кейін шешемнен қалған тиын-тебенім де бар. Ал сенің апайың қалай, әлі қасарысып отыр ма?



	- Маған жиырма фунт сыйлады, антұрған кәрі қақпас. Сенімен қашан көрісеміз. Генерал сейсенбі күндері үйінде түстенбейді. Бәлкім, сәрсенбіде келіп қайтарсыз. Седлидің мұртын қырғызып тастасаңшы. Қызметкерге мұрттың, анау венгерканың керегі қанша? -Сөйтті де Родон генералдың штабында істейтін өзі сияқты екі жас жігітпен бірге жүріп кетті.



	Генерал үйде болмайтын күні түстенуге шақырғанына Джордж қатты қуанды.



	- Сенің әйеліңе құрметімді білдіру үшін келемін, - деді ол Оған Родон:



	- Гм... өзің біл, - деп жауап қайырды, мұны айтқанда түсі бұзылып кетті, екі жас офицер де біріне-бірі жымия қарады. Джордж онымен қоштасты да, еңсесін көтеріп, дәлізбен генералдың ложасына тура тартты, қай жерде отырғанын алдын-ала байқап алған-ды.



	- Entrez', - деді қоңырау дауыс, сөйтіп біздің дос Ребекканың алдында тұрды. Ол орнынан ұшып тұрып, қолын шапалақтап, Джорджға екі қолын бірдей созды, көріскеніне қуанышы койнына сыймады. Орденді генерал келген адамға едірейе қарап: "Антұрған, сен кім едің?" деп айтатындай көрінді.



	- Қымбатты капитан Джордж!- деп дауыстады Ребекка, жұртқа естірте. - Сіздің келгеніңіз қандай жақсы болды. Мұнда біз генерал екеуміз tete-a-tete деп анау-мынауды айтып, жолығып отыр едік. Генерал, сізге айтқан капитаным осы кісі, есімі Джордж.



	- Солай ма? - деді генерал, сәл бас шұлғып, - Қай полктансыз, капитан Джордж?



	Джордж полкты айтып***, ол басқаратын атты әскер корпусында қызмет етпейтініне өкініш білдірді.



	- Сіз Вест - Үндістаннан жуырда келдіңіз бе? Соңғы науқанға қатысқан жоқсыз ба? Капитан Джордж, осында орналастыңыз ба? деді генерал паңданып.



	- Капитан Джордж емес қой, мәжнүнсіз бе, Капитан Осборн? деді сөзін бөліп Ребекка.



	Генерал қабағын түйіп, біресе капитанға, біресе Ребеккаға қарап қалды.



	- Капитан Осборн, солай ма? Jl-дегі Осборндардың туысы боларсыз?



	- Біздің елтаңбамыз бір, - деп жауап қайырды Джордж, бүл расында да солай еді: осыдан он бес жыл бұрын мистер Осборн Лонгакрадағы геральдикадағы бір білімпазбен ақылдасып, "Пэрлердің кітабынан" Л-дың Осборндардың елтаңбасын таңдап алды да, оның бейнесін күймесіне түсіртті. Генерал мұның айтқанына жауап қатпады да, көзім трубканы қолына алды, ол кезде дүрбі жоқ болатын, залдағы көрермендерге қараған болды. Бірақ оның бір көзі бұлар жаққа қарап, Джордж екеуін ала көзімен атып отырғанын байқады.



	Ребекка тәптіштеп амандығын сұрай бастады.



	- Эмилияжанның хал-ахуалы қалай, аман-есен бе? Оны сұрайтын несі бар, ол гүл-гүл жайнап түр емес пе. Қасында отырған кербез әйел кім? Сіздің пассия ма? О, жігіттер, қу шұнақсыңдар ғой. Әнеки, мистер Седли балмұздақ жеп рақаттанып отыр. Генерал, бізге неге балмұздақ алып келмейді?



	- Бұйырсаңыз барып алып келейін, - деп сұрады генерал, ызаға булығып.



	- Маған рұқсат етіңіз, мен алып келейін, - деді Джордж.



	- Жоқ, Эмилияның ложасына өзім барғым келеді. Сүйікті достым менің, жәудіреп отырысын көрдің бе? Капитан Джордж маған қолыңызды ұсынбайсыз ба? - деді генералға басын изеп. Ребекка жылдам басып, дәлізге шықты. Джорджбен жеке шыққанда оған қулана: "Сіз байқадыңыз ба, басын қалай шыр айналдырғанымды" деп айтқысы келгендей болды. Бірақ Джордж мұны аңғармады да, өз жағдайымен басы қатып, сымбатты сырт келбетіне сұқтанумен болды.



	Ребекка мен оны еліктірген адам кеткеннен кейін генералдың міңгірлеп балағаттаған сөзі соншалық айқын естілді, бірақ оны жазғаныңмен әріп терушілер басын құрамайды ғой, сондықтан бекер арамтер болмайық. Еліне атағы жайылған, сырт адам ғибадат алып, саусағының ұшын ұстаған жан ұшпаққа шыққандай көрініп жүргенде, беті жылтыр әйелді қызғанып, іші өртеніп, жарылып кете жаздап, аузынан ақ ит кіріп, қара ит шығып, соншама жынын төккені несі.



	Қызғаншақ генералды ...булықтырған екеуінің қылығына Эмилия да абыржып қарап қалды. Бірақ ложаға жетісімен Ребекка көпшілік ортасы екеніне де қарамай досымен жарқын амандасты; ол сүйікті досын бүкіл театрдағы жұрттың, әсіресе трубкасын Осборнның ложасына қарай бұрып, түтінін бұрқылдатқан генералдың алдында құшақтап сүйді. Мисс Родон Джозбен де сыпайы сәлемдесті, миссис О'Даудтың үлкен түйреуішімен оған қадаған ирландық гауһар тасына таңырқап, олар Голкондадан* тура тартып келмегеніне нанғысы келмеді. Залдың арғы бетіндегі бақылаушының алдында ойқастап, ауыз жаппай сөйлеп, қылымсып, ыржақтап, әлдекімге назданып, бұлданып бақты. Балет басталғанда (ондағы бір биші де мұның қимылын, мұның сәнқойлық өнерін жасай алмады) ол капитан Доббиннің қолтығынан ұстап, өзінің орнына беттеді. Жоқ, айта көрмеңіз, ол Джорджды ертпейді, ол ең қымбатты асыл жары, құртақандай Эмилиясының қасында қалуы керек.



	- Бұл неғылған қылжақ әйел, - деді Ребекканы ложасына жеткізіп салып, түнеріп барып, түнеріп қайтқан адал жанды Доббин, Джордждың құлағына сыбырлап, - құдды жылан сияқты жиырыла ма, ирелеңдей ме, Джордж, сен аңғардың ба, ол осында болған кезде анау қарсыдағы генералдың көз алдында қырық құбылады.



	- Сылаңдайды ма? Қырық құбылады ма? Мұның бәрі сандырақ! Ол Англиядағы әйелдің султаны, - деп жауап қайырды Джордж меруерттей тісін көрсете күліп, мұртын ширатып. - Доббин, сен ақсүйектерден іргең бөлек адамсың. Енді қарашы, ол Тафтоның көңілін тауып алды. Қалай күліп отыр, байқадың ба? О, жаратқан, аққу мойын деген осы болар. Эмма, сенің гүлің қайда? Барлық әйел гүл ұстап отыр ғой.



	- Сіз оған неге сатып алып бермедіңіз? - деді миссис О'Дауд. Эмилия мен Уильям Доббин төбесінен су құйғандай сілейіп қалды. Бірақ екі әйел де үн қатпады, құрбысының жарқын, ақкөңіл, ашық мінезі, Эмилияның еңсесін түсірді. Бекки келіп қайтқаннан кейін О'Даудтың аузына құм құйылғандай, кеш бойы Гленмелон жайында тіл катқан жоқ.



	- Джордж, сен құмар ойнағаныңды қашан қоясың? Сен маған әлденеше рет сөз бердің ғой? - деді Доббин досына бірнеше күн өткеннен кейін.



	- Ал сен осы ақыл айтқаныңды қашан қоясың? - деді ол - Сенің оған нең кетеді? Тиын-тебенге ойнаймыз. Мәселен, кеше ұтысты болдым. Әлде сен Кроулидің қолының жымқырмасы бар деп ойлайсың ба? Адал ойнаған адамда ұтыс та, ұтылыс та болмайды.



	- Ол ұтылса саған төлей алар ма екен? - деді Доббин.



	Дегенмен ақпа құлаққа айтсаң ағып кетедінің кері келді. Осборн мен Кроули енді өне бойы кездесетін болды. Генерал Тафтоның үйде түстенетін кездері сирексіп кетті. Джорджды адъютант пен оның әйелі орналасқан аппартаментінде (генералдың демалатын орнымен іргелес болатын) қуанышпен қарсы алатын.



	Кроули мен әйеліне қонаққа барғанда Джордж әйелінің қылығына риза болмай, екеуі алғаш рет шекісіп қалды. Джордж әйелінің оларға барғысы келмегенін, өзінің досы мисс Кроулимен паңданып, менсінбей сөйлескенін айтып қатты ұрысты, бірақ Эмилия жауап қатпады, екінші рет мисс Родонға қонаққа барғанда күйеуі мен Ребекканың өзіне сынай қараған көзқарасынан алғашқыдан бетер ыңғайсызданды.



	Әрине, Ребекка оның асты-үстіне түсіп, құрбысының салқын тартқанын байқамаған сияқты болды.



	- Әкесі мистер Седли сәтсіздікке ұшырағаннан бері Эмма тұмсығын көтеріп, менменсіп кеткен сияқты, - деді Ребекка, Джордждың көңіліне қарап, сөзін жұмсартып, - біз Брайтонда болған кезде менен сізді қызғанды; енді Родон, генерал үшеуміз бір үйде тұрғанымызды әдепсіздік санайтын сияқты. Достым - ау, біздің жағдайымызда шығынымызды бөлісіп тұратын адамсыз қалай күнелтеміз? Немесе Родон менің намысымды қорғай алмайды деп ойлайсыз ба? Дегенмен мен Эмманың алдында қарыздармын, өте қарыздармын.



	- Қайдағы қызғаныш!- деді Джордж. - Әйел біткеннің бәрі қызғаншақ.



	- Еркектер де оңып тұрған жоқ. Операдағы кеште сіз мені генералдан, генерал сізден қызғанбады ма. Сіздің бикешіңізге сәлем берейін деп барғанымда әлдеқалай түсі бұзылып, мені жеп қоя жаздады, дәл менің сізде, әйелің екеуіңде алты аласым, бес бересім жоқ сияқты, - деді миссис Кроули, шешенсіп, басын қайқаңдатып. - Түстенуге қаласыз ба? Менің сабазым бас қолбасшыда түстеніп жатыр. Бәрін мазасыздандырған маңызды жаңалық



	Gap көрінеді. Француздар шекарадан өтіпті дейді. Біз сіздермен жайбарақаттанып түстеніп алайық.



	Әйелінің сіркесі су көтермей отырғанмен Джордж түстенуге қарсылық білдірмеді. Одардың үйленгеніне алты апта да өткен жоқ, зайыбын өзге әйел басынып, келемеждеп жатыр, күйеуі мыңқ етер емес. Бүл қайырымды, аңқылдаған бейшара өзгенің емес, өзінің де намысын қорғайтын түрі жоқ.



	"Әрине бүл опасыздық, - деп мойындады ол, - бірақ сұлу әйел мойныңа асылып тұрса қалай шыдайсың? Әйтеуір әйел баласынан жолым болғыш" деп Стаблға, Ступиге, тағы басқа да жолдастарына офицер жиынында жиі айтып, күліп, тоқмейілсіп басын шайқайтын, ал бозбалалар болса оның бүл ісін ғажайып серілік деп табынатын. Бақталастықтың базарында соғыстағы жеңістен кейін махаббаттағы жеңіс мақтан саналмай ма? Әйтпесе бозбалалар қызға сөз айтқанын мақтан етер ме еді, немесе Дон-Жуан неліктен аңызға айналып кетті дейсіз?



	Сонымен, мистер Осборн мырза өзін әйел жанын табындыруға жаралған адам санап, өзінің тағдырына қарсылық білдірмеді, керісінше оған мойынсұнып соңынан ере берді. Эмма бұған қарсылық та көрсетпей, қызғаныштың зәрін де шашпады, іштей тынып, іші түтін, сырты бүтін, жүріп жатты. Оның миссис Кроулимен ашыналығын жолдастарының бәрі білгенмен әйелім сезбейді деп ойлады. Оның қолы бос кезінде екеуі атқа мініп серуендеп кетуді де шығарды. Ол қызметте шұғыл шаруа болып қалды деп Эмилияны алдай салуды да шығарды (мұндай сылтауға ол сенбейтін), сөйтіп бауыры екеуін, не жеке өзін қалдырып, кешкі уақытын Кроулидің қасында өткізіп, күйеуіне ақша ұтқызып, әйелі мен дегенде жанын қоярға жер таппайды деп ойлайтын. Ерлі - зайыпты екеуі жас жігіттің сен басын айналдыра бер, мен карта ойнап, қалтасын қағайын деп уәделеспеген болар, бірақ аттың сыры иесіне мәлім дегендей, екеуі айтпай-ақ ұғысты, Осборн үйіне қай уақытта келемін десе де Родонның есігі ашық болды.



	Джордж жаңа достарымен араласып қолы тимеді ме, Уильям Доббинмен бұрынғыдай жиі кездесе алмады. Джордж оның араласатын адамдарынан, полктен іргесін алшақтатып, біз бұрын да аңғарғандай, жасы үлкен досының ақылын тыңдаудан кашқақтады. Джордждың кейбір қылығы капитан Доббинді қатты ренжіткені рас, бірақ оған айттың не, айтпадың не, ол едірейтіп мұрт қойып, өзін тәжірибелімін деп қоқиланғанмен, әлі ес тоқтатпаған жас қой, Родон оны өзгелер сияқты қақпанына түсіріп, қалтасын қағады да, желкесінен түйіп қақпасынан шығарып жібереді. Джордж оның ақылына құлақ аспады; Доббин Осборндарға барып ескі досымен әңгімелесіп те көрді, бірақ олар қашқақтап тіке сөйлесуден аулақтап, бойкүйездене берді. Сонымен біздің досымыз Джордж Бақталастықтың базарына қаннен-қаперсіз тамашалап жүріп жатты.



	Дарий* заманынан бері 1815 жылы Нидерландтағы герцог Веллингтонның армиясына ерген керуенді салтанат ешқашанда болған емес, осындай думанды салтанат әскерді майдан даласына дейін жеткізді десе де болады. Жоғарыда айтылған жылдың маусымының 15 күні мейірбан герцогиняның Брюссельде өткізген балы тарихта жазылып қалды. Оған жасалған дайындық қала жұртшылығын аяғынан тік тұрғызды, сол кезде Брюссельде тұрған ледиден естуімше, әйел біткен жаудың шабуылынан гөрі соны әлдеқайда көбірек әңгіме қылды. Елінің дәрежелі адамдарымен дидарласу үшін ағылшын ледилері бар тамыр-таныстықты, беделді салып билет алысты.



	Бұл балға баруды қиялдаған Джоз бен миссис О'Дауд босқа арамтер болды; оның есесіне біздің кейбір достарымыздың қолы жетті. Мәселен, Джордж лорд Бейракрстың арқасында әлгі мейрамханаға шақырылған қонақасының қарымтасын қайтарғандай, капитан Осборн мырзаның атына шақыру билеті қолына тиді. Бұл жағдай төбесін көкке жеткізді. Жыртық үйдің құдайы бар деген, дивизия командирі генералдың жәрдемімен шақыру билетіне Доббиннің де қолы жетіп қалған. Бірде Осборнның үйіне келгенде ол күліп, бұл шақыру қағазын Эммаға көрсеткенде Джозға қызғаныш туғызып, Осборнды қайран қалдыртты: мынау Доббин антұрғанның бүл қауымға қолы қалай жетіп жүр? Әрине, ерлі - зайыпты Родондар атты әскер бригадасы қолбасшысы генералдың досы болған дықтан олар да шақырылған.



	Әйеліне жаңа көйлек тіккізіп, әр түрлі әшекей заттар сатып алып, тойға дайындаған Джордж оны атақты балға алып келді, бірақ Эмилия мұнда тірі жанды танымайтын еді. Күйеуі леди Бейракрсты тауып алды, бірақ ол шақыру билетін алып бергенім де жетеді саған деген болу керек, сәлемін де селқос қабылдады, содан кейін Эмилияны орындыққа отырғызып, бұған жаңа көйлек тіккіздім, балға ертіп келдім, осы жақсылыққа да риза шығар деген болу керек, оз күнін өзі көрсін деп оны жалғыз қалдырып, үйірінен қашқан саяқ құсап, ойнақтап кете барды, бейшара арудың қасында мейірбанды Доббин ғана болды.



	Сонымен Эмилияның ақсүйектік жасауы адыра қалды (күйеуінің ойына да кіріп шықпады), оның есесіне мисс Родон Кроулидің жолы болып, бүкіл кеште жігіт біткеннің көзі соған түсті. Ол салтанатқа кешігіп келді, көзі күлімдеп, көйлегі жарасып, ерекше сымбатқа еніпті; ақсүйек әулетінің періштелері мен лорнеттерге Ребекка байсалды да, ұстамды көрінді; сонау бір кезде мисс Пинкертонның тәрбиесіндегі шақта шіркеуге алып барған кезде ол осындай кейіпте болған еді-ау. Ол мұндағы еркек біткеннің біразымен танысты, көп кешікпей бозбалалар қоршап алды. Ал әйелдер жағы, Родон мұны монастырьдан ұрлап алыпты, ол Монморанси тұқымынан көрінеді деп сыбырласып жатты. Ол французшаға судай, соған қарағанда бұл сыбыс рас болуы мүмкін десті, оның үстіне мұның жүріс-тұрысы, тәлімі де соған келеді distingull десті. Бес-он жігіт оны қоршап, алдынан өтіп биге шақырды, бірақ ол алдын ала билеуге соз берген адамым бар еді, оның үстіне бүгін биге де онша зауқым соқпай түр, аздап қана билейтін шығармын деп бәлденді. Ол ешкімнің көзіне түспей, оңаша отырған, мүсәпірсіп қалған Эмма жаққа беттеді. Родон ханым ол бейшараның еңсесін басып, мұқату үшін өзінің қымбатты Эмилиясына барып, паңдана сәлемдесіп, оған қамқоршы бола бастады. Ол досының көйлегін де, шашының сәнін де жаратпай, осылай chaussee бола ма деп, келесі күні таңертең corsetiere беріп жібермек болды. Бал ғажайып өтіп жатқанын, мұнда келген адамның шаңда бірін болмаса көпшілігін танитынын айтты. Бұл бикеш бас-аяғы екі аптаның ішінде екі-үш рет қонаққа барғанның өзінде ақсүйектердің тәлімін байқап, соларша сөйлеуге әуестеніп те алды; бірақ сөзді француздарша айтуынан ғана оның ақсүйек тұқымынан емес екенін аңғаруға болатын еді.



	Эмманы залға кіре берістегі орындықта қалдырып кеткен Джордж қасына Ребекка барғаннан кейін ғана бұрылып келіп қайырымдылық көрсетті. Дәл осы кезде Бекки оған күйеуінің ақымақтығын айтып жатқан еді.



	- Сүйіктім, құдай оңдасын, сен оған құмар ойын ойнатпа, - деді ол, - әйтпесе ол құриды. Ол Родон екеуі күн сайын кешқұрым карта ойнап жатады, ақшасының аз екенін білесің ғой, егер ол ақылға келмесе Родон оның соңғы шиллингісіне дейін сыпырып алады. Неге қойғызбайсың, ынжық жансың ғой. Мынау капитан Доббиннің қасында мөлиіп отырғанша, біздің үйге келмейсің бе? Оның tres aimable екенін білемін, бірақ мына күректей аяғымен кімге ұнайды? Ал сенің күйеуіңнің аяғы қалыпқа құйғандай түзу. Міне, өзі де келіп қалды. Антұрған - ау, сіз қайда жүрсіз? Эмма сені сарғая күтіп, екі көзі төрт болып отыр ғой. Сіз мені кадрилге шақыра келдіңіз бе?



	Ол Эмилияның қасына орамалы мен гүлін қалдырды да, Джорджбен билеп ала жөнелді. Мұндай опасыздық әйел адамның ғана қолынан келеді. Әйелдің тілінің ащылығы соншалық, еркектің сөзі еттен өтсе, оның сөзі сүйектен өтеді.



	Бейшара Эмма оны көре де білмейді, тілімен шаға да білмейді, бейшара енді жауынан қалай қорғансың?



	Джордж Ребеккамен екі-үш рет биледі. Эмилия қанша билегенінде онша аңғара алмай көзі қарауытты жұрттың назарынан тысқары бұрышта бүрісіп отырды, тек Родон ғана келіп, көңілін ауламақ болды, кейін ғана капитан Доббин батылдық жасап, сусын алып келді де, қасына отырды. Көңілі неге жабырқаңқы екенін сұрағысы келмеді, бірақ Эмманың өзі неге көзі жасаурап отырғанын ұғындыру үшін, Джордждың картаны көп ойнайтынын айтып мені миссис Кроули ренжітіп кетті деді.



	- Бір ғажайып нәрсе: картаға еліккен адам - нағыз сұрқия алаяққа алданады, - деді Доббин; Эмма да қоштап:- Иә, иә, оныңыз рас, - деді бірақ ол ақшаға өкінбеді, басқа жайтты ойлады.



	Ақыры Джордж Ребекканың шәлісі мен гүлін алуға келді. Ол кетуге жиналыпты, Эмилиямен қоштасуды да ойына алған жоқ. Бейшара әйел күйеуіне ләм-мим демеді, бар болғаны басын изей берді. Осы кезде Доббинді генерал досы шақырды да, екеуі күбірлеп әлденені сөйлесіп жатты. Сондықтан бұл жағдайды көрмей қалды. Джордж Ребекканың шоқ гүлін ұстап, оған алып барғанда, гүлдің арасында жылан сияқты ирелеңдеп хат жатты. Ребекканың көзі бірден түсті. Ол мұндай хатқа көптен бері дағдыланған. Ребекка гүлді алды.



	Біріне - бірінің көзі ұшырасқанда хаттың жатқанын Ребекка сезгенін аңғарды. Күйеуі әйелін асықтырып, тез алып кетті, бірақ әйелі мен танысының арасындағы көзқарасты байқауға оның халы жоқ, ойы басқа жақта сияқты. Аңғаратын да, күдіктенетін де жағдай жоқ-ты. Ребекка Джорджға қолын ұсынып, қылымсып көз қырын тастады да залдан шыға берді. Қолын алып еңкейген Джордж Кроулидің айтқан сөзіне де жауап қайырмады, әуелі үнін де естіген жоқ, Ребекканың жүрегіне от салғанына мәз болғаны соншалық, оларға бір ауыз тіл де қатпай қала берді.



	Эмилия гүлге де мән бермеген, әрине Джордж Ребекканың бұйыруымен шәлісі мен гүлін алуға келді емес пе, соңғы кездерде олар мұндай істі әдетке айналдырған. Бірақ қазір бұл жағдай тым асқынып кетті.



	- Уильям, - деді ол тағы да қасында келе жатқан Доббиннің қолтығынан ұстап, - сіз сондай қайырымды жансыз. Менің... менің халым нашар болып тұр, үйге жеткізіп саласыз ба?



	Ол Джордж құсап атын атағанын өзі де байқамай қалды. Доббин онымен тез жүріп кетті. Эмилиялар жақын жерде тұратын еді, сондықтан жаяулатып тартты, бірақ көшедегі тобыр үлкен залдағыдан да коп, иін тіресіп барады.



	Джордж екі-үш мәрте кешігіп келгенде, неге жатпай отырсың деп ұрысқаны бар-ды, сондықтан төсегіне жата қалды; ол көзі ұйқыға кетпегенмен, көшедегі у-шуға, ат тұяғының тарсылына елең етпеді, оны елегізіткен өзге жайттар болатын.



	Осы кезде Осборн картаның үстеліне келіп, картаны әрі-бері сапырып, көңілі тасып шалықтады. Қолы жүріп тұрған шағы еді. - Бүгін менің жұлдызым жанып, жолым болып түр, - деді, бірақ құмар ойынындағы ұтыс та оны қанағаттандырмады, біраз уақыттан кейін орнынан ұшып тұрып, ұтысын қалтасына салды да, буфетке келіп бірнеше бокал шарапты тартып жіберді.



	Ол бір әлдеқандай қызықты әңгіме айтып, қарқылдап күлігі тұрған кезінде көптен бері карта үстелдерін аралап, досын іздестіріп жүрген Доббиннің жүзі құп-қу, қанын ішіне тартып алыпты, ал Джордж керісінше соншалық көңілді, соншалық тасып, шалықтап тұрған-ды.



	- Алло, Доб... Достым, мұнда кел, тартып жіберейік. Герцогтың шарабы тамаша! Сэр, тағы құйып жіберіңізші, - деді ол қолы қалтырап, стақанын ұсынып жатып.



	- Джордж, бұл жерден кет!- деді Доббин салмақты түрде. - Енді ішпе!



	- Ішпе? Одан жақсы не бар. Түсің қашып түр ғой, бауырым, сен де тартып жібер. Сенің денсаулығың үшін!



	Доббин жақын келіп, оған бірдеме деп күбірледі. Джордж елен етті де, "ура!" деп айқай салды, бокалды қылғытып салды да, үстелді бір қойды. Содан кейін досының қолтығынан ұстап, тез шығып кетті.



	- Жау Самбрдан өтіпті, - деді оған Уильям, - біздің сол қанатымыз жаумен айқасып жатыр... Жүр... біз үш сағаттан кейін жауға аттанамыз.



	Көптен күткен жағдай болғанмен аяқ астынан естігендіктен бе, әйтеуір ол дегбірі қашып, қалшылдап далаға шықты. Жаңа тұтанған махаббат, өсек-аяң немен тынады. Үйіне қарай асыға басып келе жатып ойы сан саққа жүгірді, ол кешегі өткенін, алдағы үмітін, әйелін, іште қалып бара жатқан баласын ойлады, мүмкін ұрпағын көре алмай арманда кетер. О, жаратқан, ол осы кештегі қылығын жасамау керек еді-ау. Мынау пәк жанның алдында ары таза болып, ең болмаса мұның жолына арын да, тағдырын да құрбандық жасаған пәк жанмен елжіреп қоштасар ма еді.



	Көрген түстей болған неке тірлігін есіне алды, бүл күндері ол азғана ақшасын оңды-солды шашып та үлгірді. Алды артын ойламай дарақылану деген осы ғой. Егер опат болып кетсе, әйеліне не қалдырып барады? Бұл оның тырнағына да татымайды. Неге ғана үйленді? Қандай күйге тап болды. Ол отау иесі бола алмайды. Қолын қағып көрмеген әкесінің ақылын неге тыңдамады? Арман, үміт, өкініш пен намыс, нәзік сезім, өркөкіректік бойын биледі, ойының әлем-тапырағын шығарды. Ол қолына қалам ұстады, бір кезде дуэльге шығар алдында әкесіне жазған хатын есіне алып, шұбырта бастады. Ол қоштасу хатын аяқтаған кезде таң рауандап атып, аспан әлеміне сәуле шаша бастаған. Хатты желімдеді де, конвертті сүйді. Қайырымды әкесін бекер қорлағанына өкінді, қатал қарттың мыңдаған жақсылығын есіне түсірді.



	Үйге келісімен Джордж Эмилияның жатын бөлмесіне көз тастаған еді; ол көзін жұмып, тыныш жатыр екен, оның ұйықтап кеткеніне қуанды. Атқосшы жорық жабдықтарын дайындады, мұның ымын сезді де, дыбыс шығармай, аяғының ұшынан жүріп бәрін тап-тұйнақтай буып-түйді. "Эмилияны оятсам ба екен, - деп ойлады ол, - әлде суық хабарды естірт деп бауырына хат қалдырсам ба екен". Көрмек болып тағы да барды.



	Джордж алғаш кіргенде ол ұйықтамаған, бірақ көңілін жабырқатпау үшін көзін ашпаған. Балдан көп кешікпей іле-шала келгеніне риза болып, көңілі орнына түсіп, ол ақырын басып бөлмеден шығып кеткенде, солай қарай бұрылды да мүлгіп кеткен. Енді Джордж қайта кірді де, оған телміре қарады. Түнгі шырақтың жарығынан үлбіреген солғын жүзі көрінді, ұзын кірпіктері жұмылып, жұп-жұмыр аппақ қолы көрпенің үстінде жатты; О, қайырымды жаратқан ием! Қандай пәк, қандай сүйкімді жан еді. Жалғыз калып бара жатқанын көрдіңіз бе. Бүл қандай өзімшіл, өктем, сезімсіз сұмырай еді. Ол ұялғанынан жерге кіріп кете жаздап, төсектің аяқ жағында тұрып, ұйықтап жатқан аруға қарады. Мұндай күнәсіз жанға сыйынатындай бүл кім өзі? Мұны құдай қолдайды.



	Ол төсекке таяп, кеудесінде жатқан нәзік қолға қарады да, жастықтың үстінде жатқан солғын жүзге еңкейді. Жұп-жұмыр білектер мойнына оралды.



	- Джордж, мен ұйықтаған жоқпын, - деді бейшара жүрегі ah ұрып, құшақтай алды да, солқылдап жылады, олардың жүрегі бірдей соққандай сезілді. Ол неден елегізіп оянып кетті екен? Осы сәтте плацдармнан мүйіз кернейдің үні естіліп, бүкіл қала дүрлікті, жаяу әскердің даңғырарынан, шотландықтардың волынкасынан қала жұрты аяғынан тік тұрды.





Отызыншы тарау




	"БАРАДЫ ҚАЛЫП СҮЙІКТІМ..."



	Әскери романдар авторының қатарынан орын аламыз деп иегіміз қышымайды. Біздің орнымыз соғыспайтындарың, бейбіт жұрттың іргесінде емес пе? Кеменің палубасы әскери қимылға арналып, дайындыққа кіріскенде, біз оның ішіне еніп, ақырын күтеміз. Біз үстімізде айқасып жатқан, ер жүрек достарымызға бөгет қана жасамасақ, жәрдеміміз жоқ, дем беруші ғанамыз. Сондықтан біз полктың соңынан еріп, қаланың қақпасына дейін ғана шығарып саламыз да, майор О'Даудқа өзінің әскери міндетін орындауға ерік беріп, зайыбына, әйелдерге, жабдықтаушы жасаққа ораламыз.



	Өткен тарауда біздің өзге дос-жарандарымыз қатысқан балға майор мен оның зайыбы қатыса алмай қалды; сондықтан олар төсегінде жайлы жатып тұрды, өзгелері болса міндетін атқарумен қатар көңіл де көтерісті.



	- Пегги, қорғанышым, есіңде болсын, - деді майор, түнгі қалпағын құлағына түсіріп жатып, - бірер күннен кейін бұл жердің тас - талқаны шығып, мына ойнақтағандардың көбінің төбесінен жай түскендей болады.



	Бір тостаған шарапты тартып алғаннан кейін, әлдеқайда барып серуендегеннен гөрі, төсекте жатып дем алу оған артық көрінді. Пегги өзінің жұмақ құсының қанаты қадалған тақиясын киіп, балда көзге түсу, әрине, қуанышты еді, бірақ күйеуінің айтып кеткен хабары оны қатты толғандырды.



	- Сен мені собордың қоңырауы қағылғанға жарты сағат қалғанда оятып жіберсең жақсы болар еді, - деді майор әйеліне. - Қарғашым, мені бір жарымда оят, заттарды буып-түйіп, көз бол Мүмкін мен ертеңгі асқа оралмаспын, миссис О'Дауд.



	Майордың мұнысы бәлкім полк таңертең аттанып қалар деген ойы еді, сонымен майор ұйықтап кетті.



	Папильотка мен түнде киер көйлегін иығына ілген миссис О'Дауд қайырымды әйел ретінде бүгін ұйқысын бөліп, күйеуін сапарға дайындауы керек қой..



	- Мик кеткен соң ұйқыны қандырармын, - деді оның киім - кешегін реттеп, сулығын, фуражкасын, тағы басқа да заттарын тазалап, сырт киімдерін іліп, ұсақ-түйегін орын-орнына салды. Сулығының қалтасына шақтап тамақ, "қалта тапанша" аталған ішіне пинтке жуық күшті коньяк құйылған тоқыма құмыраны да салды, мұны майор да, әйел де құптаған: "репетитордың" тілі тура бір жарымды нұсқап, оның қоңырауы мезгілді соққанда (миссис О'Даудтың айтуынша мұның шылдыры собордың қоңырауы сияқты дәл соғатын көрінеді) ол күйеуін оятып, бұл таңда Брюссельде кездесе қоймайтын ең тәтті кофе қайнатып берді. Бүкіл қала дүрлігіп, собор қоңырауын күмбірлетіп, барабандар соғылып, нәзік жанды әйел атаулы жылап-еңіреп жатқанда қайырымды леди жайбарақаттанып, күйеуін жолға дайындап, тамағын ішкізіп, жолға шығарып салуын кім теріс дей алады. Сондықтан да майордың плацқа таза киініп, жинақы келуі, әрбір солдатқа қайрат бітірді. Айтулы әйел қол бұлғап тұрған балконның алдынан өткенде офицердің бәрі де майордың зайыбына сәлем жолдады; турасын айту әділеттілік болады, бүл әйелдің даңқты полкті айқасқа өзі басқарып бармаған себебі батылдығы жетпегендіктен емес, әйелдік ұяты мен әдептілік сезімі құрғыр қолына байлау болды.



	Жексенбі немесе өзгедей салтанатты күндері миссис О'Дауд өзінің декан ағасының үлкен уағыз томын маңғазданып оқитын әдеті болатын. Олар Вест-Үндістаннан қайтқан жолында мінген кемесі апатқа ұшырай жаздаған кезде бүл уағыз әжептәуір мият болған. Полк аттанып кеткен соң осы кітапты аударыстырды, одан жарытып ештеңе түсіне қоймағанымен, дәтке қуат етті, бірақ ойы қырық құбылды, бейшара Миктің түнде киетін қалпағы жастықтың үстінде жатқанда ол қалай көзін жұмсын. Мұның бәрі тіршіліктің қарекеті ғой. Джек пен Доналд қатерлі іске бас тігіп аттанды, қоржынын арқалап, "Барады калып сүйіктім" деген әннің әуенімен шат көңілденіп, сартылдап сап түзеп барады, ал "сүйіктісі" құсаланып үйінде қалды - оның ойлауға да, қайғыруға да уақыты жетерлік.



	Өкініштен ештеңе өнбейтінін, жылап-сықтағаннан келер пайда жоғын, ол тек адамды бақытсыздыққа душар ететінін ұққан Ребекка ханым қайғыға берілмеуді серт етіп, жұбайымен ерлерше қоштасты, егілмеді, жасымады. Оған қарағанда қоштасар кезде Родонның көңілі босады. Ол мынау дөрекі де, қатал жанды жібітіп, өзіне бағындырып алған. Родон әйелін сүйетін, оны мақтан ететін. Соңғы бірнеше айдан бергі көрген жақсылығын ол өмір бақи сезген жан емес-ті. Бұрынғы көрген қызығы: ат бәйгесі, офицерлік қонақасы, аң аулау, карта ойнау; ойын-сауығы: сәнқой қыздармен, бишілермен еткізген күндері, тіпті әскери Адонистегі жеңіл-желпі жеңістің өзі қазіргі заңды некелік тіршілігінің қуанышымен салыстырғанда босқа өткен сұрықсыз күндер екен. Ол күйеуін кез келген уақытта көңілдендіретін, көріп жүрген кез келген жерінен, қауымынан өз үйі, әйелінің қауымы оған мың есе артық көрінді. Бұрынғы бейбақтық тірлігіне налып, әйелінің ақсүйектер арасындағы беделіне бөгет болып отырған көп қарызы жанына қатты батты. Бойдақ кезінде қарыздары ойына да кіріп шықпайтын, енді тынышын алып, түнде Ребекка екеуі соны әңгімелеген кезде күрсінетінді шығарды. Бұған өзі де қайран қалды.



	- Сайтан алғыр, - дейтін ол (бәлкім кейде өзінің жаттанды сөздерімен тұздықтап та алатын болар), - үйленгенге дейін қандай вексельге қол қоятынымда шаруам болмайтын, әйтеуір Мозес күтуге келіссе, немесе Леви - ұзарта түссе болды, қолымды қоя салатынмын, ал үйлегеннен бері, ескі вексельді көшіргенде болмаса, мор соғылған қағазға жоламаймын.



	Ребекка қашанда оның көңілін көтеріп жіберетін.



	- Аһ, ақымағым-ау, - деді ол, - әлі апамыздан қалай күдер үземіз. Ол бізді батпаққа батырған күнде әлгі "Газета"* дейтініміз бар емес пе? Оның жөні келмеді делік, онда Бьют ағай дүние салсаңшы. Менің тағы бір жоспарым бар, приход қашанда кенже ұлға қалады, сонда әскерді тастап, саған құдай жолын неге ұстамасқа?



	Ой осылайша сан саққа жүгіртілгенде Родон ішек-сілесі қатқанша күлетін; драгунның қарқылдаған даусы жеті түнде қонақ үйді басына көтеретін. Бір қабат жоғары тұратын генерал Тафто да еститін. Келесі күні бүл көріністі генералға айтып қана бермейді, Родонның алғаш оқыған уағызын айтып, генералдың көңілін көтеретін.



	Бірақ мұның бәрі өтті-кетті. Әскер жорыққа аттанды, айқас басталды деген хабар келгенде Родон ойланып қалды, ал Бекки болса оны мазақ етіп, әуелі гвардиялық намысына да тиді.



	- Бекки, сен мені қорқып түр деп ойламаған боларсың? - деді ол даусы дірілдеп. - Бойы теректей адамды оқ алдымен жұлып түсіреді, солай болған жағдайда сен жалғыз қаларсың, бәлкім екеуің қаларсың, сонда сендерді пұлсыз, дүниесіз, тағдырдың тәлкегі етіп кетпекпін бе? Күлетін іс емес, мисс Кроули.



	Ребекка жылы-жылы сөзімен күйеуіне ақыл айтып, ашуын басты. Бұл асқан сезімтал жанның әзіл-оспағы тым асқақтап кеткен шақта(әйтсе де мұндай жағдай жиі қайталанатын) ғана мысқыл, кекесін араласатын, бірақ ол тез тартынып, айылын жия қойып, мүләйімси қалар еді.



	- О, сүйіктім! - деді ол асқақтап. — Сен менде жүрек жоқ деп ойлайсың ба? - Сөйтті де көзін сүйткен болып, күйеуіне жарқылдап күле қарады.



	- Жарайды, - деді ол, - мен өліп кетсем қалай күнелтетініңді көрерміз. Мұнда тым жолың болып кетті. Мына екі жүз отыз фунтты ал. Қалтамда тағы да он наполеондарым бар. Маған осы да жетіп қалар, өйткені генерал ашық қолды, бәріне де өзі төлеп жатады. Осыдан шейіт болып кетсем, саған көк тиын да пайдам болмайды, есіңе де алмассың... Көгершінім, қамықпа. Бәлкім аман қалармын, қырық жыл қырғын болса да ажалды өледі. Әлі тірі кайтып, менен құтыла алмай жүрерсің. Аттың екеуін де қалдырып кетемін. Генералдың торы атын мінемін, сол арзанға түсер; оған атымның аяғына жем түсіпті дермін. Алда-жалда қайтпай қалсам, екі жылқы қажетімді өтеп қалар. Григ кеше, мына суық хабарды естімей тұрғанымызда биеге тоқсан сом беріп еді, мен ақымақ жүз деп ерегісіп көнбей қойған едім. Бозды қашанда Қымбатқа сатуға болады, бірақ осы жерде сатқаның жөн, өйткені өсімқорларымда менің вексельдерім тым коп, сондықтан Англияға алып бармай-ақ қой. Саған генерал сыйлаған байтал да кәдеге жарап қалар. Лондондағы сияқты жылқышыға шығындалмайсың, сол көрім, - деді Родон күліп, - мынау жол нөсер серелі жүз фунтқа түскен, яғни оны алу үшін екі жүзге қарызданғанмын; алтын тығындар, шишалар отыз-қырық фунт. Бикеш, осының бәрін және менің түйреуіш, жүзік, баулы сағаттарымды да сатыңыз. Бұлар біраз ақша болып қалады. Баулы сағатқа мисс Кроули жүз фунт төлеген, әттеген-ай. Алтын тығынды шишалар. Сонда мұнан көбірек сатып алсаңшы. Эдвардс етік шешетін күміс машинаны ал деп те қайрады, оған қоса күміс грелкасы бар несессерлі күміс сервизді алуыма болар еді. Оның бәрі өткен іс, Бекки, енді барымызбен базар боламыз да!



	Бұған дейін махаббаттың уына мастанып, алды-артын ойламай жүрген капитан Кроули өзінің анау-мынау дүниесін жиыстырып, бірдемеге ұрынып қалғандай жағдай болса, әйеліне күнкөріс үшін ақшаға айналдырып, амалын қарастырды. Ол қолына қарындаш алып, ірі әріптермен келешекте сатып ақша жасауға татиды - ау деген заттарының тізімін жасады, мәселен:



	"Менің мантон қосауызым, айталық, - қырық гиней; құндызбен астарланған, салт атқа мінгенде киетін сулығым елу фунт; қызыл ағаштан жасалған қорапқа салынған дуэльдің тапаншам (яғни капитан Маркерді атқан тапанша) жиырма фунт; көпшігім мен аттың жабуы; Лори жүйесіндегі, т.б. Бұл дүниенің бәрі Ребеккаға қалды.



	Дүниенің нарқын ажыратып қалған капитан көнетоз киімдерін ілді, жаңасын әйеліне (бәлкім жесір атанып қала ма) табыс етті. Виндзор мен Хайд-паркте атағы шыққан алпамсадай азамат сержант құсап қарапайым киініп, әйелінен тірідей айырылып бара жатқандай қоштасты. Оны жерден көтеріп алып құшақтап, атша тулаған жүрегіне қысып біраз тұрды. Содан кейін көзі қарауытып, қып-қызыл болып, оны түсірді. Ол генералына еріп, ұзап кеткен бригадасын қуып жеткенше үн қатпады, сигарын тартып ілесіп отырды. Қаладан бірнеше миль ұзағаннан кейін мұртын ширатқанын қойып, әңгімеге араласты.



	Біз жоғарыда айтқандай, Ребекка күйеуімен ажырасқанда оншама егіліп босаңдық жасап қайғырудың қажеті жоқ деген шешімге келген. Ол қолын бұлғап қоштасты да, көзден таса болғаннан кейін бір минут терезенің алдында тұрды. Собордың мұнараларына, бағзы заманның сәнді үйлерінің тік бұрышты шатырларына ұясынан жаңа шашырап шыққан күн нұры төгілді. Бұл түнді Ребекка ұйқысыз өткізді. О л балға киген көйлегін үстінен шешкен жоқ-ты; бұрымы аздап қобырап, тарқатылып қалыпты, көз алдына қоңырқай теңбіл түсіпті.



	- Өңім қашып кетіпті ғой, - деді ол айнаға қарап, - күлгін түс менің әрімді алады екен.



	Ол күлгін түсті көйлегін шешкенде корсаждың арасынан хат түсіп қалды; Ребекка күліп, оны жерден алды да, қобдишасына салып қойды. Сосын гүлді суы бар стаканға қойып, төсекке жатып, маужырап ұйықтап кетті.



	Ол сағат онда орнынан тұрып, мазасыз түннен кейін кофе ішіп ес жиғанда қалада жым-жырт еді.



	Ертеңгі астан кейін ақкөңіл Родон байғұстың түнде есептеген дүниесін қайта түгендеп, өз жағдайын күйттеді. Бақытсыздыққа душар бола қалған күнде де, оның әжептәуір мүлкі бар екен, тым жерге қарап қалмайды. Күйеуі тастап кеткен заттардың үстіне қымбат заттары, асыл тастары тағы бар (біз екеуі үйленгеннен кейінгі Родонның дарқандығын айтқан едік қой). Ребекканың құлы болып, асты-үстіне түсіп, құрдай жорғалаған генерал оған араб байталы һәм банкротқа ұшыраған француз генералы әйелінің дүниесі сатылғанда кашемир шәлі сияқты көптеген бағалы заттармен қатар, өзінің байлықты, әрі дүниенің нарқын білетінін көрсету үшін зергерлік дүкендерден сатып алып берген ұсақ-түйек заттары қаншама. "Тықылдақ" деп Родон бейшара оның бөлмелерінің әр бұрышында тықылдап тұрған сағатты айтпады ма? Бір күні кешкісін Ребекка Родонға сыйға тартқан ағылшын сағатын нашар жүреді деп сөз арасында айтып қалған. Сол күннің ертесінде-ақ Родон оған Леруа фирмасының "Брегат" маркалы, шынжырлы, қақпақты, ақықпен әшекейленген, жарты кронның мөлшерінде інжу шашыратқан тамаша сағатын тарту етті. Енді бірін генерал Тафто, өзгелерін дарқандықпен капитан Осборн сыйлаған. мисс Осборнда сағат жоқ-ты, бірақ обалы не, Джорджга ескертсе болды, алып берер еді ғой; ал мисс Тафтога келер болсақ, оның Англияда шешесінен қалған ертеде жасалған сағаты бар-ды, ол әлгінде Родон ескерткен күміс грелканың орнын басар еді-ау. Егер "Хоуэл мен Джемс" фирмасы өзінің бағалы дүниелерін сатып алған адамдардың тізімін жарияласа, көптеген отбасылар қайран қалар еді ау; немесе бұл әшекей заттар осы жігіттердің некелі әйелдері мен қыздарының қолына тисе ше, онда Бақталастық базарының атақты адамдарының үйі үпке толып, жырғалып қалар еді.



	Миссис Ребекка бұл заттардың құнын есептеп, тым асып-тасып шалқымай-ақ, қысылтаяң жағдайға ұшыраса, жоқ дегенде алты жүз - жеті жүз фунт болып қалар деп шамалады. Бүл күні таңертең дүниесін мұқият қарап шығып, қобдишасына салып құлыптап, рақатқа батты. Родонның қағаздарының арасынан Осборнның банкиріне жазған жиырма фунттың чегін де тауып алды.Бүл мисс Осборнды еске түсірді.



	- Чекті ұсақтап кайтайын, - деді ол, - содан кейін бейшара Эммаға кіріп шығармын.



	Бұл роман кейіпкерсіз болғанмен де, батыл әйеліміз бар емес пе? Жорыққа аттанған Британ армиясының бірде-бір еркегі, әуелі ұлы герцогтың өзі де қауіп-қатердің, қиян -кескінің ортасында осы құртақандай әйел құсап жайбарақаттылық, байсалдылық жағдайда болмады.



	Соғыс қимылына қатыспаған тағы бір танысымыз бар, сондықтан оның жай-күйін білмеуге құқымыз жоқ. Ол бүгін ертеңмен жұрт қатарлы әскери кернейдің үні даңғырлап оятқан біздің досымыз, Богли-Уолахтың экс-коллекторы. Ұйқышыл паң, британ армиясының кернейіне де, сырнайына да, даңғырасының соғылғанына да қарамай, түске дейін пырылдап ұйықтап жатар еді, егер оны бір пәтерде тұратын әманда өз ісімен, оз қайғы-қасіретімен әлек болып, әйелімен жылап-сықтап қоштасып жүрген капитан Джордж Осборн қайнағаммен қоштасамын деп оятса бір жөн, жоқ, Джоз Седлиді тәтті ұйқысынан оятқан Джордж емес, қолын алып қоштасайын деп келген капитан Доббин.



	- Мұныңыз үлкен адамгершілік, - деді Джоз есінеп, ішінен капитанды сыбап.



	- Мен...мен сізбен қоштаспай кете алмадым, - деді Доббин тұтығып, - өйткені біздің біреуіміз оралмай қалуымыз да мүмкін ғой, сондықтан қоштасайын деп ем...қанша дегенмен...



	- Сонымен не айтпақсыз? - деді Джоз, көзін сүртіп. Капитан сөзін де естімеді, түнгі қалпағын киген, қимастай қоштасып тұрған, сезімтал жігітіне көз қырын да салмады. Ол орындықтарды қағып - соғып, саусақтарымен тырсылдатып, тырнағын кеміріп, қатты абыржып бөлмеде ерсілі-қарсылы тырпылдап жүріп, Джордждың аппартаменті жаққа көз салды, құлақ түрді. Джоз капитан жайында бастан жақсы пікірде емес-ті, енді оның батыл адам екеніне де шүбә келтірді.



	- Доббин, менің сізге жәрдемім керек пе? - деді ол мысқылдап.



	- Жағдай мынадай, - деді капитан, төсегінің қасына келіп төрт сағаттан кейін біз аттанамыз, Седли, бәлкім мен де, Джордж да оралмай қалармыз. Есіңізден шығармаңыз, жағдайды әбден біліп алмай, бұл қаладан жылжымаңыздар. Сіз осында, қарындасыңыздың қасында болып, оған қамқорлық жасап, демеу болуыңыз керек. Егер Джордж опат бола қалса, сізден өзге оған қамқорлық жасайтын жақын адамы жоқ екенін ұмытпағайсыз. Егер армияның жағдайы нашарласа, сіз оны аман-есен Англияға жеткізуіңіз керек; оны тастап кетпеймін деп сіз маған соз беріңіз? Сіздің тек солай жасайтыныңызға мен сенемін; ал қаражат жайына келсек, әманда қолыңыз ашық адам едіңіз ғой. Айтпақшы, сізге ақша қажет емес пе? Бақытсыздыққа душар бола қалған күнде Англияға жетер алтыныңыз бар ма дегенім ғой?



	- Сэр, - деді Джоз маңғазданып, - ақша қажет жағдайда кімнен сұрауды білетін адаммын. Ал қарындасымның мәселесіне келсек, менің қалай болуым керек екеніне сіздің ақыл айтуыңыз орынсыз - ақ.



	- Джоз, сіз нағыз батыл адамның сөзін айтып тұрсыз, - деді капитан сыпайылық білдіріп, -Джордждың әйелін сенімді адамның қолына тастап бара жатқанына мен қуаныштымын. Сонымен, қысылтаяңда пана болады деп мен оған айта аламын ғой?



	- Әрине, әрине, - деді мистер Джоз, ақшаға қытымыр еместігін Доббин орынды айтты.



	- Жеңіліп қалған күнде Эмманы аман-есен Брюссельден алып кетесіз ғой?



	- Жеңіліп қалған күнде? Сайтан алғыр, сэр, ондай болу мүмкін емес! Сіз мені олай қорқытпаңыз, - деді батырымыз көрпе астында жатып. Джоздың қарындасы алдындағы бауырлық парызын мойындағанына Доббиннің көңілі жай тапты.



	"Жағдай ауырлап кетсе, - деп ойлады капитан, - ең болмаса паналайтын адамы болады ғой".



	Полк жорыққа аттанар алдында Эмилияны бір көріп, көңілім жай тапсын десе Доббин сол менмендігі үшін сазайын тартады. Джоздың жатын бөлмесінен есік бар тұрғындарға арналған залға шығатын, ол есіктің қарсысында Эмилияның бөлмесінің есігі. Керней үні жұрттың бәрін оятты, енді жасырып-жабатын ештеңе қалған жоқ. Джордждың арбакеші қонақ бөлмеде заттарын жиыстырып жатты. Осборн жатын бөлмеден шығып, жолға керек деген анау-мынау заттарын арбакешіне лақтыра бастады.



	Осындай сәтте Доббиннің Эмилияның жүзін бір көрсем деген арманына жететіндей жағдай туды. Бірақ оның түр дейтін түрі жоқ-ты. Қан-сөлсіз бозарған жүзі, дегбірі қашып қалтырақтаған кейпі кейінде оның көз алдынан кетпей, мұның қайғысына кінәлі адамдай есінен бір шықпай қойды.



	Эмилия ертеңгі ақ капотын киіпті, шашы жалбырап иығына түскен, үлкен көзі бозарып, тесіліп қарап қалыпты. Жолға жиналған адамға осындай сәтте қолғабыс қажет екенін білдірмек болып Эмилия жәшіктен Джордждың офицерлік мойын орағышын қолына алып, күйеуінің соңынан арлы-берлі еріп, оның қалай жиналып жатқанына қарап жүрді де қойды. Міне, ол бөлмеден шықты да орамалын кеудесіне басып керегеге жабысып, сілейіп қалды, мойын орағыштың сөлпірейген ауыр қызыл шашағы сорғалаған қан сияқты көрінді. Түріне қараған қайырымды капитанның жүрегі елжіреп, қатты қапаланды, жанын қоярға жер таппады. "О, жаратқан ием, - деді ол, - мұның қайғысын қай бетіммен көріп тұрмын". Қолдан келер шара қайсы? Азап шеккен баласына қараған әке құсап біраз қапаланып тұрды.



	Ақыры Джордж Эмилияның қолынан алып, жатын бөлмесіне алып кірді де, бір минуттен кейін жалғыз шықты. Сонымен қош айтысып, жолға аттанды.



	"Құдая тәубе, бәрін тындырдым", - деп ойлады Джордж, басқыштың үшінші табалдырығын аттағанда, сүйретілген қылышын көтеріп ол полк сапқа тұрып, жиналып жатқан пунктке қарай жүгірді, пәтерлерінен шыққан солдаттар мен офицерлер де солай қарай ағылды. Оның шеке тамыры солқылдап, қаны қайнады; ұлы айқас-соғыс басталып кетті, білегін сыбанып кірісті. Үміттің, күдіктің, албырттықтың күлі көкке ұшты. Ия тірлік, ия өлім! Бұған қарағанда жайшылықтағы құмар ойыны деген не? Ол жас кезінен бастап батылдықты, самдағайлықты қажет ететін барлық жарыстарға қатысты. Ол мектепте де, полкте де чемпион болды, жұрт дуылдап қол соқты: крикет алаңында да, гарнизонның жарысында да жүздеген жеңіске жетті, ол қай жерде болмасын еркек, әйел демей қолпаштап, біреу қызғаныш білдіріп, біреу сүйсініп жатты. Еркек самдағайлығы, күштілігі, батылдығымен құрметтелмей ме? Батылдық пен күштілік атам заманнан аңызға, жырға айналып келе жатыр емес пе?



	Жауынгерлік ұранды естісімен еңіреген нәзік жанды әйелінің құшағынан әрең ажырады (әйелінің құшағынан босатпайтындай дәрмені де жоқ-ты). Мұндай жағдай жолдастарының бәрінің де басынан өтті. Полкты бастап бара жатқан бізге таныс ер жүрек майордан бастап, бүгін ту ұстап шығатын прапорщик Стаблға дейін мұндай осалдықты бастарынан кешірді.



	Әскер қаладан шыққанда күн жаңа ғана ұясынан көтерілген еді. Бүл бір ғажайып көрініс болатын: саптың алдында полк маршын ойнап оркестр, оның соңынан ойнақтаған Пирамына мініп полк командирі майор О'Дауд келе жатты; оның соңынан капитаны бастаған гренадерлер сап түзеді; ортасында прапорщиктер ұстаған ту желбіреді; содан кейін өзінің ротасының алдында Джордж көрінді. Ол басын көтеріп Эмилияға қарап күлді де, өтіп кетті; көп кешікпей музыканың да үні өшті.





Отыз бірінші тарау




	ДЖОЗ СЕДЛИ ҚАРЫНДАСЫНА ҚАМҚОРЛЫҚ ЖАСАЙДЫ



	Сонымен дәрежесі жоғары офицерлердің бәрі өз міндетін өтеуге аттанды да, Брюссельдегі шағын гарнизонның басшысы болып Джоз Седли қалды. Оның қарауында сырқат Эмилия, бельгиялық малай Исидор мен қызметші қыз болды. Доббин келіп оятып, оның үстіне ертеден бергі апалаң-топалаң, дүрліккен жағдай мазасын алып, ұйқысын қашырғанмен Джоз төсегінде дөңбекшіп, өзінің күндегі әдетінше ұлы сәскеде орнынан тұрды. Біздің мырза керіліп - созылып орнынан тұрып, түсті шапанын жамылып ертеңгі асты ішуге келгенде полктас жауынгер достар түстік жерге ұзап еді.



	Күйеу баласының жоқтығы Джоздың қабырғасына батпады. Ол әуелі Осборнның кеткеніне өкіну былай тұрсын, қайта жырғалып қалды, өйткені өзі би, өзі төс, әй дейтін әже, қой дейтін қожа жоқ. Әуелі Осборнның өзі мес қарынды менсінбейтін, оны адам санатына қоспайтын. Сондықтан үйде мұның билігі қайдан жүрсін. Бірақ Эмма бауырына қайырымды, қамқоршы еді. Оның жағдайына қарап, сүйсініп жейтін астарын дайындайтын, бірге серуендеп, демалып қайтатын (серуендеу демекші, соған уақыт тым көп бөлініпті, бұл кезде Джордж қайда жүрді екен, а?). Эмилияның бұл қамқорлығы бауырының ашуын басса, күйеуінің кекесінін тыйды. Бауырын кекетіп-мұқатып жүретінін ескертіп, күйеуіне наразылығын білдірді, бірақ ол өзінің әдеттегі мінезімен сөзді бөліп, әңгіменің бетін бұрып жіберетін.



	- Мен тура сөйлейтін адаммын, - дейтін ол, - тура сөйлеген туғанына жақпайды, адал адамның жолы осы. Қымбаттым, сенің бауырың сияқты ақымақ адамды құрметте деуге аузың қалай барады?



	Сонымен Джоз күйеу баласының кеткеніне қуанды. Буфеттің үстінде қалған қалпақ пен қолғаптың егесі көз жетпес жерге кеткені Джоздың бойына әлдеқалай салтанатты сезім ұялатты.



	"Бүгін тәкаппар, кербез жынымды келтірмейтін болар," - деп ойлады Джоз".



	- Капитанның қалпағын ауызғы үйге апарып қойыңыз!- деді ол Исидорға.



	- Бәлкім, мұның енді оған керегі де болмас, - деді малайы, өзінің қожайынына қарап қулана күліп. Ол да Джорджды жактырмайтын - онымен сөйлескенде кәдуілгі ағылшын дөрекілігіне басатын.



	- Мадам ертеңгі асқа келмей ме, біліңізші? - деді мистер Седли маңғазданып, қызметшісіне Джорджды ұнатпайтынын сездіргенін жуып-шайғысы келіп. Бірақ, шынын айтсақ қызметшілердің көзінше ол күйеу баласын талай рет тілдеген.



	- О не дегеніңіз! Мадам, тамаққа келе алмайды, сізге өзіңіз ұнататын les tartines дайындап жіберерміз. Мадам қатты сырқат, күйеуі кеткеннен бері қатты күйініп жатқан көрінеді, bonne солай деді. Джоз жаны ашып бір кесе шай жіберді (бауырлық сезімді білдіруінің тәсілі осындай болатын); оған қоса түскі тамақта қандай асты қалайтынын да ойластырды.



	Осборнның арбакеші өзінің капитанын жолға қалай дайындағанын Исидор малай селқос бақылап тұрды, өйткені өзін кемсітіп, тұмсығын шүйіріп қарайтын (неде болса көндігіп бас шұлғи беретін ағылшынның қызметшілері сияқты емес, құрлықтағы қызметшілер дөрекілікті көтере алмайды) оның үстіне ағылшындар масқара болып жеңіліп қалса, мұның қолынан қаншама дүниенің шығып кетеріне ренжіс білдірді. Бүл масқаралықтың болатынын Брюссельдегілердің, тіпті бүкіл Бельгия жұртының көпшілігі күдіксіз сезіп отырған.



	Император Прусс армиясын ағылшыннан бөліп тастап, ары кеткенде үш күннің жүзінде Брюссельге басып кіретініне кәміл сеніп отырған-ды. Сонда оның бүгінгі қожайындары қаза табады немесе қашады, немесе тұтқынға алынады да, олардың дүниесі - мосье Исидордың дүниесіне айналмай ма. Күнделікті әдетімен жайқалып, жырғалып, қырынып, опаланып, жанын күйттеп қалған қожайынының бас-аяғына қарап, зыр жүгіріп кызмет еткен оның жан қияр малайы мырзамның мына дүние-мүлкі маған қалғанда оны қандай кәдеге жаратамын деп тон пішті. Мына әтір құйылған күміс құмыраны, жуынып-шайынуға қажетті сәнді бұйымдарды сүйіктіме тарту етемін; ал ағылшынның сақал қыратын саймандары мен лағыл тас қадаған түйреуішін өзіне қалдырады; желбіршек бастыртқан жұқа ақ болаттай жейде түйреуіш қадап қойғанда қалай жарасады десеңізші! Иә, бүл жейдені, алтын қаптырма жапсырған фуражканы, баулық таққан венгер қамзолын киіп, қынатып қайта тіктірсе де болады, капитанның сабына алтын жалатқан таяғын ұстап шығар ма еді? Лағыл тас орнатқан қос жүзіктен сырға жасатса, нағыз Адонисонның өзі болмай ма, мадемуазель Реннің жүрегін жаулап алмай ма?



	- Бүл түйреуіш маған да жарасар еді-ау, - деді ол, мистер Седлидің жейдесінің жеңіне түйреуіш қыстырып жатып. Көптен қолым жетпей жүрген дүние емес пе. Мына көрші бөлмеде тұрған капитанның сіргесіне мыс шпор қапсырған етігін киіп сықыр - сықыр басып жүрер ме еді, - parbleu Allee Verte! ол жұрттың көзінің жауын қалай алар еді, беделің де өсіп қалмай ма? Мистер Исидордың танауын көтеріп, сақал-мұртын қырып тұрғанда оның қиялы қырық саққа жүгіріп, баулық таққан венгерканы киіп мадемуазель Реннің дос-жарандарының арасында жасыл алаңда, каналдың жиегіндегі жасыл ағаштың көлеңкесінде жүріп, су бетінде баяу жылжып бара жатқан баржаға қарап серуендеп жүргендей немесе Лакенге баратын жолдың үстіндегі орындықта отырып, кружкамен Фаро* сіміріп сусындап отырғандай сезінді. Көңіл жүйрік пе, көк дөнен жүйрік пе деген осы да.



	Джоз Седли қызметшілерінің басында қандай қиял ұялап жатқанын қайдан білсін, ақшасын төлеп жатқан Джонның немесе Мэридің біз туралы не ойлайтынын, қайырымды оқырмандарым, сіздер сияқты мен де білмеймін. Қызметшілер қожайындары туралы нендей ойда екен?.. Егер біз туралы жақындасарымыздың, ет бауыр достарымыздың не ойлайтынын білер болсақ, онда өмір өзінің мәнін жойып, жүрегімізге қасірет ұялап, көңіліміз бір ашылмас еді. Сонымен Джоздың қызметшісі Леднхолл-стриттегі мистер Пейнтердің аспазының үстіне "Ертеңгі сорпа" деп жазылған дүниеден бейхабар тасбақаны картоппен тұшпаралар жатқаны сияқты ертеңгі құрбандығын қиялдады.



	Эмилияның қызметшісі қызғаныштың адамы емес-ті, бүл нәзік, жайсаң жанның қайырымдылығының, мейірбандылығының, сүйіспеншілігінің жұрт орайын келтірмей ме? Шындығында да осы күні таңнан бері оған мият болып, басу айтып, көңілін аударған адам аспазшы Полина ғана болды. Жорыққа аттанған сарбаздардың сабы сығымдалып, таңның сәулесімен ыдырағандай көзден ғайып болса да, Эмилия бірнеше сағаттан бері телміріп, бір нүктеден көз алмай, терезе алдында отырды, мұны көрген жаны ізгі әйел Эмилияның колын алып, былай деді:



	- Tenez, madame, est-ce qu'il n'est pasaussi Г armee mon homrae amoi?



	Сөйтті де еңіреп жіберді, ал Эмилия да булығып әрең отыр екен, біраз жасын төгіп алды, жүректері жаралы жандар бір-біріне басу айтысты.



	Сол күні ертеңмен мистер Джоздың қызметшісі Исидор тыным таппай қалаға барып, парктің айналасындағы ағылшындар көп тұратын отельдер мен үйлердің қақпасына барып, өзге де қызметші, жалшы, малайлармен кездесіп, өзінің қожайынына жаңалықтарды жеткізіп турды. Бұл жігіттеріміздің бәрі де іштей императорды жақтайтын, әрі соғыстың тез арада аяқталатыны жайында оз пікірлері болатын. Наполеонның Авенде шығарылған прокломациясы Брюссельге кеңінен тараған. "Жауынгер, - делінді онда, -Еуропаның тағдырын екі мәрте шешкен Маренго мен Фридландтың жылдығы толды. Біз ол кезде Аустерлиц пен Ваграмның жағдайынан кейінгі кездегідей аңқау да, кешірімпаз



	болатынбыз. Біз патшалардың антына, сөзіне сеніп, оларды тақтан түсірмедік. Енді оларды жүзбе-жүз кездестірейік, әлдеқалай олар да, біз де өзгеріп қалдық па екенбіз. Қырандар әлгі прусактар өжеттеніп кетіпті, Иеней түбінде біздің бір адамға үшеуі, ал Монмираил түбінде бір адамға алты адам жабылды. Бұл не деген сұмдық! Ал сіздердің ішіңізде Англияда тұтқында болғандар жолдастарына понтон көпір жайындағы масқаралықты айтар. Нақұрыстар! Кездейсоқ жеңіске құтырып отыр. Бірақ олар Францияға аяғын басса өлігі осында қалады". Францияның жолын қуушылар императордың жаулары одан да ертерек опат болатынын айтып жатты, прусактар мен ағылшындар Францияға тұтқын болып, жеңімпаз армияның соңында салпақтап ат құйрығына байланып келеді деген сенімде болды. Адам не деп көкімейді!



	Күн ұзақ жинаған мәліметі осы болды, бірақ бұлар мистер Седлидің шымбайына да батпады, оған герцог Веллингтон сол кештің алдында француздар тас-талқанын шығарған алдыңғы шептегі армияға кетіпті деген хабарды да жеткізді.



	- Тас-талқанын шығарыпты? Сандырақ!- деді Джоз, тамақтанып отырғанда әманда осылай батылданып кететін әдетімен.



	- Герцог бұрын оның барлық генералын қалай талқандаса, бұл жолы императордың да солай күлпаршасын шығаруға аттанды.



	- Оның қағаздарын өртеп, дүниесін жөнелтіп жіберіпті, ал пәтерін герцог Далматскийге* әзірлеп жатқан көрінеді, - деп жауап қайырды Исидор. Мен бұл жағдайды сарай қызметшісінің аузынан естідім. Милорд герцог Ричмондтың адамдары да буынып-түйініп жатыр. Ол жоғары мәртебелім қашып кетіпті, ал герцогиня француз короліне Остенде қосылу үшін күміс заттарының оралып, буылып-түйілуін ғана күтіп отырған көрінеді.



	- Француз королі Гентеде, - деп кекетті Джоз, ұзынқұлаққа сенбеген кейіп білдіріп.



	- Ол кеше түнде Брюгке қашып барыпты, ал бүгін Остендке қарай жүзетін көрінеді. Герцог Беррийский* тұтқындалыпты. Аман қалғысы келетін адам тезірек өкшесін жалтыратуы керек, өйткені ертең су бөгетін ашатын көрінеді, бүкіл ел су астында қалғанда қайда қашып құтыламыз?



	- Сандырақ соз! Біз Бонидің бір адамына үш адамды шығарамыз, онда не бетін айтады!-деді мистер Седли білгішсініп. - Австриялықтар да, орыстар да таяп қалды. Ол күйреуі керек, күйрейді де! - деп Джоз үстелді жұдырығымен қойып қалды.



	- Иен түбінде прусактар үшеуі бір адамға жабылған, сонда да ол бір жетінің ішінде оның бүкіл армиясын талқандап, корольдігін бағындырмады ма? Мон-мирайл түбінде бір адамға алты адамнан келді, сонда оларды қой ұқсатып қайырып тастады. Австрияның армиясы шабуылдап жатыр, бірақ императрица мен Рим королі* бастап келеді ғой. Ал орыстар ше? Олар шегінеді. Ағылшындарға аяушылық болмайды - бәрін ұмытпайды, олар антұрған понтон көпірлерінде біздің батырларымызды қалай батырды деп жазыпты. Көз жүгіртіңізші, мұнда тайға таңба басқандай ап-айқын жазыпты. Ұлы мәртебелі император мен корольдің прокламациясы, - деді Наполеонға бүйрегі бұрып тұрғанын жақтасы енді бұқпантайламай, ашық кірісіп, қалтасынан прокламацияны суырып алып мырзасының бетіне тақады, оның көзіне қожасының баулық қадаған венгеркасымен, өзге де бағалы заттары өзінің дүниесіндей көрініп кетті.



	Джоз үрейлене қойған жоқ, бірақ күдіктеніп қалды.



	- Сэр, менің пальтомды, бас киімімді алып беріңізші, - деді ол - Сіз де менімен бірге жүріңіз, әңгімеңіздің қаншалықты дұрыс екенін құлағыммен естиін.



	Джоздың венгерканы киіп жатқанын көріп, Исидор тықырши бастады, жанын қоярға жер таппады.



	- Милордқа әскери шенді киіп бармаған жөн, - деді ол, — француздар ағылшынның бір солдатында аямаймыз деп ант етіпті.



	- Өшір үніңді! - деп айқайлап, зекіп тастады да, бірбеткейлік, батылдық танытып, қолын жеңіне сұға бастады. Осы бір батылдық қимыл үстіне мисс Родон Кроули тап болды, ол Эмилияға жолығуға келген екен, есікті қақпай-ақ, қоңыраулатпай-ақ кіріп келді.



	Ребекка әдеттегідей өте ұнамды киініпті, Родон кеткеннен соң ұйқысы қанып, әрленіп қалыпты; бүгін бүкіл дала дүрлігіп, құты қашып, ұсқыны кетіп жүргенде мұның жүзі жайнап, нұрланып тұрғанына сұқтанбау мүмкін емес-ті. Ол Джоздың түріне, етжеңді жігіттің тар киімді созғылап киген болып жатқанына қарап күліп жіберді.



	- Мистер Джозеф, сіз де әскерге бармақсыз ба? - деп сұрады ол - Біздей бейшара әйелдерді қорғауға Брюссельде ешкім қалмай ма, қалай?



	Джозеф, әйтеуір тартқылап жатып венгеркасын үстіне киді де, нарттай қызарып, ісіп-кебіп, кешірім сұрап, тамаша сүйкімді келіншекті қарсы алды. Оның бүгінгі таңертеңнен бергі аласапыраннан кейін, кеше кешкі балдан кейін күйі қалай екенін сұрады.



	Исидор қолына түсті шапанды ұстап қатардағы жатын бөлмеге кіріп кетті.



	- Бұл жағдайды сұрағаның аса ілтипаттылық екен, - деді оның қолын қос қолдап қысып амандасып. - Жұрттың бәрінің құты қашып, берекесі кетіп жатқанда сіз қаннен-қаперсіз жайбарақат, сабырлы да, салмақтылық қалпын сақтап отырсыз... Біздің еркетотай Эммамыз қалай? Әрине айырылысу оңай болмаған шығар?



	- Оңай болмады!- деді Джоз қоштап.



	- Еркек төзімді келеді, - деді леди сөзін жалғап, - қауіп-қатер, ажырасу - сіздерге ештеңе емес. Шыбынның қонғанындай көрінбейді. Сіз шыныңызды айтыңызшы, біздерді зарлатып, әскерге кетіп бара жатырсыз ба, сэр? Солай екенін өзім де аңғарып тұрмын. Бұл ой менің басыма сап ете қалғанда, расында да қорқып (кейде жалғыз қалғанымда әрқашан сіз ойымнан шықпайсыз, Джозеф), кете көрмеңіз деп аяғыңызға жығылмақ болдым.



	Бұл сөздің мәнін былай ұғуға болады: "Қымбатты сэр, жаман айтпай жақсы жоқ, алда-жалда біздің армия жеңіліп, шегініп қалғандай жағдай болса, сіздің жайлы күймеңізден мен сияқты бикешке орын табылып қалар?" Оның сөзін Джоз қалай ұққанын білмеймін, әйтеуір, Брюссельге келгеннен бері бүл ледидің селқос қарауына қатты ренжулі болатын. Оны Родон Кроулидің атақты адамдарының біреуімен де таныстырмады; Ребекка берген қонақасыға мүлдем шақырмай қойды; ол ірі ақшаға ойнай бермейтін жалтақ, қытымыр, әрі оның қатысуы куәсіз қызықтағысы келетін Джордж бен Родонды да алаңдатар еді.



	"Солай ма? - деп ойлады Джоз, - қажетім болғанда өзі іздеп келіп түр ғой. Жалғыз қалған кезде ескі танысы Джозеф Седли есіне түсіпті. "Бірақ бұған қарамастан Ребекканың өзінің батылдығы жайындағы сөзіне еріп кетті. Ол бұрынғыдан бетер қызарып, маңғаздана қалды.



	- Соғыс қимылдарын көрсем бе деп ем, - деді ол. - Ептеп батылдығы жеткен адамға қызық нәрсе. Үндістанда да айқастарға, соқтығыстарға қатысқанмын, бірақ бүл сияқты жойқын емес-ті.



	- Еркектер өздерінің жігіттігін таныту үшін қатерге бас тіге бересіздер, - деді Ребекка. -Капитан Кроули бүгін ертеңгісін менімен қоштасқанда аң аулауға бара жатқан адам сияқты күліп - ойнап қоштасты. Оның ештемеде ісі жоқ. Жұртта қалған әйелді мүсіркейтін біреу болсайшы. (О, жаратқан ием, осы мес қарын мешкей де шынымен соғысқа аттанбақ болды ма?) Қымбатты мистер Седли! Мен сізді паналап, жәрдем сұрайын деп келдім.



	Таңертеңнен бері құдайға жалбарынып жүрелеп отырдым; біздің күйеулеріміз, достарымыз, біздің жаужүрек әскеріміз, одақтастарымыз тап болып отырған қауіп-қатерді еске алдым. Мен пана іздеп келсем, пана болар адамымның өзі қырғын соғысқа аттанғалы жатыр.



	- Бикеш, - деп жауап қайырды Джоз, сәл жұмсарып, - қапаланбаңыз. Мен қазір ғана сонда болар ма еді дедім емес пе? - Оған Британдықтың қатысқысы келмейтіні бар ма? Бірақ менің қолым жіпсіз байланып отыр: мына бейшараны қайда тастап кетемін? - Ол Эмилияның жатқан бөлмесін қолымен нұсқады.



	- Қу бауыр деген осы да! - деді Ребекка бет орамалын көзіне тигізіп, оның бұрқырата жаққан одеколонының иісі мұрнына аңқып. - Сізді жете бағаламаппын, сіздің жүрегіңіз мейірбан екен, мен тас жүрек пе деп жүр едім.



	- О, құдай куә!- деді Джоз, қолымен кеудесінің жүрек жағын ұстап, - сені бағаламадым дедіңіз бе, иә, бағаламадыңыз қымбатты миссис Кроули!



	- Иә, енді қарындасыңызды шын жүрегіңізден жақсы көріп тұрғындығыңызды көріп тұрмын. Бірақ бұдан екі жыл бұрын дәл осы жүрек мен жаққа ауып барып қайтқанын білемін, - деп Ребекка үнсіз қалды да, Джозға тесіле қарады, сонан кейін жанарын терезе жаққа тайдырды.



	Джоз қып-қызыл болып кетті. Ребекканың бар-жоғына күмәнданған жүрегі атша тулады. Ол бұдан қашқан күндерін есіне алды, бір кезде күймесіне мінгізіп қыдыртқанын, жасыл әмиян алып бергенін, мұнын мойнына, жәудіреген көзіне телміріп қарап отырғанын есіне алды.



	- Мені қайырымсыз адам деп айтатыныңызды білемін, - деп Ребекка сөзін жалғастырды, даусы сәл дірілдеп шығып, терезе алдынан кетіп, тағы да Джозға қарады, - сіздің маған деген селқостығыңыз, мені көрсеңіз де көрмеген боп өтіп кететінсіз, сіздің соңғы кездегі қылығыңыз, тіпті, қазір менің бөлмеме кіргендегі қылығыңыздың өзі де соның айғағы. Сонымен мен сізден қалай іргемді аулақтамаймын, өзіңіз - ақ әділдігін айтыңызшы? Бұған сіздің жүрегіңіз әмір етсін. Немесе күйеуім сізді қабылдауға ынтық болды деп ойлайсыз ба? Менің одан естіген ең қатты зеку сөзім (бейшараның бекер обалына қалып не керек) сіз жайында болды. Бұл жанға қатты батты, әрине одан ауыр сөз болмайды, қылмысың болса бір жөн.



	- О, жаратқан! Менің жазығым не? - деді Джоз ұялып, әрі риза болмағандықтан. - Сонда менің кінәм не кінәм?..



	- Қызғаныш деген не, ойыншық па? — деді Ребекка сөзін жалғастырып. - Ол сіз үшін талай жәбірледі. Ол кезде не болса да, енді мен оның нақсүйерімін. Оның алдында арым таза. Солай ма, мистер Седли мырза?



	Джоз бір кезде көзі түскен сүйіктісіне қайта назар аударды. Жылы-жылы сөз, қылмиған көзқарас оның жүрегін кайта тулатты. Сонау Сүлеймен пайғамбардан бері әйел атаулы қаншама еркектің жүрегіне от салмады. Оның ішінде Джоздан артық жігіттің султаны аз ба еді?



	"Ал енді құрып кеткен күнде де, - деп ойлады Бекки, қайтар жолға көлік дайын, оның күймесінен жайлы орын табылатын болды".



	Осы бір сәтте бөлмені жинамақ болып Исидор келіп қалмағанда сэр Джозефтің қайта оянған махаббат сезімі қайда соқтыратынын кім білсін. Ол сезімнің желігімен енді ағынан жарылмақ болып барып, айылын жиып алды. Ребекка да қымбатты Эмилияның қайғысына ортақтасып, мауқын баспақ болды.



	- Au revoir - деп ол мистер Джозға қолын бұлғап, қарындасының есігін ақырын тықылдатты. Ол бөлмеге кірісімен есігін жапты. Джоз әлі кетіп креслода, есі кетіп, ентігіп қалды.



	- Мынау сүртік милордқа тар, - деді Исидор, венгерканың баулығынан көзін алмай. Бірақ "милорд" оның сөзін елемеді, ойы өзге жаққа ауды. Ол біресе сүйкімді Ребекканы, біресе қолына тапанша ұстаған мұртты, ширатылған қызғаншақ Родон Кроулиді көз алдына елестетті.



	Ребекканың келуі Эмилияны қапаландырып, денесін түршіктірді. Мұның келуі ойына кешегі тойды кайта түсірді. Ол өзінің болашағын, Джордждың басы катерге тігілгенін ойлап, Ребекканы да, оған деген қызғанышын да естен шығарып еді. Бүл пысық бикеш бұзып-жарып, баса-көктеп жетіп келмегенде, біз бүл қайырымды үйдің есігін ашпаған да болар едік. Бейшара жаратқан иесіне жалбарынып, тізерлеп қаншама отырды десеңізші! Соғыстағы айқастар мен жеңістерді тамашалап жазған әскери деректеме жазушылар бізге бұл жағдайды қалай сыпаттап берсін! Сіз жеңіс айғайынан, шуылынан арғы беттегі жесірлердің өксігін, ананың еңіреген зарын ести алмайсыз ғой? Ол еңіремеген, жыламаған кезде жаралы жүректердің үні шыққан ба, жеңіс думанымен үні өшіп қала бермей ме?



	Эмилияның бойын билеген үрейден кейін көз алдына Ребекканың жасыл көзі жалт етіп, жібек юбкасы сусып, жылтыраған әшекей заттары сылдырап, оны құшақтамақ болып ұмтылғанда Эмилияның ызалы сезімге булығып, сұрланған жүзінде сұс пайда болып, Ребеккаға айбарлана қарады, күндесі қайран қалды, тіпті бір сәт не дерін білмей састы.



	- Қымбаттым-ау, - деді ол Эмилияға қолын созып, - саған не болды? Күнім-ау, қандай күйге ұшырағансың? Жағдайыңды білмей жаным жай табар емес.



	Эмилия қолын тартып алды. Бұл жұмсақ мінезді қайырымды жан ешқашанда достықтан, ілтипатты қатыстан бас тартқан емес - ті. Енді ол қолын бермей, қалшылдап тұрғаны мынау.



	- Не шаруамен келдің, Ребекка? - деп сұрады ол, мұңды көзін қадап. Мұның көзқарасынан Ребекканың құты қашты.



	"Күйеуінің маған хат ұсынғанын сезіп қалған ғой", - деп жорамалдады Ребекка.



	- Сен қапа болма, қымбаттым, - деді Ребекка көзін төңкеріп, - жағдайыңды білейін, жәрдемім қажет пе екен деп келген едім.



	- Өзіңнің жағдайың қалай? - деп сұрады Эмилия, - байқауымша жағдайың жақсы көрінеді. Сен күйеуіңді сүймейсің ғой. Егер сүйетін болсаң мұнда келмес едің. Ребекка, саған жақсылықтан өзге не істедім?



	- Әрине, сенен жамандық көрмедім, Эмилия, - деп жауап қайырды, басын көтермей жерге қараған күйде.



	- Кедей кезіңде кім қол ұшын берді? Саған бауыр болған жоқпын ба? Сен біздің бақытты шақтарымыздың куәсі болып едің ғой. Ол кезде оған жан-тәніммен берілген жан болатынмын, әйтпесе, мені бақытты ету үшін байлығынан, отбасынан айырыла ма? Сен біздің арамызға неге килігесің? Құдай қосқан адамдарды ажырат, оны ең қымбатты адамынан, махаббатынан, күйеуінен айыр деп сені қандай сайтан жұмсап отыр? Сен оны мен құсап сүйемін деп ойлайсың ба? Оның махаббаты - менің өмірім, тірлігім! Сен осыны біле тұра менен айырып алмақ болдың. Ұятың қайда, Ребекка! Мыстан, ақымақ әйелсің! Опасыз дос, опасыз жарсың!



	- Эмилия, құдай алдында ант етемін, мен күйеуімнің алдында кінәсіз адаммын, - деді Ребекка теріс айналып.



	- Менің алдымда да кінәсізбісің, Ребекка? Оның бұзықтық болды, бірақ қолыңнан келмей қалды. Өз арыңа жүгініп көр, оң ба, теріс пе, ойлан?



	"Ол ештеңе білмейді екен"- деді Ребекка ішінен.



	- Ол маған оралды, қайтып келерін білгенмін. Оны менен ешқандай жарамсақ та, ешқандай сұрқия да айыра алмайды, қосағымыздан ажырамаймыз. Оның оралатынын білгенмін. Құдайға жалбарынып тілегенім де сол болды.



	Бейшараның бұл сөздерді шабыттанып, шынайы көңілімен айтқаны соншалық Ребекка сөз де таба алмай қалды.



	- Саған не жаздым? - деп Эмилия жалбарына сөйледі. - Сен күйеуімді қалайша тартып алмақ болдың? Онымен бас қосқанымызға алты-ақ апта болды емес пе? Сен ең болмаса осы бір кезеңде аяуың керек еді ғой. Неке тойынан кейінгі алғашқы күндердей-ақ келіп киліктің де, әлем тапырығымды шығардың. Енді ол кеткеннен кейін, бақытсыз күнімді табалайын деп келдің емес пе? - деп сөзін жалғастырды. - Соңғы екі аптада мені әбден азапқа түсірдің, ең болмаса бүгін аясаң еді.



	- Мен мұнда аяғымды аттап баспайтын едім, - деп Ребекка сөзін бөлді де, абайсызда шындықты айтып тастады.



	- Дұрыс айтасың, мұнда келмедің, бірақ оны арбап, өзіңе шақырмадың ба? Бәлкім, оны бүгінде менен алып кетуге келген боларсың!- деп Эмилия екілене сөйледі. - Ол осында болған, мына кушеткада отырған. Оған жақындама, қолыңды тигізбе! Осы жерде отырып сөйлескенбіз. Мен тізесінде отырып оны құшақтадым, бірігіп аят оқыдық. Иә, иә, осында отырды. Олар келді де ертіп әкетті, ол маған кайтып ораламын деп серт берді.



	- Ол келеді, қымбаттым, - деді Ребекка, еріксіз көңілі босап.



	- Көрерміз, - деді Эмилия сөзін жалғастырып, - оның мойын орағышы міне. Түсі қандай жақсы, солай ма? - Сөйтті де мойын орағыштың шашағынан сүйіп қойды. Ол мұны ертеңнен бері беліне байлап жүрген. Енді ол ашу, кегін де, өкпесін де, қызғанышын да ұмытып, әуелі күндесінің алдында тұрғанын да естен шығарған сияқты. Ол төсекке үнсіз жақындап, жүзі нұрланып Джордж жатқан жастықты сипады.



	Ребекка үн қатпай, бөлмеден шығып кетті.



	- Иә, Эмилия қалай екен? - деп сұрады Джоз, бұрынғысынша креслода отырып.



	- Оны жалғыз қалдыруға болмайды, - деп жауап қайырды Ребекка, - жағдайы мәз емес сияқты. - Сөйтті де ол түсін суытып, Джордждың түстікке жасатып жатқан асына да қарамай шығып кетті.



	Шынтуайтына келсек, Ребекка кекшіл, зұлым емес, инабатты әйел болатын, әуелі ол Эмилияны жақсы да көретін. Құрбылардың арасындағы кірбің қызғаныштан, Ребекканың беделі артып кеткендіктен, оның тым зеректігінен туып отыр. Деканның уағызы иландыра қоймаған, қабағы қарс жабылып, паркте қыдырып жүрген миссис О'Даудты кездестірген Ребекка оған қайырылып сәлем берді, бұрын миссис Родон Кроулидан мұндай ілтипат күтпеген майордың әйелі ептеп абыржып та қалды. Бейшара миссис Осборнның қатты қайғырып, есеңгіреп қалғанын естіп қайырымды ирландық әйел өзінің жақсы көретін сырласына кідірмей барып, көңілін жұбатпақ болды.



	- Менің оз тірлігімде бастан асып жатыр, - деді миссис О'Дауд, - бейшара Эмилия бүгін жалғыз болғанды қалайтын шығар деп ойлаған едім. Бірақ халы нашар болса, ең жақын досы, сырласы сіздің қолыңыз тимей, қасында отыра алмай бара жатсаңыз, онда амал бар ма, мен жәрдем көрсетемін де. Қош болыңыз, бикеш.



	Осындай сөзді тоғытып тастап, ол басын кекжитіп, миссис Кроулидің қасынан жүріп кетті, мұның қауымынан достық іздемеген адам бар ма, өзінше ол қауымда әскери адамдардың келіншектерінің тәрбиешісі емес пе.Бекки соңынан жымиып қарап турды. Ол дүниедегі күлкілі жағдайдың бәріне асқан сезімталдықпен қарап, қасынан ұзап бара жатқан миссис О'Даудтың иығынан асыра тастаған астарлы қарас* миссис Кроулидің ауыр ойын сейілтіп жіберді.



	"Жолыңыз болсын, бикеш, сіздің көңілді жүзіңізге қуаныштымын, - деп іштей топшылады Пегги, - әрине сіз көз жасын төгіп қайғыланатын адам емессіз ғой". Сөйтті де тез басып мисс Осборнның пәтеріне беттеді.



	Бейшара әлгінде Ребекка көрген қалыпта, төсектің қасында мелшиіп түр екен; ол қайғыдан есеңгіреп қалыпты. Майордың әйелі көпті көрген, дәті берік жанды. Жас келіншектің көңілін аулау үшін бар күшін жұмсады.



	- Берік бол қымбаттым, өзіңді өзің жей берме, Эмилияжан, - деді ол. - Жеңістен кейін күйеуің жарымды алып кел деп адам жіберсе, сен сырқаттанып жатсаң, біз не бетімізді айтамыз! Бүгінгі таңда тағдыры құдайдың қолында тұрған әйел сен ғанамысың. Құдайдың жазуына көнбеске амалы бар ма...



	- Мен сондай көңілім бос сорлымын, - деп жауап қайырды Эмилия. Өзінің осал жағында білуші еді. Мінезі қатқыл жігерлі адам оған ықпал ете алды. Миссис О'Даудтың келуімен сергіп, ес жиып қалды. Екеуі ұзақ уақыт бірге отырды, олардың жүрегі жорыққа аттанғандармен бірге соқты. Аттанған полктың соңында еңіреген ана, жылаған жар, үрей, құдайға жалбарынған үні естілді. Әйелдердің соғысқа қосар үлесі осы да. Соғыс ешкімді де аямайды, ерлер қан төксе, әйелдер жас төгеді.



	Сағат екі жарымда мистер Джозефтің бар арманы жүзеге асып, түскі ас келтірді. Жауынгерлер айқасып, қансырап та жатқан болар, әркімнің өз үлесі. бар емес пе, бүл тамақтанып отыр, мұның несі сөкет. Ол түскі асқа шақырып, Эмилияның бөлмесіне кірді.



	- Дәмін татып көрші, - деді Джоз. - Сорпа тіліңді үйіреді, сондай дәмді. Айналайын қарындасым, жүре ғой, - қолынан сүйді, күйеуге шыққаныңда қолынан сүйіп еді, одан бөлек пәлен жылдан бері қарындасын еркелетіп көрмепті.



	- Джозеф, сен сондай қайырымды, мейірбан жансың, құрметіңе рахмет, - деп жауап қайырды Эмилия, - маған бәріңнің ниеттерің дұрыс, бауырым, мүмкін болса мені бүгінше мазаламасаң қайтеді, осы бөлмеде тыныш отырайын.



	Сорпаның иісі миссис О'Даудты шыдатпады да, Джозеф екеуі үстелге келіп жайғасты.



	- О, жаратқан ием, мына асты бойымызға сіңіре гөр, — деп майордың әйелі дұға оқыды, өзінің адал Микенін ойлап, ол атқа мініп полктың алдыңғы сапында келе жатқандай сезінді. - Бейшара азаматтар бүгін ас орнына жер қабар ма екен, әлде қайтеді, - деді күрсініп, содан кейін кәдуілгі тақуалар құсап тамаққа кірісті.



	Әуелі алдына ас келгенде Джоздың көңіл-күйі де жақсарып кетті. Ол полктың аман-есендігі үшін де, азаматтар үшін де, әйтеуір ебін тауып, шампанды сіміріп отырды.



	- О'Дауд үшін, қаһарман полк үшін алып жіберелік, - деді қонағына иіліп. - Сіз бұған қалай қарайсыз, миссис О'Дауд? Исидор, миссис О'Даудтың бокалын толтырып қойыңыз.



	Бірақ Исидор кенеттен селк ете түсті де, майордың әйелі пышағы мен шанышқысын түсіріп алды. Бөлменің терезесі ашық, әрі түстікке қарағанды, сол жақтан күн сәулесі түскен үйлердің шатырына алыстан үзіліп талықсыған дүрсіл естілді.



	- Бұл не? - деді Джоз. - Сен неге құймай отырсың, жалқауың?



	- C'est le fen! - деп жауап қайырды Исидор, балконға жүгіре шығып.



	- О, жаратқан, жар бола гөр. Зеңбіректің дүрсілі!- деп айғайлап миссис О'Дауд та терезеге қарай ұмтылды. Түсі қашқан, елегізген, жүдеген жүздер де басқа терезелерден қарасып жатты. Коп кешікпей бүкіл қала жұрты көшеге шықты.





Отыз екінші тарау




	ДЖОЗ EЛІHE ҚАШАДЫ, СОҒЫС АЯҚТАЛУҒА АЙНАЛДЫ



	Лондонның бейбіт жұрты Брюссельдегі дүрбелеңді ешқашан да көрген емес, құдай оларға мұндай кесапатты көрсетпей-ақ қойсын, тірі пенденің басына бермесін. Әйелім жұрт апыр-топыр қарманып зеңбіректің үні шыққан Намюр қақпасына қарай ентеледі, көпшілігі ертерек армиядан хабар алмақ болып қара жолға дейін барды. Жұрт бірінен бірі сұрастырып жатты, әуелі ағылшынның лорды мен ледилерінің құты қашқаны соншалық, бейтаныс адамдармен де сөйлесіп жатты. Французды жақтаушылардың делебесі қозып, императордың жеңіске жететініне болжам жасады. Көпестер ләпкелерін жауып көшеге шығып, бірі салтанат құрып лепіріп, бірі үрейленіп жатқан жұрттың айғай-шуын көбейтті. Әйелдер шіркеуге ағылып, жеткені ішіне, жетпегені басқышқа иіліп тағзым етіп, жаратқан иесіне жалбарынды. Алыстан зеңбірек үні талып естілді. Көп кешікпей саяхатшылардың күймелері Гент шекара бекінісі арқылы қаладан ағылып кетіп жатты. Францияны жақтаушылардың айтқаны келе бастады.



	- Ол бір армияны екіншісінен бөліп тастапты, - деп шуылдасты.



	- Ол Брюссельге тіке тартып келе жатқан көрінеді; ағылшындардың күл-талқанын шығарып, кешке қарай осында болады.



	- Ол ағылшынды күйретеді, - деп айқайлады Исидор өзінің қожайынына, - кешке қарай осында болады.



	Исидор далаға бір шығып, бір кіріп жүріп, суық хабарды үсті - үстіне бұрқыратты. Мес қарын Джоздың түсі барған сайын қаша бастады. Ол шампанды қанша ішкенімен әлі батылдана қояр емес. Күн ұясына қонбай тұрып-ақ жанын қоярға жер таппады. Исидор қанша мықты болса да, мына баулық таққан венгерка маған бұйырып тұрған шығар деп, тышқан аңдыған мысық құсап одан көзін алар емес.



	Бұл кезде әйел біткеннің бірі болмады. Зеңбіректің үнін естісімен майордың әйелі Эмилияның қасында болып, көңілін аулаймын деп қатардағы бөлмесіне кірген. Дәрменсіз, нәзік жанды қуаттандырамын деп ойлаудың арқасында ақкөңіл, ирландық әйелдің өзі де батылданып кетті. Ол Эмилияның қасында бес сағатқа жуық болып, бірде ақылын айтып, бірде қызықты әңгіме айтып, көбінесе үнсіз отырып, жаратқан иесіне жалбарынып, көкке де қарап оның көңілін аулады.



	- Күн ұясына батып, зеңбіректің үні өшкенге дейін, - деді кейіннен ер жүрек әйел, - оның қолын жібермей ұстап отырдым.



	Полина, la banne таяу жердегі шіркеуде тізерлеп құлшылық етіп, son homme a elle сақтай гөр деп құдайға жалбарынды.



	Зеңбіректің үні өшкенде миссис О'Дауд Эмилияның бөлмесінен қонақ бөлмеге шықты, мұнда екі бос бөтелкені алдына қойып Джоз отыр екен. Үрейі ұшып, құты қашыпты. Ол бірер рет қарындасының бөлмесіне бас сұғып, әлдене айтпақ болып оқталды да, бірақ майордың әйелі орнынан тапжылмай отырып алды да, бүл шерін де тарқата алмады. Джоз оған қашып кетемін деп айтудан ұялды. Бірақ ол асханаға шығып, шампаннан босаған шөлмектердің қасына келіп отырғанда, оған өзінің ойын айтпақ болды.



	- Миссис О'Дауд, - деді ол, - сіз Эмилияның заттарын жинасуға жәрдемдеспейсің бе?



	- Оны серуенге алып шықпақсыз ба? - деп сұрады майордың әйелі. - Байқаңыз, оған дәрмені келмейді.



	- Мен күймені, пошта аттарын дайындауға бұйрық беріп қойған едім, Исидорды соған жібердім, - деп сөзін жалғастырды.



	- Сіз немене жеті түнде серуендетпексіз бе? - деді қарсылық білдіріп. - Оның төсекте жатқаны жөн емес пе? Әлгінде ғана жамбасын төсекке тигіздім.



	- Орнынан тұрғызыңыз, - деді Джоз, - жиналғаны жөн болады. - Сөйтті де жер тепкіледі. -Көлікті алып келеді, бәрі де бітті, және...



	- Жөнеңіз не? - деп сұрады миссис О'Дауд.



	- Мен Гентке аттанамын, - деді Джоз. - Жұрттың бәрі кетіп барады; сізге де орын табылып қалады, жарты сағаттан кейін жолға шығамыз.



	Майордың әйелі оған жиіркенішті кейіппен қарады.



	- Миссис О'Дауд маған қайда аттанарымызды айтпай тұрып мен орнымнан тапжылмаймын, - деді ол - Сізді кім ұстап тур, қаласаңыз кете бересіз, мистер Седли, бірақ Эмилия екеуміз осында қаламыз.



	- Оны қалдырмаймын, ала кетемін, - деп Джоз жер тепкіледі.



	Миссис О'Дауд қолын бүйіріне таянып, жатын бөлменің алдына тұрып алды.



	- Сіз оны шешесіне алып бармақсыз ба? - деп сұрады, - әлде шешеңіздің қасына өзіңіз бармақсыз ба, мистер Седли? Жолыңыз болсын, сапарыңыз оң болсын. Bon voyage, дей ме, осындағы жұрт; бірақ менің тілімді алсаңыз: мұртыңызды қырып тастаңыз, әйтпесе қырсық шалып жүрер.



	- Сайтан алсын!— деп гүжілдеді Джоз ашуға, үрейге, ызаға булығып. Сол сәтте Исидор кіріп келіп, табалдырықтан аттамай жатып, сайтанға басты.



	- Pas dc chevaux, sacrebleu! - деп міңгірледі, ашуға булыққан малай.



	Барлық жылқы жайылымда немесе жолаушылардың астында. Сол күні Брюссельде үрейі ұшқан адам жалғыз Джозеф қана емес еді.



	Онсыз да етжеңді, жүріс-тұрысы ауыр Джоз түні бойы тықыршып, көз ілмей шықты. Наполеонға қарсы аттанған армияның қатарында Полинаның жігіті бар емес пе. Оның жігіті Брюссельде туған бельгиялық гусар болатын. Бүл елдің әскері ол соғыста барлық қырынан көрінгенімен қырағылық көрсете алмаған, ал Полинаның сүйіктісі Ван-Кутсум өзінің полковнигінің бұйрығын орындап, айқас даласын тастап кететін тәртіпті солдат емес-ті. Гарнизон Брюссельде тұрғанда бозбала Регул* (ол революция жылдарында туған) бос уақытының бәрін ырғалып-жырғалып асханадағы Полинаның қасында өткізген. Бірнеше күн бұрын ел еңіреген ғашығымен қоштасып, оның шоланынан тәтті тағамдарды дорбасына, қалтасы лық толтырып, жорыққа аттанған.



	Мінеки, енді Регулдің полкы үшін айқас аяқталған, өйткені бүл полк Оранскийдің мұрагер патшазадасы* басшылық ететін дивизияның қарауына көшкен. Егер мұртының, қылышының ұзындығына, киім-кешегінің құндылығына, әбзел - жабдықтарының, қару-жарағының сәнділігіне қарай бағалайтын болса, Регул де, оның жолдастары да ең жау жүрек, әскери кернейлер көп қошемет көрсетіп, даңққа бөлеген жасақ саналар еді.



	Брюссельден Британ армиясының негізгі күші келіп жеткенше Ней одақтастар әскерінің алдынан килігіп, қырандай соқтығып, бір шептен екінші шепке ауысып шабуылды күшейтті, бірақ Катр - Брдағы айқас барысын өзгертпеді, ал Регул қатарында болған Бельгия гусарлары француздардың алдында құты қашып, оларды бір шептен екінші шепке қуып тастады. Олардың кейін шегінуін ту сыртынан келіп киліккен Британ армиясы сақтап қалды. Сонымен олардың шегінер жері болмай, мысы құрып, тоқтатуға мәжбүр болды да, жаудың атты әскері (олардың қаныпезерлігін қалай балағаттаса да сауап) ақыры жауынгер бельгиялықтармен бетпе-бет айқасты; бірақ олар француздар емес, ағылшындармен кездесуді артық көрді, сөйтті де аттарының басын артта жатқан ағылшындарға бұрып, шапқылаған бойы ағылшын полкінің арасынан өтіп, жан-жаққа ыдырады. Сөйтті де, полк ұшты-күйлі жоқ болды, тоз-тозы шықты, әуелі штабы да болмай шықты. Регул соғыс даласынан көп ұзап кеткеннен кейін барып ес жиді, жападан - жалғыз далақтап шауып келеді екен. Ол енді Полинасының қасынан пана таппаса, қайда барып күн көреді. Бұрында талай паналаған? Құрлықтағы әдет бойынша үйдің бір қабатына жайғасып отырған Осборндардың есігінің алдынан түнгі онның шамасында қылыштың сыңғырлаған дыбысы естілді. Содан кейін ас үйдің есігі тықылдады, әлгінде ғана шіркеуден оралған Полина есікті ашқанда, алдында сүмірейіп тұрған гусарды көріп, есінен танып қада жаздады. Түн жарымда Ленорданы әбігерлеуге* келген драгун сияқты сұп-сұр еді. Полина сорлы солқылдап көрісетін еді, бірақ даусын қожайындар естіп қалып, аяғы насырға шауып кете ме деп, айылын жия қойды да, жау жүрек батырын шоланға ертіп кіріп, сырамен сыйлап, түсте Джозға арнап пісірген кесек етті мұның алдына қойды; тамақсау байғұс басымен қайғы болып, тәбетінен айырылмады ма, бұйырмаған ас деген сол Гусар тірі аруақ емес екенін дәлелдеп отырып тамақ жеп, сыраны сілтей отырып, адам жанын ұшырар қиянат ұрысты да әңгімеледі.



	Оның полкы ғажайып ерлік танытып, біраз уақыт бүкіл француз армиясының шабуылына төтеп беріпті. Бірақ ақырында бүкіл британ бөлімшесі сияқты быт-шыты шығып, жермен-жексен болыпты. Ней полктан кейін полкты жойып отырыпты. Бельгиялықтар ағылшындарға жәрдем беріп бағыпты. Брауншвейгтер жеңіліп, бытырай қашыпты, олардың герцогі қаза тауыпты. Бұл шынында да une delacle Регул жеңіліс өшін сырадан алмақ оймен сілтеп те бақты. Ас үйге бас сұққан Исидор бұл әңгіменің шет жағасын естіп қалып, өзінің қожайынына айтпақ болып тұра жүгірді.



	- Бәрі бітті! - деп айқайлады ол Джозға. - Милорд герцог тұтқындалыпты, герцог Брауншвейгский қаза тауыпты, британ армиясының беті қайтып, тым-тырақай қашыпты; бір адам ғана аман құтылыпты, ол дәл қазір ас үйде отыр. Сенбесеңіз барып өз көзіңізбен көріңіз, әңгімесін өз аузынан естіңіз.



	Джоз орнынан тәлтіректеп тұрып, Регул сыраға қызара бөртіп отырған ас үйге келіп кірді. Джоз өзінің бар білетін француз сөзін батпырақтатып, гусардан болған оқиғаның бәрін айтып беруді өтінді. Регул айтқан сайын әңгімені құтыртып, қауіпті төндіре түсті. Ол герцог Брауншвейгскийдің жұлындай ұшқанын, қара гусарлардың тырқырай қашқанын, шотландықтардың зеңбіректің астына алынып астан-кестеңін шыққанын да айтты.



	- Ал, полк ше? - деп сұрады Джоз ентігіп.



	- Пара-парасы шықты, - деп жауап қайырды гусар; мұны естіген Полина айқалап жіберді.



	- О, менің ma bonne petite dame! сорың қайнағаң екен ау! Оның зарлы үні бүкіл үйге тарады.



	Құты қашқан мисс Седли құтылудың амалын таба алмай, апанға түскен аюдай аласұрды. Ол ас үйден шығып, қонақ бөлмеге жүгіріп келді де, телміріп Эмилияның есігіне қарады. Миссис О'Дауд оны көріп тұрып есігін жауып, кілттеп алды. Әлгінде оның қалай тыжырына қарағанын есіне түсіріп, есіктің алдында біраз тұрды да, ешқандай дыбыс шықпағаннан кейін ол жерден кетіп, далаға беттеді, бүгін далаға да шықпаған-ды. Шырақты қолына алып, алтын қапсырма жалатқан фуражкасын іздеді, бүл әдеттегі далаға шығар алдында самай шашын бұйралап, қалпағын бір шекесіне қарай қисайтып киіп, сылап-сипататын айнаның алдында жатыр екен. Ауру кетсе де әдет қалмайды деген емес пе, мынандай қияметті кезеңде де Джоз айнаға қарап, самай шашын бұйралап, фуражкасын қағып, содан кейін жеті аптадан бері қаулап өскен мұртына, сұп-сұр жүзіне үңіле қарады.



	"Мені расында да әскери адам санатына қосар", - деп ойлады ол, Исидордың жеңілген күні бүкіл британ армиясының тағдыры бір емес пе деген сөзін есіне алып, тәлтіректеп жатын бөлмесіне келіп, жанталаса қоңырау соғып, қызметшісін шақырды.



	Исидор шақыруымен жүгіріп келіп, зәресі ұшып кетті: Джоз креслода отыр, мойын орағышы жұлынып тасталыпты, жағасы қайырылыпты, тамағына қос қолдап жармасыпты.



	- Coupes, Исидор!- деп айқайлады ол, - Yite Coupermoi.



	А дегенде Исидор мұның есі ауысып кеткен бе, бауызда дегені несі деп қалды.



	- Zes moustahes! - деп булықты Джоз. - Zes moustahes... coupy, rasy, vite!



	Өліп-талып французшалап ойын әрең жеткізді.



	Исидор лезде мұртын қырды да тастады, қалпағымды, сүртігімді алып бер дегенде қуанышы қойнына сыймай көңілі тасыды.



	- Ne porty ploo... habit mititaire... bonny... bonny a voo, prenny de hors, — деп былдырақтады Джоз.



	Ақыры венгерка мен фуражка Исидордың меншігіне айналды, арманына жетті.



	Әскери киімін сыйлағаннан кейін Джоз қарапайым қара сүртігін, желетін киіп, мойнына ақ мойын орағышын салып, жұмсақ мәуіті қалпағын киді. Бірақ ол мұнсыз да ағылшын шіркеуінің шіренген имамынан аумайтын-ды.



	- Venny maintonoq, - деді Джоз, сөзін жалғастырып, - sweevy... ally... party... dand la roo1.



	- Осылай деді де басқышпен домаланып, көшеге жүгіре шықты.



	Регул ант-су ішіп, бүкіл полктан, тіпті одақтастардың армиясынан Нейдің қылышынан аман құтылған жалғыз менмін деп кеудесін қаққаны пендешілік екен, өлімнен аман қалған аз емес-ті. Брюссельге Регулдің ондаған жолдастары келді, олардың бәрі де қашқанын жасырмады, ал одақтастардың жеңіліске ұшырағаны жайындағы қауесет қалаға желдей есіп, тез тарады. Француздар әне-міне келіп қалады деп жұрт үрейленіп, әлем-тапырақ, жұрт жапа-тармағай қашудың қамына кірісті.



	"Атты қайттық" деді Джоз зәресі ұшып. Ол Исидорды кемінде жүз адамға жүгіртіп, өткен-кеткеннің бәрінен лауға немесе басы бүтіндей сатып алуға көлік сұратты, жоқ болып шыққанда мұңайып, еңсесі түсіп қалды. Енді не істейді, жаяу тарта ма? Бірақ мұндай батылдыққа мойнына қыл арқан салып сүйресең де бармайды.



	Брюссельдегі ағылшындар орналасқан қонақ үйдегілердің бәрі дерлік паркке шықты, Джоз осы үрейленген, қызықтаған топтың ішінде сандалып жүрді де қойды. Ол жолы болып, көлік тауып сатыр-сұтыр қаладан кетіп жатқандарды да көрді. Өзгелер мұның кейпін киіп, пұлына көлік жалдап қаладан кете алмай сенделді. Осындай сенделген қашқындардың ішінен Джоз қызы мен леди Бейракрсті кездестіріп қалды: олар қонақ үйдің алдында өздерінің күймесінде отырды, жүгі буылып-түйілген, бірақ көлігі жоқ, Джоз құсап қолы жіпсіз байланып отыр.



	Ребекка да осы қонақ үйге орналасқан, бірақ ол Бейракрстың отбасымен салқын қатыста еді. Миледи Бейракрс басқыштан көтерілген кезде миссис Кроулиді көрмеген болып өте шығатын, ал көршісінің есімі аталған жерде ғайбат соз айтатын. Графиня генерал Тафтоның адъютантының әйелімен тым жақын достық қатысын қызғанатын. Леди Бланш Ребеккадан алапесі бардай қашақтайтын. Тек графтың өзі ғана әйелі мен қызы жоқ жерде жасырын шүйіркелесіп қоятын.



	Енді Ребекканың жауларынан өшін алуға мүмкіндігі бар. Капитан Кроулидің аттарын қалдырып кеткені жайында хабар қонақ үйге лезде тарады. Жұрт үрейленіп босуға айналған шақта леди Бейракрс та жанын қоярға жер таппай, қызметшісін капитанның әйеліне жіберіп, сәлем жолдатып, миссис Кроулидің аттарының нарқы қанша екен деп сұратты. Миссис Кроули болса қызметші арқылы келісім жүргізіп көрмеген едім деп хат жолдады.



	Бұл бір ауыз сөз графты Беккиге өзі келіп жолығуға мәжбүр етті. Бірақ оның да жолы болмады.



	- Маған қызметкер жіберу деген не көргенсіздік! - деді миссис Кроули қаһарланып. -Бәлкім, миледи атымды ерттеп бер дейтін шығар? Брюссельден қашып бара жатқан қайсысы, леди Бейракрс пе, әлде оның emm de chambrte? - Бұл графтың әйеліне жеткізген толық жауабы еді.



	Басыңа іс түскенде неге ұрынбайсың. Екінші рет жолы болмаған соң графиняның өзі келіп миссис Кроулиге жолықты. Беккиге құнын айтыңыз деп жалбарынды; үйімізге жетуге мүмкіндік жасаңыз, Бейракрс-Хаусқа келіп қайтыңыз деп шақырды. Мисс Кроули мырс етіп күліп қойды.



	- Мен ливрея киген соттың орындаушылары қызмет көрсеткенін қаламаймын, - деді ол, -сіз ешқашанда елге оралмайтын шығарсыз, қайта қалған күнде де гауһар тастан айырыласыз. Оны француздар сыпырып алады ғой. Француздар екі сағаттан кейін келіп қалар, мен оған дейін Генттің жарты жолына жетемін. Жо, жоқ, айта көрмеңіз, әлгі балға таққан танадай екі гауһарыңды ұсынсын да бермеймін.



	Леди Бейракрс қорыққанынан әрі жәбір көргеніне шыдай алмай қалшылдап, дірілдеп кетті. Оның гауһары көйлегіне, милордтың сүртігінің астарына тігілген, қалғаны етігіне жасырылған.



	- Менің гауһар тасым банкирде, ұятсыз қар! Көлікті сенсіз де табамын!- деді ол



	Ребекка қарқылдап күлді. Ашуға булыққан графиня аулаға шығып, күймеге отырып алды: күтушісі, малайы, күйеуі қаланы кезіп көлік іздеп кетті. - Ең соңынан келгенінің күнін адамның басына бермесін. Кербез бикеш көлік келсе, күйеуіне де қарамай жүріп кетпек болды.



	Ребекка терезеден ат жегілмеген күймеде отырған графиняны көріп айызы қанды; бикештің жаны мұрнының ұшына келгеніне қарап дандайсыған тәкаппар немеге сол керек деп кекете күлді.



	- Көлік таба алмай қалсын, - деді ол — Күйменің жастықтарына гауһар тастарын тығып қойып, күркетауық құсап отырысын көрдің бе? Француздар келсе жырғалып қалады ғой. Мен миледиді емес, күйме мен гауһар тастарды айтып отырмын. Ол бүл ойын мейманхананың иесіне, қызметшілерге, осында тұратындарға, аулада сенделіп жүргендерге де айтты. Леди Бейракрс атарға оғы жоқ, жыны қайнап күймеде отыр.



	Жауын жәбірлеп, рақаттанып тұрғанда Ребекка Джозды көзі шалып қалды, ол да мұны көре сала қарсы жүрді. Үрейленген, быржиған жүзінен Ребекка бірден сырын аңғара қойды. Ол да қашуға көлік таба алмай жүрген сор маңдайдың бірі емес пе?



	"Жолы болар жігіттің жеңгесі шығар алдынан", - деген осы деп ойлады Ребекка, - дәуде болса ат сатып алғыш мырза шығар. Мен өзімнің байталыма мініп кетермін.



	- Жол болсын! Сізде қашқалы жүргеннен саумысың? - деді Ребекка күліп, - ал мен сізді әйел біткеннің қорғанышы деп жүрсем, мистер Седли, бұл қалай?



	- Мен, мен... әскери адам емеспін ғой, - деп тұтықты ол ентігіп.



	- Эмилияны қайтесіз, бейшара қарындасыңа кім пана болады? деп сөзін жалғастырды. -Шынымен-ақ қарындасыңызды қалдырып барасыз ба?



	- Жау мұнда келе қалса...мен оған қандай жәрдем көрсетпекпін, деді Джоз. - Малайым айтты, олар әйелге тимейді екен, ал еркек біткеннің тұқымын құртамыз деп серт беріпті...оңбағандар!



	- Сұмдық екен!- деді Ребекка, оның сасқанына рахаттанып.



	- Тек оны тастамаймын, - деді қамқоршы бауыры. - Оны тастап құдай ұрып па? Егер көлік таба қалсақ, оған да, қаласаңыз сізге де күймемнен орын табылады, қымбатты миссис Кроули. - Күрсініп қойды.



	- Сататын екі жылқым бар, - деді Ребекка. Джоз оны кұшақтай алуға аз-ақ қалды.



	- Исидор күймені шығарыңыз, - деп айқайлады ол - Біз көлік таптық...көлік.



	- Аттарым арбаға жегілмеген, - деді миссис Кроули. - Егер көк теңбілді жексеңіз күймеңіздің быт-шытын шығарады.



	- Ал салт мінгенге қалай?



	- Есек сияқты, жұп-жуас, op қояндай секіреді, - деп жауап қайырды Ребекка.



	- Атыңыз мені көтере ала ма, қалай? - деді Джоз.



	Ол Эмилия бейшараны мүлдем есінен шығарып, өзі аттың үстінде кетіп бара жатқандай сезінді. Шабандоз мұндай жағдайда делебесі қозбай шыдап тура ала ма?



	Ребекка нарқына келісу үшін бөлмесіне шақырды, ол да тезірек колға түсірмек мақсатпен ырсылдап соңынан ерді. Джоздың жарты сағаттық ғұмыры ешқашанда мұншалық қымбатқа түспеген болар. Ребекка сатып алушының асығыстығы, осындай қысылтаяң кезеңдегі базар нарқының көтеріліп тұрғанын ескеріп, сомасын айтқанда Джоз құлап қала жаздады. Ол екеуін жұбымен сататынын, немесе мүлдем сатпайтынын кесіп айтты. Родон құнын төмендетпе деп табыстап кеткен еді. Лорд Бейракрс бұл соманы құлдық деп ұстата салғалы отыр; Седлидің отбасын құрметтеп, жақсы көргенмен кедей адамдарға оз жағдайын ойламасқа болмайды ғой. - Дүниеде бұдан сыпайы, әрі қасарып қалған қатал жан болмас сірә.



	Күткеніміздей болды, Джоз келісіп тынды. Көлік құнының артқаны соншалық, несиеге алды, әрі бүл ақша Ребеккаға кішігірім дүние деуге де болатын-ды, ол Родонның заттарын сатудан және алда-жалда күйеуі шейіт болса төленетін жесірлік зейнетақысына бүл соманы тез қосып жіберді де, қамтамасыз болатын жесірлік тірлігіне көз жүгіртті.



	Осы күні өзі де жүріп кетсем бе екен деп бірер рет оқталды. Бірақ ойы оған жібермеді.



	"Француздар келді делік, - деп ойлады Ребекка, - олар офицердің жесір әйелін қайтеді? Қаланы тонау, қоршап алудың заманы өтпеді ме? Бізді үйімізге қайтарар немесе азғана ақшамен шетелдей-ақ тура берермін".



	Бұл екі арада Джоз бен Исидор сатып алған аттарын көру үшін атқораға барды. Джоз бұларды тез ерттеуге бұйрық берді, ол табан астында түнделетіп аттанбақ болды. Малайын ат ерттеуге қалдырды да, өзі заттарын жинастыруға кетті. Ешкімге білдірмей, жасырынып кетпек болды, жатын бөлмесіне артқы есіктен кірді. Ол О'Дауд ханым мен Эмилияға жолығып, қашып бара жатырмын деп айтқысы келмеді.



	Джоз Ребеккамен саудаласып, аттарын жолға дайындағанша түн жарымы болды. Бірақ түн жарымы болса да қала тынышталмады: жұрт ұйықтамай көшеде жүр, үйлерде шам жарқырап, әр үйдің алдында топ-топ адам, көше ығы-жығы. Біреуден - біреу іліп алып, әp түрлі қауесет тарап кетті: біреулер: пруссактар жеңіліпті дейді; енді бірі: ағылшындарға шабуыл жасап күйретіп тастапты, тағы бірі ағылшындар шебін мықтап ұстап тұрған көрінеді десті. Соңғы сыбыс көбірек тарай бастады. Француздар келе қоймады. Кейін қалған солдаттар жеңді деген хабар алып келе бастады. Ақыры комендантқа мәлімет жеткізіп, Брюссельге адъютант келді. Комендант қалаға құлақтандырулар жазып, Катр-Брдың түбінде одақтастар жеңіске жеткенін, алты сағатқа созылған айқастан кейін Нея басқарған француздардың беті қайтқаны жазылды. Бәлкім, адъютант Ребекка мен Джоз көлік саудасын жүргізіп жатқанда немесе Джоз аттың жағдайын байқаған кезде келуі мүмкін. Джоз үйіне келгенде үйдің тұрғындары есік алдына топталып, соңғы оқиғаны әңгімелеп тур екен, оның анықтығына ешбір күмәні жоқ-ты. Сонымен Джоз жоғарыға көтеріліп, әйелдерге жақсы хабарды жеткізді, бірақ қаншама қамқоршысы болса да, жолға шыққалы тұрғанын, атты қалай сатып алғанын: қаншалық қымбатқа алғанын аузынан шығармады.



	Бар ойы, арманы махаббатқа берілген адам жеңістен, жеңілістен бұрын сүйгенінің тағдырын ойлады. Эмилия жеңісті естігенде одан бетер қапаланды. Ол табан астында армияға барып қайтпақшы болып, бауырына алып бар деп қолқа салды. Оның бойын үрей, қорқыныш биледі.



	Бейшара бірнеше сағат мелшиіп қатып қалған еді, жанын қоярға жер таппай, ерсілі-қарсылы жүрді де қойды. Қаладан он бес минут жерде қаншама ерлік жасап жараланып жатқан еркектің бірі дәл осындай қиналған жоқ. Джоз оның қайғысына шыдай алмады. Ол қарындасын қайратты досына қалдырды да, тағы да жаңалық күтіп, тобы жазылмай тұрған жұрттың қасына келді.



	Таң атып, жерге жарық түсті, бірақ жұрт тарқар емес, айқас даласына катысқандардың оз аузынан да хабар ести бастады. Қалаға жаралылар тиеген арба бірінен кейін бірі келе бастады; ыңырсыған дауыс, сабанның үстінен азап шеккен қайғылы жүздер көрінеді. Джоз осындай арбаның біріне назар аударды, одан кейіген үн шығады; болдырған аттар арбаны әрең сүйретіп келеді.



	- Тоқта! Тоқта!- деп сабанның арасынан әлсіз дауыс естілді, сонымен арба мистер Седлидің үйінің қасына тоқтады.



	- Сезіп тұрмын, мынау Джордж! - деп Эмилия айғай салып, шашы жалбырап балконға қарай жүгірді. Бұл Джордж емес-ті, бірақ дәл қасынан келген адам болатын.



	Бұл жиырма торт сағат бұрын полктың туын көтеріп Брюссельден аттанған Том Стабл бейшара болатын, ол сол туды айқас даласында ерлікпен қорғады. Француздың ұланы балғын прапорщиктің аяғына найза сұғып алды; ол құлап бара жатып туды қолынан шығармай, кеудесіне қысты. Айқас аяқталғанда бейшара балаға кіреден орын табылды да, ол қайыра Брюссельге жеткізілді.



	- Мистер Седли! Мистер Седли!- деп әрең дауыстады, Джоз а дегенде сескеніп қалды, шақырып жатқан адамды танымай да қалды. Кішкентай Том Стабл арбадан күйіп-жанған, әлсіз қолын созып сәлемдесті.



	- Мені қабыл ала ма екен? - деді ол. - Осборн мен... Доббин қабылдайды деп айтқан еді...Мына адамға екі наполеондор беріңізші. Сізге кейін анам береді.



	Жаралы жанның арбадағы ұзаққа созылған жол азабы бозбаланы қатты қажытты, ол кейде сандырақтап, жарақатын да ұмытып, үйінде жүргендей сезінеді. Поптың баласының үйінен шыққанына бірнеше айдың жүзі болса да әке-шешесін сағынып, жаны қиналғандай көңіліне мият болар жақынын іздеді.



	Үй де үлкен, тұрғындары да қайырымды жандар еді. Бұл кіредегі жаралылардың бәрі де бөлмелерге кіргізіліп, төсекке жатқызылды. Жас прапорщик жоғарыдағы Осборн тұрағына жайғастырылды. Эмилия мен майордың әйелі оны балконнан көре салып-ақ алдынан шықты. Айқас аяқталды, күйеулері аман деген хабарды естігенде екі әйелдің қалай қуанғанын көз алдыңызға елестетіп көріңіз. Эмилия қайырымды досын құшақтап жарқылдап, жүгініп отыра қалып жаратқан иесіне жалбарынды.



	Біздің еліктің лағындай нәзік жанды періште ледидің азапты күйзелісіне ешқандай да емдік дәрі-дәрмек дәл мына сәттегідей жәрдемдесе алмас еді. Ол миссис О'Дауд екеуі қатты азап шеккен жаралы бозбаланың қасынан кетпей алма-кезек күзетті. Тағдырдың оған артқан міндетін атқару үстінде Эмилия өз басының қорқынышты жағдайын немесе әлдеқалай алаңдап жамандық күткен үрейлі шақтарын сейілтті. Жас жігіт жауынгер полктері біздің достарымыздың ерлігін, сол күнде болған жағдайды ешбір әсірелеусіз, қарапайым сөзімен әңгімелеп берді. Олар қатты күйрепті.



	Көптеген офицерлер мен солдаттар қаза тауыпты. Шабуылға шыққанда майордың аты мертікті, жұрттың бәрі оны опат болды, дәрежесіне қарай орнын Доббин басар деп ойлаған еді; бірақ шабуылдан соң бұрынғы шепке қайта оралғанда, өлген аты Пирамның үстіне жайғасып, жорық флягасынан тамақтанып отырған жерінен кездестіреді. Прапорщикті аяғынан жаралаған француз ұланын капитан Осборн жұлындай ұшырды. (Мұны айтқан кезде Эмилияның өңі қашып кетті, миссис О'Дауд прапорщиктің сөзін токтатып тастады). Кешке қарай өзінің де жараланғанына қарамай капитан Доббин мұны қолына көтеріп дәрігерге алып барып, содан Брюссельге жүретін арбаға отырғызыпты. Арбакешке мына жаралыны мистер Седлидің үйіне жеткізіп, капитан Осборнның әйеліне айқас аяқталды, күйеуің жарақаттан аман деп хабар жеткізсең екі алтын шақа беремін деген Доббин көрінеді.



	- Уильям Доббин мені ылғи мазақ етіп жүреді, - деді миссис О'Дауд, - бірақ ер көңіл, қайырымды азамат па деймін.



	Өрімдей жас Стабл мұндай офицер армияда жоқ деп ант-су ішіп, капитанның қарапайымдылығын, қайырымдылығын, оның айқас алаңындағы ғажайып сабырлылығын айтып жеткізе алмады. Бүл сөзді Эмилия селқос тыңдады. Джордж жайында айтылғанда ғана құлақ түріп, есімі аталмаған кезде соны ғана ойлады. Жаралы прапорщикке қызмет көрсетіп, Джордждың қалай аман қалғанын естіп жүріп Эмилия екінші күннің қалай өткенін де байқамады. Ол үшін бүкіл армияда бір ғана адам бар-ды, ол мұның күйеуі, қазірге құдая тәубе, дін аман, соғыс қимылы оны оншама алаң ете қойған жоқ. Джоздың сырттан келген хабары біздің қорқақ жігітті, Брюссельдің біраз тұрғындарын үрейлендіретін жағдай болғанмен, Эмилия оған мән бермеді. Әрине, француздардың беті қайтыпты, кейін шегіндіріліпті, бірақ кескілескен ұрыспен, табан тірескен күшпен қайтарылмады ма, оның үстіне айқасқа француздың бір дивизиясы ғана қатысыпты. Император негізгі күшпен Линьи маңында болып, пруссактарды күйретіп тастады, ал енді бар әскерін одақтастарға жауып жіберуі мүмкін. Герцог Веллингтон астанаға шегініп барады, бәлкім соның іргесінен үлкен соққы беруі мүмкін, оның немен тынары белгісіз. Бар сенері ағылшынның жиырма мың солдаты, өйткені неміс әскерінің кұрамы дайындығы жоқ жасақтар, ал бельгиялықтардан үміт - қайыр күтуге болмайды. Осындай пәрменді күшпен ұлы мәртебелім Наполеонның басшылығымен Бельгияға басып кірген жүз елу мың әскерге тойтарыс беруі керек. Қаншалықты атақты, қаншалықты шебер қолбасшы болғанмен осындай күшке төтеп бере ме?



	Джоз мұны ойлап жай таппады. Бүкіл Брюссель тұрғындарының жағдайы осындай болатын, өйткені алдағы күннің жеңісі елес сияқты, яки өткінші серпілістей көрінген, жау күшін кейінге топтастырып жатқаны байқалады. Императорға қарсы шабуылдаған армияның бірі күйреп те қалды емес пе! Жауға қарсылық көрсетіп жатқан ағылшынның азғана жасағын орнында таптап, жау



	қалаға басып кіретін болар. Қолға түскендердің күні қараң. Құттықтау жеделхаттар жазылып, мансап адамдары құпия кездесулер өткізіп, ұлы мәртебелі император мен корольдің келуіне құттықтауға үш түсті жалау, жеңіс эмблемасы, орналасатын үй де дайындала бастады.



	Тұрғындар біртіндеп күйме тауып, көлік тауып кетіп жатты. 17 маусым күні Джоз мейманханадағы Ребеккаға келгенде Бейракрстың үлкен күймесі ауладан жүріп кеткенін көрді. Граф миссис Кроулидің көмегінсіз-ақ екі ат тауып алып, Гентке қарай қара жолмен ағызды. Қалаулы Людовик* осы қалада porte - manteaH! буып-түйген. Тұрақсыз қашқынды тағдыр осылай тәлкек еткенінен қайтпайтын сияқты көрінді.



	Джозға кешегі күн уақытша серпіліс көрінді, еттің көкесін түйе сойғанда көресің дегендей, оның қымбатқа түскен аттары сірә бүгін кәдеге жарап қалар. Бүгінде ол жанын қоярға жер таппады. Брюссель мен Наполеон әскерінің аралығында ағылшын армиясы тұрғанда жөңкіле тура қашудың реті жоқ-ты, дегенмен жаман айтпай жақсы жоқ дегендей, аяқ астынан құйысқан көтеріле қалса, көздің алдында болсын, әрі аласапыран кезде қолды болып кете ме деп сескеніп, бұрынғы қорасынан ауласындағы қораға қамады. Исидор ат қораның есігін аңдып, аттарды ерттеп, сақадай сай отырды, "әйт!" десе құйындай ұшпақ. Бұл кезді дегбірі қаша күтті.



	Алғашқы күнгі кездесуден кейін Ребекканың беті қайтты да, қымбатты Эмилиясына жақындай алмады. Джордж сыйға тартқан гүлдің сабағын қысқартып, стақандағы суды ауыстырып, одан алған хатты тағы бір оқып шықты.



	- Бейшара, - деді ол хатты қолында бұлғақтатып, - мына хатты ұстатсам ғой баудай түседі. Осындай опасыз адамның жолында күйіп-жанып жатқанын көрдің бе? - Онысы барып тұрған ақымақ, көкала жын соққан, әуелі бұған деген махаббат сезімінің ұшқыны да жоқ қой. Менің бейшара Родоным одан он есе артық. - Содан кейін бейшара Родон бірдеме болып кетсе не істейтінін, мініс аттарын қалдырып кеткені де көрім болды-ау деп ойлады.



	Кешқұрым миссис Кроули Бейракрстардың жолға шыққанына қызғаныш білдіріп, графиняның сақтық жағдайын ойластырғанын есіне алды да, өзі мініскерлікпен айналысты. Қымбат дүниелерінің, вексель, банк билеттерінің көпшілігін көйлегінің іш жағына қалташалап жымқырды да, қаласа қашуға да, немесе ағылшыны ма, французы ма, қай жеңгенін қайсысы болса да құттықтауға әзір. Бүгін түнде Родон Мон-Сен-Жан түбінде нөсерлі жаңбырдың астында сулыққа оранып қалада қалған күйкентайдай жарын ойлап жатқанда бүл бейбақ герцогтың немесе Madame la Marechale . болуы да мүмкін.



	Келесі күн жексенбі еді. Миссис О'Дауд түнде көзінің шырымын алған сырқаттары беті бері қараған шығар деп ойлады. Ол соры қайнаған досына немесе жаралы прапорщикке жәрдемім қажет болып қала ма деп, Эмилияның бөлмесіндегі үлкен креслоға жата кеткен. Таң атқаннан кейін шаршап-шалдығуды білмейтін бүл ширақ әйел майор екеуі жалдап тұрған пәтеріне барып, кәдуілгі мейрам күнгідей сәнденіп киінді. Миссис О'Дауд өткен түні ғана күйеуі түнеп кеткен, түнде басына киіп жататын тақиясы әлі жастықтың үстінде, ал таяғы баяғы бұрышта сүйеулі тұрған бөлмесінде сыланып, таранып тұрған шағында жау жүрек солдат Майкл О'Дауд шейіт болып кетуі де мүмкін-ау.



	Майордың әйелі қайта оралғанда декан ағасының атамасын көтере келді, мұны ол жексенбі сайын оқитын еді, бәлкім, мұндағы жазылғанның бәрін бірдей ағасы құсап түсіне де білмес, дәл машығымен, мәнімен оқи да алмас, өйткені ағасы ғұлама адам болатын, шұбатылған латын сөзін нақыштап оқыр еді, сонда да болса оз қадерінше маңғазданып, мәнерлеп, бірқыдыру дәлірек түсініп оқыды. "Штил кезінде каютада оқып бергенімде, - деп ойлады, ол ішінен, Мик бейшара ұйып тыңдап қалушы еді-ау". Енді бүл пақыр аятын Эмилия мен жаралы прапорщикке оқып бермек болды. Осындай аятты сол күні, сол сәтте жиырма мың шіркеуде миллиондаған ағылшындар айтып тізерлеп отырып, аспан әлеміндегі жасаған иесіне жалбарынып, қолдай гөр деп құлшылық етіп жатты.



	Біздің Брюссельдегі аз ғана айтшыларымыздың кенет дүмпу қалай зәресін кетіргенін олар қайдан білсін. Бүл бұдан екі күн бұрынғы зеңбіректің үнінен әлдеқайда қатты естілді. Миссис О'Дауд сыңғырлаған үнімен жексенбілік аятты оқып отырғанда Ватерлооның қаруы тарсылдап жер жаңғырықтырды.



	Джоз құлақ тұндырған гуілді естіп, жаны жай тартпады, бұдан әрі шыдамым жетпейді, қазір кетемін деп желпінді. Ол құдай жолына ғана құлшылық етуге кіріскен біздің үш досымыздың үстіне кіріп барды да, Эмилияға өктем тіл қатты.



	- Эмма, мен бұдан әрі шыдай алатын емеспін, - деді ол, - төзімім де жетпейді. Саған көлік сатып алдым, құнын сен сұрама, мен айтпайын, сен қазір киініп, соңымнан еруің керек. Сен Исидорға мінгесесің.



	- О, жаратқан, мистер Седли, сіз шынында да қорқақ адам екенсіз, - деді миссис О'Дауд, кітабын былай қойып.



	- Эмилия, менің тілімді ал, аттанайық!- деді Джоз сөзін жалғастырып, - сен оның сөзін тыңдама?! Француздар басымызды алсын деп қол қусырып күтіп отыруымыз керек пе, қалай ойлайсың?



	- Сонда қалай, полкты тастап кетпексіз бе? - деп сұрады төсекте жатқан жаралы батыр Стабл. - Миссис О'Дауд, сіз мені тастап кетпейтін шығарсыз?



	- Жоқ, сүйіктім, - деп жауап қайырды төсек тартып жатқан жігіттің бетінен сүйіп, - мен қасыңызда тұрғанда сізге катер төнбейді. Миктен бұйрық болмайынша қарға адым аттамаймын. Осындай сомадай жігіттің артына мінгесіп жұртқа не бетімді айтамын.



	Бұл жағдайды көзіне елестеткен жаралы жігіт те, әуелі Эмилия да күліп жіберді.



	- Мұны ертейін деген жоқпын, - деп айғайлады Джоз, - мен мынау ирландықты емес, қарындасым сені алып кетпекпін. Соңғы рет сұраймын, кетесің бе, жоқ па?



	- Джозеф, күйеуімді қалдырып қалай кетемін? - деп ағасына таңдана қарады да, майордың әйеліне қолын созды.



	Джоздың шыдамы таусылды!



	- Онда сау болыңдар, - деп қолын бұлғады да, есікті қатты жауып шығып кетті. Бүл жолы ол тәуекел деп атқа қонды. Ауладан шығып бара жатқан ат тұяғының тырсылын естіп терезеден қараған миссис О'Дауд алтын оқалы фуражка киген Исидорды ертіп көшеде кетіп бара жатқан Джозефтің атына бірер зілді сөз тастады. Соңғы бірнеше күнде байлауда болып, тойынып қалған ат ауыздықпен алысып барады. Борпылдаған бор кеуде Джоздың қоқаңдап атқа отырысы да ерсі көрінді.



	- Эмилияжан, қымбаттым, анаған көз тасташы, тіпті терезеден өтіп кетпек пе, қалай? Ыдыс-аяқ дүкенінен мұндай пілді еш уақытта да ұшырастырған емеспін.



	Көп кешікпей екі салт атты Гент жолына қарай ат басын түзеп, көзден ғайып болды.



	Сол күні түннің едәуір уақытына дейін зеңбірек үні бір тынбай қойды. Зеңбірек үні кілт өшкенде көз байланған еді. Бұл күнде нендей оқиға болғанын бәріміз оқыдық емес пе? Бұл әңгімеңді кез келген ағылшыннан естуге болар еді, біз сіздермен атақты шайқасқа қатысқан батырлардың үрім-бұтағы болғандықтан, біздің даңқты Жеңісіміздің тарихын қайталап айтудан да, тыңдаудан да жалықпаймыз ғой. Сол күні жеңіліске ұшырағанымыз миллиондаған отандастарымыздың әлі күнге дейін есінен кетпейді. Одар отанын аяққа басып, кемсіткендерден қалайда өш алуды, есесін қайтаруды армандайды. Ал келесі соғыста бұлар да масайрайды, бірақ өшпенділік дегенде шек бола ма, жауынгер екі халықтың арасында бітім, татуластық, бауырластық деген қашан орнар екен!



	Жүздеген жылдар өтер, бірақ сол француз бен ағылшынның ұрпақтары баяғы ар-намысты жедел етіп кеудесіне нан пісіп, бүгінгідей бірін-бірі өлтіріп қырық пышақ болып қырқысып жатыр.



	Бұл ұлы айқаста біздің достарымыздың бәрі де батырлық, ер жүректік көрсетті. Соғыс алаңынан оншақты миль жерде әйелдер жаратқан иесіне жалбарынып, дұғасын оқып жатқанда, ағылшынның жаяу әскері француздың атты әскерінің батыл шабуылына тойтарыс беріп жатты. Дүмпу Брюссельге естілген жаудың артиллериясы ағылшындардың қатарын сиретіп тастады, бірақ тірі қалғандары қайыспай қарсы тұрды. Жойқын шабуыл жасап, жойқын қарсылыққа ұшырап отырған, француз жауы кешқұрым әлсірей бастады -өйткені олардың назарын өзге жау алаңдатты ма, әлде соңғы шешуші соққыға әзірленді ме. Мінеки, сол ақтық соққы басталды: Сен-Жан үстіртінен ағылшындарды ығыстырып тастау мақсатымен император гвардиясы шабуылға шықты; күн ұзақ ажал оғын төккен француз артиллериясы соққысын естімегендей шепті болат құрсаудай ұстап жатты. Олар құдды болаттан құйып қойған жандар сияқты еді. Қарақұрттай қаптаған дүлей күш жақындай түсті, әне-міне дегенше жотадан асып түсетіндей көрінді, бірақ кенеттен дүр етіп, қобалжып қалды, бұл не деген сұмдық! Содан кейін кілт тоқтады, бірақ кеудесін оққа тосып тұрды. Осы кезде ағылшын әскері шебінен шығып, ілгері ұмтылды, оларды тоқтатар тегеурінді күш болмады, гвардия кейін шегініп, қаша жөңки жөнелді.



	Брюссельде ұрыс даласының үні естілмеді, қуғыншылар ұзай берді. Кеш батты, дүние қара түнектің қойнына енді, Эмилия Джорджға дұғасын бағыштады, ал ол бейбақтың жүрегін оқ тесіп етпетінен түсіп, жан тапсырған.





Отыз үшінші тарау




	МИСС КРОУЛИДІҢ ТУЫСТАРЫ ОНЫҢ ТАҒДЫРЫНА ҚАМҚОРЛЫҚ ЖАСАЙДЫ



	Фландрида көзге түскен армия Францияға аяқ басу үшін шекарадағы қорғанына қарай жылжыды, бірақ біздің әңгімемізді оқып отырған жұрттың бәрі соғыста емес, Англияда да бейбіт өмір сүріп жатыр емес пе, оларды естен шығарғанымыз әділетсіздік болар.



	Осы сұрапыл айқас, қиян-кескі қан тегіс соғыс кезінде мисс Кроули Брайтонда тіршілік етіп, ұлы оқиғаларға пәлендей абыржи қоймады. Бүл ұлы оқиғаларға күнделікті баспасөзде мән беріліп жатқаны белгілі ғой, сондықтан Бригс оған "Газетті" дауыстап оқып берді, айтпақшы оның бетінде Родон Кроулидің есімі құрметпен аталып, оған полковник шені берілгені де жазылды.



	- Бұл жігіттің өмірде шалыс басқаны өкінішті-ақ болды ғой, - деді апайы, - ол мына дәрежесімен бір сыра қайнататын өсімқордың қызына үйленіп қалар ма еді, ең болмаса мисс Грейнске үйленіп, қыздың жасауына ширек миллион алып, немесе ағылшынның ақсүйек текті жандарымен туыстасар еді-ау. Содан кейін өзі, немесе балалары менің мирасқорым болар ма еді, сіздер менен құтыла алмай отырған боларсыздар, мисс Бригс, бірақ мен өлімге асығып отырған жоқпын. Ол байғұс мұндай жақсылықтың бәрінен айырылып, биші әйелімен жер сипап, тақыр кедейлікке ұшырағалы отыр...



	- Қымбатты мисс Кроули, есімі отан даңқының жылнамасына жазылған батыр солдатқа көзіңіздің қырын салмағаныңыз ба? - деді Ватерлооның түбіндегі оқиғаға қатты толқыған, әрі ыңғайы келіп қалғанда армандап сөйлеуге тырысатын мисс Бригс. - Капитан, яғни енді полковник деп мақтанышпен айта алатын азаматымыз Кроулилердің атын шығарған ерлік жасамады ма?



	- Бригс, сіз ақымақсыз, - деп жауап қайырды мисс Кроули, полковник Кроули әулетімізді аяққа таптамады ма. Сурет пәнінің оқытушысының қызына үйленді деген не сұмдық dame da compa qie үйленгені қалай (Бригс, компаньон болғандықтан ғана ма; оның сізден асып тұрған ештемесі жоқ, тек сізден жас, әрі әлдеқайда сұлу да ақылды). Бірақ бір ғана білгім келетін жағдай інімнің басын айналдырған, сол сіз жер-көкке сыйғызбай мақтайтын салдақымен сыбайлас болған жоқсыз ба? Қайдам, сыбайлас болдың-ау деп күмәнданам. Бірақ айтпады демеңдер, мирасқа қалдырған дүниеме қайран қаласыңдар... Сіз бір қайырымдылық жасап, Уоксиге тез арада жолығып қайтсын деп хат жазып жіберіңіз.



	Мисс Кроулиге тықыр түсті, өзінің сенімді адамы мистер Уокске күн құрғатпай хат жазысатынды шығарды, өйткені дүниесін мұрагерлікке қалдыру жөніндегі бұрынғы ойы өзгеріп, қайта қобалжып, ақша құрғырды кімге, қанша қалдырарын білмей басы қатты.



	Кәрі қыздың беті бері қарап, аурудан айыққанын Бригс бейшараға күн көрсетпей келемеждеп, қорлағанынан байқауға болатын еді; оның бейшара ынтымақтасы момындық, жасықтық білдірді ме, әйтеуір басқа түссе баспақшыл дегендей, тағдырына мойын ұсынып, өзі сияқты кәрі қызға бас иіп, құлшылық етті, оның жаратылысындағы әйелдің көретін күні осы да. Әйелді әйел қордаланын көрмеген адам бар ма екен? Көйлек киген рақымсыз жауыздың күн сайын отырсаң - опақ, тұрсаң - сопақ жасап, тілмен шағып, ала көзденіп, кемсітіп, жебіріне жететін қорлығын еркек тартатын азаппен салыстыруға бола ма? Қор болған жандардай... Бірақ әңгімемізден ауа жайылып кетті-ау, біздің айтайын дегеніміз мисс Кроули сырқаттан беті қарағанда ерекше мазасызданып, сіркесі су көтермей, терісі тарылып отыратын әдеті бар-ды; жара жазылар кезде көбірек ауыртады демеуші ме еді.



	Мисс Кроули айыға бастаған кезде оның қасында отырып, қаһарына ұшырау Бригс байғұстың ғана маңдайына жазылды.



	Тәкаппар, әрі төртпақ кәрі қыз Кроули айыға бастаған кезде бурадай шайнап, таптап тастайтын болғандықтан, оның қасына кім шыдай қойсын, баяғы көнбіс Бригс байғұс "Басқа тисе өлдік, артқа тисек көндік" деп бөдене айтқандай, неде болса көніп, күндіз-түні қасынан шықпады, бірақ туысқандары да мол байлыққа кенеліп жатқан басы алтын апаларын ұмытпады, бірінен-бірі асырып сыйлық тартып, көңілін білдіріп сәлем хатын үзбеді.



	Бәрінен бұрын немере інісі Родон Кроули жайын еске алғанымыз жөн болар. Даңқты Ватерлоо айқасынан кейін бірнеше апта өткеннен соң, "Газет" жауынгер офицердің ерлігі жайында, жоғары шен берілгендігі жайында жазғаннан кейін, мисс Кроулидің атына полковник інісінен бір жәшік сыйлық пен хат келіп жетті. Жәшікте ұрыс даласынан алынған француздың қос эполеті, кұрметте легионның күресі, қылыштың сабы болды. Хатта мұны "Гвардия жанын қияды, бірақ тірідей қолға түспейді" деп шіренген гвардия офицерінің қылышы деп мысқылдап әңгімелепті. Осыны айтқаннан кейін оны қатардағы солдат тұтқынға алады; солдат француздың қылышын мушкетінің дүбімен ұрып сындырады да,



	Родонға тарту етеді. Ал крест пен эполет айқаста мұның қолынан қаза тапқан француз офицерінің дүниесі. Сонымен қолға түскен бүл заттарды Родон өзінің етене жақын апайына тарту етіп жөнелтіп отыр, бұдан жақын жанашыры бар ма? Армияның қайда аттанатыны жайында Парижден апайына хат жазып тілдесіп тұруға өтініш сұрапты. Ол бұған астананың жаңалықтарын, сонымен қатар, сол бір апатты шақта жер ауған кейбір достары жайында да қызықты деректер жазып та жібермек болды. Апайынан бұған қалай қарайтынын сұрады.



	Кәрі қыз Бригске полковникке рахмет айтып хат жаз, оны құттықта. үзбей амандығын білдіріп тұрсын деді. Әрине оның алғашқы хаты өте қызықты, ойлы жазылыпты, сондықтан келер хабарды да апасы ынтыға күтетін болар.



	- Аттың сыры иесіне мәлім, - деді апасы мисс Бригске, - менің інім мұндай ақылды хатты қайдан жаза қойсын, ол да сен сияқты той бейшара Бригс, мұның әрбір сөзін айтып отырып жаздырған құртақандай қу сұмырай Ребекка ғой, бірақ інімнің көңілімді аулап, амандығымды біліп, ұмытпай тұрғаны жаман ба? Маған оң көзімен қарайды екен деп жүрсін дегені де.



	Бекки хат ғана жазып қоймады, соғыстан түскен олжаны сатып жүргендерден арзан бағаға анау-мынау ұсақ-түйек алып та сәлемдеме жібергенін мисс Кроули сезді ме екен? Бәрін сезіп отырған романшы қу, мұны да біледі ғой. Мисс Кроулидің жауабы қалай болғанмен біздің дос-жар адамдарымыз Родон мен оның әйелінің көңілін жай таптырды: апайының беті бері қарап, жылы шырай бергеніне қарағанда, жақсылықтан үміт күтуге болатын сияқты. Үмітсіз шайтан жоқ емес пе. Олар Парижден алған хаттарды, Родонның жазған хаттарын оқып мәз-мейрам болысты, осы хаттың ізімен жеңімпаз армияның қатарында, сонымен бірге жорықта жүргендей сезініп, бақытқа бөленді.



	Бұғанасын сындырып алған күйеуін емдеймін деп Корольдік Кроулидегі үйіне кеткен пастордың әйеліне кәрі қыз онша разы емес-ті. Беймаза, тәкаппар, даукес, кесапаты үстем әйел қайын апасы тарапынан есебінен жаңылып, мүлт жіберіп алды. Қайын апасын да, оның төңірегіндегі күтуші адамдарды да әбден мезі етті. Бейшара мисс Бригс аз да болса оз басын сыйлайтын жігерлі адам болса, онда мына қамқоршы бикештің атынан миссис Бьют Кроулиға сәлем хат жолдап, сіз қасынан кеткеннен бері Кроули апайдың денсаулығы едәуір жақсарды, мисс Кроулиге бола бала-шағаңды шырқыратып, ішіңді қаңғыртып, ауру күйеуіңнің екі көзін торт етпе, алаң болма деп хат жазып жырғап қалар еді-ау.



	Мисс Бригсті көзіне ілмей, паңданып, қатал қараған әйелдің мысын құртып, көңілін су сепкендей басу, талай әйел баласын қуантпас па; бірақ шынтуайтын айтсақ, мұндай батылдық мисс Бригстің қолынан келмейді ғой, жұмсақ мінезді, көңілшек адам, дұшпанының басына ауырлық түскенін мүсіркеп, қайғысына ортақтаса қалды емес пе.



	"Не деген топас едім, - деп ойлады миссис Бьют, - тоты екеуміздің мисс Кроулиге жолдаған жосықсыз хатымызда барамын деп емеурін білдіріп нем бар еді. Бәлені сөзімнен тауып отыр емеспін бе? Ләм-мим деп ештеңе айтпай, ың-шыңсыз бейшара кәрі қыздың қасына жетіп барып, оны жалмауыз, есалаң Бригстың қолынан жұлып алмадым ба? Ей, Бьют, Бьют, сенің де қорлығың өтті-ау, аяқ астынан азап тауып, қайдан бұғанаңды сындыра қойдың".



	Расында да, неге олай жасады десеңізші? Бәрінің тізгінін қолына ұстап, бір шыбықпен айдасанның өзінде ұпайын жібермей, жымын білдірмей, тігісін жатқызып отырмады ма. Бір уақытта ол мисс Кроулидің үй тізгінін мықтап ұстап, ақ дегені алғыс, қара дегені қарғыс болмады ма, ал малайлары қыңқ етсе, шаңын шығарып, әй-шәйге қаратпай тайдырып отырды. Бірақ оның өзі де, үй-іші де мұның еңбегі зая кетіп, ақталмай, әділетсіздіктің, опасыздықтың қасіретіне шалдығып, оның шыбын жанын шүберекке түйіп, жарғақ құлағы жастыққа тимей қайын апасы мисс Кроулиге еткен қызметі есепке алынбай, көзге ілінбей, отқа су сепкендей сөнбеді ме? Мына қайырымды христиан әйелді Родонның әскери кызметте дәрежесінің өсуі де, есімінің "Газетте" құрметпен аталуы да оны мазасыздандырмай қоймады. Ол енді полковник шенін тағынып, Баш орденін омырауына қадағанда әпкесінің көңілі жылып кетпес пе екен? Сонымен сұрқия Ребекка қайтадан іші - бауырына кіріп алмасына кім кепіл. Пастордың әйелі арсыз қайнысының әскери даңқының дүркіреп, өрлеп бара жатқанын зарлап жазған хатын ол мәнерлеп, дауыстап оқып шықты, бірақ түк ұқса бұйырмасын. Тыңдаушысының бірі Питт Кроули еді. Бейшара жынын қаққан бақсыдай сүлесоқ қалыпты, осы жолы басы бос екі қарындасын ертіп шіркеуге келген екен, бірақ ол ештеңемен таңғалдыр да, алаң ете, назарын аудара да алмайтын жағдайда екен.



	Бекки Шарп кетіп қалғаннан бері бүл арсыз қақпас бүкіл графтық тұрғындарды, ішінен тынған ұлын таңғалдырып, өзінің жаман қылықтарына басқан. Мисс Хорокстің тақиясының желбіршектері де құлпырып, жайнап кетті. Жақсы-жайсаң атаның балалары мынау қамалдан да, оның егесінен де іргесін аулақтата бастады. Сэр Питт жалға берген үйінің тұрғындарымен ішкілікке салынып, базар күні Мадберидегі және оған көршілес фермерлермен ром ішуді әдетке айналдырды. Ол төрт ат жеккен күймесіне мисс Хороксті отырғызып алып, Саут-гемптонға сапар шегіп тұрды, ал бүкіл графтық тұрғындары (баронеттің өне бойы үрейі ұшып отыратын ұлын айтпағанда) оның осы қызбен некелесу жайындағы хабар жергілікті газеттің бетіне шығып қала ма деп ынтыға күтіп жатты. Шынтуайтқа келсек, көңілі жарым қарт мисс Кроулидің күні қараң еді. Бұрын округтегі миссионерлік жиналыстар да, басқа діни қауым жиынында ол төрағасы болып, сағат бойы тынбай сөйлейтін-ді, енді ішінен тынып, сөзін бастап бере жұрттың жүзіне қарап: "Мынау қарғыс атқан қақпас, араққұмар сэр Питтің ұлы, қазір мұның әкесі бір трактирде шарап ішіп отырған шығар, баласының сұры мынау" деп отырған сияқты сезінді. Ол бірде қараңғылықтың қапас түнегіндегі Тимбукт патшасы, оның көп әйелі жайында әңгімелеген кезінде топ ішінен бір тақуа сауал қойып қалмасы бар емес пе: құдіретті тақуа, Корольдік Кроулиде сондай жандар қанша екен, білмедіңіз бе?" Бұл орынсыз сауал жиналыс өткізіп отырғандарды қатты састырып, сэр Питт масқара болып, жауап қайтара алмады. Ал баронеттің екі қызының жағдайына келсек, егер мистер Кроули қыңыр қыртты қыздарыңды мектепке бер деп зорлап көндірмегенде (өйткені сэр Питт менің табалдырығымды бірде-бір гувернантка аттамайды деп ант еткен-ді), ол бейшаралар мүлдем қарайып қалатын еді.



	Бірақ туысқандарға өкпе жарасқан емес пе, олардың арасында қаншама наразылық туындағанмен, мисс Кроулидің немере інілері мен сіңлілері, біз бұрында айтқандай, оны жалғыз қалдырмай, көздерінен таса етпей, оған туыстық сезіммен көңіл аударып, хал -жағдайын біліп отырды. Миссис Бьют цесарка құсы мен тамаша түсті қырыққабатты, алтын асықтай қыздары жасаған кішкентай әмиян мен түйрегіш қыстыратын жастықшаны біздің сүйікті апайымыз көзіміздей көріп, ұмытпай жүрсін деп жолдады, ал мистер Питт болса шабдалы мен жүзім, марал етін жіберді. Осы бір бауырлық байланыс әдетте мисс Кроулиге Брайтонға саутгемптондық күймесімен жасалатын; ал кейде бұл күйме мистер Питтің өзін де алып келетін, өйткені сэр Питтпен арадағы араздық мистер Кроулиді үйінен кетуге мәжбүр етсе, оның үстіне, бұдан бұрын да әңгімелегеніміздей, мистер Кроули леди Джейн Шипшенске құда түсіп, сөз байласып қойған-ды, сондықтан ол Прайтонға келуге ынтық еді. Бұл леди мен сіңлілері Брайтонда шешесі графиня Саутдаунмен бірге тұратын; ол жігерлі, әрі байсалды адамдар өте құрмет тұтатын әйелді.



	Миледи және оның қайырымды үрім-бұтағының Кроули отбасын бүгіні мен болашағын жалғастырған туыстық байланысы жайында бірер ауыз сөз айтып кеткеніміз жөн шығар. Саутдаундар отбасының отағасы, Саутдаунның төртінші графы Клемент Уильям жайында оның мистер Уилберфорстің қолдауымен парламентке (лорд Вулзи санатымен) енгенін, сонымен біраз уақыт іскер жас атанып кеткенінен артық не айтасыз. Бірақ қадірменді анасының қайырымды күйеуі дүние салғаннан кейін іле-шала баласының ақсүйек атаулының бірнешеуінің клубына мүше екенін, Уотьер мен "Кокос Пальмасында" мықтап ұтылып, болашақ мирастық пұлдың есебінен қарыз ақша алып, отбасының ауқатына мықтап қол салғанын, парлап торт ат жеккен күйменің тізгінін ұстап, бәйгеден қалмайтынын, онымен де тынбай операдан тұрақты ложа алып, әлдеқандай бойдақтарды топырлатып ертіп жүргенін сөзбен айтып жеткізу де қиын еді. Адамның көңілі шіркін нәзік емес пе, бәрін бірдей тізбектеп жатасың ба. Енді жесір графинялардың арасында оның есімі аталса, сорлыларды мұң басып ауыр күрсінер еді.



	Леди Эмили өзінің бауырынан көп үлкен еді, әрі біз айтып өткен көптеген кітапшалардың, көптеген гимндердің, тағы басқа да рухани еңбектердің авторы ретінде байсалды адамдардың арасында беделі де бар еді, есімі құрметпен аталатын-ды. Некеге мән бермеген толықсыған қыз өзінің бар сезімімен қара түсті халыққа ынтық еді. Қателеспесем мына бір тамаша поэма соның туындысы:



	Зеңгір көк мәз ғып ғаламды, Күн қақты халқы жылаған. Тропикалық аралды, Қалдырмын әсте дұғадан...



	Ол біздің ост пен вест-үнділік иелігіміздегі діни ағзамдардың көпшілігімен хат алысатын, ал Полинезия аралдарындағы тағы жандар денесіне таңба салып тастаған ағзам Сайлас Хорнблоуэрмен де іштей тілектес болды.



	Ал бұрында әңгімелеген мистер Питт Кроулиді ұнататын леди Джейнге келер болсақ, ұялшақ, ынжық, үндемейтін қыз. Ол бауырының соншама кешірмес кінәсіне қынжылып, жылап - сықтайтын, әрі оны бауыр ретінде сүйетініне ұялатын. Оған апыл - ғұпыл хат жазып, жұрт көзінен тасалап поштаға апарып тастайтын. Жан баласына сездірмеген беріш сыры - қарт кілтшімен бірге Олбенидегі жападан-жалғыз тұратын пәтеріне жасырынып барып Саутдаунға жолығып қайтушы еді. О л дүниеден қайтқан бауырын сол жолы жалғыз жолықтырды - аузында шыдамы, алдында бөтелке кюрасо. Ол әпкесін мақтан тұтты, анасын құрметтеді, ал Кроули мырзаның әлгі періште бауыры Саутдауннан кейінгі өте бекзат, әрі дарынды адам деп ұқты. Расында да, абзал жанды анасы мен әпкесі оған басшылық жасап, сондай биязы қарап аяды. Ақсүйек әйелдер мұндай сыпайыгершілікке дарқан емес пе, шешесі көйлек, қалпақ, кітап таңдап, кеңес те берді. Ол салт атқа мініп серуендеді, фортепьянода ойнады, леди Саутдаунның көңіл - күйіне қарап, ол қажет деген пайдалы гимнастикамен де айналысты; леди Джейнді королева Шарлоттаға таныстырған кезде шешіп тастағаны болмаса, ол қызының омырауына жиырма жыл бойы алжапқыш байлап жүрді.



	Бұл ледилер Брайтондағы үйіне келгенін естіп мистер Кроули алғашында тек соларға барып, апайының үйіне шақыру қағазын ғана апарып, мистер Боулс пен кіші малайдан сырқаттың көңілін ғана сұрап қайтып жүрді. Бірде кітапханадан бір том роман қолтықтап келе жатқан мистер Кроули мисс Бригсті кездестіріп қалып қатты қысылып, қызарып кетті, бүл оған тән қылық емес - ті. Дегенмен сабыр сақтап мисс Кроулидің сыбаласының қолын алып амандасты да, мисс Бригсті қасындағы леди Джейн Шипшенкске таныстырды:



	- Леди Джейн, менің әпкемнің сенімді серігі, ең адал қимас досы мисс Бригспен сізді таныстыруға рұқсат етіңіз. Айтпақшы, бүл адамды сіз "Бұлбұл үнінің" авторы ретінде танисыз, бүл еңбек сізді қатты толғандырған-ды.



	Нәзік қолын мисс Бригске созып, леди Джейн қызарып кетті де, байланыссыз, әлдене сөздер айтып, шешесі екеуі оның досы жайында жақсы пікірде екенін, амандық болса мисс Кроулиге сәлем беріп шығатынын, алдағы уақытта мистер Кроулидің достарымен, туыстарымен танысатынына ризашылығын білдірді. Ол қоштасарда мисс Бригске көгершіннің көзіндей ойнақтаған дөңгелек көзін төңкеріп қарады, ал Питт Кроули болса, жоғары мәртебелі герцогиня Пумперникельдің сарайында атташеде кызмет еткен кезіндегідей маңғазданып басын шұлғыды.



	О, зымиян дипломат, Макиавелли Бинкінің шәкірті. Леди Джейнге Бригс байғұстың балғын шағындағы өлеңдерінің жинағын өзі ұсынған: бір кезде оқып, өгей шешесіне сыйлаған кітабын ол Корольдік Кроулиден көрген еді, соны Брайтонға барарда ала шықты да, жол-жөнекей Саутгемптонның күймесінде келе жатып, көз жүгіртіп оқыды да, леди Джейнге ұсынар алдында кейбір шумақтарының астын сызып та үлгерді.



	Қыздың отбасының мисс Кроулимен жақындасуының пайдасын леди Саутдаунға түсіндірген өзге емес, оның өзі еді - мұның, деді ол, тіршілік тұрғысынан ғана емес, рухани жағынан да артықшылығы бар, оның үстіне дәл осы бір сәтте Кроули апай жалғыздық көріп отырған жан еді. Бауыры Родонның дүниенің көзіне қарамай ысырап жасап, әрі онымен тұрмай жасаусыз қызға үйленуі әпкесін әбден түңілтіп, одан бездірді. Мисс Бьют Кроулидің ашкөздік, дүниеқорлықтығы, бауырының үй-ішінің өзеуреп мұның дүниесіне қызыл көздене қарауы мисс Кроулидің ызасын келтіріп, зығырданын қайнатты; бұл болса өмір бақи әпкесі мисс Кроули бикештен іргесін аулақтатып жүретін, енді жағдайын кілт өзгертті, бәлкім жалған менмендік биледі ме, қалайда әпкесінің дүниесі Кроулидің қара шаңырағының иесі оның үйінде қалуы үшін бар жағдайды жасап, әпкесін рухани күйреуден құтқарып қалу керек деп ұйғарды.



	Леди Саутдаун тәуекелшіл жанды, сондықтан болашақ күйеу баласының екі ұсынысын да мақұлдап, мисс Кроулидің бетін бері қаратуға кірісуге кеңес берді. Шындық жолында жанын шүберекке түйген бүл кесек денелі әйел өзінің Саутдаун мен Тротерморкаслдегі үйіне жарғақ құлағы жастыққа тимей, күймесін күмбірлетіп, гайдуктерін соңынан сабылтып, бүкіл графтықты кезіп, діни кітапшаларды тұрғындар мен жер жалдаушыларға үлестіріп, Гафер Джонсқа шынайы дінге Гуди Хикстың өзі жол сілтейтіндей нанып, джемс ұнтағынан бас тартпай, тоқтатпай, шіркеудің мақұлдауын күтпей жаратқан иемнің жаршысының атынан қабылдай беруді уағыздады. Су жүрек марқұм күйеуі, лорд Саутдаун өзінің Матильдасын басына келген ойын немесе орындамақ ісіне жел беріп қолдап, қолпаштап, жұртқа мұрындық болып отыратын. Өз сенімі қалай өзгерсе де (оған барлық дін жолындағы тақуалар, имамдар шексіз ықпал жасай беретін), ал ол болса толқымай-ақ жерін жалдаушылар мен малайларына діни нанымға өзімен бірдей көзқараста қалуын бұйыратын. Сөйтіп ол Шотландық ағзам Саундерс Мак-Нитрды қабылдады ма, немесе уэслиандықты* немесе етікші - иллюминаттық* Джайлс Джоулсты қабылдады ма, әйтеуір Наполеонның өзін-өзі императорлық таққа отырғызғаны сияқты имамның қайсысын уағыздауды өзі шешті, сөйтіп леди Саутдаунның үй-іші, бала-шағасы, жер жалдаушылары тік тұрып, оның айтқанын бұлжытпай орындап, ұстаздарының қайсысынан болса да дәріс алып, дұға оқығаннан кейін тізе бүгіп "әмин" деп орындарынан бір кісідей тұруы керек. Осы дұғалық кезінде сырқатты жағдайы ескеріліп, қарт Саутдаун да өзінің бөлмесінде отырып пуш ішіп, газет оқытып тыңдауға рұқсат етілді. Қарт графтың сүйікті қызы леди Джейн оған қызмет етіп, балалық парызын адал орындады. "Финчлей қауымының кір жуушысының" авторы леди Эмилия жағдайына келетін болсақ оның о дүниенің тозағы жайындағы уағызының (ол осы кезеңде бүл нанымынан қайтқан) қаталдығы соншалық, қоян жүрек жігіт әкесінен өлердей қорқатын. Дәрігерлердің айтуынша, леди Эмилия уағызын әңгімелегеннен соң оның талмасы ұстап қалатын.



	- Әрине, мен оған сәлем беріп шығамын, - деді леди Саутдаун болашақ күйеу баласы мистер Питт Кроулидің өтінішіне жауап ретінде. - Сіздің әпкеңізді емдейтін дәрігер кім еді?



	Мистер Кроули мистер Кримерді атады.



	- Ол бір антұрған, қатерлі де білімсіз, надан дәрігер, Қымбаттым, Питт! Құдіретті иемнің әмірімен мен оны көптеген үйден қуып шыққанмын, бірақ өкінішке қарай бірер жағдайда кешігіп қалғаным бар. Осы мәжнүннің кесірінен дүние салған генерал Глендерс бейшараның өліміне араша тұра алмай қалдым. Ол мен берген подпо-жерсон ішірткісінен беті бері қарап еді, амал бар ма, уақытын өткізіп алыпты. Бірақ, адал өліммен кетті. Жаны жаһаннан жай тапты... Қымбатты Питт, сіздің әпкеңіз Кримерден қол үзуі керек.



	Питт те ризашылығын білдірді. Ол қайырымды туысының болашақ қайын енесінің сөзін қоштады. Ол Саундерс Мак-Нитрды, Лук Уотерсты, Джайлс Джоулсты Поджерстың домалақ дәрісін де, Покидың эликсирін де татып көрді. Қысқасы, миледидің діни әрі тән дәрі-дәрмегін де тапты. Ол болашақ қайын енесінің қасынан кетерде оның бақсылық кітаптары мен ішірткілерін көтеріп қайтатын. Бақталастықтың базарын базарлап жүрген, қымбатты бауырларым, серіктестерім, мұңдасарым. Осындай қайырымпаз, білімпаз тажалды, жалмауызды көрмегендерің, одан жапа шекпегендерің бар ма. Сіздер оған: "Ханым, есіркей көріңіз, өткен жылы сіздің жарлығыңызбен Поджерстың дәрісін ішпедім бе, оған сендім де. Енді одан бас тартып Роджерстың домалақ ішірткісін қалай ішемін?" дейсіздер. Бүл сөзіңіз құлаққа ілінеді деп ойламаңыз, бүл қырсық тақуа сізді сендіре алмаса, көз жасын төгіп боздайды, ақырында әлгі бас тартушы домалақ дәріні жұтып: "Жарайды, жарайды, Роджерс-ақ болсын" деп көнеді.



	- Ал оның шыбын жанына келсек, - деді миледи, - онда уақыт ұттырмау керек. Кример емдеп жатса, кез келген сәтте жан тапсыруы мүмкін - Ой, қымбатты Питтжан-ай, оның жағдайы катерде ғой, қауіп төніп тұр ғой, сұмдықтай! Мен оған тақуа мистер Айронсты жібере қояйын... Джейн, үшінші жақпен ағзам Партсломью Айронсқа хат жаз да, алты жарымда шайға шақыр, шүйіркелесіп, дәм татысайық. Ол күнәлі жандарды сейілтуге шебер, сондықтан мисс Кроулимен бүгіннен қалмай, көзі ұйқыға кеткенше жолығуы керек. Эмилия, қымбаттым, мисс Кроулиге бір бума кітапша дайындашы. Оның арасына: "Жалыннан шыққан үн", "Иерихон түтігін", "Еттен сынған қазан немесе өңі айналған каннибалды" сал



	- "Финчлей қауымының кір жуушысын" да қосайын ба, апа? - деді леди Эмилия. - Бәлкім көңілін жай тапқызар дүниеден бастаған жөн шығар.



	- Қымбатты ледилер, сабыр етіңіздер, - деді дипломат Питт, - менің аса қадір тұтатын, қымбатты адамым леди Саутдаунға деген ілтипатымды білдіре отырып, көңіліңізге ауыр алып қалмасаңыз, оз ойымды айтсам деп ем, Кроули апайға мұндай күрделі тақырыптан бастау ертерек болмас па екен? Сырқаттығын ескерсек, осындай шақта о дүниедегі өмірді қозғау саулығына эсер етпей ме деймін ғой.



	- Дәл осындай кезде әңгімені тездетіп содан бастаған жөн, Питт, деді леди Эмилия, алты кітапшаны қолына ұстап, орнынан тұрып бара жатып.



	- Егер сіз бірден кіріссеңіз, шошытып аласыз. Мен әпкемнің мінез-құлқын, сырын жақсы білемін, тым бәйпектеп кетсек, бақытсыз ледидің обалына қаламыз. Сіздер оны үркітіп, шошытып аласыздар. Бүл кітаптардың бәрін лақтырып тастап, жіберген адаммен танысудан бас тартуы мүмкін.



	- Питт, өзіңіз де мисс Кроули сияқты кіді адам екенсіз, - деді де леди Эмилия кітаптарын ұстап, бөлмеден жүгіре шығып кетті.



	- Қымбатты леди Саутдаун, менің сізге айтар наразылығым жоқ, деді Питт сөзін жалғастырып, даусын бәсең шығарып, әлгіндегі сөзді естімеген кісіше, - бірақ сақтық жасамағанымыздың кесірі әпкемнің үміттеніп отырған мұрагерлік дүниесіне қырсығын тигізуі мүмкін. Жетпіс мың фунты бар екенін; жасын, денсаулығының нашарлығын еске алып ойлаңыздаршы. Ол менің бауырым полковник Кроулидің пайдасына жазылған мирас құжатын жойып жібергенін білемін. Бүл жаралы жанды үрейлендірмей жылы-жылы тіл қатып қана бауырға тартуымызға болады-ау деймін, сіздер менің ойымды құптайтын шығарсыздар, ә...



	- Әрине, әрине, - деді леди Саутдаун. - Джейн, қымбаттым, мистер Айронске хатты жөнелтпей-ақ қойыңыз. Егер денсаулығы нашар болса, расында да ушықтырып алармыз, тәуірленгенін күте тұрайық. Мен ертеңнен қалмай мисс Кроулиге сәлемдесіп шығамын.



	- Сүйікті леди, артық айтсам кешірім сұраймын, - деді Питт, үнін бәсеңдетіп, - мүмкін болса біздің қымбатты Эмилияны ертіп бармасаңыз - ол өте мазасызданып жатқан адам; егер сізді біздің сүйікті, әрі қымбатты леди Джейн ертіп барса, орынды-ау деймін.



	- Әрине, Эмилия бәрін бүлдіреді, - деді леди Саутдаун, бүл жолы өзінің әдетке айналған дағдылы әдістерінен бас тартты. Біз жоғарыда айтқандай, ол кезектегі жемтігін шырмап қолға түсіру үшін кітапшаларымен көмейін жауып иландырып тастайтын (француздардың шабуылға шығарда даңғырлатып, улатып - шулатып құлақ тұндырып жіберетіні сияқты). Тағы қайталап айтайық, леди Саутдаун - сырқаттың күйіне қарады ма, әлде шыбын жанын ұшар кезде тұтып қалғысы келді ме, әлде одан түсер ақшаны ойлады ма, кім білсін, әйтеуір бұрынғы әдістерін қоя тұруға келісті.



	Темірді қызған кезде соқ дегендей, азулы бәйбіше бүл істі кейінге қалдырмады, келесі күні-ақ Саутдаунның сән-салтанатты дағарадай күймесі жолға шықты. Есігінің сыртына графтық тәж белгі сопақша гербі (Саутдаунның ойнақтаған үш қошақан бейнеленген жасыл қалқанын, бетіне Бинки үйінің алтын жолақ бастырылған, үш темекі дорба бейнеленген эмблемасы жапсырылды) салынған сол күйме салдырлатып, ырғалып-жырғалып, маңғазданып мисс Кроулидің қақпасына келіп тоқтады да, ұзын бойлы, келбетті малай мистер Боулсуға мисс Кроули мен Бригске табыс етіңіз деп аты-жөнін жазған құжатын ұсынды. Сол күні кешінде леди Эмили жаңа таныстарымен тіл табысып, мисс Бригстің атына "Кір жуатын әйелдер" және басқа да адам баласына баяулап, шым-шымдап эсер ететін бес-алты кітапша және одан гөрі күштірек эсер ететін - "Қоймадан алынған астық сағы", "Таба, от пен жалын" "Күнәлінің зерлі шапаны" аталатын қарапайым адамдарға, жалпы қызметшілерге арналған біраз дүниелерді қоржындап жөнелтті.





Отыз төртінші тарау




	ДЖЕЙМС КРОУЛИДІҢ МҮШТЕГІ ТЕРЕЗЕДЕН ЛАҚТЫРЫЛДЫ



	Мистер Кроулидің сыпайылығы, леди Джейннің іші-бауырыңа кіріп елжіретер жұмсақ мінезі мисс Бригсті баурап алды, ал кәрі қыз Кроулиге Саутдаун үйінің таным құжатын ұсынғанда ол сөз арасында Питтің қалыңдығы жайында бір ауыз жылы сөзін айтып қалды. Жалғыз басты Бригске графиняның арнайы қалдырған таным құжаты қатты толқытты.



	- Бригс, сізге леди Саутдаун таным құжатын нендей оймен қалдырғанын түсіне алмай басым қатып отыр, - деді мисс Кроули, оған серіктесі: "атақты атадан шыққан леди бейшара ақсүйек тұқымын елеп көңіл аударғаны қайырымдылықтың нышаны ма деймін" деді. Ол таным құжатын ең қымбатты дүниелерін сақтайтын қобдишасына салып қойды. Мисс Бригс осының алдында мистер Кроулиді бөлесімен бірге серуендеп жүргенін, олар бұрыннан атастырылғанын, оның қандай қайырымды, сүйкімді жан екенін, әуелі, ледидің соншама ауқатты тұқымнан шыққанына қарамастан, жұпыны киінетінін, кәстөмінің, тіпті қалпағынан шарқатына дейін ұнасымдығын, тал бойында бір мін жоқтығын әйелге тән білгіштікпен баяндап шықты.



	Мисс Кроули Бригсті сөзден қақпады, тізгінін тартпады. Кәрі ледидің беті бері қарап, жұртпен араласуды аңсай бастады. Оның бұрынғыдай Лондонды шыр айналып, асыр салатын әуеніне басуын дәрігері мистер Кример қаламады, тілегін құлағына да қыстырғысы келмеді. Кәрі қыз Брайтоннан қандай да болмасын жора - жолдас табуға аңсары ауды. Сондықтан келесі күні-ақ көңіл бөлгені үшін рахмет айтып, хат жолдап қана қоймады, Питт Кроулиді әпкесі шақыртып та алды. Ол леди Саутдаун мен оның қызын да ерте келді. Жесір мисс Кроулидің алаңдаған көңілі жайында тіл қатпады, әңгіменің бетін басқа күйкі тіршілікке бұрып, аса ұстамдылық, білгірлікпен ауа райы жөнінде, соғыс жайына, әлгі Бонапарт құбыжықтың шабуылына арнады, көбінесе өзі қамқорлыққа алып жүрген доктор Поджерстың артықшылығына тоқталды, көкейтесті пиғылына қарай ат басын бұра берді.



	Осы кездесуінде Питт Кроули орынды жол тауып кетті, егер дипломаттық қызметінде о баста қырсық шалып қалмағанда ол тараптан біраз жерге әуелемек екен. Жесір графиня Саутдаун сол кезде екінің бірі әңгіме жасайтын корсикандық залымды жерден алып, жерге салып, ол сұмырай, жер тескен, ол араласпаған қылмыс жоқ, су жүрек қорқақ, онымен қоймай әділетсіз, рақымсыздығын қайтесіз, ондай адам жер басып жүрмеуі керек еді, осылай күйрейтіні бесенеден белгілі болатын деп, ой, бөсті-ау дейсің. Питт Кроули кенеттен "Тағдырдың жазмышына" ұшыраған бейшараны қолдай кетті. Ол Амьен бітімі кезінде бірінші консулды Парижде көргенін сыпаттап өтті, сол кезде Питт Кроули ұлы да, мәртебелі мистер Фокспен танысқанын, әрі осы мемлекет қайраткерлерімен Питт Кроулидің да пікірлес екенін, император Наполеонды пір тұтатынын, оны мақтан етпеу мүмкін емес екенін айтып салды. Содан кейін орнынан құлатылған императорға одақтастардың жасаған әділетсіздігін, Франция қатал билеушілердің тақуа католиктер тобының қолында қалған шақта, оған аяусыз қиянат көрсетіп, масқаралап қуып жібергеніне наразылығын білдірді.



	Католик азғындарына деген мұндай ортадоксалдық көзқарасы Питт Кроулиді леди Саутдаунның қаһарынан құтқарып, ал Фокс пен Наполеонға деген мархабаты мисс Кроулиге жағып, інісін ұнатып қалды, көз алдында беделі артты (оның ағылшын төресімен достығын бұрын да айтқанбыз). Вигтердің жағында болған мисс Кроули соғыс кезінде іштей наразылықты сезінгенмен, императордың қасіретті халы оның ұйқысын қандыра қоймағанына күмәнданбауымызға болады, дегенмен пір тұтқан екі адамын бірдей Питтің мақтауы әпкесінің көңілін босатып, оған іші жылып қалды да, інісінің ұпайы түгенделді.



	- Сіз бүл туралы қандай ойдасыз, қымбаттым? - деп сұрады мисс Кроули алғаш көргеннен-ақ ұнатып қалған жас ледиден, ол әманда сүйкімді, қарапайым бойжеткендерді ұнататын; бірақ, бүл сезімі ұзаққа бармай лездей-ақ лып етіп сөне қалатын.



	Леди Джейн құлағына дейін қызарып, саясаттан бейхабар екенін, оны өзінен гөрі ақылдырақ адамдардан естігенді дұрыс көретінін, әйтсе де шешесі дұрыс айтқанына, мистер Кроулидің де тамаша айтқанына ықыластылық білдірді. Қонақтар қоштасар алдында мисс Кроули: "Леди Саутдаун кейде қызы леди Джейннің қолы бос кезінде сырқатты, көңілі жарым, жалғызбасты кемпірдің көңілін аулау үшін жіберіп тұрса, зор қайырымдылық болар еді" - деді. Оның тілегі мақұлданып, әйелдер ризашылықпен қоштасты.



	- Питт, леди Саутдаунды бұдан былай есігімнен қаратпа, - деді карт леди, - қоқилан, елірме, ақымақ әйел, сенің нашашыңның бәрі сондай, мен оларды бұрыннан жаратпаймын. Ал мынау сүйкімді Джейнді қалаған уақытында ертіп келе бер.



	Питт бірақ графиня Саутдаунға әпкесі не дегенін, қандай ойда екенін айтпады. Ол бейшара мисс Кроулидің ойынан шықтым, көңілін көтердім деп, асып-тасты.



	Сырқат адамның әр уақытта көңілін аулауға құштар леди Джейн заржақ тақуа Бартоломью Айронстың мылжыңынан, анасының айналасында әңгімені көбейтіп, күпініп отыратын достарының бос сөздерінен бір сәт құтылып, мисс Кроулидің үйіне жиі қонаққа барып, онымен бірге серуенге шығып, анау-мынау әңгіме соғып, кешті өткізіп жүрді. Ол жаратылысынан жайдары жан екені соншалық, әуелі Феркин де қызғанады, ал Бригс байғұс та жетісіп қалды, өйткені леди Джейн бар кезінде қамқоршы досы бұған зекімейтін еді. Бұл жас ледимен мисс Кроули тіл табысып, шешіліп сөйлесті. Ол өзінің жастық шағындағы оқиғаларын, бастан кешіргендерін айтты, әрі құдай ұрып кеткен Ребеккаға айтқанынан өзге мәнермен әңгімеледі, өйткені шок жанды леди Джейнге жеңіл - желпі әңгіме айту орынсызды, періштедей қыздың жанына ақау салатындай көргенсіз емес, мисс Кроули тәрбиелі, текті жердің тұқымы. Ал сымбатты жас леди мұндай мейрімділікті мына кәрі қыздан өзге ешкімнен де, әуелі туған бауыры мен әкесінен де көрмепті, сондықтан да оның en qounment! сыпайылықпен, достық көңілмен жауап қайырды.



	Күздің маужыраған кешінде (біздің Ребекка жеңімпаздардың арасында ойнақтап, масайрап, гүл-гүл жайнап Парижде жүргенде, қайғыға душар болған сүйікті Эмилиямыз қай жерде жапа шегіп отыр екен) леди Джейн мисс Кроулидің қонақ үйінде кешкі ымыртта отырып, күн ұясына батып бара жатқанда өзінің қарапайым әуендері мен гимндерін қоңырқай даусымен айтып отырды. Бүл жырға теңіздің жағаға соққан толқыны да үн қосқандай болды. Әуен баяулап, жер бауырлап басылған кезде балбырап, ұйып тыңдап отырған кәрі қыз серпіліп, леди Джейннен тағы да бір ән айт деп өтінді. Бригске келер болсақ, шілтер тоқыған болып, іңір қараңғысында теңіз толқынына, аспан әлеміндегі жылтылдаған жарық жұлдыздарға қарап, іші бауыры елжіреп егілгенін, осы сәтте қаншама бақытқа бөленгенін, қаншама жас төккенін кім өлшей алады, оның өлшемі, мөлшері бар ма?



	Питт осы кезде қиялшыл да, қиялшыл емес те еркектерге тон әдетпен түскі астан кейін асханада демалып, астық заңы немесе миссионерлік есеп жайындағы кітапшаларды аударыстырып отырды. Мадерді бұрқыратып ішіне тартып, одан будақтатып шеңбер жасап, өзіне қанағаттық білдіріп, риза болып, айттырылған жеті жылдың ішінде ойлап бақса бір ретте ұстамсыздық сездірмепті, осы сәтте Джейнге бұрынғыдан да сүйіспеншілігі арта түскен сияқты. Ол осылай қиялына семіріп отырып, мадерден кейін ұйықтап кетті. Кофе ішетін мезгіл жеткенде мистер Боулс тарсылдатып асханаға кіріп, қараңғы бөлмеде кітапшаларды үйіп тастаған эсквайр Питті көрді де, жоғарғы бөлмеге шақырды.



	- Қымбаттым, пикет ойнайтын бір серік тапсам жарар еді, - деді мисс Кроули бір күні кешкісін әлгі аты аталған қызметші шырағдан мен кофе ұстап бөлмеге кіргенде. - Бейшара Бригс үкіден артық ойнамайды, оның ақымақтығын айтпа. - Кәрі қыз қызметшінің көзінше мисс Бригстің арына тиюді де ұмытпады. - Сод ойыннан кейін жақсы ұйықтайтын сияқтымын.



	Леди Джейннің қысылғаны соншалық, құлағының ұшына дейін, тіпті сүліктей саусағының ұшына дейін қызарып кетті; мистер Боулс бөлмеден шығып, есік жабылғаннан кейін ол былай деді:



	- Мисс Кроули, мен ептеп ойнай білемін. Әкем байғұстан үйреніп, ермек жасаушы едік.



	- Бермен келіңіз, мені сүйіңізші! Бермен, бері жақында, шырайым, қарғашым, мені сүйші!-деді мисс Кроули масаттанып. Сэр Питт кітапшаларын қолтықтап жоғарыға көтерілгенде, кәрі леди мен жас ледиді осындай жағдайда кездестірді. Леди Джейн байғұс кеш бойы қысылып, қызарумен болды.



	Сэр Питт мистер Кроулидің зымияндығы Королдік Кроулидегі пастор үйіндегі қымбатты туыстарының назарынан тыс қалған жоқ, олар да естіп жатты. Ағайынның қызғанышы іштерін удай ашытты. Хемпшир мен Сассекстің арасы өте жақын еді, сол Сассексте миссис Бьюттің достары тұратын, олар Брайтондағы Кроулидің үйінде не болып жатқанын шып-шырғасыз шығармай, әуелі ушықтырып жеткізіп жатты. Питт ол жерге жиі барып, өзінің қорғанына айлап ат ізін салмайтын болды, жексұрын әкесі ромға құнығып, тұрпайы Хорокстардың үй-ішімен аралас-құралас қатысқаннан бері әке мен баланың арасы суи бастады. Питтің әпкесімен жиі араласып, тіл табысқаны пастордың отбасының шырқын бұзып, ал миссис Бьюттің ішкен асы бойына сіңбей, күндіз күлкіден, түнде ұйқыдан қалып (бірақ сырты бүтін, іші түтін еді), мисс Бригстің намысына тиіп қорлағаны, Боулс пен Феркинді менсінбей мұрнын шүйіріп қарағаны есіне түсіп, мұны кешірілмес қателігім деп қамықты. Соның салдарынан мисс Кроули үйінен тірі жан таба алмай тыпыршыды, бірақ ойын аузынан шығармай іштей тынды.



	- Осының бәрі Бьюттің бұғанасының қырсығы, - деп ойлады ол, - бұғанасы сынбаса, мен ол жерден кетер ме едім. Мен күйеуімнің тоғанағына түстім. Құдай-ау, дін жолын ұстаған тақуаның, имамның аң аулағаны жөн бе, мұндай сұмдықты естіп - көрген жан бар ма? О, тоба!



	- Мұнда аңшылықтың қатысы не? Мұның ақымақтық! Кемпірді осы халге душар еткен сенсің, Марта, - деді пастор, - Марта, сен ақылды әйелсің, бірақ мінезің жын соққандай адамсың, тірі жанмен сыйыса алмайсың.



	- Сенің ақшаңды үндемегенімде сүйегің баяғыда түрмеде шіритін еді.



	- Мұны білемін, қымбаттым, - деді пастор мейірімділікпен, - сен ақылды әйелсің, бірақ тым пысықсың, алды-артыңа қарамайсың. - Сөйтті де тақуа имам ыдыспен портвейнді қағып тастады.



	- Сол кеще Питт Кроулиден қандай данышпандықты көре қалды екен? - деді пастор, сөзін жалғастырып, - ол барып тұрған қоян жүрек, қорқақ емес пе. Ал Родонның жөні бөлек, ол нағыз ер жігіт, антұрған! Питті қасқырдың күшігі ұқсатып қамшының астына алып, атқораны айналдыра қуғанда, ол еңіреп, ботадай боздап, шешесіне қашатын! Ха-ха! Менің ұлдарымның кез келгені оны бір қолымен ұрып жығады. Джимнің айтуынша, Оксфордта оны осы уақытқа дейін "мисс Кроули" дейтін көрінеді. Ол сондай кеще, ашық ауыз неме... Марта, маған бір ой келіп тұрғаны, - деді тақуа, біраз үнсіз отырып.



	- Қандай? - деп сұрады Марта, тырнағын тістелеп.



	- Джимді Брайтонға неге жіберіп алмаймыз. Мүмкін ол кәрі қақпастың тілін табар. Онымыз жуырда университет бітіреді емес пе. Ол мен сияқты емтиханнан екі-ақ рет құлап қалды. Оның артықшылық жағы бар - Оксфордты бітіреді, университеттік білім жерде жатқан жоқ. Достары текті тұқымның балалары. Колледждегі сегіз еспешінің бірі. Сымбатты жігіт... Бикеш, антұрғанды кемпірдің үйіне жіберіп, әлгі Питті анау-мынау десе көкала қойдай етіп сабап таста десек, ха-ха-ха! - Әрине, Джим барып қайтар-ау, - деп әйелі қоштады да, ауыр күрсінді, - одан да қыздарымыздың бірін соның қолына орналастырсақ қандай жақсы болар еді.



	Бірақ бұларды сүйкімсіз деп көргісі келмейді. Анасы осындай әңгіме айтып жатқанда білімді бақытсыз қыздар қатардағы қонақ үйде фортепьянода музыкалық күрделі пьесаны ойнап отыр еді; олар ұзақты күн музыкамен айналысып немесе аркасына тақтай қойып қатып отырды, немесе география мен тарихты жаттады. Егер қыздардың бойы мыртық, оның үстіне тұлдырсыз кедей, әрі көріксіз, ұсқынсыз болса, онда Бақталастық базарында мұндай білімнің қажеті не? Миссис Бьюттің жалғыз ғана мияты — қызының бірін приходтың кіші побына атастыру.



	Осы кезде бөлмеге атқорадан Джим оралды, ол клеонкадан тігілген қалпағының белдігіне мүштігін қыстырыпты. Ол келе Сентледжердегі ат жарысын әңгімелеп кетті. Пастордың әйелімен әңгімесі үзіліп қалды.



	Миссис Бьют ұлы Джеймстің елшілігінен алдын алашақ күдер үзіп, іштей ренішпен шығарып салды. Оның сапарының мақсатын түсіндіргеннен кейін Джеймс те бұдан бірдеме шығады деп үміттенген жоқ, бірақ қармаққа алтын балық ілікпегенмен, бәлкім кәрі апайы оған тәуір сыйлық тарту етуі мүмкін ғой. Шіркін, осылай жерден күткені көктен түсе қалса, алдағы семестрдің алдында қысып бара жатқан қарыздарынан құтылып жан шақырар еді. Осындай үмітпен әке-шешенің ұйғарымына қарсылық білдірмей, Саутгемптон күймесінен жайланып орын алды да, сол күні кешке шабаданын арқалап, Таузер бульдогын жетектеп, мисс Кроулиге оны жанындай жақсы көретін пастор отбасының сәлемдемесін: ферма мен бақшадан алынған тағамдардың түрі салынған себетті көтеріп Брайтонға келіп жетті. Жеті түнде сырқатты ледидің мазасын алмайын деген оймен қонақ үйге жайғасты да, келесі күні түске қарай мисс Кроулиге жол тартты.



	Немере әпкесі соңғы көрген кезде Джеймс Кроули сұңғақ бойлы бала еді, сол жаста баланың даусы жерден шыққандай гүрілдеп, ал бетін безеу басып, бұған дәрі-дәрмек ретінде Роленданың "Калидорны" ұсынылады, мұрты қылтиып шыға бастағанда балалар әпкелерінің қайшысын пайдаланғанда келіншектердің көзі түсіп, әлдеқалай шошытып та алады. Олардың қол-аяқтары ұзарып, жеңі қысқарып, қолы сорайып, балағы қысқарып, сирағы сидиған да бір әлек; түскі тамақтан кейін мұндай жасөспірімдердің айналсоқтап жүруі - ала көлеңке қонақ үйде сыбырласып отырған әйелдерді де шошытады; дастарқан басында отырған еркек атаулы да мынандай мұңсыз жас баланың алдында еркін, шешіліп сөйлесе алмай, қалжыңдаса да алмай қысылады; осындайда екінші стақанды тартып алғаннан кейін әкесі: "Джек, балам, ауа райы қалай екен, байқап келші" дейді, сол кезде тебін мұрт, балғын бала босағанына қуанып, әрі жігіт қатарына санамағанына ызаланып, торсиып, банкетті тастап шығып кетеді. Джеймс ол кезде балғын жас еді, енді университеттік білімін бар артықшылығын пайдаланған, ақсүйек тұқымынан шыққан, асыл жастардың арқасында маңдайынан ешкім шертпей, университеттен уақытша шығарылып, емтихандардан құлап, қайта тапсырып, шолжаңдап, аузы қисық болса да бай баласы сөйлесін дегендей баршылықта өсіп, таршылық көрмеген жастардың арасында бүл қалай жаман болсын.



	Қалай дегенмен ол сымбатты балғын жігітті, Брайтондағы немере әпкесіне келгенде, оның сырт келбеті қашанда кәрі қыздың назарын аударған. Балғын жігіттің ебедейсіздігі, ұялшақтығы, өне бойы қызарып кететіні оның ойынан шықты: бұзылмаған жас адамның денінің тазалығын білдіретін бұл белгі оған қатты ұнайын.



	Ол әпкесіне: "Колледждің достарыммен жолығайын деп біраз күнге келген едім... сонымен сізге сәлем беріп, ата-анамның сәлем - сауқатын жеткізбек оймен келіп қалдым. Денсаулығыңыз түзелген болар", - деді.



	Немере інісінің келгенін хабарлағанда Питт мисс Кроули кейуананың қасында еді, оның есімін естігенде қатты сасып қалды. Сезімтал да мысқылшыл карт леди биязы інісінің қысылғанын сезіп қутыңдап қалды. Пастордың бала-шағасын, ауыл-аймағын тегіс сұрап, оларға барып қайтатынын да айтты. Ол бозбаланы көзінше мақтады, өсіп, жігіт болыпсың, ержетіпсің, бойың да өсіп, сымбаттаныпсың, - деп қарындастарының түрсіздігіне қынжылды. Қонақ үйге тоқтағанына қапаланып, мистер Боулсқа мистер Джеймс Кроулидің затын алып келуге адам жіберуді өтінді.



	- Ұмытып барады екем, Боулс, - деді ол аса сыпайылықпен, - мистер Джеймстің қонақ үйдегі есеп-қисабын төлеуді ұмытпаңызшы.



	Мисс Кроули оның қытығына тиіп, қуланып, рахаттанған кейіп білдіріп Питтке көз тастап қойды, дипломат қызғаныштан жарылып кете жаздады. Ол әпкесін қаншама рет өзіне жақын тартып, бауырына кіргенмен, аунап-қунап жатып қайт деп айтқан емес, ал мынау боқмұрын келген екен, қымбатты қонағы болып шыға келді.



	- Кешірім өтінем, сэр, - деді Боулс, ілгері басып, иіліп тағзым етіп, - Томас сіздің затыңызды қай қонақ үйден алады?



	- Ту, сайтан алғыр!- деп дауыстап, қатты абыржып Джеймс орнынан ұшып тұрды. - Мен өзім барып қайтамын.



	- Қайда? - деп сұрады мисс Кроули.



	- "Том Криб гербіндегі" трактирге, - деп жауап қайырды Джеймс, беті өрттей қызарып.



	Бұл трактирдің атын естігенде мисс Кроули қарқылдап күлді. Отбасының қарт қызметшісі мистер Боулс мырс етті де, табан астында күлкісін тыя қойды, ал дипломат күліп қана қойды.



	- Мен... Мен білмей қалдым, - деді Джеймс, көзін төңкеріп. - Мұнда бірінші рет келіп отырмын; көшіруім солай кеңес беріп еді.



	- Ой, суқит. Оқиға басқаша болған-ды, жол үстінде Саутгемптон күймесінде Джеймс Кроули "Татберидің мырзасымен" танысып қалды, ол "Ротингдин сайыпкерлерімен" жарысқа түсуге Брайтонға келе жатыр екен, сол "Мырзамен" әңгімесі жарасып, білімпаз достарымен, жоғарыда аталған трактирде кешті өткізген.



	- Мен... өзім барып, пұлын төлеп қайтайын, - деді Джеймс. - Сіз әбігер болмаңыз, бикеш.



	Бұл ізеттілік әпкесін одан әрі қызықтыра түсті.



	- Боулс, барыңыз, төлеп қайтыңыздар, - деді қолын сілтеп, - қағазын маған алып келіңіздер. - Бейшара леди анық-қанығына жетпей, асығыстық жасайды-ау.



	- Онда... онда итім бар еді, - деді Джеймс, кінәлі кейіп білдіріп.



	- Одан да өзім барып келейін. Оның малайларды балтырынан қабатын әдеті бар.



	Мұны естігенде жұрттың бәрі қарқылдап, ішек-сілесі қатып күлді, мисс Кроули немере інісімен сөйлескенде үнсіз отырған Бригс пен леди Джейн де қосылды; Боулс бір ауыз тіл қатпай, бөлмеден шығып кетті.



	Мисс Кроули үлкен немере інісін ызаландыру үшін жас Оксфордтықты қызықтап, еркелете түсті. Бастап қойған әдетінен қайтпай, сол сарынмен шектен тыс мақтай берді. Питті түскі тамаққа кел деді де, Джеймсты серуенге бірге алып шықты, оны күйменің орындығына отырғызып, жар тасты жағамен әрлі-берлі салтанатпен алып жүрді. Серуен кезінде онымен тең адамдай әңгімелесіп, бозбалаға италиялықтар мен француздардың өлеңдерін оқыды, тамаша студентсің, алтын медальға бітіріп, математикадан алғашқылардың бірі болып шығасың деп сенім білдірді.



	- Ха-ха-ха! - деп қарқылдап күлді, мына мақтауға масаттанған Джеймс. - Математикадан үздіктің бірі болып дейсіз бе? Мұның сәті қоймас.



	- Сәті түстесі қалай, балам? - деді леди.



	- Математикадан озық білім беретін Оксфорд емес, Кембридж, деп жауап қайырды Джеймс, білгірлік танытып. Әңгімені одан әрі созатын ба еді, егер осы сәтте семіз ат жеккен дуылдаған тобыр шыға келмесе. Ол күймеде меруерт түйме таққан ақ кәстөм киген оның достары - "Татберидің мырзасы" мен "Ротингдин Сайыпкері", таныс үш жігіті отыр екен, үшеуі де Джеймс бейшарамен амандасып өтті. Бүл кездесу албырт бозбалаға қатты эсер етіп, ол сөзден қалды, "иә," "жоқ" дегеннен өзге бір ауыз тіл қатпады.



	Үйге қайтып оралған кезде, оның жатын бөлмесі әзірленіп, шабаданы алып келіпті, ал жатын бөлмеге еріп келген мистер Боулстың жүзінен қатқылдық, таңырқау, әрі мұңды шырай байқалды. Бірақ ойы мистер Боулс та емес-ті. Жағдайын жұмыр басты пендеге бермесін, үй толып отырған кемпір-семпір. Олар французша, итальянша сапырылыстырып сөйлеп, ауыз - ауыздарына жұқпай өлең оқып сарнап жатқаны.



	- Мұндай пәлеге қайдан тап болдым? - деп ойлады қарапайым бозбала, әуелі, мұнымен ең жайдары, қайырымды әйелдің өзі тіл қатқанда сасып қалатын, ал Бригстің өзі шет ел сөзін араластырып сыпылдағанда Ифлий шлюзіндегі қайықшыларды да жаңылдыр атынды.



	Қысып байлаған мойын орағышынан ентігіп, түскі тамаққа үлгерді де леди Джейнді ертіп, төмендегі асханаға беттеді, олардың соңынан қарт ледиді ертіп, оның шәлісін, жастықтарын, көнтектерін ұстап Бригс пен мисс Кроули де түсіп келе жатты. Түскі дастархан басындағы уақытының жартысын Бригс сырқат адамға қызмет етіп, әрі болонка итке тауық боршалап берумен кетірді. Джеймс аз сөйледі, өзінің дастарқан басындағы міндетін әйелдерге шарап құйып беру деп ұқты; өзі де мистер Кроулиден қалыспай, қонақтың құрметіне деп мистер Боулске алдыртып, үстелге қойғызған шампанның едәуір бөлігін Джеймс сілтеп те үлгірді. Әйелдердің бәрі орнынан тұрып кеткенде, дастархан басында немере ағасы екеуі қалды, эксдипломат Питт ниеттестік, достық-бауырластық білдіріп сыр шертісті. Ол Джеймстен колледждегі дәріс жайында, болашаққа көзқарасын сұрап, барлық жағынан табысты болуына тілектестік білдірді, қысқасы ашық бауырмалдық көрсетті. Портвейн шіркін Джейннің тілін күрмей бастады, ол немере ағасына өзінің өмірі, алдағы жоспары жайында, қарыздары, қырсық шалған емтихандары, колледждің бастықтарымен араздығы жайында сарнап, алдында тұрған бөтелкеден құйып, портвейнге мадераны араластырып тартып отырды.



	- Апайымыздың қуанатын, көңілінің жай табатын жағдайы, - деді мистер Кроули, өзінің стақанын толтырып, - үйіндегі қонағының қысылып-қымтырылмауы, өз үйіндей сезінуі. Бұл бостандық ғимараты. Джеймс, сондықтан сен де еркін сезініп, оз ойыңдағыдай тұрсаң, қажетімді талап етсең, онда апамыздың көңілінен шығасың. Кешендегілердің бәрі мені тори партиясының мүшесі болғандықтан тори деп мазақтайтын. Мисс Кроули ондай нанымдарға немқұрайлы қарамайды. Ол өзінің бағыты жағынан республикалық, сондықтан лауазым, атақ дегенді жаратпайды.



	- Сіз қалайша графтың қызына үйленбексіз? - деп сұрады Джеймс.



	- Қымбаттым, леди Джейн ауқатты тұқымнан шыққанына кінәлі емес қой, - деп әдептілікпен жауап қатты. - Ол өзінің шыққан тегін жасыра алмайды. Оның үстіне сен менің тори екенімді білесің ғой.



	- О, бұл жағынан келгенде, - деді Джеймс, - ол тұқыммен еш нәрсені салыстырып болмайды! Жоқ, сайтан алғыр, оның теңдесі жоқ. Мен радикал емеспін. Джентльмен болудың не екенін түсінемін, сайтан алғырдың. Мәселен, желкенді жарыстағы жігіттерді қараңыз! Немесе боксерлер ше? Немесе атжалман тышқанды ұстайтын итті айтсаңызшы. Үнемі жеңіске жететін кімдер? Шыққан тегі, тұқымы жақсылар. Боулс қарт, тағы да портвейн алдырыңызшы, оған дейін мына графиндегіні сарқып ішіп тастайын. Иә, мен не деп едім?



	- Меніңше, сен атжалман ұстайтын ит туралы айтқансың? - деп ол "түбіне дейін сарқып ішіп тастамақ" болған графинді оған беріп жатып қысқа жауап қайырды.



	- Атжалман ұстау жайында айтпап па едім? Сіз өзіңіз қалайсыз, Питт, спортшысысыз? Атжалманды тырп еткізбей басып қалатын итті көргіңіз келе ме? Қаласаңыз менімен бірге Касл-стриттегі Том Кордюронға жүріңіз, мен сізге сондай бультерьерді көрсетейін... Фу, мен не деген ақымақ едім, - деп Джеймс өзінің ақымақтығына қарқылдап күлді. - Сіздің иттегі шаруаңыз не? Аңшылықтың иісі мұрныңызға бармайды емес пе. Сіз әуелі үйрек пен итті ажырата алмайтын шығарсыз?



	- Оның жөн, айтпақшы, - деді Питт бұрынғыдан да жұмсақ сөйлеп, - сен осы тұқым жайында, дворян тегінің артықшылығын білдіретін тұқым туралы айттың-ау деймін... Мінеки, тағы да бөтелке келтірілді.



	- Тұқым - қасиетті зат, - деді Джеймс портвейнді құныға сіміріп, - иә, тұқым - асыл тұқым, сэр, жылқыда да, итте де, адамда да бар. Мәселен, соңғы семестрде, мен уақытша университеттен шығарылған кезде,.. яғни маған қызылша шығып ауырып қалардың алдында, ха-ха!- мен және Крайстчерч колледжінен Рингвуд, лорд Синкбардың улы Боб Рингвуд үшеуміз Блейнгейм-Паркке жақын жердегі "Колоколда" сыра сіміріп отырғанбыз, сонда Бенберилік қайықшы бір тостаған пунш қойып кез келгеніңмен күш сынасамын дегені бар емес пе. Мен сынаса алмадым, қолым таңулы болатын, әуелі сүртігімді шеше алмайтынмын, содан екі күн бұрын Эбингдонға барғанымда байталдан жығылып, қолымды мертіктіріп алғанмын. Иә, сэр, мен онымен сайыса алмадым, ал Боб сүртігін лақтырып тастады. Ол үш минут бенберилікті жұлмалады-ау дейсің, төртінші раунда құлатты. Ол қалай жығылды демейсіз бе, сэр? Бүл қалай болды дейсіз ғой. Тұқым, тұқымы жақсы деген осы, сэр!



	- Сен ішпей отырсың, Джеймс, - деді бұрынғы атташе. - Біз Оксфордтағы шағымызда, қазіргі жастарға қарағанда жақсы ішетін едік.



	- Сен оныңды қой, - деп Джеймс сұқ саусағын мұрнына тақап, немере ағасына көзін қысты. - Ағасы, олай қылжақ жасама мені! Сіз мені қуып шықпақсыз ғой, бірақ ол бола қоймас. In vino Veritas' деген, Mars, Bacchus, Apolla virorum2. Апайым мына шарабын біздің үйге сәлемдемеге жіберсе жөн болар еді... тәуір шарап екен.



	- Сен оны сұрағаның жөн, - деп Макиавелли жел беріп қойды, - темірді қызғанында соқ деген. Ақындардың мына өлеңі есіңде болар: "Nune vino pellite curas, Curas in qens iterabiums ae guars3 парламенттік шешендер құсап мәнерлеп айтты да, Бахустың жанкүйері кәдуілгі аты шулы маскүнемдер сияқты там-тұм шарапты қағып салды.



	Пастор үйінде түскі тамақтан кейін портвейн бөтелкесінің аузын ашқанда, жас ледилерге бір рюмкеден қарақат шырыны берілетін, Бьют ханым бір рюмке портвейн ішетін, ал Джеймске әдетте екі рюмке тиетін, ал үшіншісіне қол жүгіртсе, әкесі қабағын түйетін де, одан кейін жасөспірім көбінесе ұстамдылық көрсетіп, қарақаттың шырынын қанағат ететін немесе атқорада жасырынып су қосып джин ішіп алып, арбакешпен әңгіме соғып, мүштігін соратын. Оксфордта шарапқа тыйым салынбайтын, қанша ішсе де, бірақ сапасы нашар еді, ал мына апайының үйінде көктен сұрағаны жерден табылып, саны да, сапасы да түгелденбеді ме. Джеймс бүл ішімдіктің қадірін білетінін танытып, немере ағасының қолпаштауын күтпей-ақ, мистер Боулсон алып келген екінші бөтелкені өзі-ақ жайғастыруға кірісті.



	Кофе ішетін мерзім жетіп, әйелдер дастарқан басына қайта оралғанда батырыңның бағанадан бергі лепірмесі басылып, жынын алған бақсыдай сүлесоқ болып, қабағын қарс жауып алды да, бүкіл кеш бойы "иә", "жоқ" дегеннен өзге сөз қатпады, леди Джейнге томсырая қарап отырып, бір кесе кофені ішіп алды.



	Ол сөзден қалғанмен, есінеуін жалғастыра берді. Оның мына кейпі мұңсыз адамдардың жайдары кешінің шырқын бұзды: мисс Кроули мен леди Джейн пакетін ойнап, мисс Бригс жұмысын істей отырып, мына масаң жас жігіттің сүмірейген көзқарасын көңілдеріне алып, одан көздерін тайдыруға тырысты.



	- Бүл ұялшақ, үндемейтін жуас жігіт екен? - деді мисс Кроули Питтке.



	- Ол еркектердің ортасында ауыз жаппастың өзі, - деді Макиавелли, портвейннің Джейнді жығып тастамағанына наразылығын білдіріп.



	Келесі күні түске дейін Джеймс жазу үстелінде отырып анасына хат жазып, апайы мисс Кроули оны қалай жақсы қарсы алғанын баяндады. Құдай атқанда атқан таң өзіне қандай өкініш алып келетінін бейшара қайдан сезсін. Джейн апайына келер түнгі "Криб гербіндегі" трактирдегі түкке тұрмайтын, бірақ ұмытылмастай таңба болып басылатын қылығын естен шығарды. Ондағы жағдай мынадайды: Джим әрқашанда ақжарқын жанды, ал ішіп алғанда қонақжай, қошеметшіл болып кететін. Сол кеште "Татберидің сүйіктісі" мен "Ротингдин сайыпкерін" достарымен сыйлаймын деп джинді екі-үш рет алдыртты. Ақкөңіл батырың қыза-қыза он сегіз стакан ішімдікті қағып тастапты, әр стақаны сегіз пенстен тұрады екен. Мистер Джеймстің Кроулиге есеп-қисабы ұсынылды. Әрине сегіз пенс деген ақша ма, бірақ оның апайының сарай қызметшісі мистер Боулс қожайынының бұйрығымен жас жігіттің есеп-қисабын жасауға барғанда іс насырға шапты. Қонақ үйдің қожасы төлемей қоя ма деп, есепте көрсетілген ішімдіктің бәрін жас жігіттің өзі ішті деп ант-су ішті. Ақыры Боулс төлеп қайтты, үйге оралысымен есебін Феркинге корсетті, оның төбе шашы тік тұрып, төлемақысын мисс Бригске (бас есепші) алып барды, ол болса бүл жағдайды қамқоршысы Кроулиге жеткізді. Егер Джеймс клареттің бір қап бөтелкесін ішіп қойса, кәрі апасы кешірім жасар еді. Фокс пен Шеридан* мырзалар кларет ішті. Жалпы жігіт атаулы кларет ішеді. Ал боксерлермен сасық кабакта он сегіз стакан джин ішу деген масқара емес пе, мұны кешіре қою оңай емес. Осындайда жығылған үстіне жұдырық дегендей, тағы да бір ыңғайсыз жағдайға тап болды. Ол атқораға барып, бульдогы Таузерді көріп қайтқанда үстінен ат қораның иісі мүңкіп тұрды, ал итін серуендетуге алып шыққанда мисс Кроули томпиған бленем болонкасын ерткен мисс Кроулиді жолықтырып қалды, күшік қыңсылап мисс Бригсті паналамаса Таузер бейшараны талап тастайтын еді. Бульдоктың иесі мұның бәрін көріп, қарқылдап күліп, мәз болып тұрды.



	Бұл күні қырсық шалған жігіттің жолы болмады. Жолы болмаған жігітті түйенің үстінен ит қабағының кері келді. Түскі тамақ кезінде көңілденіп, сөзшеңденіп отырды, Питт Кроулиге тиісіп, қалжың да айтып салды; ол алдындағы күндей тағы да шарапты шамадан тыс көбірек ішіп қойды да, әйелдерді көңілдендіріп оксфордтық анекдотты көбірек айтты. Голландық боксерлер Молии мен Сэмнің артықшылығын айтты, ақыры леди Джейнмен қалжыңдасып, оны бәстесуге шақырды, ротингдиндыққа қарсы шығатын "Татберидің сүйіктісі" жеңе ме, әлде аналар жеңе ме, ал бәстесейік, қай жағына жанкүйер боласыз деді, ақыры немере ағасы Питт Кроулимен күш сынаспақ болып: қолғапсыз ба, әлде қолғаппен сынасамыз ба деп бөсті.



	- Сүйіктім, таңдауға ерік беріп тұрғаныма рахмет айтыңыз, - деді ол қарқылдап күліп, Питтің иығынан қағып, - ұялатын ештеңе жоқ, күш атасын танымайды деген, - ол әуелі маған бәйге тігеді. Ха-ха-ха!



	Осы сөзді айтты да биязы жігіт бейшара мисс Бригске көзін қысып, бас бармағымен ту сыртындағы Питт Кроулиді нұсқады.



	Питке інісінің бүл қылығы онша ұнамаған болар, бірақ мұнысын жөн көріп, іштей "шоқ-шоқ" деді. Бейшара Джеймс осымен желігі тынды да, қарт леди орнынан тұрғанда, ол бөлменің ішінде қолына шырағдан ұстап тәлтіректеп, ыржия күліп қолынан сүймек болды. Содан кейін ол көңілі жай тауып, бұйырса апамның ақшасы қалтама түсетін болды, әпкемнің, үйдегілердің алдында беделім бір көтеріліп қалар деп қиялдап жоғарыдағы жатын бөлмеге жетті.



	Бөлмесіне орналасқаннан кейін ештеме бүлдіріп қоймайтындай көрінгенмен, қырсық бір айналдырса шыр айналдырады дегендей, тағы жолы болмады. Ай сәулесі теңіз бетіне түсіп, ғажайып көрініске бөленді, терезенің алдына келген Джеймс табиғаттың мына құбылысын қызықтап, неге темекі шегіп тұрмасқа, терезені ашып, басымды шығарып тартсам, темекінің иісі ешкімнің мұрнын жара қоймас деп ойлады. Ол солай жасады да. Шараптың буымен бейшара Джеймс бөлмесінің есігі ашық екенін мүлдем естен шығарды, сол сәтте теңізден соққан дымқыл ауаға темекі түтіні араласып, баспалдақпен будақтатып төменге түсіріп, оның хош иісін мисс Кроули мен Бригске жеткізді.



	Бәрінің түбіне мүштік жетті. Бьют Кроулидің отбасы осы мүштік қанша мың фунтқа тұрғанын білмей-ақ кетті. Феркин баспалдақпен зымырап төмен түсіп, адъютантына ыңыранған дауыспен "Таба мен отты" оқып отырған Боулсқа барды. Феркиннің дегбірі қашып, үрейі ұшып, құбыжықтай етіп жеткізгенде мистер Боулс пен оның жәрдемшілері үйге ұры түскен екен, Феркин мисс Кроули төсегінің астынан солардың бірінің сирағын көріп қалған екен деп ойлады. Не бәленің болғанын әрең түсініп, сарай қызметшісі басқышпен жоғары қабаттағы Джимнің бөлмесіне жетіп келді де, қаннен-қаперсіз тұрған жігітке айғай салды:



	- Мистер Джеймс! Сэр, құдай жарылқасын, мүштігіңізді тастаңызшы? Мистер Джеймс, не бүлдіріп қойғаныңызды білесіз бе? - деп ол мүштігін терезеден лақтырды. Сэр, мисс Кроули темекінің иісін жаратпайды емес пе?



	- Онда тартпай-ақ қойсын, - деп Джеймс мысқылдап күлді де, мұның бәрін қалжыңға бұрмақ болды. Бірақ қалжыңдайтын іс пе. Сонымен келесі күні таңертең жағдай мүлдем өзгерді. Мистер Боулстің қонақтың аяқ киімін тазалап, сақал қыратын, ыстық су келтіретін (сақал демекші, мұның шығуын мистер Джеймс асыға күтетін) жәрдемшісі оған мисс Бригстің қолымен жазылған хатты төсегінде жатқанында қолына ұстатқанда түсі бұзылып, еңсесі түсіп кетті.



	"Қымбатты сэр, - деп жазыпты ол, - үйдің іші темекі сасып кеткендіктен мисс Кроулидің түн ұйқысы бұзылып, мазасызданып шықты. Мисс Кроули денсаулығына байланысты жолға шыққаныңызға дейін сізбен көрісе алмайтынын айтты, ең бастысы - трактирге түнемегеніңіз жон екенін ұқтырған сияқты, онсыз да Брайтонда қонақтайтын күндеріңізді, әлбетте, әлдеқайда жайлы өткізетініңізге күмәнсіз".



	"Тоқал ешкі құдайдан мүйіз сұраймын деп құлақтан айырылыпты" дегендей, мистер Джеймстің апасынан дәмесі үзілді, мұрагері болмағандықтан, есігінен қарай алмай қалды. Ол балалықпен емес, шалалықпен шок басты: немере ағасы Питтпен жағаласып, "жардан" қулады.



	Бір кезде осындай бәйгеге ақша тігетіндердің ұйытқысы болған адам қайда жүр екен? Бекки мен Родон Ватерлоодан кейін бас қосып, 1815 жылдың қысын Парижде, ойын-сауықпен өткізді. Ребекка өте үнемшілі, бейшара Джоз Седлидің аттарына төлеген ақшасын шағын шаңырағын ұстап тұруға, жоқ дегенде бір жылға жететін еді; сондықтан күйеуінің капитан Маркерді атқан тапаншасын да, алтын несессерді де, құндыз кигізген сулықты да ақшаға айналдырудың қажеті болмады. Бекки одан өзіне ішік тігіп алды, Булон орманында серуендегенде ол бұған жұрттың назарын аударған-ды. Армия Камбрге келгеннен кейін табысқан күйеуі мен екеуінің арасындағы жағдайды көрсеңіз еді. Ол көйлегін сөгіп жіберіп, астарына жасырған сағатын, жүзік сақинасын, банк билеттерін, чектерді, қымбат заттарды ақтарып тастаған. Мұны Брюссельден қашпақ болған кезде жасаған-ды. Бұған Тафто таңғалды, ал Родон қарқылдап, ішек-сілесі қатқанша күліп, құдай ақы, мынауың театрдың ойынынан да қызық болды деді. Ал оның Джозды қалай алдап соққаны Родонды қайран қалдырды. Француз солдаты Наполеонға қалай сенсе, ол да өзінің әйеліне сондай сенді. Парижде оның аяқ-қолы жерге тимеді, жұрт төбесіне көтерді. Француз әйелдерінің бәрі де сүйкімділігін мойындады. Ол француз тілінде таза сөйледі. Ол аналардың сәнқойлығын, пысықтығын, икемділігін бірдей-ақ меңгеріп алды. Әрине, күйеуі топасты, бірақ жалғыз ол емес - ағылшынның бәрі топас, ал Парижде топас еркек әйелдің беделін өсіреді. Ол бай, әрі spirituelle мисс Кроулидің мұрагері, жер ауып барған француз дворяндарына оның есігі айқара ашылған-ды. Енді олар полковниктің әйелін өздерінің құжырасына орналастырды.



	"Неге келмеске, - деп жазды мисс Кроулиге, революциядан кейінгі қиын кезеңде саудаласпай-ақ, одан шілтер, анау-мынау чаттар сатып алған бір атақты леди, - біздің қымбатты бикеш немере інісіне, немере қызына, жақын достарына неге келіп қайтпайды? Бүкіл ақсүйек қауым полковник әйелінің сүйкімділігіне, әрі espieqle сұлулығына тәнті болып жатқан жоқ па? Біз оның бойынан қымбатты досымыз мисс Кроулидің ақылдылығы мен саздылығын байқаймыз. Кеше Тюильрде оған корольдің көзі түсті. Біз бәріміз де оған Monsieur көрсеткен қошеметке тәнті болдық. Корольдің сүйікті қызы, әрі досы герцогиня Ангулемская сіздің қамқорлығыңыздағы келініңіз, мисс Кроулимен жүздесуге ынтық болғанын, әрі біздің елдің бақытсыздыққа ұшырап, жер ауып барған жарандарына жасаған қамқорлығыңызға Франция атынан ризашылық білдірген кезде, Бейракрс деген (бүркіт мұрын, үкілі тақиясы сорайып жұрттың төбесінен көлбеңдеп көрініп жүретін) ақымақ бикештің қызғанып, жарылып кете жаздағанын көрсеңіз. Мисс Кроули барлық жиынға, барлық балға қатысады, бірақ өзі билемейді.



	Жуырда ана болғалы отырған аяғы ауыр әйелдің осыншама сүйкімді, тартымдылығын айтпаңыз! Оған тәнтілердің санына жетіп болмайды. Сіз туралы айтқан сөзін естісеңіз, елжіреп кетесіз. Дүниеде сіздей адам сирек кездеседі, сіз қамқоршысыз, ана орнына -анасыз. Ол сізді қалай сүйеді десеңізші! Біз бәріміз де осы қадірменді мисс Кроулиді жанымыздан жақсы көреміз!"



	Париждік атақты ледидің бұл хаты миссис Беккиге қайырымды да қадірменді туысының мейірімін түсіруге жәрдемдеспеген болу керек. Керісінше, сұмырай келіні Париж ақсүйектерінің қауымына жол тауып араласу үшін мисс Кроулидің атын пайдаланғанын, әрі Ребекканың беделі артқанын естіп кәрі қыз қаһарына мінді, французша жазуға жаны да, тәні де қатты күйзелгендіктен дәті бармай, оған жауап хатты ана тілінде Бригске айтып отырып жаздырды, мұнда миссис Родон Кроулиге теріс батасын беріп, біржола одан бас тартты, сөйтіп бүл түлкідей қу, залым да қатерлі әйелден қауымды сақтандыруға тырысты. Герцогиня Англияда жиырма жыл өмір сүргенмен ағылшынша бір сөз де білмейтін, сондықтан миссис Родон Кроули оны кездестіргенде chere Mees қымбатты қайын бикесінен тамаша хат алғанын, мисс Кроули жайында жылы лебіз білдірілгенін, бұған кәрі қыздың көңілі жібитінін айтты.



	Ол кезде одан көңілді, одан сүйкімді ағылшын әйелі жоқ еді; ол ұйымдастыратын кешкі қонақасыда Еуропалық әр түрлі өкілдер: прусактар, казактар, испандықтар, ағылшындар қатысатын, сол бір аты шулы қыста Парижде кімдер жоқ еді! Ребекканың жұпыны салонында қаншама ордендер, ленталар жиналғанын көрсе, бүкіл Бейкер-стрит жұрты түз жалағандай іштері күйер еді. Аты шулы жауынгерлер салт атқа мініп, Беккидің күймесін Булон орманына шығарып салып, операда оның қарапайым, шағын ложасын қаумалап тұрғаны. Родонның көңілі өсіп, рухы тасыды. Парижде жан таптырмайтын өсімқорлар жоқ-ты, құдайдың құтты күні дәрежелі қауым Вериде немесе Бовильде жиналды, ойын қызу жүріп жатты. Родонның қолы жүріп, жолы болып жатты. Тафтоның көңілі жарыды: миссис Тафто өз білгенімен Парижге келген; оның үстіне тағы бір contretemps енді генерал біткеннің көпшілігі Бекки креслосының айналасында жүрді, ал театрға барарда солар сыйлаған оншақты бума гүлдің біреуін тандап алар еді. Леди Бейракрс пен ағылшын қауымының сол сияқты ақымақ та топас тобырлары мынау күйкентайдай сұрқия Беккидің "жұлдызы" жанып тұрғанын көре алмай қызғаныштың өртіне шалдықты. Еркек біткен гүлге қонған ара құсап соның төңірегіне топталды. Ол да әйелдермен айқасып бақты, бейшара ағылшын әйелдері ол туралы оз тілінде ғана сусылдап өсек өргізер еді.



	Миссис Родон Кроули 1815-1816 жылдың қысын осылайша той-думанда, молшылықта өткізді, ол бұл қауым тіршілігін жатсынбай, ата-бабасынан осындай ақсүйектердің арасында өскен сияқты бауыр басып, тағы бір жат ортада емес, оз қауымында жергендей сезінді. Ол ақылына, талантына, жаратылысынан біткен күш-қуатқа сәйкес, қауымның арқасында Бақталастық базарының төрінен орын алды. 1816 жылы көктемге салым "Галиньяни" газетінің ғажайып оқиғаға арналған бағанасында мынадай хабар жарияланды: 26 наурызда Жасыл полктың лейб-гвардия полковнигі Кроулидің әйелі босанып, мұрагер ұл тапты".



	Бұл оқиға жайындағы қуанышты хабар Лондон газеттеріне де көшіріліп басылды, мисс Бригс Брайтонда ертеңгі аста дастархан басында отырып мисс Кроулиге оқып берді. Бұл бір күтпеген оқиға болмағанмен, Кроули отбасының астан-кестеңін шығарды. Кәрі қыз ағаш атқа мінді; ол сол сәтте немере інісі Питт пен Брансуик - сквердегі леди Саутдаунға адам жіберіп, бұлардың осы уақытқа дейін жырғалып, сағыздай созып жүрген құдалығын тәмамдап, тез некелерін қиғызсын деп бұйырды да, өзінің ғұмырының соңына дейін жас жұбайларға жыл сайын мың фунт беріп тұруға, ал соңында немере інісі мен қымбатты немере сіңлісі леди Джейн Кроулиге дүниесінің мол бөлігін мұралыққа қалдыратынына сөз байлады. Бүл жарлықты ресми куәландыру үшін Уокси келді. Лорд Саутдаун қарындасының бас құдасы болды; олардың некесін ағзам Бартолом Айронс емес, епископ қиды, бүл жағдай жалған ағзамды қатты күйіндірді.



	Үйлену тойынан кейін, бүл дәрежедегі адамдардың салты бойынша Питт некелік саяхатқа аттанбақ болды, бірақ қарт ледидің жас леди Джейнге бауыр басып кеткені соншалық, одан ажырау қияметтің қыл көпірінен өтумен бірдей екенін мойындады. Сондықтан Питт пен әйелі мисс Кроулидің үйіне көшіп кірді, бірақ мұның бәрін бейшара мистер Питт әділетсіздік деп санады, өйткені, бір жағынан апайының еркелігі болса, екінші жағынан көрші үйде тұратын енесі леди Саутдаун енді бәріне де: Питтке, леди Джейнге, мисс Кроулиге де, Бригс пен Боулс, Феркиндерге де, бәрі-бәрі билік жүргізетін бәйбішеге айналған еді. Ол бұлардың бәріне де өзінің кітапшаларын ұстатып, дәрі-дәрмектерін берігі тастады, Роджерсты қуып шықты, көп кешіктірмей мисс Кроулиді биліктен айырды. Бейшара Бригс те билік жүргізуден қалды, бар серігі немере сіңлісіне жабысып, соны мият тұтты. Қайырымды да тәкаппар, менмен де, мазасыз жан тәңіріне сиынған карт, топырағың торқа болсын! Сенімен қайтып ұшыраспаймыз. Біз леди Джейннің саған деген махаббатын білдіріп, ол Бақталастықтың базарының той-думанынан, шадыман әбігерінен құтқарып, қолтығыңнан сүйеп, базардан алып кеткен болар деп сенеміз.





Отыз бесінші тарау




	ЖЕСІР МЕН AHA



	Катр-Бра мен Ватерлоо түбіндегі шайқас туралы хабар Англияға бір мезетте жетті. Бұл даңқты мәліметті "Газет" бірінші болып жариялады да, қуаныш пен үрей бүкіл елді бірдей дүрліктірді. Содан кейін егжей-тегжейлі мәліметтер шұбыра бастады: жеңіс туралы хабар соңынан жаралылар мен қаза тапқандардың тізімі шұбатылды. Бүл тізімдер қандайлық үреймен, қаншама жүректерді тулата оқылғанын сөзбен айтып жеткізуге бола ма. Естеріңізге алып көріңізші, Фландриядағы айқас туралы дуылдаған хабарды үш корольдіктің әрбір кешенінде, әрбір бұрышында қандай дүрбелеңмен қарсы алғанын еске түсіріңізші; бұл адамдар да осы тізімді түгендеп, достарының немесе туыстарының өлі -тірісін білгендегі күйініші мен сүйінішін, қанқұйлы қайғысын көз алдыңызға елестетіп, әрі сезініп байқаңызшы? Кім болса да сол кездегі газеттің бетін ашып көрсе, қазірдің өзінде сол күйді сезінер еді. Жаны пида болған боздақтардың тізімі күн сайын жарияланып жатты; сіз соны келесі санында басылатын әңгімені оқығандай сезіндіңіз. Осы беттердің жариялануын жұртшылық жарғақ құлағы жастыққа тимей қалай күтті десеңізші. Егер біздің отандастарымыздан жиырма мың ғана адам қатысқан айқасты осылай қарсы алып жатқан күнде, мұның алдында жиырма жыл соғысқан бүкіл Еуропаның халы қалай десеңізші! Онда айқасқа адамдар мыңдап емес, миллиондап қатыспады ма, оның әрқайсысы жауын үйінде қалған тумаларының, дос-жарандарының жанын жаралап барып жетпеді ме!



	Атақты "Газеттің" бетіндегі хабар да Осборн отбасының төбесінен жай түсірді, әсіресе екі қарындасы мен әкесін қатты есеңгіретті. Қыздар қайғысын сыртқа шығарып боздаса, әке байғұс іштен тынды. Ол кейде тентекке қарғысым тиді ме, әкесінің тілін алмаған жазасын тартты ма, сол қарғыс осылайша мірдің оғындай жұлып түсіргені ме? Ол кейде ұлының қазасына өзі кінәлі сияқты сезініп, жаны түршігетін. Бұдан бұрын әке мен баланың табысуынан үміті бар сияқты еді: Джордждың әйелі дүние салып, немесе ұлы өзі келіп: "Әке, кешір, мен кінәлімін" деуі мүмкін еді ғой. Енді ол үміт үзілді. Ұлы болса түпсіз түнектің арғы бетінде, ол әлдеқалай қолын созатын сияқты, қабағы қату, қарт бірде ұлының ыстығы көтеріліп, алабұртып, жан тәсілімде жатқанында көзінің сондай мұңлы болғанын есіне алды. О, қайырымды құдай! Дәрігерге жалбарына қарап, өлердегі сөзін айтып еді-ау. Сол кеселден арылып, ұлы басын көтеріп, баяғы қалпына келіп, оңала бастағанда әкеге баяғыдай жарқын жанарымен қарағанда, әке жаны қайта жай таппап па еді? Енді одан үміт үзілді, тас жүрегі кайта жібіді не, жібімеді не! Ол енді тәкаппар әкенің ашуын қайтарар, тас жүрегін жұмсартар жылы соз айта алмайды. Тәкаппар әкенің жанына не қатты батқанын: ұлының кешірім сұраудан аулақтап кеткені ме, әлде оның қатыгез жүрегі ұлының жалбарынған үнін естігісі келмеді ме екен, кім білсін. Бірақ ол қандай күйде болғанмен, қатыгез шал ешкіммен сырласпады. Қыздарының алдында ешқашан ұлының есімін аузына алған емес, бірақ үй қызметшілерінің басшысына барлық қызметші әйелдер қаралы киім киюге бұйрық берді, еркек қызметшілердің де қара киім кигенін қалады. Қонақ кабылдау, ойын-сауық деген, әрине, тоқтатылды. Неке тойының күні баяғыда белгіленіп қойғанмен, болашақ күйеу балаға той туралы жұмған аузын ашқан емес. Мистер Осборнның түріне қарап-ақ, мистер Буллок тіл қатуға немесе тойдың дайындығын тездету жағдайын сұрауға батылы бармады, қаймықты. Ол бүл жағдайды қонақ бөлмеде отырып әйелдермен сыбырласып, шүйіркелесті, ал әкесі мұнда еш уақытта бас соққан емес, күн ұзақ кабинетінен шықпайтын. Қаралы күндері үйінің қонақ күтетін салтанат құратын жағы жабық тұрды.



	Маусым айының он сегізінен соң үш апта өткенде мистер Осборнның ескі танысы сэр Уильям Доббин Рассел-скверге келіп, үйдің қожайынына жолығуды талап етті, түсі суық, абыржулы көрінді. Үйге кірді де бір-екі ауыз соз айтты, оны өзі де, үйдің қожасы да түсінбеді. Сөйтті де үлкен қызыл мөр соғылған хатты үй қожайынына ұсынды. - Ұлым майор Доббин, - деп бастады Олдермен ыңғайсызданып, - *полктың бір офицерінен хат жолдапты. Ол адам қалаға бүгін келді. Ұлымның хатының ішінде сізге арналған хат та бар екен, Осборн. - Олдермен сүргіш ұрылған хатты үстелге қойды, ал Осборн болса бір сәт бүл адамға ақырын қарап қалды. Көзқарасынан хабаршы түршігіп, қасіретті адамның алдында кінәлі сезініп, одан жауап күтпей-ақ кетуге асықты.



	Хат Джордждың қолымен тайға таңба басылғандай айқын жазылған екен. Хат маусымның 16 жұлдызында таң атарда, Эмилиямен қоштасар алдында жазылған. Басылған қызыл түстес үлкен мөрге "Pax in bcllo1 деген ұшпа созбен жасанды герб соғылыпты. Бұл сөзді Осборн даңғой шал туысым деп дақпыртып жүретін герцог үйінің "Пэрлер кітабынан" алған. Мынау хатты жазған қол енді ешқашан қалам да ұстамайды, семсер де ұстамайды. Хатқа соғылған мор Джордж айқас даласында жан тапсырып сұлап жатқанда қолды болды. О, жаратқан, біреуге - өлім, біреуге - дүние. Әке мұны сезбеді, ол хатқа үрейлене қарап, сұлқ отырып қалды да, алмақ болып орнынан тұрып, қолын созғанда құлап қала жаздады.



	Сіз жақын досыңызбен араздасып көріп пе едіңіз? Оның дос - көңіл шағында жазған хаты сізге инедей қадалмай ма? Өлі жанның сезімін білу деген не деген қасірет десеңізші! Махаббат табытының үстіндегі зауал лебізі сияқты. Бүл жер бетіндегі тіршілік, күйкі тірлік атаулыға қатал да қаралы түсінік, соның мәнін ашар сырлы соз емес пе. Біздің баршамыз мұндай хатты алған да, көпіртіп жазған да шығармыз. Сырымызды жасырып, сыр сандыққа салып, әрі одан зәреміз ұшып отырғанымыздың өзі масқара құпия. Осборн карт дүниеден кайтқан марқұм ұлының хатының табы алақанына шоқтай басылып шошытып, бүкіл тұла бойы қалтырап ұзақ отырды.



	Жасына жетпей желкесі үзілген қыршын жастың хатында коп соз жарылмаған-ды. Ол жүрегін өрттей шалған жылылық сезімді ақтарып жататын жасық жан емес, менмен, тәкаппар ақсүйек тұқымы болатын.



	Алдағы алапат айқастың қарсаңында әкесімен қоштасып кетсе, жаман айтпай жақсы жоқ, алай-бұлай болып кетсе, әйеліне, дүниеге келе қалса баласына қамқорлық жасауды тапсырған. Ол өзінің ұқыпсыздығынан, жүгенсіздігінен шешесінен қалған дүниенің басым көпшілігін жұмсап алғанын да ескертті. Ол әкесінің бұған дейін жасаған қамқорлығына рахмет айтып, ертеңгі айқаста маңдайына өлім жазылса да, өмір жазылса да бұдан былайғы тіршілігінде Джордж Осборнның есіміне лағынет айтқызбауға соз берген.



	Ағылшындарға тән паңдық, тәкаппарлықтан кейбір сезімінің тізгінін тартып айтқысы келмеген шығар. Конверттегі мекен-жайды сүйгенін әкесі көре алмады емес пе. Өрттей шалған қапаға, күйікке шыдай алмаған мисс Осборн қолындағы хатты түсіріп алды. Ұлына деген әкелік сезімі сөнбеген, бірақ қылығы кешірілмегені.



	Екі айдың жүзі өткенде екі леди де әкесімен шіркеуге барғанда мынадай жағдайды байқады: әкесі дағдылы орнына емес, оның қарсысына жайғасыпты да, екі көзін олардың төбесінен асырып, шіркеудің керегесіне қарап қалыпты. Бұлар да әкесінің бағдарымен солай қарағанда, қабырғадағы боялған мемориал тақтаны көрді, онда қаралы Британия бейнеленіпті; сынған семсер мен ұйқыға кеткен арыстан қаза тапқан жауынгерлердің құрметіне орнатылғанын бейнелеп тұрды. Сол кездегі мүсіншілер табыт ен таңбасын бейнелейтін, мұның дәлелі ретінде қасиетті Павел соборының қабырғасына көз тастаңыздар, мұнда ата-бабасының аруағына табынған жүздеген елірме суреттерді табасыз. Біздің ғасырымыздың алғашқы он бес жылында бұлардың заманы дүрілдеп тұрды.



	Ескерткіш тақтаның астына Осборнның сәнді гербі орнатылды; оған мынадай соз жазылды: "Ұлы мәртебелігің*** жаяу әскер полкінің капитаны Джордж Осборнның кенжесі, эсквайрға ескерткіш. 1815 жылы маусымның 18 жұлдызында, 28 жасында, Ватерлоо түбіндегі даңқты айқаста король үшін, отан үшін жанын пида етті." Dulce et decorum est pro patria mori!".



	Бүл тақтаның апалы-сіңлілі қыздарға әсер еткені соншалық, екеуі де шіркеуден шығып кетті. Шоқынып жатқан тақуалар қаралы киім киген, еңіреген қыздарға ізеттілік көрсетіп, жол берісіп, ескерткіш тақтасының қарсысында отырған қатал қартқа жұрт аяныш білдірді.



	- Миссис Джорджды кешірер ме екен, - десті қыздар өзара, өксігі басылған шағында. Қалыңдыққа байланысты әке мен баланың арасындағы араздықты білетін таныстар да ақырын күтіп, күбір-күбір сырласып, оларға не көрініпті, жесір келінімен татуласар десті. Ал Рассел-сквер мен Ситидегі жігіттер бәстесіп те жатты.



	Апалы-сіңлілі қыздар Эмилияны бұл отбасының терезесі тең мүшесі болып қала ма деп күдіктенетін-ді, ал күздің ақырғы күндерінде әкесі шетелге жолаушы жүретінін білдіргенде, олардың күдігі артып, дертке айналды. Ол қайда барарын айтпады, бірақ Бельгияға сапар шегерін қу қыздар сезді.



	Олар леди Доббин мен оның қыздары арқылы Джордждың жесірі Эмилия бейшара Брюссельде тұратынын біліп, әрі үзбей хабардар еді. Біздің адал капитан айқас үстінде қаза тапқан полктың екінші майорының орнын басып, шені өскен, сол айқаста ер жүрек О'Дауд өзге де айқастардағыдай ерлігімен ұстамдылық, тапқырлық көрсетіп, полковник дәрежесіне көтеріліп, Бани орденіне ие болды.



	Атақты қаһарман* полк жауынгерлерінің көпшілігі, әсіресе екі күндік айқаста жарақат алғандары жарақатынан емделіп, күз кезінде әлі Брюссельден көтеріле қойған жоқ-ты. Ұлы айқастан соң ұзақ айлар бойы қала әскери госпитальда айналған. Солдаттар мен офицерлер жарақатынан айығып, өлімнен аман қалып, қатарға қосылысымын, Бақталастық базарымдай ойын-сауыққа, махаббаттың қызығына араласып, қаланың бағы, қоғамдық орындары жас демей, карт демей жауынгерлерге толып кетті. Мистер Осборн* полктың адамдарын қиналмай-ақ тез тауып алды. Ол бұлардың киім үлгісін, полктың құрамын, орналасуын сырттай бағдарлап отыратын, полктағы жағдай, оның офицерлері туралы өзі осы полкта қызмет атқаратындай әңгімелейтін. Брюссельге келген күннің ертесінде парктың қарсысына орналасқан қонақ үйден шығып, өзіне таныс үлгіде әскери киім киіп терезе түбіндегі тас орындықта отырған солдаттың қасына келді. Жарақаттан айыға бастаған жауынгер эсер етті ме, ол буын-буын босап, қалтырап кетті.



	- Сіз капитан Осборнның ротасынан емессіз бе? - деп сұрады, біраз үнсіз отырды да, кайта тіл қатты: - Ол менің ұлым еді, сэр.



	Солдат капитанның ротасынан емес еді, бірақ ол cay қолын бас киіміне тигізіп, абыржыған, дегбірі қашқан карт адамға құрмет көрсетті.



	- Бүкіл армиямызда одан жақсы, одан батыл офицер табылмаса керек, - деді адал жауынгер, - оның ротасының командирі (енді ротаның командирі капитан Реймонд) әлі қалада. Ол иығынан жараланып, жуырда ғана жазылып шықты. Егер қажет деп тапсаңыз, онымен жолығыңыз, ол жағдайдың бәрін...*** полктың ерлігін де айтып береді, содан анық-қанығын естисіз. Бәлкім, мәртебелім, оның жақын досы, ер жүрек капитан Доббинді, осындағы ханымды жолықтырған шығар. Әйелінің жағдайы өте нашар деп естідім. Жұрттың айтуынша алты апта ма, одан да көп уақыт па, есінен ауысыпты. Мұның бәрі құзырлы мәртебелім аян болар, кешірім өтінемін, - деді солдат.



	Осборн қайырымды жас жігіттің қолына гиней ұстатты да, егер сержантты "Hotel d Рагсқа" ертіп келсе, тағы біреуін аласың деді. Уәде істі тез тындырды, іздеген адамы көп кешікпей мистер Осборнға келіп жолықты. Алғашқы солдат жолдастарына шалды қайырымды, ашық қолды адам екен деп мақтап, ол берген ақшаға достарымен бірге сусын, тамақ алып ішіп, тамашалап, көк тиынына дейін жұмсады.



	Сержантпен бір мезетте жараланып, емделуге келген жауынгерлерге ілесіп мистер Осборн Ватерлоо мен Катр-Браға барып, сол кезде мыңдаған отандастары барып қайтып жатқан айқас алаңында болды. Ол сержантты күймесіне отырғызып алып, оның көрсетуімен екі соғыс алаңын да аралап шықты. Он алтысы күні полктың айқасқа аттанған жолын, кейін шегінген бельгиялықтарды ығыстырған француз атты әскерін қуып тастаған қапталды корсетті. Осы жерде капитан ту ұстаушының қолынан түскен ту үшін жас прапорщикпен жағаласып жатқан француз офицерін атып тастады. Осы жолмен олар келесі күні кейін шегінді, он жетісіне қараған түні полк мына дуалды бойлап тынықты, жаңбыр нөсерлеп құйып тұрды. Оның арғы жағында бұлар алған жер бар-ды, соны күн ұзақ қорғады, жаудың атты әскерінің шабуылын тойтару мақсатымен қайта-қайта орын ауыстырып, француздардың үсті - үстіне атқылаған зеңбірегінен құтылу үшін дуалды паналады. Кешегі соңғы шабуылға тойтарыс берілген, ағылшындар шабуылға шыққан анау қапталда капитан қылышын қынынан суырып, уралап алға қарай ұйтқығанда, жау оғы тиіп жалп етті. Капитанның денесін Брюссельге майор Доббин алып кетті, - деді сержант, бәсең дауыспен, - өзіңізге аян болар, денесі сонда жерленді.



	Сержант басынан кешкен оқиғаларын баяндап жатқанда, майдан даласынан алынған, бағалы затты соғыстан естелік ретінде кресті, бүркітті, эполетті және сынған кирастарды ұсынып, жан - жағында шаруалар мен сатушылар даурығып жатты.



	Ұлының ерлік көрсеткен жерін көріп Осборн сержантқа пұлды аямай сыйлап қоштасты. Баласының қабірі басына Брюссельге келіп түскен бетте-ақ барып қайтқан. Джордждың денесі қалаға таяу көршісі әсем жердегі Лекен бейітіне қойылыпты. Капитан думанды күндердің бірінде дос-жарандарымен қыдырып осы бейітке келгенде табытым осында қойылар ма еді деп айтып салған-ды. Досы оны сол бейітке қойды: ғимараттар мен мазарлардың биік дуалдарынан, гүл мен ағаш отырғызылған жерден жырақ, бақшаның шетін ала католик дініндегілер қабірінің арасына жерледі. Осборн шал балама - ағылшын жігітіне, Британияның атақты армиясының капитанына қайсыбір шетелдіктердің артынан оңтайлы алақандай жер тимегені ме деп, пендешілік жасап налыды. Жақын адамымызға деген сезімімізде қаншалық даңқ, атаққұмарлық жатыр, көрден де бақталастық іздеп, мұнан да әлдеқалай артықшылық таппақ па, махаббаттық сезім деген осы ма. Осборн карт табиғатына тән құбылысқа, әкелік сезім мен өзімшілдік қалай айқасқанына мән беріп жатпады. Ол өзінің істегенінің бәрін жөн деп өмірдің қандай жағдайында болса да жолына бөгет болғанның бәріне қаһарын төгіп, ара мен жыланның уыты сияқты шағып, арбап тастауы керек деп ұқты, ол өмір заңын осылай долбарлады. Ол өзінің қызғанышын да мақтан етті. Ешқандай нәрседен күдіктенбей, қашанда ісіңді оң деп, алған бетіңнен қайтпай өршелену - топастықтың асқақ белгісі емес пе, дүние осындайлардың жәрдемімен басқарылып отырылған жоқ па, өзі?



	Күн бата Ватерлоодан оралып, қаланың қақпасына жақындаған Осборн карт ішінде екі әйел мен бір еркек отырған тағы бір ашық күймені кездестірді, олар мен бір салт атты офицер жанамалап келе жатты. Осборн селк ете қалды, сержант офицерге сәлем беріп жатып, қасындағы қартқа таңдана қарады, ал офицер оған пәлендей мән бермей, дағдылы сәлемін алып жүріп кетті. Күймеде ақсақ жас прапорщиктің қасында Эмилия, қарсысында ең сенімді досы миссис О'Дауд отырды. Иә, бүл расында да Эмилия еді, бір кездегі Осборн көрген уыздай үлбіреген жас қыз осылай өзгеріп кеткен бе, о, жаратқан. Оның жағы солып, өңі қуарып, сарғылт шашы жарылып, қаралы тақиясынан көрініп түр. Бейшара қыз-ай. Оның жансыз жанары әлдеқалай ілгері жаққа қадалғанмен ештеме көрер емес. Күйме жанап өткенде ол Осборнға тесіле қарады, бірақ танымады, күйменің соңынан салт атпен келе жатқан Доббинді көргенше ол да Эмилияны танымады, содан кейін барып кім екенін аңғарды. Келінін жек көретін. Күйме жүріп кеткеннен кейін ол таңырқай қараған сержантқа: "Маған неге алара қарайсың? Сіздерді ант ұрсын! Мен оны жек көремін. Ол менің үмітімді үзіп, намысымды аяққа басты" дегендей болып көзін ақшитып, тесірейе қалды.



	- Анау антұрғанға тезірек жүргіз деп айтшы, - деп алдында отырған қызметшіге бұйырды.



	Бір минут өтісімен көпірді тарсылдатып өткен ат тұяғының дыбысы естілді де, Доббин Осборнның күймесін қуып жетті. Күймелер қатарласып қалғанда адал жанды Уильямның ойы басқа жақта еді, бірнеше аттам озғаннан кейін барып, япырмай, әлгі Осборн емес пе деді. Бұл кездесу қандай күйге келтірді екен деп, бұрылып Эмилияға қарап еді, ол бұрынғысынша төңіректегі дүниеден бейхабар отырды. Әдетте оны осылай серуенге ертіп шығатын Уильям сағатын алып қарады да, бір шаруам бар еді, ұмытып барады екенмін деп, бөлініп қалды. Эмилия мұны да көрмеді; жанары бір кезде полкпен бірге Джордж бағыт алған қара күңгірт орманға, жұмбақ табиғатқа қараумен болды.



	- Мистер Осборн! Мистер Осборн!- деп Доббин дауыстап, күймеге таяп қолын созды.



	Осборн жауап та қатпай, сәлемін де алмай, қызметшісіне жүре бер деді. Доббин күйменің жақтауынан ұстады.



	- Менің сізбен сөйлесуім керек, сэр, - деді ол, - сізге айтылған аманатым бар.



	- Анау әйелден бе? - деп Осборн тіксіне тіл қатты.



	- Жоқ, - деді Доббин, - ұлыңыздан.



	Осы сөзді естігенде Осборн күйменің бұрышына қарай ысырылды, Доббин болса күймені ілгері жіберіп, бүкіл қаланы кезіп, соңына еріп, ол тоқтаған қонақ үйге жетті. Содан кейін Осборнның соңынан ол орналасқан бөлмеге кірді. Джордж бүл бөлмеге бұрын да талай келген, өйткені мұнда Брюссельге келген бетте ерлі-зайыпты Кроулилер орналасқан-ды.



	- Маған айтар аманатыңыз болса сөйлеңіз, капитан Доббин, әлде... кешірерсіз, майор Доббин деп айтуым керек еді-ау... нағыз қас батырлар қаза тапқаннан кейін оның орнын сіздер бастыңыздар ғой... - деп кейде айтып қалатын кекесінін осы жерде шығарып қалды.



	- Иә, нағыз қас батырлар қаза тапты, - деп жауап қайырды Доббин. - Мен сізбен соның бірі жайында сөйлеспекпін.



	- Тоқ етерін айтыңыз, сэр, - деді Осборн, жиырылып, қабағы түксиіп, жақтырмай.



	- Мен дос ретінде оның аруағы алдында, ақтық парызымды өтейін деп келіп тұрмын, -деді майор. - Ол айқасқа аттанар алдында мұрагерлік құжатын қалдырды. Қаражатының шағын екенін, жесірінің жағдайы мардымсыз екенін сіз білетін боларсыз?



	- Ешқандай жесірді білмеймін, сэр, - деді Осборн, - ол әкесіне қайтсын.



	Бірақ ол тіл қатқан жігіт мұның сөзін құлағына да қыстырмай, сөзін жалғастыра берді:



	- Сэр, сіз миссис Осборнның қандай халде екенін білесіз бе? Оның өмірі де, ақылы да қатер халде болды. Бетінің бері қарауы, қарамауы бір құдайға аян. Қылаулаған үміт бар, сізге сол үшін келіп тұрмын. Ол құдай қаласа босанады. Сіз әкесі үшін нәрестені қарғайсыз ба, әлде бейшара Джордждың аруағы үшін кешірім етесіз бе?



	Осборн тығыны ағытылғандай ақтарыла сөйлеп, бірде өзін мадақтап, бірде өзгені қарғап, сапырылыстырып қарымын қайтарды. Бір жағынан жат та қатыгез қылығынан ақталып, бір жағынан Джордждың менмен, өзімшілдігін әсірелеп айтты. Англияда бір әке ұлына осыншама қайырымдылықпен қарағанын оз басы естіген емес, осы жақсылығы алдынан шықпай, бала әкеге қарсы шықпады ма. Ол кешірім сұрамай дүниеден қайтты - обалы да, сауабы да өзіне, екі дүниеде де күнә өз мойнында. Ал мырзаның өз басына келетін болсақ, ол айтқанынан қайтпайтын, сөзіне берік адам: бүл әйелмен екі дүниеде де тіл қатыспаймын, оны келінім деп санамаймын деп серт берген екен, соны ұстайды.



	- Сіз бүл сөзді жеткізіңіз, - деді ол булығып. - Көрге кіргенше сертімнен қайтпаймын!



	Сонымен үміт үзілді. Жесір бейшара аз ғана қаражатымен күнелтеді немесе Джоздан қайырым күтеді.



	"Сөзіңізді жеткізер едім-ау, бірақ оны елейтін халы жоқ қой, бейшараның", - деп ойлады Доббин. Қасіретке шалдыққаннан бері сана шіркін одан іргесін аулақтатпады ма, мұң басқан бейшара мең-зең есеңгіреп қалмады ма, оған жақсылығын не, жамандығың не, бәрібір. Ол достыққа да, жылы сөзге де селқос, лезде ауытқып, мұңайып, қайғысына қайта батады.



	Осы әңгімеден кейін бір жыл өтті. Осы жылдың алғашқы айларында Эмилия қайғының қасіретіне батқаны соншалық, оны бақылап, әрбір қимылын қалт жібермей жазып отырған біздің өзіміз бүл нәзік жанға аяныш білдіріп, қазбалай бермеуді жөн көрдік. Жаратқан ием жар болып, жарақатына жаңа ем тапқанша, бүл бейшараны мүсіркеп, айлар бойы қасынан қия баспай күткен қайырымды адамдар құсап, қараңғы бөлмесінің есігін ақырын жауып, жұмсақ басып, айналып өтейікші. Қайғының қара бұлты серпіліп, көңілді жадыратқан, шуақты күн де туды, жесір бейшараның тамыры иіп, нәрестесін кеудесіне қысты. Көзі Джордждан аумайтын құртақандай ұл анасына қайыра жан бітірді. Оның іңгәлаған даусын айтыңызшы. Анасы байғұс ұлына үңіліп, бірде күліп, бірде жылады. Нәрестені қысқан кеудеге қайыра махаббат оралып, үміт ұялап, құдая тәубесі аузына түсті. Мұны емдеген дәрігер осы бір сәтті күтіп, бетінің бері қарауы нәрестенің дүниеге келуіне байланысты деп тұжырымдаған еді. Ұзақ айлар қасынан ұзамай күткен адамдар Эмилияның көзі қайта күлімдегенде күдіктерінен арылып, еңбегі жанғанына ризашылық білдірді.



	Солардың бірі, біздің досымыз Доббин еді. Миссис О'Дауд полковник күйеуінен шақыру алған соң амалсыздан кетуіне тура келді де, Доббин Эмилияны Англиядағы анасының үйіне жеткізді. Доббиннің бөпені қолына алып жұбатып, соңынан сақтық жасап еріп, сықылықтап - күліп жүрген Эмилияны сырттай көрген адам еріксіз мысқылдап күліп, "мына байғұсқа не жоқ, неге осыншама жабысып қалды, есі дұрыс па?" деп күңкілдеуі де мүмкін. Уильям баланың кіндік әкесі, сондықтан да сәбиге ойыншық, сылдырмақ ыдыс, тісі қышығанда қажалайтын маржан жүзік те сатып алып берді.



	Ұлынан өзге ермегі жоқ жесір ұзақ күн сәбиді тамақтандыру, жөргектеумен өзі айналысып, күтушілердің бірін де жолатпай, тек кіндік әкесі Доббинге ғана анда-санда ойнатуға, жұбатуға беретін, мұны әлдеқандай қайырымдылық жасағандай сезінетін. Мұның бәрін егжей-тегжейлі айтып жатпалық. Оның бар тірлігі аналық мейірбандығы ғана еді. Сәбиін жұмсақ махаббатымен, жұмсақ алақанымен аялады. Сәби ананың сүтінен нор алды. Эмилия түнде өзінің кішкентай бөлмесінде жалғыз ұйықтайды. Ол жаратқан иемнің әйел затына ғана сыйлаған аналық махаббатының жұмағына бөленді, адам ойы жетпейтін қуаныш бойын алып, тек әйел жүрегіне ғана тән сезімге ие болды. Уильям Доббин Эмилияның қайғысынан күдіктеніп, жан күйіне зер салумен болды. Оның сырлы махаббаты Эмилияның жүрегінің нәзік соғыстарын сезген сайын, онда бұған орын қалмағанын ұқты. Қаншама жыл бір ауыз сөзбен жеткізе алмаған махаббатын ол қайдан ұға қойсын. Шынымен-ақ күдер үзе ме? Осыны ұға тұра ол жаратқан иесіне жалбарынады, тағдырына тарылмады.



	Менің ойымша, Эмилияның әке-шешесі майордың ойын ұғып, онымен некелестіруге де қарсы емес-ау деймін. Өйткені Доббин күн сайын келіп олармен, Эмилиямен немесе үй қожайыны мистер Клеппен, оның отбасымен әңгімелесіп ұзақ отырып қайтатын. Ол әйтеуір сылтауын тауып күн сайын сыйлығын алып келетін, үй қожайынының Эмилия жақсы көретін қызы оны "Тоқаш майор" деп атайтын. Әдетте бүл кішкентай қыз салтанат мейстерінің міндетін атқарып, оның келгенін миссис Осборнға жеткізіп тұратын.



	Бірде Эмилия "Тоқаш майорды" күліп қарсы алғаны бар: ол Феулемге келіп, одан алты айлық Джордға арнап, әлі ертерек болса да ағаш ат, барабан, керней, тағы басқа да солдаттың асай-мүсейін түсіріп жатты. О, жарықтық!



	Сәбидің көзі ілінгені сол еді.



	- Тсс!- деді Эмилия майордың етігінің сықырлағанына риза болғандай. Эмилия күліп, қолын созды, бірақ заттардан қолы босай алмай, оның қолын да қыса алмады.



	- Айналайын, Мэри, төменге баршы, - деді ол қызға, - миссис Осборнмен сөйлесетін әңгімем бар еді.



	Эмилия оған таңырқай қарады да, ұлын төсегіне жатқызды.



	- Эмилия, мен сізбен қоштасуға келдім, — деді ол нәзік қолын алып.



	- Қоштасуға? Жолыңыз болсын, қай жаққа барасыз? - деп сұрады ол күліп.



	- Хатты менің агентіме жөнелтіңіз, - деді Доббин, - ол маған жіберіп тұрады. Сіз хат жазасыз ба? Ұзақ сапарға аттанып барамын.



	- Сізге Джордж туралы жазамын, - деді Эмилия, - қымбатты Уильям, сіз маған да, ұлыма да көп қайырымдылық, қамқорлық жасадыңыз. Ұлыма қараңызшы. Періштеге ұқсамай ма?



	Сәбидің саусақтары адал солдаттың саусағына жармасты, ал Эмилия аналық мейірін төгіп, ұлына қарады. Ананың ұлына деген жылы жүзі мұның көңілін суытты. Сәбиге бар жан-тәнімен берілген ана мұның сезімін қалай байқасын? Ол мейірленген ана мен балаға қарап, бір сәт үн шығара алмай қалды. Содан кейін күш жинап, үн қатты:



	- Құдайға аманат.



	- Сізге де жаратқан ием жар болсын, - деп Эмилия басын көтерді де, бетінен сүйді. - Тсс! Джорджды оятып алмаңыз, - деді Доббин адымдап есікке қарай беттегенде. Ол баяу жылжып бара жатқан кебтің доңғалағының дыбысын естіді де, ұйқысырап күліп жатқан ұлының бетіне қарады.





Отыз алтыншы тарау




	ҚАЛТАҢДА КӨК ТИЫНЫҢ БОЛМАСА ҚАЛАЙ ШАЛҚИСЫҢ



	Біздің Бақталастық базарындағы адамдардың ішінен өзінің таныстарының немесе көршілері Джонстың немесе Смиттің қысқа жіптей күрмеуге келмейтін тірлігін қалай дөңгелетіп жатқанын бақыламайтын адам сирек ұшыраспайтын сияқты. Бұған мысалды алыстан іздемей-ақ өзімнің құрмет тұтатын танысым Дженкинстсрдің отбасын (мен олардың үйінде жылына екі-үш рет қонақ боламын) алайықшы, олардың еңгезердей малай жалдап, ашық күймеге мініп Паркте салтанат құрып, серуендеп жүруіне қайран қаламын, мұндай қаражат оларға қайдан келе қалды. Әрине олар күймені жалдап алатынын, Дженкинстердің қызметшілерінің бәрі оз пұлымен тұратынын, сонда да, жалданған үш адам мен күйменің жылдық қаражаты құрып кеткенде алты жүз фунт емес пе. Оның үстіне көл-көсір қонақасы, Итондағы екі баласының күтімі, қымбатқа түскен гувернантка, қызының мұғалімі, күзде шетелге, немесе Ист-берн мен Уортингке шегетін сапары, жыл сайын Гантерде берілетін қонақасыны бал (бүл қонақасы Дженкинстерге жайшылықтағыдай емес, әбігері мол екен, өйткені бос орынды толтыру үшін осындай қонақасыға шақырылғаным бар, сонда байқағаным, Дженкинстердің қарапайымдау адамдарға берген қонақасының дастарқанымен мұны салыстыруға болмайды) - осының бәрін көрген адам, қаншама көңілі жақын жан болса да: Дженкинстер мұнша шығынның орнын немен толтырады деген сауал көкейіңде сайрап тұрмай ма? Расында да, Дженкинс дегендер кім? Оның кім екенін бәріміз білеміз. Ол Сүргіш пен қауырсын Таспа мекемесінің қызметкері, жылдық жалақысы мың екі жүз фунт. Бәлкім, оның әйелінің қаражаты мол болар? Қайдағы қаражат, ту баста, мисс Флирт Бакингемширдегі ұсақ помещиктің он бір баласының бірі. Оның отбасынан алатыны - Рождествоға жіберілетін күркетауық, есесіне қыс айларында екі-үш сіңлісін бағады, астанаға жолы түскенде бауырлары келіп жататынын қайтерсің. Осындай қаражатпен Дженкинс қалай тіршілік етеді деп сұрайтын боларсыз? Мен де оның достары сияқты таңырқап: "Осы уақытқа дейін қалайша тұтылмай келеді, өткен жылы Булониден қалай оралды?" - деп сауал қойып, қайран қаламын.



	"Мен" деп сіздерді бауырыма тартып, әңгімеге араластырып айтып отырмын ғой. Миссис Гранди* біледі. Мұндай жағдайды кім де болса көріп жүр, ешкімге жат емес сияқты, бірақ осылардың табыс көзі неде екені жұмбақ. Біздің әрқайсысымыз-ақ осындай меймандос адамдардың үйінен талай дом татып, шарабын сілтеген болармыз, бірақ іштей, осының пұлын қалай төледі екен деп айтып кетпедік пе



	Парижге келгеннен кейін үш-төрт жыл өткен соң Мэйфэрдың Керзон-стритіндегі өте шағын үйге орналасқан Родон Кроули мен оның зайыбының үйінде қонақта болған сансыз көп адамдардың ішінен осы ерлі-зайыпты адамдардың тіршілігін көріп, іштей осындай сауал қоймаған адам сірә табылмас. Романшы бәрін білетінін бұрын да айттық емес пе, олар сондай адамдар, жеті қабат жер астындағыны да біледі, ал енді мен оқырман қауымға Кроули мен әйелі жоқ қаражатпен қалай амалын тауып тіршілік еткенін айтпақпын, бірақ кез келген күнделікті басылымдардан үзіп-жұлып басып жататын газеттерден мен төменде келтірер нақты деректерді пайдаланбауын өтінемін, өйткені зерттеуші ретінде бұл менің дүнием, сондықтан алда-жалда пайдалана қалған күнде табысы қалтама түсуі керек шығар.



	"Ұлым менің, - деп айтар едім, егер тағдыр маған ұл берсе, - сен адамдардың іші-бауырына кіріп, араласып кетсең, олардың қаражатсыз қалай өмір сүретінін, әрі қалай шалқып өмір сүретінін білесің! Ең абзалы, ондай жігіттермен жақындаспай-ақ, өзгенің аузынан естігенің жөн, мәселен логарифмдерді пайдаланғандай емес пе, егер өзің есептеп жатсаң қаншама қиналасың".



	Сонымен Кроули әйелі екеуі ешқандай қаражатсыз, пұлсыз Парижде екі-үш жыл қалай ойын-сауықпен өмір сүргенін қысқаша айтып берейік. Осы кезде Родон гвардияны тастап, патентін сатты. Оны кайта көргенде бұрынғы мұрты мен полковник шені жоқ. Бұл оның таным құжатында ғана қалды.



	Ребекка Парижге келгеннен кейін астаналық қауымның ортасынан көрнекті орын алып, көптеген текті адамдардың отбасында француз ақсүйектері әулетінің өкілі ретінде танылғанын жоғарыда айтқанбыз. Парижде тұратын ақсүйек ағылшындар да оған өте ілтипатпен қарайтын, бірақ бүл аяқ астынан тап болған сиқырды олардың әйелдері жек көретін, әрі күйеулерінің жақтайтыны зығырданын қайнататын. Олар орналасқан Сен Жермен мекеніндегі* салонда бірнеше ай бойы серуендеп, ондағы жаңа сарайдағы думанды қонақасылар Ребекканың басын айналдырғаны соншалық, күйеуінің қауымындағы достарын, әсіресе жас достарын кемсітуге дейін барып, тым паңданып кетті.



	Ал полковник болса герцог әйелдері мен сарай бикештерінің арасында іші пысып, есінеуді шығарды. Экарт ойнаған кемпірлер франкалық бес монетке бола соншалық дау туғызғанда, Родон олармен карта ойнауға уақытының зая кеткеніне өкініш білдірді. Олардың қалжыңын ұқпады, өйткені тілін білмейтін. Тіл білмеген мылқау деген осы да. "Жіпсіз байланып әйелімнің қасында не бітіремін, - деді ол, - осы падишаһтардың ортасында күнде кешкі уақытымды кетіріп қылжақтап отыра беремін бе?" Ол кешікпей Ребеккаға кеңшілік беріп, думаныңа өзің катыса бер деді де, қайырымды, қалаулы достарының ортасында өзінің әдеттегі үйреншікті кәсібімен айналысты.



	Біз джентльменнің қандай қаражатпен молшылықта тұратынын білмеген кезде "белгісіз" деген сөзді қолданамыз, бұл жігіт қандай қаражатпен шығынын жабады дегенде де, осы сөзді қолданамыз. "Білем деген - көп сөз, білмеймін деген - бір сөз" осыған байланысты айтылса керек. Біздің сырласымыз полковниктің жағдайына келсек оның әр түрлі құмар ойнына берілгенін, сондықтан да карта, сүйек ойынын, кіммен ойнаудан алдына жан салмайтын, мұнымен өне бойы айналысып, бұған әбден машықтанған, анда-санда тиіп қашып ойнайтын адамдарға қарағанда ойынына көз ілеспейді. Ал қолына қалам ұстағандай қобыздың еспесін басқандай сезінетін. Мұндай қаруды игеру жайдан-жай қолға түспейді, бұл ұзақ уақыт дағдыланудың нәтижесінде, әрі табиғаттың ерекше қабілетінің арқасында ғана қол жетеді. Сонымен Кроули тамаша бильярд ойыншысынан әртіске айналып кетті. Ұлы қолбасшылар сияқты, оның данышпандығы қауіптілікпен астасып жатты да, қолы жүрмей, сәті түспей тұрған кезде жұрт ақша тігіп бәстесіп қалады, сол сәтте ол ойламаған жерден қыбын тауып, бірнеше жақсы ұрыстар көрсетіп ұпай алып ұшып шығып, оның әдісін білмейтін адамның аузын аңқитады. Сырын білмеген аттың сыртынан жүрме дегендей мұндай шеберлігін, ойламаған жерден тамаша ұтыс тауып кететін қабілетін білген адамдар оған қарсы бәс тігіспейтін.



	Карта ойнағанда да алдына жан салмайтын, бастапқыда өне бойы ұтылып, қалай болса солай жүріп, қателіктер жіберіп, жаңа үйреніп жүрген адамдарды алжастыратын. Содан кейін ұсақ-түйек ұтылыстан кейін тартынып, абайлап бастайтын да, Кроулидің қолы шығып, ойыны көрер көзге өзгеретін, дәл осы сәтте ол қарсыласының осы кеште жүнін түтетінін бірдей-ақ аңғаруға болар еді. Бірсыпыра жұрт оны ұтып алдық деп бөсіп те жүреді.



	Өне бойы ұтыста болатындықтан, бақталастары, ұтылып қалған адамдары қызғаныш білдірсе оған таңырқау жөн бе. Ешқашан майданда жеңіске ұшырамаған герцог Веллингтон жайында француздар оным жолы болғыш деп мойындап, ал Ватерлоо түбіндегі соңғы айқаста қулыққа басты деп гуілдеткеніндей, Англияда да құмарпаз ойыншылардың штаб-пәтерлерінде полковник Кроулидің өне бойы ұтысқа жетуінде, бәлкім, көзбояушылық, сиқыр бар ма деп күдіктенетін.



	Парижде құмар ойыншыларға Фраскатты мен Салон тигенмен ойынның етек алғаны соншалық, оларды құмардан шығару үшін құмар ойын үйлері де қанағаттандыра алмай, жеке меншік үйлерде де ойналды. Кроулидің үйіне жиналатын кешкі кездесуде де қайырымды кішкентай миссис Кроулидің наразылық білдіруіне қарамастан ойын қызып жататын. Күйеуінің осы ойынға құмарлығына наразылығын білдіріп, келген қонақтың бәріне шағым айтатын. Ол жас жігіттерге осы ойынға жоламаңдар, бұдан аулақ жүріңдер деп жалбарынатын, ал бір кезде атқыштар полкінен бала жігіт Грин едәуір ақшаға ұтылып қалғанда, бұл жігітке күтушінің айтуынша, Ребекка түні бойы жылап, қарызын кешір, векселін өртеп таста деп күйеуінің аяғына жығылып жалбарыныпты. Әйелінің тілегін қалай орындайды. Ол өзі де гусар полкіндегі Блэкстонға ганновер атты әскеріндегі фаф Пантерге осындай сомаға ұтылды емес пе. Гринге кейін төлеуіне мүмкіндік беруге болады, бірақ төлеуге міндетті. Ал сенімхатты өртеп таста деген - баланың әңгімесі.



	Өзге офицерлер де, өйткені миссис Кроулидің төңірегіне жас офицерлер коп жиналатын, бүл кеште сыпырылып, қалталары қағылып, едәуір ақшаларын үстелге қойып шыға беретін. Миссис Кроулидің үйі жаман жағымен аты білінді, әккі ойыншылар тәжірибесіз ойыншыларға ескертіп жататын. Парижді басып алған әскердің құрамындағы*** полктың полковнигі О'Дауд та оз полкіндегі поручик Спунге де осындай ақыл айтты. "Care де Paris" тамақтанған жоғарыда айтылған жаяу әскер полковнигі мен әйелі және полковник Кроули мен миссис Кроули арасында туған жанжал жұртқа тарап, біраз әбігер жасады. Жанжалға екі әйел де килікті. Миссис О'Дауд миссис Кроулиге бармағын көрсетіп, күйеуін "нағыз сиқыршы" деп айтып салды. Полковник Кроули Бани орденінің иегері полковник О'Даудты дуэльге шақырды. Әңгіме бас қолбасшыға жетіп, бір кезде капитан Маркерді атып тастаған тапаншасын әзірлеп отырған полковник Кроулиді шақырып, әңгімелесті де, жекпе-жекті тоқтатты. Егер Ребекка генерал Тафтоның аяғына жығылмағанда, Кроули Англияға жөнелтілетін еді. Будан кейін бірнеше апта ол әскери адамды қойып, өзге адамдармен ойнап жүрді.



	Осы күндері Ребекка ойланып-толғанып, мынадай жағдайды аңғарды: Родонның қолының ептілігіне, жолы болғыштығына қарамастан, оның үстіне ешкімге пәлендей шығындалып жатпағанның өзінде аз ғана капиталы күндердің күнінде буға айналып, ұшып кетуі мүмкін, сонда ауыздары аңқиып қалмай ма?



	- Картаның ойыны деген осы, - деді Ребекка, - кіріске қосымша болар, бірақ нағыз кіріс емес. Ерте ме, кеш пе, жұрт ойнаудан бас тартар, сонда қайтеміз?



	Родон әйелінің ақылын құптады. Жігіттер бұлардың үйінде бірнеше рет қонақ болып, карта ойнағаннан кейін, Ребекканың қылмыңдағанына да, сиқырлығына да қарамастан олар келуді сирексіткенін Родон әлденеше рет сезіп жүрген-ді.



	Париждегі өмір ағынды судай өтіп жатты, шын мәнінде бүл думан, әсіре қызу сауық құрды, сондықтан Ребекка күйеуінің алдағы тағдырымен шындап айналысып: оған жайлы орын тауып, құрығанда Англиядан, немесе отар елдерден бір мансапты кызмет қарастыру керек деді. Сондықтан сәті түсісімен үйге қайтуды ұйғарды. Ең алдымен Кроулиді патентті сатып, отставкаға шығуға көндірді, ал генерал Тафтоның адъютанттық міндетін одан бұрын тоқтатқан. Ребекка барлық жерде де Тафтоның төпейін (Парижге келгеннен кейін жасатып алған) көрсетіп, жасанды тісін мазақтап, кәрі қақпас соған қарамастан қоқиланып, әйел затын көрсе қылмыңдап, қутыңдап қалатынын қайтерсің деп әжуалайтын. Генерал ендігі жерде гүл шоғын ұсыну, мейрамханада қонақасы беру, операдағы ложа, тағы басқа қылжақты қалың қасты комиссар Бренттің әйелі миссис Брентке жасай бастады. Одан ханым бақытты болған жоқ, көбіне қыздарымен кешін оңаша өткізетін. Беккидің басқа табынушылары көп еді, өткір қалжыңымен ол қарсыласын қаратпайтын. Бірақ ақсүйектердің мұндай думанды өмірі жалықтыра бастады. Театр ложасы, мейрамханалардағы қонақасы оны әбден ығыр етіп, тойдырып болды; гүл шоктарынан болашаққа қор жинай алмайсың ғой, ұсақ-түйек сылдырмақпен, бет орамалмен, саусақты қолғаптармен қалай тіршілік етесің. Ребекка тірліктің қызығын сезіп, одан да молшылыққа ұмтылды.



	Осы кезде Родон Кроулидің мол мұрасынан дәметіп жүрген апайы мисс Кроули хал үстінде жатыр деген хабар келіп, бүл полковниктің Париждегі көптеген өсімқорларының арасында лезде тарап, олардың көңілін орнықтырды. Полковник хал үстінде жатқан апайына тез жетуі керек-ті. Күйеуі өзі келіп алып кайтқанша миссис Кроули баласымен Парижде қала тұратын болды. Кроули аман-есен Қалға жетті, ол жерден Дувраға тартар деп ойлауға болар еді, бірақ ол Дюнкеркке бара жатқан дилижанстан орын алды да, одан көптен бері жете алмай жүрген Брюсселіне тартты. Себебі Парижден гөрі оның қарызы Лондонда коп еді, сондықтан шуылдаған екі астанадан гөрі бельгиялық шағын қалада тұруды артық көрді.



	Апайы дүние салды. Миссис Кроули өзіне де, кішкентай Родонға да қаралы киім тіктірді. Полковник мұрагерлік істі тындырумен айналысты. Олар қонақ үйдің бұған дейін тұрып келген кішкентай антресолынан бельэтажына бөлмеге ауысты. Қонақ үйдің қожайынымен миссис Кроули бөлменің жиһаздары, бұйымдары, кілемдері жайында инабаттылық, достық көңілмен ақылдасты. Ақыры ақша есебінен өзгенің бәрі шешілді. Ребекка қонақ үйдің бір күймесіне мініп, онымен бірге француз тәрбиеші әйел және ұлын алып жолға шықты. Қонақ үйдің қайырымды қожайыны әйелі екеуі есіктің алдына шығып, күліп қоштасып шығарып салды. Ребекканың кеткеніне генерал Тафто қынжылмады, күйеуі елемеген соң миссис Брентке не жоқ, ол да қынжылмады. Ал лейтенант Спуни аһ ұрды. Қожайын сүйкімді оймақтай әйелдің күйеуі екеуінің оралу қарсаңына ең жайлы бөлмесін әзірледі. Ол қалдырып кеткен сандықтарды қолайлы жерге орналастырды. Madame Кроули мұны көзінің қарашығындай сақтауды өтінген. Бірақ, кейін бұл сандықтарды ашып қарағанда, ішінде құнды ештеңе болмай шықты.



	Бельгия астанасындағы күйеуімен табысу үшін миссис Кроули Англияға баруды жон көрді де, сәбиін француз қызметшісімен құрлықта қалдырды.



	Ананың ұлынан бөлінуі екі жаққа да үлкен өкініш әкелмеді. Шынтуайтына келгенде, Ребекка жас жігітке өте мұқият көңіл бөлген-ді. Француз аналарының тамаша әдеті бойынша ол баласын Париждің төңірегіндегі бір кешендегі күтуші ананың бағуына орналастырды да, сонымен құртақандай Родон бесіктен белі шықпай жатып, өмірінің алғашқы айларын көптеген емшектес бауырларымен бірге жалаң аяқ шапқылап жүріп бастады. Әкесі әлденеше рет келіп қайтқанда бағбан әйелінің үйретуімен құмнан күлше жасап, мәз-мейрам болып шапқылап жүрген, күнге күйген сәбиін көріп көңілі жай табатын. Ребекка мұрагер ұлын көруге онша құштар бола қоймады. Бір жолы ол шешесінің қоңыр меруерттен жасалған ротондысын бүлдіріп қойды. Бала анасынан гөрі тәрбиешісіне бауыр басып кетті. Ақыры көш көңіл анасындай болған тәрбиешісімен қоштасар уақыт жеткенде еңіреп ұзақ жылады, шешесі ертең қайтып алып келемін деп әрең жұбатты. Қайырымды шаруа әйел де іші-бауыры елжіреп айырылысты, көп кешікпей оралады дегенге үміттеніп қала берді де, біраз уақыт асыға күтумен болды. Біздің бүл достарымыз кемінде барлық еуропалық астаналарды шарлап, бүкіл құрлықты тіміскілеген ағылшын авантюристерінің алғашқы табынының қатарына жататын-ды. Сол бір 1817-1818 жылдары ағылшындар әлі де байлыққа, беделге ие бола қойған жоқ-ты. Ол кезде, менің естуімше, сауда-саттықты дәл қазіргідей меңгере қоймаған. Еуропаның ірі қалалары біздің алаяқтарымыздың әрекетіне есігін айқара ашпаған-ды. Қазіргі күнде Франция мен Италияның кез келген жерінен біздің менменсіген, паңданған қонақ үйдің қожаларын алдап соғып, аңқау банкирлерге жалған чек ұстатып, каретниктердің күймесін ұрлап кетіп, зергерлердің қымбат асыл тастарын жымқырып, ақкөңіл саяхатшылармен карта ойнап, ақша ұтып алып... Әуелі қоғамдық орындардың кітаптарын да жымқырып, бірді бірге соғып жүрген отандастарымызды ұшырата бересіз; ал отыз жыл бұрын олар сыр алдыра қойған жоқ-ты; өзінің күймесімен саяхат шегіп жүрген кез келген "ағылшын милордына" қарыз беріп жататын, қайырымды жігіттер өздері алдамайды, керісінше алданатын.



	Парижде болған кезде ерлі-зайыпты Кроулилер тұрған қонақ үйдің иесі олар кеткеннен соң бірнеше апта өткеннен кейін, әрі олардың үйіне бірнеше рет тігінші мадам Марабу келіп есеп-қисабын ұсынғаннан кейін, Пале-Роялдағы Бульд'Ордан мосье Дидло кемінде алты рет келіп, менен сағат пен білезік сатып алған сүйкімді мадам келмеді ме деп сұрағаннан кейін барып жер соқтырып, шығынға батырып кеткенін бірақ білді. Әйелі миледидің ұлын емізген, аналық мейірмен қарап, балпанақтай етіп өсірген бағбанның бейшара әйеліне алғашқы алты айдың ғана ақшасы төленіпті. Тағы қайталап айтайын, Родонның ұлын емізген адамға да ақысы төленбепті: осындай түкке тұрмайтын қарызды да төлеуге мұршасы келмей асып-сасып жөнеліпті. Ал қонақ үйдің қожасы болса өткен-кеткеннен avec sa femme - une petite dame tres spiritu elle полковник, лорд Кроули дегенді естулерің бар ма, білесіңдер ме деп, өмірінің ақырына дейін қақсап, бүкіл ағылшын халқын қосып сыбаумен дүниеден өтті.



	- Ah, monsieur, - деді ол, - ils m'ont affreu sement vole өзінің бақытсыздығын осылайша төндіріп айтуын тыңдау да жанға қатты батар еді.



	Ребекканың Лондонға сапар шегуінің мақсаты - Родонның көптеген қарыздар адамдарының өтеуін қайырып, оларға фунтқа тоғыз пенстен немесе шилингтен өтеп, Родонды еліне кайтуға мүмкіндік жасайды. Біз оның басқан ізінің бәрін аңдымай-ақ қоялық. Ол өсімқорларға күйеуінің бар капиталын жайып салып, күйеуінің сіздерге беретін несиеден құтылатын бар қаражаты осы ғана, одан өзге алар ақша жоқ, егер мұны өтей алмаса, онда полковник қалған өмірін шетелде, яғни құрлықта өткізе беретінін жеткізуге уәкілдік алғанын түсіндірді. Басқа амалдың жоқтығынан Ребекканың ұсынысына көнді. Сонымен ол бір мың бес жүз фунтты қолма-қол несие берген адамдарға үлестірді де, он есе коп қарызының орнын жапты.



	Миссис Кроули бүл істерді тындыруда заң қызметкерлеріне жүгінбеді, мәселені төтесінен қойды: алғыларың келсе алыңдар, алмасаңдар жалынбаймыз, сөйтті де істі өсімқорлардың өздеріне заңдастыртты. Ред-Лайон-сквердегі мистер Дэвидтің өкілеті мистер Льюис, Керситор-стриттегі мистер Менесидің өкілеті мистер Мостың (бұлар полковниктің негізгі өсімқорлары еді) полковниктің әйелін мақтап, істі тамаша жүргізгеніне қайран қалысып, сіз кез келген машықтанған, маманданған адамдарды отырғызып кетесіз деп жер-көкке сыйғызбай мадақтады.



	Ребекка бұл мақтауды сыпайылықпен қабыл алды; уақытша жалдаған жұпыны пәтерінде дастарқан жайғызып, бөтелке хересттен мейіз салып пісірген тәтті нан қойғызып, жауларын сыйлап, қолдарын қысып шығарып салды да, қарыздан құтырғаны жайындағы қуанышты хабарды жеткізу үшін құрлықта қалған күйеуі мен баласына аттанды: Ал баласының жайына келетін болсақ, француз тәрбиешісі madameiselle Женевьевтың еренсіздігінен мүлдем күтусіз қалды, өйткені бүл жас әйел Кале гарнизонының солдаттарымен елігіп, олардың арасында жүріп, өзінің міндетін ұмытып кетті. Құртақандай Родон Женевьев тастап кеткен теңіздің жиегінде суға батып кете жаздады.



	Сонымен полковник пен миссис Кроули Лондонға оралды. Керзон-стрит, Мэйфэрде олар жоғарыда әңгіме болған амалмен өмір сүргісі келетін адамдардың асқан шеберлігін корсетті.





Отыз жетінші тарау




	ӨТКЕННІҢ ЖАЛҒАСЫ



	Ақысын төлемей жатып, үйді қалай жалдауға болатынын әңгімелеуіміз керек, мұны айтудың ерекше маңызы бар. Кейбір құжырларды үй жиһазысыз жалдайды, мұндайдан мистер Джилоу немесе Бантингтен қарыз алуға тура келеді, сонда сіз үйіңізді оз қалауыңызбен жиһаздайсыз; ал енді біреулер жиһазымен жалдайды, бұл көпшілік адамға қолайлы. Кроули әйелі екеуі осындай жеке құжырды жалдауды жон көрді.



	Мистер Боулс мисс Кроулидің сарай қызметшісі болғанға дейін бүл міндетін ледидің Парк-лейндегі үйі мен жертөлесін мистер Реглс билеген, ол Корольдік Кроулиде туған, сондағы бағбанның кіші ұлы еді. Ол мінез-құлқының жақсылығынан, дене бітімінің, сырт сымбатының көріктілігінен аспаздың пышақ тазалаушысынан күймеге отыру дәрежесіне, одан жаратқан иесі жар болып буфетке қолы жетті. Біраз жыл мисс Кроулидің үйінде қызмет атқарып, жақсы жалақы алып, қосымша табыс тауып, қаражат жинауға мүмкіндік алды, соның арқасында бурый мисс Кроулиде аспазшы болған, қазір кір жуудан әрі үйінің қасындағы аз ғана жерге көкөніс өсіріп табыс түсіретін қызға үйленді. Шынын айтсақ, олардың қосылғанына коп жыл өткен, құпияның ешкімге тарамағаны соншалық, олардың жеті-сегіз жасында асханада қол бала орында шапқылап жүргенде-ақ мисс Бригс сезіп мисс Кроулиге жеткізген.



	Сол кезде мистер Реглс отставкаға шығуға мәжбүр болды да, кішкентай көкөністі басқаруға кірісті. Бүл сияқты өзге сарай қызметшілері отставкаға шыққаннан кейін трактир ашып, арақ-шарап сатумен айналысса, бұл бұрынғы тауарының үстіне сүт -кілегей, жұмыртқа мен шошқа етін саудалауға кірісті, осыны қанағат тұтты. Ол төңірегіндегі ауқаттардың үйіндегі сарай қызметшісімен қарым-қатынаста болып, мұңдас бауырларын ләпкенің артындағы кішкентай бөлмесінде қабылдап, шүйіркелесіп тіршілік жасағандықтан, сүтін, кілегейін, жұмыртқасын солар арқылы өткізіп, кірісі молая берді. Жыл өткен сайын ақша жинала бастады. Ақыры иесі шетелге кеткен, ауқатты Фредерик Дьюсистың Керзон - стриттегі шағын үйін жалдап, оның ішін жиһазбен толтырды, мұның бәрін істеген кешегі жалшы Чарльз Реглс көкең. Әрине біраз ақшаны сарай қызметшісі достарынан едәуір жоғары пайызбен қарызға алғанмен, қаржының басым көпшілігін өзі төледі. Сонымен мисс Реглс қызыл ағаштан қиып салынған, жібек перде тұтқан олжада бет алдындағы әйдік трюмо мен гардеробқа, бүкіл үрім-бұтағы сыйып кететіндей көрініп, көңілі тасып, көсіліп жатты.



	Әрине, бұлар осындай үлкен үйде қалуды ойлаған да жоқ. Реглс бұл үйді өзінің атынан жалдауға беріп, табыс табуға мүмкіндік алған, жалдап алушы табылысымен, өзінің көкөнісіне барып, ләпкесінен шығып, Керзон-стриттегі терезесіне қола тор жүргізілген №201 үйіне риза болып, қызыға қарап тұрудан артық жан рақаты бар ма. Есіктің босағасында есінеп отырған малай құрмет көрсетіп иілді; аспазшы одан көкөніс алып жатып "қожайын" деді. Егер Реглс қажет деп тапса тұрғындарының тірлігін, олардың дастарқандарына қандай тағам тартатынын да білер еді.



	Ол бір қайырымды да бақытты адам еді. Бұл үй оған айтарлықтай кіріс келтірді, сондықтан балаларын оқытып, жақсы білімге қолдарын жеткізбек болды. Осы ойын жүзеге асыру мақсатымен, салығына да қарамай Чарльзды Шугеркейн-лодждағы доктор Поркидің пансионатына, ал кішкентай Матильданы - Клепемдегі Лорентайнум-хаустағы мисс Пековер орналастырды.



	Реглс Кроулидің әулетіне дән ризашылық білдіретін, өйткені табысының көзі солардан шықпады ма: Ләпкенің артындағы құртақандай бөлмеде бұрынғы иесінің мисс Кроулидің қағаздан қиылған бейнесі және оның Корольдік Кроулидің күзетшісін, әрі Керзон-стриттегі үйді күтудегі қуаттылығын да бейнелеген суреті ілінді, оның қатарынан, ал шешіліп жасалған кескіндемеде Хемпширдегі Корольдік Кроулидің, сэр Уолпол Кроулидің, баронеттің резиденциясы; соңғысын бетінде аққу жүзіп, қайық үстінде сауық құрған әйелдер мінген қайық жүзіп бара жатқан көлдің жиегімен парлап алты ақбоз ат жегілген күйменің үстіне отырғызып бейнелеген. Реглстің ойынша мына жарық дүниеде осындай басқа сарай, мұндай атақты адамдар жоқ еді.



	Родон әйелімен Лондонға оралғанда Реглстің үйі босап қалғанды. Полковник бүл үйді де, оның егесін де жақсы білетін, ол Кроулидің отбасымен өне бойы байланыс жасап қол үзбейтін, әрі мисс Кроули қонақ шақырғанда, мистер Боулсуға қолқабыс та тигізетін. Сондықтан шал полковникке үйін жалға беріп қана қоймады, қонақ шақырған кезде сарай қызметшісінің міндетін де атқарып отырды. Мисс Реглс асханада тамақ дайындап, жоғарыға, миссис Кроулидің аузының суы құритындай дәмді тағам жөнелтті.



	Осындай амалмен Кроули үй жалдап, ебін тауып тегін тұрып жатты, бірақ мұның ауыртпалығы Реглстің қара басына түсті. Ол бейшара алым-салықты төлеп, сарай қызметінің өсімін де, өз өмірінің сақтандыру жарнамасын, балаларының мектеп ақысын да төлеп, ол аз болғандай, жығылған үстіне жұдырық деп, өз қоймасындағы азығы мен ішімдігін де кұртты, бір уақыт полковниктің отбасына да жұмсады, сонымен бейшара істі осылай жүргізуінің салдарынан жұрдай болып, балалары қаңғып далада қалып, ал өзі Флит түрмесінен бірақ шықты, енді қалай деп ойлаған едіңіз, қандай табыспен тіршілік ететіні белгісіз жігіттің шығынын біреу төлеу керек емес пе, есепсіз дүние бар ма? Мінеки, ақыры полковник Кроулидің тірлігіндегі кем-кетікті Реглс бейшара мойнына көтеріп шыға келді.



	Кроули сияқтылардың кесірінен қаншама отбасы тоналып, азып-тозып кетті екен? Мұның есебін жүргізген кім бар. Текті ақсүйектің тұқымдары ұсақ саудагерлерді, өздерінің бейшара қызметшілерін алдап, зымияндық жасап олардың қалтасын қағып, бірнеше шиллинг үшін қаншама залымдыққа барады. Біз пәлен атақты дворянның құрлыққа кеткенін, тағы бір атақты дворянның дүниесі тұтылғанын, енді бірі алты-жеті миллионға қарызданып қалғанын газет беттерінен оқып, әлдеқалай дақпыртқа елігеміз, елегіземіз, әуелі осындай қасіретті жағдайға аяныш білдіретінімізді қайтесіз. Бірақ ливрей малайының басын опалап бергені үшін бекер ақы күтіп тұрған бейшара шаштаразды кім мүсіркейді; немесе өз қаражатына павильон салып, миледидің de jeuner' асханасына анау-мынау күрке орнатқан ағаш ұстасының еңбегін, немесе басқарма арқылы сәнді киім тігуге тапсырма алып, мұны өлшеу - ақылдасуға зор құрмет көрсетіп жоғары мәртебелі милоридтың өзі келіп, ақылдасып, тіктіріп алатын тігін ақысын кім төлейді, олардың еңбегін кім бағалайды. Атақтының үйі қираса, бүл бейшаралар соның үйіндісінің астында қалады. Ежелгі аңыз - ертегілерде айтылғандай, адам жын-перілерінің ойнағына түспес бұрын, оған біраз адамның жанын тапсыртпай ма.



	Родон мен оның әйелі енді бұларға қызмет етпек ниет танытқан мисс Кроулидің саудагерлері мен өнімшілеріне мол қамқорлық жасай бастады, әсіресе кедейлеу адамдар көбірек келді. Бір ғажабы Тутингдегі кір жуушы әйел сенбі сайын арбасын сүйретіп келіп, ақысы төленбесе де киім-кешектерін жуып тұрғанына қайран қаласыз. Көкөністі мистер Реглстің өзі беріп тұрды. "Әскери Сәттілік" трактирінен келтірілген портер сыраның есеп-қисабы да күлкілі жағдай туғызды. Қызметшілерге жалақыны өне бойы кешіктіріп беріп отырды, сондықтан олар жіпсіз байланып, бұлардан кете алмады. Шынтуайтқа келгенде, ешкімге де, құлыпты жөндеген слесарға да, әйнек салушыға да, ат айдаушыға да, қой етін әкеліп беретін қасапшыға да, көміршіге де, тамақ әзірлейтін аспазға да, сол тамақты жеген қызметшіге де ақша төленбеді. Ешқандай кірісі, қалтасында соқыр тиыны жоқ адам да осылай шалқып өмір сүреді екен-ау.



	Шағын қалада мұндай сыбыстар жерде жатпайды, жел айдағандай лезде тарайды: көршілеріміз қанша сүт алатынын, олардың дастарқанына құстың еті қойыла ма, әлде малдың етін көбірек жей ме, оның бәрі естіліп жатады. Керзон-стрит №200 немесе 202 үйлерде не болып жатқанын ауланың ішкі қақпасынан кіріп-шығып жүрген жалшы қызметшілердің өздері-ақ жеткізіп жатқан болар. Біз №201 үйге келгенімізде дастарқан жайып, тамақ тартып, егесінің жылдық кірісі үш-төрт мың сомдық адамдардай - ақ қарсы алды. Расында да, солайды, бірақ ақшалай емес, біреудің еңбегімен табылған азық-түлік молшылығында отыр еді. Олар ақшасын төлемесе де қой еті бар емес пе, олар шарапқа алтын айырбастамағанын біз қайдан білеміз. Адал жанды Родоннан өзге бір жан үстелге осындай тәуір шарап қойған емес. Ешкімде де мұндай ыдыс-аяғын жайнатқан дастарқан жайылған емес. Оның қонақ қабылдайтын жайы шағын-шағын бөлмелерді, мұндай ықшам бөлмелерді әдейілеп те жасата алмайсыз. Ребекка қонақ бөлмесін Парижден алып келген ұсақ-түйек заттармен әшекейлеп жіберді. Ол фортепьяно ойнап, алаңсыз көңілімен романстарын шырқағанда қонақ бейшара жумақта отырғандай сезінетін; қонақ күйеуінің -топастау, әйелінің сүйкімді жан екеніне шүбәланбайтын.



	Ребекканың тапқырлығы, айлакерлігі, батылдығы оның атын Лондонның белгілі тобының арасына таратып кетті. Есігінің алдына сәнді күймелер тоқтап, ішінен салтанатты адамдар шіреніп шығып жатты. Паркте күймесін атақты жандар қоршап алды. Операның үшінші қатарының кішкентай ложасында калейдоскоп сияқты сан бастар алмасып, дуылдасып жатысты. Бірақ әйелдер Ребеккадан қашқақтап, олардың есігі біздің кішкентай алаяғымызға тарс жабылды.



	Ақсүйек әйелдерінің дүниеге көзқарасы, әдет-ғұрпы жайында автор естіген сыбысын ғана айта алады. Еркек адамға бұлардың әңгімесіне араласу да, сырын ұғу да, олар түскі тамақтан кейін жоғары бөлмелерге көтеріліп кеткен соң нендей әңгіме құрғанын білу де оңай емес, бірақ шындап сыр тартамын деген адам сұрастырып, соз тартып, тамырын басып жүріп жөнін табады ғой. Мұндай сырдың анық-қанығын аңғарамын деген адам Пэль-Мэль тротуарымен серуендегенде немесе астананың клубына барып жүріп, таныстарының әңгімесінен, бильярд ойнаған, бірге тамақтанған адамдардың, Лондонның жоғары қауымымен араласатын (Родон Кроули сияқтылардан, оның жағдайын жоғарыда айтып кеттік), өзін білімдар санайтын паңдар әлі ақсүйектер қауымын біле қоймаған, Парктің қулық-сұмдығын ұқпаған, бауыр баспаған адамдармен ұшырасқанда, немесе осы жігіттер ең атақты жастардың қауымында болғанда дәл солар сияқты еркектер ұнататын ледилермен шүйіркелескенде өсек-аяң, сыбыс қамысқа от қойғандай дуылдап жатпай ма. Солардың бірі - Файрбрейс ханым, ақсары бұрымы жарасқан келіскен леди, оны біздің елдің атақты жігіттерімен Гайд-парктен күнде ұшырата аласыз. Осындай ледидің бірі -миссис Роквуд, оның өткізген қонақасы жайында ақсүйек қауымының газеттері үзбей жазады, ал оның қонақасында ақсүйектер мен елшілер болады. Біздің әңгімемізге қатысы болса көптеген адамдардың есімін атар едік. Бірақ мұның ішкі сырына мән берместен, ақсүйек әулетінен іргесі алшақ, қарапайым адамдар немесе бұлар жақындасуға талпынатын шет аймақтың адамдары бұл әйелдердің жылтыраған қоғамдық орнын қызықтап, немесе алыстан қызғанышпен қарайды, ал бұлардың жағдайына қанық адам әлгі "қоғам" деп аталатынға мына біз қызықтап, әрі қызғаныш білдіріп отырған бикештерден гөрі, олар туралы "Морнинг посттан" оқитын Сомерсетширдегі дөңгелек шаруашылығы бар помещик әйелдің енетін мүмкіндігі мол. Лондонда тұратын адамға бүл қасіретті шындық аян. Жоғары лауазымы бар, ауқатты десең ауқатты көптеген ледилердің осы коғамнан аяусыз шығарылып тасталғанын естіп жатырмыз ғой. Олардың осы топқа енбек үшін намысын аяққа басып, қорлыққа, жәбірге шыдап, адам баласының немесе оның әйел атаулының жандарын зерттеушілердің де мысын құртып, намысына тимей ме; ештеңеге қарамай жоғары топқа ұмтылушылық жазушыға тақырып бола алады, бірақ ондай повесті жазу үшін ақылдылықпен уақыт, әрі ана тілді тамаша игеру қажет.



	Миссис Кроулиді шетелде кездестірген үркердей бикештер тобы Англияға келген соң оның үйіне келу былай тұрсын, кездесіп қалғанда көрмегенситінді шығарды. Бүл бір таңғаларлық жайт, сонда қалай болғаны, бар ақсүйек атаулылар Ребекканың түсін шырамытпағаны ма, әрине мұның бәрі Ребекканың жанына батпай, қытығына тимей қойған жоқ. Леди Бейракрс оны операның фойесінде кездестіріп қалғанда қыздарын шілдің балапанындай төңірегіне жиып алып, Бекки жел жағынан өтсе ауруы жұғып кететіндей тыжырынып, ол жақындағанда кейін шегініп, қыздарын кеудесімен паналай берді. Бірақ оңайшылықпен ұяла, қысыла қоятын Ребекка бар ма; оның жанын кемпірдің өлімсіреген жанары жаралай қоя ма. Брюссельде атқа мініп, Беккимен бірге серуенге шығып жүрген леди де-ля-Моль миссис Кроулидің күймесін Гайд-паркте ұшырастырып қалып, кенеттен көзі ағып түскендей, ғаріп болып, бейшара ескі досын танымай-ақ қалғаны, әуелі банкирдің әйелі миссис Бленкинсолт шіркеуде оны көрмеген болып теріс айналып кетті. Енді Бекки шіркеуді құр жібермей барып тұратын болды; Родон күйеуімен қолтықтасып, мұқабасының шетіне алтын жалатылған дұғалық шартты көтеріп келіп, дұға тамамдалғанша көзін жұмып отыруы үлгі боларлық көрініс еді.



	Алғашында әйеліне жасалған тұрпат мұны қатты қорлады. Ол не істерін білмей зығырданы қайнап, түнеріп, терісі тарылып, әйеліне құрмет көрсетпеген сайтан әйелдердің күйеулерін, бауырларын дуэльге шақырамын деп адыраңдады, бірақ әйелінің қатты бұйырып, әрі қой-қойлап басу айтуымен сабасына түсті.



	- Сен мені қауымға қолымнан жетектеп барып енгізіп жібермейсің ғой, - деді ол назданып. - Қымбаттым, өткен өмірімді есіңе алмайсың ба, мен небары гувернантка емеспін бе, ал ақымағым - ау, өзіңнің кім екеніңді есіңнен шығардың ба, жаманатың жайылған - қарызға белшеңнен батқан, карта құмар, пәлеқор желаяқ емессің бе? Түбінде дос-жаранымыз аз болмайды, сәл сабыр ет, қазірге бетегеден аласа, қой аузынан шөп алмайтын момақан болып, менің тілімді ал да, монтиып жүре бер. Апайың байлығын шып-шырғасыз шығармай, түгелдей Питт пен оның әйеліне қалдырып кеткенде қандай аласұрғаның есіңде ме? Мен тәйт демегенде сен оны бүкіл Парижге жаятын едің ғой, онда сен қазір қайда отыратыныңды білесің бе? Лондонда емес, Сен Пелаждағы қарызгерлердің түрмесінде отыратын едің. Сенің ызаға булығып, бурадай буырқанғаның соншалық, бауырыңды бауыздап тастайтын едің, намысқой батырым. Одан ары ашуыңды тыймай жындана бергенде неге ұрынар едің? Сен қаншама ашуланғанмен, зәріңді шашқанмен апайыңның ақшасы алақанымызға келіп түспейді, одан да бауырыңның үйімен достық, туыстық қатыс орнату керек, анау ақымақ Бьюттар құсап жақынымен жауласпа. Әкең дүние салғаннан кейін Корольдік Кроули қыстық мекенімізге айналады. Жаман айтпай жақсы жоқ деген, дүниеден жұрдай болып айырылсақ, сен түскі асқа ет табасың да, атқораны айналдырасың. Ал мен леди Джейннің балаларының гувернанткасы боламын... Дүниеден айырыламыз ба? Онымыз ақымақтық болар еді. Жаным аман болса мен саған жайлы жер табамын; бәлкім, Питт ұлы екеуі дүние салып кетер, онда екеуміздің жұлдызымыз жанып - сэр Родон мен миледи болып шыға келеміз. Әзірге өмірден үміт үзбейік, үмітсіз шайтан демей ме. Сүйіктім, сені ел қатарына қосамын ба деген үмітім мықты. Сенің аттарыңды кім сатты? Сенің қарыздарыңды кім төледі?



	Родон осының бәрі үшін әйеліне борышты екенін ұқты, алдағы уақытта оның ақылымен жүруге сөз берді.



	Расында да, мисс Кроулидің жаны жаннатқа кетті, барлық туысының жарғақ құлағы жастыққа тимей жүгірген дүниесін Питт басып қалды. Бьют Кроули жиырма мыңның орнына өзіне бес-ақ мың тигеніне ішін ит жалағандай құтырып, немере інісін жата кеп балағаттады да, олардың арасындағы үзілмей келе жатқан жаулық ушыға-ушыға насырға шапты да, ат құйрығын кесісіп тынды. Бұған керісінше, небары жүз фунт ақша алған Родон Кроулидің мінез - құлқы бауырын қайран қалдырып, күйеуінің туыстарына қайырымдылықпен қарайтын қалыңдығын таңғалдырады. Родон Парижден бауырына көтеріңкі, көңілді хат жолдады. Ол үйленем деп апайының көңілінен шықпағанын; сөйтсе де, апайы қатыгездік жасағанына налитын, бірақ ақша өзінің үрім-бұтағында қалғанына разы екенін білдірді. Сөйтіп, ол бауырын шын жүректен құттықтап, қарындасына сәлем жолдап, ол миссис Кроулимен абысын адамдардай тату-тәтті қарым-қатынаста болатынына сенім артты. Хаттың аяғына бұл леди де қосымша сәлемін жолдап, күйеуімен бірге құттықтайтынын жазды. Ол әрқашанда мистер Кроулидің жақсылығын ұмытпайтынын, бір кезде, панасыз жетімек шағында, кішкентай қарындастарын тәрбиелеген кезде, оларды әлі күнге дейін туғаныңдай жанына жақын тұтатынын да жазды. Ол мистер Кроулиге отбасылық өміріне бақыт тілеп, қайырымдылығын көп естіп, тәнті болған леди Джейнге де сәлем жолдады. Бұдан әрі қарай, амандық болса, өзінің құртақандай ұлын аға-жеңгесімен таныстырып, көрімдігін алатынын, осы сәби тұқымын естерінен шығармай, көзінің қырын салып, қамқорлық жасай жүреріне сенім білдірді.



	Питт Кроули хатты өте жақсы қабылдады, бір кезде Родонның қолымен жазған Ребекканың хаты мисс Кроулиді бұлай емірентпегені. Ал леди Джейн хатқа егілгені сондай, бауыры апайының мұрасын екіге бөліп, жартысын Париждегі бауырына жіберетін шығар деп те ойлады, пендешілік қой.



	Бірақ миледидің ойлағанындай болмады, Питт бауырына отыз мың фунттың чегін жөнелтпеді, ал бауырын Лондонға келісімен қалаған кезінде оған жәрдем көрсетуге әзір екенін білдірді, ал миссис Кроулиге өзі туралы, леди Джейн туралы жылы лебізіне ризашылығын айта отырып, қажет болған жағдайда кішкентай ұлына қайырымдылық жасауға әзір екенін сездірді.



	Сонымен бауырлар арасында татуластық ынтымақ орнады. Ребекка Лондонға келді. Ол кезде Питт пен әйелі қалада жоқ еді, мисс Кроулидің үйі олардың меншігіне айналғанын білмек болып, ол бірнеше рет Парк-лейндегі ескі қақпаның алдынан өтті. Жаңа иелері көшіп-қонбаған көрінеді, басқа жағдайды Реглстан білді: мисс Кроулидің барлық қызметшілеріне едәуір сыйлық тартылып босатылыпты; Питт Лондонға бір-ақ рет келіп қайтыпты, ол бірнеше күн аялдап, өзінің сенімді уәкілдерімен ақылдасып, мисс



	Кроулидің барлық француз романдарын Бонд-стриттегі букинистке сатты.



	Жаңа туыстарының келуін күтуде Беккидің өз ойы бар-ды. "Леди Джейн келсе, - деді ол, -мені Лондон қауымымен таныстырар еді; ал әйелдерді қойшы, еркектерімен тіл табысқаннан кейін әйелдері өздері-ақ шақыра бастамай ма".



	Серіктестік жағдайдағы жандайшап ледиге күйме мен шок гүл қажет-ақ Нәзік жандарда ерекше бір қасиет бар, ол бейшаралар біреумен қосақтаспаса, серіктеспесе жүре алмайды, әрі олар жұпыны ғана, жұрт көзіне түсе білмейтін, айырылмай қалатын жабысқақ сорлылар болып келеді. Ол сығырайған серіктестің көйлегі солғын, көңілі басыңқы, әлгі сылқым досының ту сыртында ложаның ала көлеңкелеу бұрышында, немесе күйменің орындығында шоқиып отыратыны мені тәнті етіп, әр түрлі пәлсапалық ойға жүгіндіреді; Мысыр бонвивандарының той думандарындағы "қу басты" көзіме елестетеді -Бақталастық базарының мына бір ғажайып құбылысын memento еске тұтқан жөн болар. Өзгені былай қойғанда: әуелі соншалық білімді өжет, ұятсыз жүзіқара, қайырымсыз сұлу, әкесі оның масқара ісіне шыдай алмай құсадан кайтқан Файрбрейс ханымды; Англияда кез келген қайратты жігіт тайсалатын тосқауылдан ат секірткен, Паркте пар атты op қояндай орғытқан (шешесі әлі күнге дейін Батада ұсақ-түйек сататын дүкен ұстайды) тамаша батыл миссис Ментрепті айтпайсыз ба, бүл әйелдердің қатыгездігі соншалық, қасына жан жолатпайды, соның өзінде қоғамдық жерге серіктессіз жалғыз өліп бара жатса да аттап баспайды. Бүл нәзік жанды перзенттердің қасында сүйенер, сырласар әйтеуір бір адамы болу керек. Жұрт жиналған жерде боялған жібек көйлек киген әйтеуір бір жан еріп барып таяу жерде, тасадағы орында қалқиып отыруы керек.



	- Родон, - деді Бекки бір күні ел жатарда жігіттер қонақ бөлмесінде отырғанда (еркектер кеш қызығын осында тәмамдау үшін кірген, ол бұларды Лондондағы ең жақсы кофемен, шаймен сыйлады), - бір қасқыр ит асырағым келеді.



	- Немене? - деді Родон, карт ойнап отырған үстелден басын көтеріп.



	- Қасқыр ит? - деді жасөспірім лорд Саутдаун. - Сүйікті миссис Кроули, мұныңыз қиял ма, арман ба? Ақыры асырайды екенсіз, одан да даттың догын неге алмайсыз? Мен оның жираф сияқты ұзын тұрасын білемін. Құдай ақы, қалжың дей көрмеңіз.



	Меніңше, ол сіздің күймеңізге сыйып кетеді-ау шамасы. Немесе парсының тазысын алыңыз (құзырыңызға құлдық, менің жүрісім), немесе лорд Стайнның темекі дорбасына сыйып кететін құртақандай мөлсикті алыңыз. Бэйзуотердегі бір адамнан, құдайдың құдіреті, сізге өтірік, маған шын, өлмесе өзімен кетсін (корольді жазамын да жүремін) сіздің қалпағыңызды іліп қойғандай қайкы мұрын мопсаны көрдім.



	- Алғанымды жазып қоямын, - деді Родон, ойыннан көңілін алаңдатпай. Ол әңгіме ат туралы болмаса да немесе бәстесіп қалмаса әдеттегідей ойынға шын беріліп, басқаға алаңдамайтын.



	- Сізге қасқыр ит не үшін қажет болып қалды? - деп көңілді, аңқылдап жас Саутдаун қайталап сұрады.



	- Мен кісікиік қасқыр итті айтып отырмын, - деді Бекки күліп, лорд Стайнға көз тастап.



	- Ол қандай сайтан еді? - деп сұрады мәртебелім.



	- Мені қасқырдан қорғайтын кәдуілгі иттің тұқымы, - деді Ребекка, - компаньонға, яғни жан серік.



	- Бейшара қошақан, сізге расында да қасқыр ит қажет, - деді маркиз Ребеккаға қарап, иегін көтеріп ыржия күліп.



	Атақты лорд Стайн кофе ұрттап, тас ошақтың қасында тұрғанды. Ошақтағы от лаулап, шытырлап жанып жатты. Тас ошақта алтын жалатқан, қоладан құйылған, қыштан, фарфордан жасалған жиырмадан астам шырағдан лаулап жанды. Бүл алау түстер ала жолақ матамен қапталған софада отырған Ребекканы кереметтей нұрландырып, күн шапағына бөлегендей көрінді. Солғын қызыл түсті көйлегі алқызылданды; үлбіреген орамалмен жабылған ақ кардай қолы мен иығы ерекше сұлулық нышанын танытты; бұрымы бұралып иығына түсіп жатты; оймақтай аяғы, шағын туфлимен, жұп-жұқа жібек шұлықпен ерекше әсемделіп жібек көйлектің етегінен білінді. Шырақтар Стайнның селдір сары шашы арасындағы қасқасын жылтыратты. Оның қасы қалың, қанталаған, ойнақшыған көзінің төңірегін әжім басқан-ды. Күлген кезде нақ сүйегі ілгері ұмсынып, ақсиған екі қасқа тісі жылтырайтын. Бүл күні ол король отбасындағы бойжеткендермен түстенген, сондықтан Асынба ордені мен лентасын тақпаған. Бүл мәртебенің тапал, көрік кеуде, қисық аяқты, ол табаны мен алақанының әсемдігін мақтан ететін, Асынба орденін сипалап отыратын.



	- Сөйтіп қошақанды күзетуде бақташыға сенуге болмай ма? - деп сұрады ол



	- Бақташы карта құмар, әрі клубтан шықпайды, - деп жауап қайырды Бекки күліп.



	- О, жаратқан, мынау не қылған Коридон,*- деді милорд, - жаңа ғана шығып еді, енді жетпейді.



	- Үштікпен ұрамын, - деді Родон карта ойнап отырып.



	- Мелибеиді тыңдаңдаршы? - деп күңкілдеді қайырымды маркиз, - расында да, мән бермейді екенбіз, қандай тамаша кәсіп; ол күнәсіз бейшара қойды қырқып жатыр. Антұрғанның жүні қандай аппақ еді. Ребекканың көзі өңменінен өте жалт етті.



	- О, милорд, - деді Ребекка, - сіз де сол орденнің рыцары емессіз бе?*



	Расында да, милордтың мойнында тағына қайтып оралған Испан патшасының сыйлығы Алтын жабағы орденінің шынжыры тағылу еді.



	Лорд Стайн жас шағында батыл бетер, жолы болғыш ойыншы. Бірде ол мистер Фокспен екі күн, екі түн сарғайып құмар ойын ойнағаны бар. Англияның не бір нояндарын тақыр жерге отырғызып, әуелі жұрттың айтуынша маркиз атағын да картадан ұтып алған деседі. Бірақ маңғаз лорд жас шағындағы бүл мінін айтқанды жаратпайды. Қою қасы қатты түйілгенін Ребекке байқап қалды. Ол софыдан тұрып барып, қылымсып, назданып, қолындағы кесесін алды.



	- Иә, оған күзет иті керек, бірақ ол сізге үрмейтін болады, - деді.



	Сөйтті де жапсардағы бөлмеге барып, рояльды ойнап бір құйқылжытып француз әнінің сазды үнімен шырқап еді, лордтың қабағы ашылып, елтіп, оның соңынан барып, Ребекканың ту сыртында тұрып, әннің ырғағына басын изегенін байқады.



	Бұл екі ортада Родон мен сыбайласы әбден жалыққанша жартын ойнап жатты. Полковник ұтып алды, ол аздап-аздап ұтыста болғанмен, мұндайды аптасына бірнеше рет қайталайтын. Осы кезде әйелі жұрттың көңілін аулап жүргенмен, ол жұрттан оқшауланып, ештеңеде шаруасы болмай, өзімен-өзі отыратын, әңгімеге араласпайтын, әрі олардың әзілі, әсіреқызыл сөздері құлағына да кіріп шықпайтын, сондықтан да мұндай мәслихаттар отставкадағы драгунды пәлендей қуанта қоймайтын.



	- Миссис Кроулидің күйеуі қалай тұрып жатыр? - деп сәлемдесетін лорд Стайн оны кездестіріп сәлем бергенде.



	Расында да, Родонның орны осындай жағдайда еді. Енді оны полковник деп кім айтады, бар болғаны миссис Кроулидің күйеуі ғана.



	Бұған дейін кішкентай Родонды ұмытып кетсек оның жөні бар, оны шатыр астындағы бөлмеге шығарып жіберген, ол кейде елетіп, жұртты іздеп асханаға келіп қайтатыны бар. Анасы мүлдем дерлік назар аудармайтын, елеп жатқан ол жоқ. Мистер Кроулидің отбасында күтуші француз әйел тұрған кезде бұл бейшара бала соның тәрбиесінде болды, ол кеткен соң бала жетімсіреп түнде төсегінде шырылдады, күтуші әйелдің бірі бауырына басып, қараң қалған бөлмеден шатыр күркеге алып барып, мауқын бастырды, ебін тауып алдандырды, жұбатты. Ана мейірімі түспеген сәби осылай өсіп жатты.



	Операдан соң милорд Стайн, тағы бірер адам қонақ бөлмеде әңгіме-дүкен құрып отырғанда төбеден жылаған дауыс естілді.



	- Ол менің тентегім, күтушісін жоқтап жатыр, - деді Ребекка, бірақ бада не болып қалды деп орнынан қозғалған да жоқ.



	- Сіз оған бармай-ақ қойыңыз, бекер ренжіп қаласыз, - деді лорд Стайн мысқылдап.



	- Баланың әдеті ғой, — деп жауап қайырды ана, ептеп қызарыңқырап, - ұйықтар алдында жылайтын.



	Сөйтті де опера жайындағы әңгімесін жалғастыра берді.



	Родон ғана байқатпай орнынан тұрып барып ұлын, мұрагерін көріп қайтты, Долли ұлын жұбатып жатқанын көріп, кайта оралды. Полковниктің күтін бөлмесі сол жоғары жақта болатын, сондықтан көз тасалап ұлын көріп қоюшы еді. Күнде ертеңмен полковник қырынғанда ұшырасатын: кіші Родон әкесінің қасындағы сандықтың үстіне шығып алып, оның қалай қырынғанынан көз алмай, аузы аңқиып қарап тұрар еді. Ол әкесіне үйірсек болатын. Әке өзі жеген тәтті тағамынан жырымдап, эполеттің ескі қорабының ішіне салып алып келетін, бала әлдеқалай қазына тапқандай қуанатын, бірақ қатты күлмейтін, себебі төменде шешесі ұйықтап жатыр емес пе, ол бейшара кеш жатып, сәске түсте оянады, одан ерте тұруы сирек ұшырасады.



	Родон ұлына суретті кітапшаны коп сатып алып берді, әрі ойыншықты да үйіп тастады. Бөлменің қабырғасы да суретке толды, әкесі қолына түскен ақшаға сатып алып, өз қолымен жапсыра берген. Миссис Кроули оны паркке серуендету міндетінен босатқанда, ол ұлының қасында бірнеше сағат отыратын; ұлы кеудесіне мініп алып, ұзын мұртын тізгін сияқты ұстап тартқылайтын, оның қасында асыр салып жүгіріп, секіріп жетісіп қалатын. Бөлменің төбесі аласа болатын, бірде әке бейшара бес жасқа толмаған баланы әуелете көтеремін деп, төбесін ұрып алып, қорыққанынан жерге тастап жібере жаздағаны бар. Сәби қатты айқайға басуға ыңғайлана бетін тыржита бергенде әкесі аузын жауып: "Айналайын, тәңір жарылқасын, шешеңді оятып аламыз" деп жалбарынды. Баласы әкеге жалбарына қарады да, ернін тістеп, жұдырығын түйіп, дымын шығармады. Әкесі бүл жағдайды клубта, офицерлер жиналған қонақасыда айтты, қаладағы таныстарының бәрі естіді.



	- Құдая тәубе, сэр, - деді ол, - көз тие көрмесін, сондай мықты бала. Басы төбеге тиіп, ойылып түсе жаздағанда шешесін оятуға қорқып, қыңқ еткен жоқ, бедірейіп қатып қалды.



	Ребекка кейде аптасына бірер рет жоғарыдағы баласы тұратын бөлмеге көтеріліп қоятыны бар-ды. Ол сән журналындағы жан біткен суреттей, жаңа көйлек, әсем қолғап, шырқай киіп үлбіреп, жымиып тұратын, үлбіреген мойын орағыш, тоқыма алқа, қымбат сақина, сырға - жүзік табиғи сымбаттылығын жандандырып жіберетін. Қалпағына түсі оңбайтын гүл немесе түйеқұстың қауырсыны, көз жапырақ тәрізді үлбіреген камели қадалатын. Ішіп отырған тамағын жерге қойып, бояп жатқан суретін тоқтатып, мойын бұрған ұлына қамқорлықпен басын шұлғитын. Баласының бөлмесіне келіп кеткеннен кейін, ғажайып бір дүниеден адам келіп кеткендей раушан гүлінің хош иісі аңқып тұрар еді. Баласы анасын мына жер бетімдегідей тірліктің жаны емес деп ұғатын, әкесіне қарап, анасын хордың қызыңдай көретін, мына дүниенің адамы емес деп, оған алыстан бас шұлғу керек деп ұғатын. Анасымен күймеде серуендеу ол үшін жұмаққа барғанмен бірдей еді: орындыққа отырып алып, бір ауыз да тіл қатпай, қарсы алдында үлбіреп отырған періштеге қарап көзі талатын. Тұлпар мінген жігіттер ойнақтатып күйме қасына келіп, мәз болып, анасымен тіл қатысар еді. Жігіттер жақындағанда көзі жайнап, ойнақшып кететін. Олар қасынан өтіп бара жатқанда қалай назданып, қолын бұлғайды десеңізші! Мұндай жағдайда ұлына су жаңа қызыл кәстөмі кигізетін; үйде көнетоз қоңыр бөз де жарайтын. Анда-санда анасы кеткеннен кейін Долли оның төсек-орынын жинағанда, бала сонда басын сұғып қалатын. Оған бүл ғажайып ертегідегі жұмақ немесе ғажайып байлық патшалығы тәрізді көрінетін. Гардеробта күлгін, көгілдір дейсің бе, әр түрлі түстегі көйлектер ілулі тұратын-ды. Қымбат заттар салынған күміс сандықша, ғажайып қола қолсағат, оған жүздеген жүзік, сақина, білезік салынған. Айна деп осыны айтыңыз, өнердің ғажайып сыры осында жатқан жоқ па, ол өзінің жүзін де, әрі Долли көрпе жастық жинағанда соларды қолымен ұрғылайтын (ал Долли болса бөлменің төбесінде жүзіп жүргендей көрінетін). Тірі жетімек болған бейшара бала! Оның санасында ана деген құдіретті есім сияқты, анаға деген жүрегі тас. Тасбауырлық осыдан туса керек.



	Родон Кроули қыры кеткен қыдырымпаз, әпербақан болғанмен, қайырымдылықтан құралақан емес, әйелге, балаға деген сүйіспеншілігі мен мейірбандылығы бар-ды. Родонның ұлына деген мейірбандылығын әйелі оған айтпағанмен біліп жүрген, Ребекка тегінде қайырымды жан ғой, сондықтан бүл жағдай ашындырмағанымен күйеуіне деген күдігін арттыра түсті. Ол болса әкелік сезімінен жасқанып, мұны әйелінен жасыруға тырысты да, жеке қалғанда ғана оған көңіл бөлетін болды.



	Таңертеңнен бірге серуендейтін; алдымен ат қораға кіріп, содан ІІІЫҒЫП Паркке беттейтін. Кішкентай лорд Саутдаун ақкөңіл бала мінезді адам болатын - ол ұсақ-түйек нәрселерді сатып алып, содан кейін оны қалай болса солай үлестіріп, тарту етуді өзінің әдеттегі ісі санайтын, оның келіп-кетерін ойлап жатпайтын - сондықтан балаға құртақандай пони тарту етіп, атжалманнан сәл сол үлкен деп күлген. Міне, сол шотландық торы пониға еңгезердей Родон құртақандай ұлын мінгізіп, бұған риза болып, жетектеп паркте қыдыртып жүрді. Найтсбридждегі ескі көз гвардияшы жолдастарын, ескі казарманы көруге ынтығып, бейуақ шағын еске алып, аздап өкініш те білдірді. Қарт достары да мұны көріп шұрқырасып, кішкентай полковникті еркелетті. Полковник Кроули офицер бауырларымен жиналып, бірге тамақтанғанға риза болды.



	- Антұрған, бұл сайқал мені ақымақ көреді ғой... онысын сеземін. Менің бар-жоғымды елемейді!- деді ол.



	Ол дұрыс айтады, расында да, оның бар-жоғын әйелі елемейтін.



	Ребекка күйеуін сүйетін. Еркелеп, назданып, шын пейілімен ұнататын, ұнамаған қылықтарын да айта бермейтін, бәлкім ақымақ болған соң ұнатар. Ол әйелінің малайы, қол баласы сияқты, неге жұмсаса да сөзге келмей жүре беретін. Ләм-мим демей күймеде серуендеп, оны операға жеткізіп салып, спектакль аяқталғанша клубқа тартатын да, дәл уақытысында қайтып оралатын. Бірақ әйелінің баласын еркелетпейтініне өкініш білдіретін, оған да көнді, өзге амалы бар ма?



	- Антұрған, ол сондай ақылды, - деді ол - мен оқымысты адам емеспін, бірақ...



	Біз бұрын да айттық қой, карта мен бильярд ойнауға соншама ақылдылықтың қажеті бола қоймас, ал өзге таланттылыққа Родон үміткер емес.



	Үйде серіктес пайда болған соң оның үй шаруасы жеңілдеді. Әуелі әйелі үйден тамақтанбауға да рұқсат етті, операға ертіп барудан да босатты.



	- Сен бүгін үйде есінеп, екі қолың алдыңа сыймай отыра берме; саған көңілсіз болды-ау деймін, қымбаттым, - деді әйелі, - маған бірнеше адам қонаққа келетін еді, олар сенің мазаңды кетірер. Мен оларды шақырмас едім, өзің білесің, сенің қамың үшін ғой. Қазір қасқыр итім бар, сондықтан менен қорықпай-ақ қой. "Серігі - қасқыр ит! Бекки Шарптың серігі - компаньоны. Күлкілі-ақ жағдай емес пе?"- деп ойлады миссис Кроули. Бүл ой оны қатты қызықтырды.



	Жексенбі күннің бірінде Родон баяғы әдетімен ұлы екеуі пониін жетектеп Паркте қыдырып жүргенінде полковникпен бірге әскерде кызмет атқарған ескі танысы — капрал Клинкті ұшырастырып, ол кішкене Родонның жасындағы бала жетектеген қарт кісімен әңгімелесіп тур екен. Бала капралдың кеудесінде салбыраған Ватерлоо айқасының ескерткіш медалін қызықтап қалыпты.



	Полковниктің: "Амансың ба, Клинк!" - деген сәлеміне:



	- Сәлем бердік, мәртебелім, - деп жауап қайырды Клинк, - жас жігіт полковниктің ұлымен құрдас-ау деймін, сэр.



	- Мұның әкесі де Ватерлоода ұрысқа қатысқан, - деді баланы тізесіне алып отырған карт кісі, - Джорджи, солай ма?



	- Иә, солай, - деді Джорджи, ол пониға мінген бала екеуі бірін - бірі бағдарлап, қарасып қалды.



	- Жаяу әскерде, - деді Клинк бала сөзін қуаттап.



	- Ол.. полктың капитаны болған, - деді қарт кісі мақтан еткендей. - Капитан Джордж Осборн дегенді естуіңіз бар шығар, сэр. Бәлкім, таныс болған да шығарсыз? Ол корсикан алапатына қарсы соғыста қаза тапқан, сэр.



	Полковник желпіне сөйледі.



	- Мен оны өте жақсы білемін, сэр, - деді ол, - өте сүйкімді әйелін де білетінмін, сэр. Айтпақшы әйелінің халы қалай екен?



	- Ол менің қызым болады, сэр, - деді карт джентльмен қолынан баланы түсіріп, танымал қағазын полковникке ұсынып жатып, онда мынадай жазу бар-ды: "Мистер Седли, "Қара алмас, күлсіз көмір" серіктестігінің сенімді агенті. Көмір верфі, Темза-стрит және Анна -Мария коттеджі, Фулем-род".



	Кішкентай Джорджи шотланд пониін айналсоқтап қызықтады.



	- Мінгің келе ме? - деп сұрады кішкентай Родон ерде отырып.



	- Келеді, - деп жауап қайырды Джорджи. Қызықтап қараған полковник оны көтерді де, баласының артына мінгестірді.



	- Джорджи, одан мықтап ұстап ал, - деді ол, - ұлымның белдігінен ұста; оның аты - Родон.



	Баланың екеуі де мәз болып күлісті.



	- Меніңше, бүкіл Паркте мұндай сүйкімді балалар кездесе қоймас, - деді ақкөңіл капрал.



	Сонымен полковник, капрал, қолшатыр ұстаған үшеуі балаларды жетектеп кетіп бара жатты.





Отыз сегізінші тарау




	ҚЫСЫЛТАЯҢ, МҮШКІЛ ЖАҒДАЙДАҒЫ ОТБАСЫ



	Бесіктен белі шықпаған, анасының сүті аузынан құрғамаған кішкентай Джордж Осборн Найтсбриджден филемге келді деп айтайық та, сол қала маңына бізде ат шалдырып, бір кезде қалдырып кеткен достарымыз не тірлік жасап жатқанын бағдарлайықшы. Сол бір Ватерлоо апатындағы қарғыс атқан қаралы күннен кейін миссис Эмилия не күйге түсті екен? Ол бейшара аман-есен, тірі жүр ме екен? Тірі адам тіршілігін жасайды деген рас па? Оның үйінің қасынан арқандап қойғандай кетпей тұратын майор Доббин не күйде екен? Коллектор Богли-Уолахтан не хабар бар екен? Соңғысы туралы мынадай жағдай естігенбіз.



	Біздің қадірменді досымыз, алпамсадай Джозеф Седли қырғыннан аман-есен қалғаннан соң Үндістанға кайта оралған. Оның ырғалып-жырғалып өткізген демалысы аяқталды ма, әлде Бргоссельден тырағайлап қашқанын көрген адамдардан жалтарды ма, қалай дегенмен де, Наполеонды Қасиетті Елена аралына апарып тастаған оқиғадан кейін, кешікпей ол Бенгалиядағы қызметін атқаруға кірісті, сол жерде біздің коллектор бұрынғы императорды да көріп қалды.* Егер сіз мистер Седлидің кеме үстіндегі әңгімесін естісеңіз, онда сіз оның корсикандықпен алғашқы ұшырасуы емес, сіз әскери сапта қызмет атқармаған сабазды француз қолбасшысынан Сен-Жан үстіртінде мықтап кек қайғырысқандай сезінесіз. Ол бұл жойқын айқас жайында сансыз күлкілі әңгімелер айтып, ор полктың қай жерде орналасқанын, қаншалық шығындалғанын бес саусақтай біліп, көзімен көргендей айтады. Ол осы жеңіске қатысы барын - армиямен бірге болғанын, әуелі герцог Веллингтонға тілхат жеткізгенін де жасырмады. Онымен қоймай бар істің басы-қасында қоян-қолтық бірге жүргендей, сол бір тарихи кезеңнің кез келген сәтінде герцог не іспен айналысқанын айтқанын, мәртебемнің қарекетін, сезімін көзбен көріп, құлақпен естіп тұрғандай әңгімелегеніне қарап жұрт: мынауыңның есімі жарияланған құжаттарда әскери адам ретінде көрсетілмегенімен, жеңістің данқын бірге бөлісіп, сол күндердің бәрінде де мәртебемнің қасынан қарға адым ұзамаған адам ғой деп топшылады. Бәлкім, айта-айта Джоздың өзіне де солай болған сияқты көрінуі мүмкін. Қалай дегенмен, біраз уақытқа дейін оның есімі бүкіл Калькуттаға жайылып, әуелі сол Бенгалияда тұрған кезінде жұрт оны "Ватерлооның Седлиі" атап кетті.



	Джоздың қырсық аттарды сатып алған векселін агенттік сөзге келместен толық төледі. Бұл сауда жайында ол ешкімге тіс жарған жоқ, аттарының ұшты-күйлі жоғалып кеткенін де, бельгиялық малайы Исидордан қалай қол үзгенін де ешкім сұраған емес-ті; сол малайдың бір кезде Джоз мініп қашқан бөрте шұбар атты 1815 жылдың күзінде Валансьенде сатып тұрғанын көргендер бар.



	Джоздың Лондондағы агенттеріне оның Фулемадағы ата - анасына жыл сайын жүз жиырма фунт төлеп тұруға бұйрық берілді. Бүл қарттарға әжептәуір көмек еді, өйткені банкротқа ұшырағаннан соң мистер Седлидің алыпсатарлық қарекеті күйреген халін қайта қалпына келтіре алмады. Ол тырбанып бақты: шараппен де, көмірмен де сауда жасады, лотерея билеттерін таратушы агент те болды. Жаңа затпен сауда жасаса, тездетіп достарына хабарламасын жөнелтті, есігіне мыстан жаңа қалақша қақтырып, құдай қаласа жағдайым әлі-ақ оңалады деп көңіліне демеу берді. Бірақ фортуна қыры кеткен, әлсіреген, қажыған шалдан құтылды. Дос атаулы да оның қымбат көмірін, нашар шарабын сатып алудан жапа шегіп, біртіндеп одан іргесін аулақтатты. Таңертеңнен ол салпақтап Ситиге кеткенде, онда бір іс тындырып жүр деп байғұс әйелі ғана ойлайтын-ды. Кешқұрым сүйретіліп үйге қайтып, кешкі уақытты трактирде, жергілікті кішкентай клубта өткізіп, мемлекеттік қаржы жайында соз қозғайтын. Ол миллиондар жайында, лаж бен дисконт және ағайынды Ротшильд пен ағайынды Берингилердің қарекеті жайында қандай білгірлікпен әңгімелейді десеңізші. Ол соншама мол сандарды сапырылыстырып, өзінің қолынан шығарып, қолымен үлестіріп отырғандай әңгімелегенде клубтың байырғы көрермендері (дәріханашы, киім күзетші, құрылысшы, ит аулаушы, анда-санда бас сұғып кететін ескі танысымыз Клеп мырза) оған құрметпен құлақ түрді.



	- Не жақсы кездерді бастан кешірмедім бе, сэр, - деп әрбір жолыққан адамына айтып қалуды ұмытпады.



	Менің ұлым Бенгалия округіндегі Ремганжда биік дәрежелі адам, айына торт мың рупий алады. Менің қызым көңілі соқса күні ертең полковникке шығатын мүмкіндігі бар. Мен күні ертең ұлымның векселін екі мың фунтқа берсем, Александр сөзге келмей-ақ ақшаны сыртылдатып санап тастамай ма? Бірақ өзіңіз байқарсыз, менмен адаммын, біреудің сүйеуін қаламаймын. Біздің Седлилер сондай тәкаппар жандар.



	Қымбатты оқырмандарым, сіз де, мен де, осындай жағдайға душар болуымыз ғажап емес, дүние шіркін кімнің басына келіп кетпейді. Бақыт - қолындағы құсың, бір күні ұшып кетер, байлық - қолыңдағы мұз, бір күні еріп кетер деп тегін айтылмаған ғой. Осындай жағдайға ұшыраған достарымыз, таныстарымыз аз ба? Бақ тайып, дәрмен кетер, сахнадағы орныңызды сізден жас, сізден дарынды адам басады, сіз қайраңдап қаласыз. Кешегі таныстарыңыз қарсы алдыңыздан ұшырасып қалып, жолдың арғы бетіне өтіп кетеді, одан сорақысы қолын берудің орнына екі саусағын ғана ұсынады, айнала беріп: "Бейшара, соншалық ақымақтық жасап, қыруар дүниеден айырылып қалды..." дейді. Өз көлігіңе мініп, жылына үш мың сом кіріс кіргізу - бұл жер бетіндегі ауқатты адамдар қатарына қосылу немесе жаратқан иемнің пендесіне жасаған жақсылығының шегі емес. Егер дүмше дүниенің түбін тесіп, көз бояса, содан құрып жатса, қуаңқы залымдар масайрап жатса, ал оңбаған, антұрғандар қызырдың пайдасын көріп, vice verse онда пендең бірде бар, бірде жоқ күн кешеді де, сонда біздің арамыздағы ең қабілетті, адал деген адамдардың басына да осы күн туады, олай болса, бауырым, мына бақталастық базарындағы сый-сияпат та, ойын-сауық та, думан да қымбатқа түседі, сондықтан да... Айтпақшы, біз әңгімемізден ауытқып барады екенбіз-ау.



	Миссис Седли қайратты, пысық болса, күйсуім кедейленіп, жер шұқып қалды деп қолын қусырып отырмай, білек сыбанып табыстың көзін іздеп, даңғырадай үлкен үй жалдап, пәтерақы алып адам кіргізсе болмас па? Тағдырдың тәлкегіне ұшыраған Седли жиһазды бөлме жалдаған бәйбішенің қожайыны ретінде күжірейіп, сопы күйеу мырзасы ретінде төрде отырып, үстелдегі тағамнан жұртқа асатып, үй басқармасының, әрі бәйбішенің күйеуі ретінде тақта отырғандай көрінбес пе еді, қалай? Мен заманында дүркіреген, болашағынан үміт күттірген білімді десең білімді, ақылды десең ақылды, жас шағын думандатып, дүркіретіп, аң аулап серілік құрып өткізген жандардың талайын көрдім, енді олар барылдаған ұрысқақ кемпірдің қойын сойып, етін турап беріп, сол дастарқанның иесімін дегендей түр білдіреді. Бірақ біз бұрын да айтқандай, миссис Седлидің "Таймста" жарияланатын: "... музыкалық дарындылығы бар думанды отбасымен бас қосып, өмірін қызықтап өткізгісі келетін зиялы зейнеткерлерге" қызмет ететіндей қабілеті жоқ еді, сондықтан ол Қызыр шығарып тастаған қайырда отыра берді; сонымен ерлі-зайыпты қарттар қайырлады.



	Оларды бақытсыз адамдар деп айта алмаймын. Бәлкім, олар заманы жүріп, дүркіреп тұрғандардан да гөрі тәкаппарлығы асқақ та болар. Миссис Седли үй иесі әйел миссис Клептің алдында баяғы менмен қалпында көрінді, ол әманда соның мұнтаздай асханасына түсіп, ұзақ әңгімелесіп отыратын. Миссис бір кездегі шашақты тақия киген ирландық әйелдің кесапаттығы, жалқаулығы, дүниенің паркына қарамай қалай болса солай шашатыны, ол асханада шырақты аямай жағып, шай мен қантты мөлшерсіз пайдаланатын ысырапқорлығын, тағы өзге де қылықтары, бұрынғы малайлары Самбо мен көмір, хат тасушы қол бала, толып жатқан қызметші әйелдердің әрқайсысының қылықтарын, мінез-құлқын еске алып, күніне әлденеше рет қайталап айтар еді. Миссис Седли Бетти Фленегенді ғана бақылап қоймай, сол төңіректегі көршілердің малайларын да бақылады. Үй жалдаушылар ақысын мерзімінде төлеп тұра ма, әлде кешіктіре ме, оны да назарынан шығармады. Қасынан әртіс миссис Ружемон өзінің күдікті отбасымен өтіп бара жатқанда сырт айналып бұрылып кететін. Дәріхана ұстаушы Таслер күйеуінің сырқат адамдарды аралайтын бір атты тарантасына мініп өтіп бара жатқанда ол басын қайқайтып, мұрнын шүйіретін. Осылай менменсіген карт әйел күйеуі мистер Седлидің арзан қолды шалбарына бола көкөніс өсірушілермен шүйіркелесіп, сүт сататын адамды, бөлке сататын баланы бақылайтын, қойдың жарты етін алатын тақуа миссис Седлиден өзге әйелдерге жүздеген қойды бүтіндей үлестіретін қасапшыны сөзге айналдырып қолын бөгейтін; мейрам күні тағам жасалатын картопқа да есеп-қисап жүргізетін, ал жексенбі күні ең жақсы көйлегін киіп, шіркеуге екі мәрте барып шығатын, ал түнге қарай "Блейрдың уағыздарын" оқитын.



	Жай күндері "істен" қол тимейтін болғандықтан, Седли қарт жексенбі күні құртақандай Джорджиды қасындағы паркке және Кенсингтон* бағына қыдыртып, солдаттарды жолықтырып, үйректерді жемдеп кайтатын. Джорджи қызыл мундирге қызыға қарайтын, атасы әкесінің қандай ер жүрек жауынгер болғанын әңгімелеп, оны омырауына Ватерлоо медалін таққан сержанттармен, өзге де солдаттармен жолықтырып, оларға немересін атақты мамырдың 18 күні ерлікпен қаза тапқан полктың капитаны, Осборнның ұлы деп таныстыратын. Қарт кейде отставкаға шыққан жауынгерді портермен сыйлайтын, мұндағы тағы бір ұнамсыз қылық, Джорджидың денсаулығына жақпайтын алма, тәтті тағамдар алып беретін, осыны байқаған Эмилия, егер атасы ләпкеден тәтті тоқаш, кәмпит, әйтеуір тәтті тағамдарды әпермеймін деп сөз бермесе, Джорджиды атасымен серуендеуге жібермеймін деп тіксінді.



	Ал миссис Седли мен қызының арасындағы жағдайға келетін болсақ, олардың арасына "ала мысық" жүгіріп, балаға бола салқындықтың да, қызғаныштың да нышаны байқалды. Бір күні кешке, әлі Джорджидың сәби шағында Эмилия кіші қонақ бөлмеде жұмыс істеп отырып қарт ледидің шығып кеткенін байқамай қалыпты, әлден уақытта тыныш ұйықтап жатқан баланың шырылдаған даусын естиді. Жүгіріп барса, миссис Седли баланың аузына шай қасықпен Дэффидің эликсирін құйып отыр. Мұның аналық құқыңа қол сұғып, бауырындағы баласына у беріп қатырғалы жатқанын көргенде, адам атаулының ішіндегі ең қайырымды, ең биязы, нәзік жанның бірі Эмилия қалшылдап кетті. Оның әдеттегі солғын тартқан жүзі будан он екі жыл бұрынғы түсіне еніп, нарттай қызарып шыға келді. Жүгіріп барып анасының қолындағы баланы да, үстелдің үстіндегі шишаны да жұлып алды. Осымен карт леди қолына шай қасықты ұстап, ақырын таңырқап қарап қалыпты.



	- Сәбиімді уландырып қалай тірі жүремін, апажан! - деді Эмилия көзі жалт етіп, шишаны тас ошаққа тастады да, баланы қос қолдап құшақтап, бауырына қысып жұбата бастады.



	- Уландырып дегенің не пәле, Эмилия? - деді карт леди. - Сен маған ондай сөзді қай бетіңмен айтасың?..



	- Бұл бала мистер Песлер жіберген дәріден басқасын татпайды; ол маған Дэффи эликсирі -у деп айтқан.



	- Ah, солай де, сонымен мен саған қанішер болдым ғой, солай ма? - деді миссис Седли. -Сен анаңмен қалай сөйлесесің. Тағдыр мені онсыз да тәлкек етті; бәрінен жұрдай айырылдым; бір кезде күймелеп жүретін едім, енді мынау жаяулап қалдым. Бұған дейін қанішер екенімді білмеппін, мұны ұқтырғаныңа рахмет.



	- Апатай, - деп бейшара Эмилия жыларман болды, - ренжімеңіз... сізді балаға қастық жасайды деген ойымда да болған емес, мен тек қана...



	- Иә, құлыным,... сен тек қана қанішер дедің; олай болса мені түрмеге жөнелтіңдер. Бірақ сенің сәби кезіңде мен уландырған жоқпын ғой, саған жақсы тәлім-тәрбие бердім, ақы төлеп оқытатын ең жақсы мұғалімді жалдадық. Мен бес бала еміздім, соңын үшеуінен айырылдым. Соның ішіндегі ең сүйкімдісі, түн ұйқымды төрт бөліп, ол тіс жарғанда, тамағына баспа шыққанда, қызылша шығып, көкжөтелге шалдыққанда ұйқым шала болып, қаншама түн мүлгідім, сені күтуге француз әйелін жалдадым, осының бәрі не тұрады, есептеп көрші, бұл құнсыз еңбек, - содан кейін бой жетті, жетілдіремін деп пансионға жөнелттім, мен қыз кезімде ештеңе көрген жан емеспін, әке-шешемнің айтқанын істеп, бір пайда келтірер ме екенмін, құдай ғұмыр бергей деп жалбарындым, күн ұзақ бөлмеге қамалып, әлдеқалай шыңқ етпес ақсүйек болып, созылып, керіліп, ыңыранып қалған жоқпын - міне, сол қызымнан бүгін қанішер деген кесапат сөз естіп отырмын... Миссис Осборн, деді анасы сөзін жалғастырып, - бауырыңа басып жылытқаның жылан болып шықпасын, құдайдан жалбарынып тілейтінім сол ғана.



	- Апа, апатай!- деді Эмилия жаны жай таппай, қолындағы ұлы анаға қосылып жылады.



	- Қанішер! Бұлай айтуға аузың қалай барды. Эмилия қызым, тізеңді бүк те, жаратқан иеме құлшылық ет, жалбарын, сенің қаралы жүрегіңді тазартып, пендесінің күнәсін кешірер. Құдай кешірсе, мен кешірдім.



	Осы сөзді айтты да миссис Седли іштей күбірлеп: "у дейді-ау" деп ызғарынан қайтып, іштен шыққан қу баланы* қарғауға қимады да, іштей құса болып, бөлмеден шыға жөнелді.



	Қызы екеуінің арасындағы осы бір қарғыс атқан кикілжің өле - өлгенше миссис Седлидің көкейінен кетпеді. Егде әйел сөздің реті келген жерде әйелдік көрсетіп, өкпені көлденең тартып, асқақ та өктем сөйлеп жүрді. Бүл жағдай әуел баста Эмилиямен бірнеше апта бойы тіл қатыспаудан басталды. Ол қызметшісіне балаға жуыма, қолыңа алушы болма, миссис Осборн жақтырмайды деді. Күнде кішкентай Джорджиға жасалатын тамақ дайын болғанда шешесі қызын шақырып: "У қосылған жоқ па, дәмін татып көр?" деп уытты тілімен шағып алатын. Көршілері баланың денсаулығын сұрағанда, оны шешесінен біліңдер деп, мисс Осборнға сілтейтін. Байқайсыз ба, өзі немересінің жайын сұрауға да батылы бармайды. Ол бала тәрбиелеуден жатырқап қалдым ба, бір пәлеге ұрындырып қоямын ба деп, жақын жуымады, бірақ немеренің әжеге, әженің немереге деген ықыласы бөлек-ті. Доктор мистер Песлер баланы қарауға келген кезде миссис Седли оны кекетіп -мұқатып менсінбей қарсы алатын, дәрігердің айтуынша леди Тислвудта бұлай кекіреймейтін көрінеді, оның үстіне бүл дәрігер карт миссис Седлиден емдеу пұлын да алмайды екен. Бәлкім, оз тарапынан Эмилия баласын қызғанатын да шығар. Баласын өзге адам әңгімелегенді қандай әйел заты ұнатпайды. Бейшара жесірдің жағдайы осындай еді, сәбиін жұбатқан, ойнатқан адамнан қызғанып, бәйек қағып, миссис Клепке де бермей, қызметшілерге де ұстатпай қорғаштай берді; бағып қараса, бір кезде күйеуге шығар алдында жатқан төсегінің тұсында ілулі тұратын Джордждың кішкентай суретінің бетіндегі шаңды түрткізбейді екен-ау, о, құдайдың құдіреті, сол жылап-сықтаумен үнсіз өте шыққан күннің де өзіндік қызығы бар екен-ау.



	Эмилияның махаббаты да, бар қызығы да осы бөлмеде өтпеді ме, осында баласы аяғынан қаз тұрып, тәй-тәйлап тұсауы кесілді, осы бөлмеде тілі шықты, осында сырқаттанды, осында жатып айықты, үлкен Джордж аспанға ұшып кетіп, нәресте болып, пәк жанымен қайта оралмады ма? Ұлының жайшылықта көзге ілінбес сәл қимылы, әлдеқандай көзқарасы әкесін көз алдына елестетіп, жесірдің жүрегін дір қақтырмады ма? Ол өне бойы ұлына марқұм әкесі туралы, оған деген асқақ сезімін, кезінде Джордждың өзіне де білдірмеген сезімін құдды жас шағындағы досына айтқандай ұлына әңгімелеп берді. Бүл әңгімені ата-анасына ешқашан айтқан емес, оларға сырын шашпады. Кішкентай Джордж не түсінеді, онан да әке-шешесімен сырласпай ма, бірақ амал бар ма, осылай жасады. Бұл әйелдің қуаныштымын деген күйі мұңды, немесе көңілінің бостығы соншалық, сол қуанышты көзінің жасымен бұлайтын. Эмилияның сезімінің ұяңдығы соншалық мына кітап бетіне жазудың өзі ыңғайсыз. Доктор Песлер қазір әйел дәрігері – тұнық - жасыл түсті кең күймеге мініп күмбірлетіп жүреді, таяуда дворяндық дәрежеден үміткер болып, әне-міне деп жүрегі алып ұшып күтіп отыр, (Манчестер-скверде жеке меншік үйі бар) маған бірде: осы Эмилия сәбиін емшектен шығарған кезде еркекке қарайтын кейпі бар-ды деген әңгіме айтты. Ол кезде доктор иман жүзді адамды, әйелі сол кезде де, көп уақыт өткеннен кейін де оны миссис Эмилиядан өлердей қызғанатын.



	Бәлкім, доктордың әйелінің қызғанатын да жөні бар шығар: миссис Осборнмен танысқан, аралас-құралас болған әйел атаулының бәрі де күйеулерін қызғанатын, ал онымен жақын сырлас болған еркектің бәрі дерлік, не сиқырының барын, әйтеуір соған бас иіп, көңілі ауып қалатын, бірақ өздері мұның сырын да ұға алмайтын. Ол бір аса сымбатты, иненің көзінен өтіп тұрған пысық та, назды да, асқан ақылды да, асқан сұлу да емес. Бірақ қай жерге барса да барлық еркек ынтық болады да, әйел біткен іштарлық жасап, бойын аулақтайды. Меніңше, осыншама құштарлық оның момын, биязы мінезінен, нәзіктігінен туса керек; ол ұшырасқан еркек кіндіктің бәрінен де жалбарынып, мүсіркеушілік күткендей сезілсе керек. Соның куәсі болғанымыз да бар, полктың жиынында Джордждың біраз досы ғана таныс болса да, барлық жас офицерлер қылышын қынынан суырып намысын жыртуға әзір тұрмады ма. Сол бір кездегі сияқты Фулемадағы кішкентай үйде де, оған келіп тұратын аз ғана достарының арасында да бұл осындай құрметке бөленіп, жұртты қызықтырды. Әуелі Кратед-Фрайерс көшесіндегі атақты "Монго Банан мен К" фирмасындағы, Фулемада тамаша вилласы бар, мұнда жаз айларында қонақасы defenurs беріп, оған герцог пен графтар қатысатын миссис Монгоға; сол төңіректі гай доктарын ертіп, әсем сары ливрейіне мініп, корольдік кенсингтон ат қорасында сирек ұшырасатын шұбар аттарын қосарлап жегіп серуендейтін миссис Монгоға, өзі немесе келініне де, леди Мэри Монгога да (фирманың бастығына күйеуге шыққан граф Каслмоулдидің қызымен бірге) сол кезде көрші-қолаңдары, көрші саудагерлер бұл адамдарға, бейшара жесір әйелге қамқорлық жасады. Ол есігінің алдынан өткенде, немесе ләпкелерінен сауда жасағанда жасқаншақ, қарапайым жесір әйелді мүсіркеп, әрі ізет білдірер еді.



	Доктор мистер Песлерді былай қойғанда, әманда доктордың қабылдау бөлмесінің алдында "Таймсты" оқып отыратын, үй қызметшілері мен ұсақ саудагерлерді емдейтін жас жәрдемшісі мистер Линтон миссис Осборнға тәнті екенін ашық айтатын. Сыпайы жас жігіт патронына қарағанда мисс Седлиді құшақ жайып қарсы алатын, егер Джорджға бірдеме болып қалса, күніне екі-үш қайтара баратын, әуелі ақы алу ойына да кіріп шықпайтын. Ол дәріхана жәшіктерінен Джорджға тәтті күлше, тамаринд, тағы басқа да тәтті тағам ада баратын, оның дәрмектеріне де тәтті сок, тамшы дәрі қосып жасатқызатын, сондықтан бала ауырғанына қуанатын. Джорджға қызылша шығып ауырған аптаның ішінде Песлер екеуі баланы екі түн күзетті, сол шақта ананың жүзіне қарап, жер бетінде мұндай ауруға ешбір адам шалдықпаған шығар деп ұғатын едіңіз. Олар мұндай қамқорлықты кімге жасады екен деп ойлайсыздар. Ральф Плантагенет, Гвендолина мен Гуиневер Монго сияқты атақты көршілердің балалары осындай ауруға шалдыққанда бұлар қасында отырып күзеткен бе еді? Осы үйдің егесінің баласы кішкентай Мэри Клепқа Джордждың қызылшасы жұққанда олар күзетіп пе? Турасын айтқан жөн ғой, оларды күзеткен жоқ Мэри олардың үш ұйықтаса түсіне кірген емес, жайбарақаттықпен, қызылы жеңіл өтіп қалар, пәлендей ауыр емес, емдеусіз - ақ оңалып қалады деп, басын көтере бастағанда қызға хин қосқан дәрі жіберіп, немқұрайлы, селқос қарады.



	Сол миссис Осборнның үйінің қарсысында, көрші мектепте өзінің ана тілінен дәріс беретін қарапайым француз шевальесі тұратын. Ол кешқұрым қиюы кеткен скрипкасымен гавот пен менуэттерді қалай құйқылжытады десеңізші! Опаланған парик киіп, Хаммерсмит монастырының кішкентай шіркеуіне жексенбі сайын үзбей барып шоқынып тұратын тақуа, ешбір қарым - қатынастан, арлы-бергіні ойлау, алды-артына қарау, жүріс-тұрысы жағынан да, Риджент-стриттен өтіп бара жатып сізге тұмсығын көтеретін, осы күнге дейін жауыз Альбионға сиынатын, өзінің сақалды сайтан бауырластарына ұқсамайтын әдепті шал - оған карт шевалье де Талонруж миссис Осборн туралы айтқанда, ол алдымен насыбай дорбасын алып, жейдесіне түсіп кеткен қоқымын қолының ұшымен кербездене қағып, сол қолының саусақтарының ұшын бүрістіріп ерніне тигізіп сүйіп, саусағын қайта жазып: "Аһ! La divine creature!" деп таңдайын қағып, аузының суы құритын. Ол кішкентай Джорджды Періште атап, анасы Шолпанның хал ахуалын сұрайтын-ды; ол аң-таң қалған Бетти Фленеганға, сұлулықтың перісі, Reine des Amours аруы деп айтар еді.



	Мұндай дағдыға айналып, ұшқары пікірмен желіктірген мысалды әлде де келтіре беруге болады. Седлидің отбасы қатысып, араласып тұратын жергілікті шіркеудің ұяң да кішіпейіл кіші попты жесірдің үйіне бармады, оның баласын тізесіне отырғызып, әткеншек ойнатпады. Үйін ұстап отырған кәрі қыз әпкесін таңғалдырып ұлына латын тілін үйретпек болмады ма?



	- Оған ғашық болар, өліп-өшер не бар, Бильби, - деді бүл леди. - Ол біздің үйге шайға шақырылғанда бір кеште бір ауыз сөз естімейсің. Бұл әншейін нәзік әйел Онда сезім жоқ, безбүйрек екеніне құдайдай сенемін. Еркектердің өліп-өшіп жүргені жылмағай беті ғой. Менің ойымша, бес мың фунт кірісі бар, алдан үміті зор мисс Гритс одан мінезді де, әлдеқайда сүйкімді; егер ол сәл сұлуырақ болғанда, сен одан сымбатты, одан артық жан жоқ деп жата жабысар едің-ау.



	Бәлкім, мисс Биннидің сөзінің жаны бар шығар, сымбатты қыз - келіншек еркектердің қандайын болса да соғып түсірмей ме? Әйел адам асқан ақылды да, елірме кемпірдей көрегендік де болуы мүмкін, бірақ оған біз көңіл аударғанбыз ба, сұлу болмаса көз тастаймыз ба? Бота көздер талайымызды атып түсірмеді ме, сол көздер бізге не істетпеді? Шиедей үлбіреген қызыл ерін, сыңғырлаған күміс дауыс та біздің көңілімізден шықпайтыны бар-ау. Бұл не деген ақымақтық десеңізші! Сондықтан да өздеріне тән адалдықпен әйел жандардың: сұлу әйел - ақымақ деп ат құйрығын кесіп айтуға да қақың бар ма деймін. О, әйел атаулы пенделер, сендердің араларыңда ұсқынсыз да, ақымақ та қаншама кездеседі.



	Біздің кейіпкеріміздің өмірінен баяндаған жайттар қарапайым оқиғалар қатарынан орын алады. Қайырымды оқырмандардың өздері-ақ аңғарған болар, ол туралы хикаяда ғажайып ештеңе жоқтың қасы; егер ол улы шыр етіп жерге түскен күннен бастап күнделік жазған болса, соның ішінде жоғарыда жазылған қызылша ауруынан өзге белгілі оқиғаны шырағдан алып іздесе де таппас еді. Дегенмен, бір ғажайып адам таңырқарлық оқиға -ағзам мистер Бинни оған Осборн фамилиясын өзінің фамилиясына өзгерт деп ұсыныс жасады. Ол табан астында тулап, көзі боталап жас алып, даусы дірілдеп, көңіліне рахмет айтып, оған, бейшара баласына жасаған қамқорлығына да ризашылық білдіріп, ешқашан да марқұм күйеуінен өзге жан туралы ойламайтынын білдірді.



	Неке тойы өткен көкек айының жиырма бесінші жұлдызында, күйеуі қаза тапқан маусым айының он сегізінші жұлдызында (бесіктегі сәбиінен қасында телміріп ұзақ түн кірпік ілмеген күндерді айтпағанда) бөлмесінен шықпай аза тұтты. Ол күндіз қыбырлап тіршілік жасады: Джорджды оқуға, жазуға, аздап сурет салуға баулыды; ұлына әр түрлі әңгіме айтып беру үшін кітап та оқыды. Айналаның сан қилы сырын ұғып, санасы оянып, көзі ашылу үшін өз хал-қадерінше әлем дүниесінен түсінік беріп, шамасы жеткенше үйретіп бақты. Ана мен ұл күн құрғатпай жаратқан иесіне жалбарынып дұғасын оқыды (мұндай жалғыздықты жұмыр басты пендеге көрсетпесін, оны басынан өткерген адам ғана ұғады), анасы дұғаны жанын салып шын пейілмен қайталады, ал ұлы оның айтқан сөзін былдырлап қайталап отырды. Әр намазында қымбатты әкесі қасында жүргендей жаратқан иесіне соны жарылқа деп жалбарынды.



	Жеткіншек жігітті жуындырып, киіндіріп, ертеңгі ас алдында серуендетіп кайтуға атасы "шаруасымен" кеткеннен кейін, оған арнап әр түрлі кәстөмдерді күйеуі бар кездегі ең сәнді киімдерінен кесіп-пішуге қыруар уақыты кетер еді. Бейшара жесір миссис Осборнның өзі қара көйлек, қара жолақ таққан қалпақ киетін, бұған сәнді киінетін, әсіресе кедейленгеннен кейін бұрынғыдан гөрі сәнді киінуді шығарған анасы наразылық білдіріп те жүрді. Ол қалған уақытын анасына, қарт әкесіне қолғабыс тигізуге арнады. Ол жалықпай крибедж үйренді, әкесі клубқа бармаған күндері осы



	ойынмен уақыт ұттырды. Әкесінің қалауымен ән шырқады, қарт сазды әуеннің ырғағымен ұйықтап та кететін-ді. Әкесінің сансыз хаттарын, жоспарын, жобасын жазуға да жәрдемдесті. Қарт джентльменнің бұрынғы таныстарының көпшілігі оның қолымен "Қара алмас пен күлсіз көмір" компаниясының агенті болғанын, достары мен өзге де жұртты челдроны1 пәленше шиллинг тұратыны, ең жақсы көмірмен жабдықтайтыны жөнінде хат та алып жатты. Әкесі болса, сыры өзіне мәлім қолын қойып, әккі жазуымен мекен-жайын толтыратын. Осы қатынас қағаздың бірі Кокс пен Гринвуд арқылы майор Доббинге, полкіне жөнелтілген; бірақ майор бұл кезде Мадраста тұратын, сондықтан оған көмірдің қажеті жоқ-ты. Бірақ жоба кімнің қолымен жазылғанын аңғарды. О, жаратқан ием, осыны жазған қолды ұстау мұның маңдайына жазылмай-ақ кеткені ме? Майордың қолына тағы бір хат тиді, мұнда екінші жоба жіберіліпті. Бұл бойынша "Седли мен К" Опорто, Бордо мен Сен-Мариде агенттік құрып, мұнда достарына, өзге де жарандарға портвейн, херес және қызыл шарапты арзан бағамен, жағдайына қарап жеңілдік жасап сататынын мәлімдепті. Осы мәлімдемеге сүйеніп, Доббин губернаторды, бас қолбасшыны, соттарды, полктағы жолдастарын, қысқасы, сол жердегі бастықтардың бәрін үгіттеп, "Седли мен К" фирмасынан шарапты мол сұрастырғаны соншалық, фирманы ұстап тұрған мистер Седли мен мистер Клепті қайран қалдырды. Осы бір сәттілікке желпініп, бейшара шал Ситиден үй тұрғызып, бүтін клерк полкін, бүкіл дүние жүзінде өз кемесінің аялдамаларын салдырып, агенттер ұстамақ болып бөсіп еді, жолы болмады, әлгіден өзге сұраныс келмеді. Бәлкім, карт кәсіпкер шарап дәмін баяғыдай айыра алмайтын болған ғой. Оның мақтауымен алынған шараптың нашарлығын айтып барлық офицерлер асханасынан шағым түсіп жатты. Ақыры, соншалық мол шарапты қайыра сатып алып, аукцион арқылы сатып, қыруар шығынға ұшырады.



	Осы кезде Калькуттада мемлекеттік салық жинайтын басқармаға орналасқан бұрынғы коллекторға келетін болсақ, оған да әкесі жазған жобалардан бір құшағы келіп, әкесі одан ісін жолға қоюға жәрдем сұрап, ата-анасы осы кәсіпте ұлын арқа тұтатынын әрі оған төлем қағазда көрсетілген ең дәмді деген шәрбат шараптан жөнелтіп отырғанын, сонымен катар, шығынды жабу үшін осы сомаға ұлының атынан бұларға берілген вексельді де қоса жөнелткенін жазды.



	Бұл іс оның намысын қоздырып, мемлекеттік алым-салық жинайтын басқарманың мүшесі Джоз Седлидің әкесін тілемсек шарап саудагері дегеннен гөрі Джек Кеч* деген дұрыс еді ғой деп, шала бүлініп, вексель беруден бас тартып, қартқа ренжіп, будан былай басымды қатырма деп ашулы хат жазды. Сонымен вексель қайтып оралды да, "Седли мен К" оның шығынын матрас операциясының кірісімен, біразын Эмманың қаражатымен жапты.



	Миссис Эмилия дүние басып қалған жесір емес, күйеуі өлген соң алатын елу фунт зейнетақысы неге жетеді. Күйеуінің кепілдеме адамының мәлімдеуіне қарағанда, Осборн қаза табар алдында агенттерінің қолында бес жүз фунты болыпты; осы соманы Джордждың қамқоршысы Доббин сегіз пайыздық жылдық өсіммен Үндістанның бір кеңсесіне салып қоюға кеңес берген. Майордың ұсынысынан әлдеқандай секем алған мистер Седли буған үзілді-кесілді қарсылық білдірді. Бүл капиталды осылайша орналастырды да агенттерге өзі аттанды. Ол жерде мұндай ақша қалдырғанын ешкім білмейтінін, марқұмнан қалған капиталы жүз фунттан аспайтынын естігенде шал қайран қалды. Олар: бес жүз фунт, ерекше қаражат болар, мұны майор Доббин ғана білуі мүмкін деді. Мұны бір жағдай деп тапқан Седли карт майорды тексере бастады. Қызының ең жақын адамы ретінде одан марқұм капитанның қаражатынан есеп-қисапты талап етті. Доббин кібіртіктеп, қызарып, қисынсыз жауап берді. Бұл жағдай шалдың күдігін арттырып, мынау бір алаяқ емес пе деп ойлады. Ол қатқыл сөйлеп, "шындықты қалайтын адаммын", сіз суық қолдық жасап, марқұм күйеу баламның ақшасын пайдаланып отырсыз деп ойын ақтарып тастады.



	Доббин ызадан жарылып кете жаздады, егер оны қаралаушы карт, әрі бейшара адам болмағанда Слотер кофеханасының үстелінде әңгімелесіп отырған екеуінің арасында жанжал бұрқ етер еді.



	- Сэр, менің бөлмеме жүріңіз, - деп міңгірледі майор булығып, - табан астында жүруіңізді талап етемін, жапа шеккен бейшара Джордж ба, әлде мен бе, көзіңізбен көріңіз?



	Доббин шалды бөлмесіне ертіп барып, қол сандығынан есепшот пен Осборн берген бірнеше сенім хаттарын корсетті, ол мұндай сенімхатты қиналмай қалдыра беретін серілігін бағаламай болмайды, жұрттың бәрінің қолынан келе беретін іс пе...



	- Англиядан аттанарда Джордж векселдерін төлепті, бірақ қаза тапқанда қалтасында көк тиыны болмапты.



	Екі офицер, жолдасым үшеуміз оз қаражатымыздан аздап ақша жидық, ал сіз болсаңыз жесір қатын мен жетім баланы тапа тал түсте тонамақсың деп айыптайсыз, мырза, мұныңызға жол болсын?



	Қатты булыққан қарт Седли торға түскен торғайдай томпиып қалды, бірақ Уильям мистер Доббин қартқа бар шындықты жайып салмады; бұл бес жүз фунт түгелімен соның ақшасы болатын, оның үстіне өз ақшасына досын жерледі, оны жерлеу, бейшара Эмилияны көшіруге байланысты шығынның бәрін де ол төлеген.



	Эмилияның өзін айтпағанда, осыншама шаш етектен келген шығынды Осборн карт та ойына алмады, туыстарының бірі де ескермеді, не деген керенаулық! Майор Доббинге әбден иық артқан Эмилия оның есеп-қисабына араласпады, оған қарыздар екенін де ойламады.



	Оған берген уәдесін орындау мақсатымен Мадрасқа жылына екі-үш мәртебе хат жазды, хатта басынан аяғына дейін кішкентай Джордждың қылығы соз болды. Уильям бұл хаттарды дүниедегі асыл затыңдай, көзінің қарашығындай сақтады, асыға күтті. Ол Эмилияға хат келген сайын жауап қайырды, өзінің сезімі жайында ләм-мим деп тіс жармады, бірақ кіндік баласы оның шешесіне сыйлықты үзбей жіберіп тұрды. Эмилияға түрлі орамал мен қытайдың піл сүйегінен жасаған тамаша шахматты жөнелтті. Мұның пешкалары қылыш асынып, қалқан тағынған нағыз ақ, жасыл түсті адам мүсіндері, ал аты - аттылы адам, турасы үстіне мұнара орнатылған піл болатын.



	- Әуелі миссис Монгоның шахматтары мұншалық сәнді емес, - деді мистер Песлер.



	Шахмат кішкентай Джорджды да таң қалдырды, ол баспа әрпімен бадырайтып жазған алғашқы хатында - ақ кіндік әкесіне рахметін айтты. Доббин бұған қоса консервіленген жеміс пен маринад та жіберді; бала мұның ең соңғысын буфеттен жасырып алып жегенде, қатты шашалып, қақалып қалды, мұның тамағын ашытқаны соншалық, ұрлық үшін қарғыс деп ұқты. Эмма бұл жағдайды майорға әзілдеп жазды. Эмманың еңсесі көтеріле бастаған екен, күлуге де шамасы келіпті деп Доббин хатқа қуанды. Оған ақ шәлі, ал шешесіне пальма жапырақты гүлді шәлі, Седли карт пен Джорджға жылы қызыл мойын орағыш жөнелтті. Шәлінің әрқайсысы кемінде елу гинейден болар деп жобалады Седли ханым. Ол шіркеуге сол шәліні салып барып, таныстары кұттықтап жатты. Ақ шәлі Эмилияның қарапайым қара көйлегін әрлендіріп жіберді.



	- Ол туралы қызым сөйлескісі келмейді, - деді Седли кемпір, Бромптондағы миссис Клеп пен өзге де көршілеріне, - Джоз баламнан мұндай сыйлық алып көрген жоқпыз, ол бейшара бізден ақшасын аяйды, ақшаның астында қалғыр, майор біздің қызға өлердей ғашық болу керек, мен мұны айтсам болды, қызым қызарып жылай бастайды да, өзінің бөлмесіне кіріп алып, періштесінің қасынан шықпайды. Сол періштесін иттен бетер жек көремін. Құдай пендем деп жаратса, сол менменсіген Осборндарды көрсетпесе екен.



	Осындай қарапайым адамдардың қожын тірлігі арасында Джордждың балалық шағы өтіп жатты. Ол жанындай жақсы көрген шешесіне қарағанда батылдау, нәзік, сезімтал болып өсті. Ол өзінің құрдастарына өктемдік жүргізді. Ер жеткен сайын ересек адамдар оның менмендігі әкесінен қалай аумай қалған деп қайран қалысты. Ширак та сезімтал балалар сияқты ол да үлкендерді мазалап, анау-мынауды сұрай берді, оның дүниетанымына, аңғарғыштығына, ұғымталдығына таң қалған атасы клубтағы жұртқа немересінің зеректігін, ақылдылығын, білімпаздығын әңгімелеп әбден мезі етті. Бала әжесіне мейірленбеді. Жақын адамдары мұндай ақылды бала жарық дүниеге бұрын-соңды келген еместігін, әрі, құдайдың құдіреті, менмендігі әкесінен айнымайды деп таң қалысты, бұл сөздерінің жаны бар да шығар.



	Ол алтыға аяқ басқанда Джорджбен хат жазысуға кірісті. Майор одан мектепке барғың келе ме, олай болған күнде орын табар едің, әлде жақсы мұғалімнен үйде дәріс алғың келе ме деп сұрады. Ал білім алатын мерзімі жеткенде кіндік әкесі анасына ауыр болады деп оны тәрбиелеудің бар шығынын көтеретінін білдірді. Қысқасы, Эмилия мен оның құртақандай ұлының жайы майордың жатса-тұрса есінен бір шықпады, сонымен іс жүргізуші адамына балаға суретті кітап, бояу, парта және сабаққа қажетті, әр түрлі ойынға қажетті өзге де заттарды жеткізуді тапсырды.



	Джордж алты жасқа толуына үш күн қалғанда қызметшілерін ерткен бір жеткіншек екі доңғалақты арбамен мистер Седлидің үйіне келіп түсіп, мистер Джордж Осборнды көргісі келетінін айтты. Бүл Кондит-стриттегі әскери тігінші мистер Вулси еді, ол майордың тапсырмасымен балаға шұға кәстөм тігу үшін үлгісін түсіріп алуға іздеп келіпті. Ол баланың әкесі капитанның өзгеше де киім тігу құрметіне бөленген көрінеді.



	Майордың айтуымен бе, әлде ағасының көңіліне қарады ма, әйтеуір Доббиннің қыздары кейде өздерінің күймелерімен келіп, Эмилия мен Джорджды қыдыртуға алып кететін. Бүл қыздардың қайырымдылығынан, қамқорлығынан Эмилия ұялатын, бірақ ешкімнің көңілін жықпайтын мінезімен келісіп еріп жүре беретін, ОІІЫҢ үстіне мынадай сән-салтанатты күймеге мінгенде құрттай Джордждың қуанышы қойнына сыймайтын. Қыздар кейде бір күнге жібер деп сұрайтын, мұндайда Джордж Денмарк-хиллдегі үлкен бақшалы теплицасында жүзім, шпалерінде шабдалы өсетін тамаша үйде асыр салып емін-еркін ойнайтын.



	Бір күні Доббиннің қыздары Эмилияны қуантамыз ба деп қымбатты бауырлары Уильям жайында қуанышты жаңалықты айтуға келді.



	- Нендей жаңалық бар? Үйге қайтқалы жатқан жоқ па? - деп сұрады, Эмилия көзі күлімдеп.



	- Жоқ, жарқыным, ондай хабар алсақ сүйінші сұраймыз ғой, дегенмен бір жаңалық естідік. Уильям көп кешікпей Эмилияның аяулы досының туысы, сэр Майкл О'Даудтың қарындасы мисс Глорвин О'Даудке үйленіп қала ма деген сыбыс бар, - деді... - Жұрттың айтуынша өте сұлу, тәрбиелі бекзат көрінеді.



	Эмилия бар болғаны: "о" деді. Расында да, жылы хабар екен, қашанғы сұр бойдақ болып жүреді, әлде өмірден кешіл өте ме? Бірақ Глорвина оның өте қайырымды ескі таныс әйеліне ұқсас дегенге күмәнданды, бірақ... дегенмен ол қуаныш білдірді. Сөйтті де әлдеқандай түсініксіз күйге өніп, кішкентай Джорджын құшағына алып қысып, аса мейірбандықпен сүйіп қойды. Баланы жерге түсіргенде көзі бұлаулап турды, бүл жағдайды құптап қуаныш білдіргенмен, сол серуен кезінде бір ауыз тіл де қатпады.





Отыз тоғызыншы тарау




	ШЕКТЕН ШЫҚҚАН ҚАРА ЖҮЗДІЛІК



	Ауқатты туысының мұрагерлік үмітінен айырылып, қара жерді бауырлап күңіреніп қалған хемпшпирлік ескі досымызға аз уақыт түстеніп қайтайық. Отыз мың фунттан дәметкен Бьют Кроули небары бес мың ғана қармағаны ауыр қайғы болды. Бүл сомадан өздерінің қарызын, колледжде оқитын ұлы Джимнің қарызын өтегенде ұсқынсыз торт қызының жасауына мардымсыз бірдеме қалды. Сонымен, миссис Бьют өзінің залымдығы күйеуін қу тақырға отырғызып кеткенін білмеді, дәлірек айтқанда мойындамады. Ол әйелдің қолынан келердің бәрін жасадым деп ант-су ішті. Залым қайнысы Питт Кроули құсап жағымпаз болу қолынан келмегеніне бүл кінәлі ме? Арсыздық жолмен қолы жеткен дүниесі бойына жұғуын тіледі.



	- Қалай дегенмен де бүл ақша осы тұқымда қалады ғой, - деді ол. - Питт көк тиын да жұмсамайды, көр де түр, өйткені бүкіл



	Англиядан ондай шық бермес Шығайбайды іздесең таппайсың және жасы да біраз жерге келіп қалған адам, бірақ дүниенің парқын білмейтін делқұлы бауыры Родон сияқты ол да сұрқия.



	Сонымен миссис Бьют алғашында бұлқан-талқан болып күйіп-піскенмен, қайта сабасына түсті де, қолынан келгенше жағдайға қарап тіршілік жасауға кірісіп, шығынын азайтып, барынша үнемдеуге кірісті. Ол қыздарын кедейлікке көнуге баулып, оны жұрттың көзінен жасырудың не амалын тауып, немесе оны табалдырықтан аттатпаудың айласын қарастырды. Бұрын да қымбатты қайын бикесі мисс Кроулидің дүниесінен дәмелі кезінде де ол қыздарын тойға, қоғамдық жиындарға жиі алып барып, әуелі пастордың үйінде де қонақты жиі шақырып, сыртын қампайтып, жұртқа сыр білдірмеді, жұрттың табасына ұшырамаудың айласын осылайша жүргізді. Сырт қараған адам олардың қоғамдық орындарға жиі барғанына қарап, алданып, ұрылып қалғанын сезбеді, қаражаттан қысылып, түлкі құрсақ жүргенін де сездірмеді. Қыздары бұрынғыдан да сәнді киінді. Олар Винчестер мен Саутгемптондағы барлық тойларға қатысты, әуелі ат арылтып Каузға да барып қайтты, төңіректегі жұрттың бәрін апайларынан мол дүние алып жырғалып қалыпты деп сендіргенге дейін не керемет балға, ат бәйгесіне, желкенді қайық жарысына қатысу үшін, күймесіне соқадан алынған аттары да жегіліп, жолға әзір болды, қысқасы бұл тараптан аттың терін де, адамның қарекетін де аяп қалмады. Отбасында апайы жайында мақтаулы сөзін де аямады. Әйтеуір, үйтіп-бүйтіп жатып жұртты сендірді-ау. Бақталастық базарында бұдан өткен қулықты, айлакерлікті көре алмадым. Өзінің қаржысын жасыру үшін жұрттың көзіне шөп салып, сырты бүтін, іші түтін адамдарға жұрт ізгі ниетпен, құрметпен қарайтынына қайрал қаласың.



	Әрине, миссис Бьют өзін Англиядағы ең бір қайырымды жан санап, бақытты отбасы сырт қараған жұртқа үлгі аларлық жағдайды аңғартатын. Қыздары сондай көңілді, сондай бауырмал, тәрбиелі, текті, қарапайым көрінді. Марта гүлді келістіріп салып, өзінің суретін графтықтағы жәрдемшілерге тегіс таратты, ал Эмма болса графтықтың бұлбұлы еді, өлеңдері "Хемпшир телеграфында" поэзия бөлімінің туы болды; Фанни мен Матильда қосылып ән шырқап, шешесі фортепьянода сүйемелдеді, осы сәтте қалған екі қыз құшақтасып, зейін қоя он тыңдады. Бейшара қыздар үйлерінде бұл әнді қалай қиналып жаттағандарын, шешесі оларды неше сағат бойы тоқпақтап үйреткенін ешкім де сезбеді. Қысқасы, миссис Бьют тағдырдың тәлкегіне күле қарап, сырт бейнесін өзгертпей, сырт көз жасады.



	Миссис жақсы, құрметті аналардың ісін атқарды. Ол үйіне Саутгемптоннан яхтемендерді, Винчестер соборынан поптарды, жергілікті казармалардан офицерлерді шақырды. Сот сессиялары кезінде жас соттарды өзіне қаратып, Джимға аңшы жолдастарын ертіп келуге рұқсатын берді. Бала-шағасының қамы үшін бейшара ана отқа да, суға да түсуге дайын!



	Әрине мұндай әйелмен қамалдағы дөң мінез қайын ағасы баронет арасында қандай жылы шырайлы туыстық қарым-қатынас болсын! Ағайынды екеуінің арасынан жік шыққалы қашан, әуелі көрші-қолаңдар да сэр Питті ұнатпайды, қарт баронет аты бүкіл графтыққа жайылды, атың шықпаса, жер өртенің кері келді. Ол жылдан-жылға жақсы-жайсаң қауымнан қол үзіп, оған жирене қарауды шығарды. Өткен жылы Питт пен леди Джейн неке тойынан кейін сәлем бере келгенде, оның қақпасы ашылмады, есік алдында ақсүйек атаулының бір күймесі де болмады, содан бері бүл үйге ешкім ат ізін салмады.



	Бұл бір жолы болмаған, қыры кеткен сапар еді, содан бері оны еске алса, бұл отбасының тұла бойы тітіркенеді, төбе шашы тік тұрады. Питт бұл жағдайдан бетінің оты шығып, әйеліне ешкімге айтпа деп қойған-ды, бірақ мұндай соз жерде жата ма, қамалда не болып жатқанына құлақ түріп отыратын миссис Бьют сэр Питтің баласы мен келінін қалай қарсы алғанын шып-шырғасыз шығармай естіген.



	Олар сәнді де салтанатты күймесімен парк аллеясымен келе жатқанында Питт ағаш аралығының сиреп қалғанын, карт баронет басы-көзіне қарамай талай ағашты жайпап тастағанын көріп, қатты күйінді. Парк күтусіз қалған-ды. Жол бұзылған, лайсаң, мұнтаздай күйменің дөңгелегі терең сазды - көлшікке батып кетті. Дөңестегі үлкен алаңқай қарайып, мүк басып кетіпті; бір кездегі гүл алаңын арам шоп басыпты. Үйдің барлық терезесінің бәрінің қақпағы тарс жабылыпты; Әлденеше рет қоңыраулатқаннан кейін барып әзер ашты, ақыры Хорокс Корольдік Кроулидің мұрагері мен әйелін ата-бабасының мекеніне алып кіргенде әлдеқандай бір елес емен басқыштан караңдады да, жоғары бөлмелерге өтіп кетті. Ол бұларды сэр Питтің "кітапханасы" аталатын жайға алып барды, Питт пен леди Джейн осылай қарай жылжыған сайын темекінің иісі мұрнын жара бастады.



	- Сэр Питтің денсаулығы онша емес, - деп Хорокс қысылып, қожайынына шаншу қадалып қалды дегендей болды.



	Кітапхананың терезесі бас аллея жаққа қарайтын. Сэр Питт ашық терезенің алдында тұрып, күймеден жүк түсіргелі жатқан форейтор мен малайына айқайлады.



	- Мұнда кіргізуші болмаңдар!- деді ол, қолындағы мештегімен шабаданын нұсқап. - Бұл азанғы келіс емес пе? Такер, сен кереңсің бе, антұрған! О, құдайым-ай! Аттардың тұяғы жарылған ба? Оны майлап қоюға "Корольдің басында" бір дені дұрыс адам табылмағаны ма? Ал, Питт, қалың қалай? Келінжан, сіздің хәліңіз қалай? Шалдың жағдайын біліп қайтуға келдіңдер ғой? Иә, сіздің ажарыңыз тәп-тәуір екен. Ана кәрі қақпас шешеңізге ұқсамайды екенсіз. Бері келіңіз, карт Питті сүйіп қойыңыз.



	Бұл ілтипат келінін қатты қысылтты, темекі иісіне ысталып қалған, сақал-мұрты өскен кәрі шөңгені кім ұната қойсын. Ол өзінің бауыры Саутдаун да мұрт қойып, темекі тартатынын есіне алып, сондай болуы керек шығар деп ойлады.



	- Питт толып кетіпті, - деді баронет туыстық сезімді білдіргеннен кейін, - ол сізге ұзын-сонар уағыздарын оқып тұратын шығар? Жүзінші саламын, кешкі гимнін оқитын болар, -а, Питт, қалай?.. Хорокс, леди Джейнге рюмка мальвази мен бисквит алып келіңіз. Жарымес, борсық құсап борбиып, көзіңді бадырайтып неге аңқиып қалдың... Келінжан, қонақ болуларыңды қалап отырған жоқпын: жағдайларың келіспейді, Питт екеулеріңе көңілсіз де болар, әрі Питт екеуміздің жұлдызымыз жараспайды. Мен қарт адаммын, күркілдеген жөтел, бұрқыраған темекі, кешке қарай триктрак дегендей...



	- Сэр, мен триктракты ойнай білемін, - деп жауап қайырды леди Джейн күліп, - мен папамен, мисс Кроулимен ойнағанмын. Мистер Кроули, солай ма?



	- Сіз құмартатын ойынды леди Джейн ойнай біледі, сэр, - деді Питт маңғазданып.



	- Ол үшін жолдан қалудың қажеті не. Жо, жоқ, одан да Мадберилеріңе кайтып, миссис Ринсерді қуантыңыздар немесе Бьютке барып түстеніңдер. Ол сендердің келгендеріңе қатты қуанады, құшақ жайып қарсы алады, сіздер қайырымдылық жасап кемпірдің ақшасын қағып алғандарыңа дән риза. Ха-ха. Мен о дүниеге аттанғанда оның біразы қамалды жөндеуге жұмсалар.



	- Менің байқауымша, сэр, - деді Питт даусын көтеріп, - сіздің адамдарыңыз ағашты қиратып жатқан көрінеді.



	- Иә, иә, ауа райының да, жылдың да қолайлы мезгілі, - деп жауап қайырды сэр Питт, кенеттен тас керең болып. - Мен қартайдым, Питт. Сен де жас емессің, елуге кетіп барасың. Бүл жас көрінеді емес пе, леди Джейн, солай ма? Ішімдікті татпайды, құдай жолын қуған тақуалық тәрбиелі тірлік. Мені көрдіңіз бе, жуырда сексенінші ұрып жығайын деп отырмын. Ха-ха! - деп күлді де, дорбасын алып темекі иіскеді, келініне көзін қысып, оң қолын сипады.



	Питт қайтадан әңгімені орманға бұрды, бірақ баронет тағы да тас керең болып естімегенсіді.



	- Қартайдым білем, осы қыс ауыр болып, сүйектерім сырқырап жаныма қатты батты. Бірақ, келінжан, сіздің келгеніңізге қуаныштымын. Сіздің келбетіңіз ұнап қалды, өзіңіз жылы жүзді жан екенсіз. Кескініңізде анау ұсқынсыз сорайған Бинкілерге ұқсамапты. Сізге сарайға тағып баратын жақсы дүние сыйлайын.



	Ол бөлмеден өтіп шкафқа барды да, мұнан қымбатты дүниелер салған қобдиды алып келді.



	- Мынаны алыңыз, сүйіктім, - деді ол - Бұны менің анам таққан, содан кейін бәйбіше леди Кроули тақты. Тамаша маржан... мұны темір-терсек саудагерінің қызына сыйлағым келмеп еді. Жо, жоқ. Алыңыз да, тез тығып қойыңыз, - деп келінінің қолына қорапты ұстатты да, тағам салған табақша көтеріп Хорокс бөлмеге кіргенде шкафтың есігін тез жаба қойды.



	- Питтің әйеліне не сыйладыңыз? - деді әлгі шашбауға оранып жүрген пері Питт пен леди Джейн кеткеннен кейін. Бүл сарай қызметшісінің қызы, бүкіл графтыққа аты жайылған, өсек-аяңға іліктірген - Корольдік Кроулиді өз бетімен билеп-төстеп алған мисс Хорокс осы еді.



	Осы шашбаулы перінің тайраңдағанына бүкіл отбасы, бүкіл графтық таң қалысты. Ленталы пері Мадберидегі сақтық кассасының бөлімшесінен өзінің ағымдағы есеп-шотын ашты; бұрынғы сарай қызметшілерінің міндетін, күйме мен аттарды бүтіндей иемденіп, шіркеуге де барып тұратын болды. Оның тілегімен көптеген қызметшілер шығарылды да. Әлі де сол үйде қалған шотландық бағбан булардың жерін жалға алып, мол табыс тауып, орнатқан теплицасы мен шпалерін мақтан етіп, одан алған өнімін Саутгемптонға алып барып сатып тұратын; ол бір күні таңертеңгісін түстік дуал жақтағы шабдалы лента перінің шауып жатқанының үстінен түсіп; жеке меншік дүниеме неге тиісесің деп қарсылық білдіргенде, ол жақтан шапалақпен тартып қалды. Сонымен шотландық бағбан, шотландық әйелі, олардың шотландық балалары - Корольдік Кроулидің жалғыз үйлі құрметті тұрғыны көшіп кетті де, тамаша бақша қаңырап иесіз қалып, гүл клумбаларын арам шоп басты. Бейшара леди Кроулидің гүл шоғы қурап қалды. Қызметшілердің екі-үшеуі ғана бүрісіп қонақханада тұрып жатты. Ат қора, аула қаңырап бос қалды. Сэр Питт үйден шықпай, күнде кешкісін өзінің сарай қызметшісі (енді өзін нәменгер санады) Хорокспен, оның ұяттан безген Лента қызымен бірігіп шарап ішумен айналысты. Бір кезде арбаға мініп Мадберигс барып, саудагер біткенді "сэр" деп атайтын заманы өтті. Ұяттан ел бетіне қарай алмады ма, әлде көршілерінен көңілі қалды ма, әйтеуір Корольдік Кроулидің қарты парктың қақпасынан да шықпады. Ол күнде хат жазып, өзінің ісін жүргізушілермен, жерін жалдаушылармен сырттай ренжісіп жатты. Оны көргісі келетін жасауылдар мен нәменгерлер Лента арқылы тілдесті; бұларды қосалқы есіктің қасындағы күтуші бөлмесінің алдында қабылдады. Баронсттің ісі күн сайын шатасып, ақыры адам айтқысыз былыққа айналды.



	Әкесінің алжығаны жайында хабар жеткенде соншалық ұстамды, сыпайы жігіт Питт Кроулидің төбе шашы тік тұрғанына таңдануға болмайды. Шашбаулы заңды өгей шешесі болып қала ма деген күдік оны әбден мазалады. Алғашқы және соңғы рет келіп кайтқаннан кейін жас жұбайлар мәдениетті, із құтты отбасында әкесін ауызға алмады. Бұл олар үшін атағына кір келтірер масқара құбылыс еді; сондықтан ешкім де ол жайында жұмған аузын ашпады. Ал графиня Саудтаун күймесімен күмбірлетіп өтіп бара жатқанда, оны көргенде дені дұрыс адамның төбе шашы тік тұратын сылдыр сөзді кітапшаларын қалдырып кететін, ал пастор үйіндегі миссис Бьют шегіршін ағаштың арасындағы қамал өртеніп жатыр ма деп түн құрғатпай терезеге телміретін. Ескі достары сэр Дж. Уопшот пен сэр Х.Фадлстондар соттың тоқсандық сессиясында Саутгемптонда да, Хай-стритте де онымен бір орындыққа отырмай, карт кір қолын ұсынғанда мұрындарын шүйіріп, теріс айналып кететін. Бірақ ол бұған налымайтын, қолын қалтасына салып, қарқылдап күліп, қосарлап төрт ат жеккен күймесіне мінетін; дәл сол сияқты леди Саутдаунның кітапшаларына да сирек ұшырасып, ашуланған шағында ұлдарына да, мына жарық дүниедегі жандарға, тіпті Шашбаулыға да күле қарайтын.



	Мисс Хорокс Корольдік Кроулиге күтуші болып орналасып, бүкіл үй ішінің аяғын бір етікке тығып, билікті қолына алды. Қызметшілерге оны "мэм" немесе "мадам" деп атау бұйырылды, бір кішкентай күтуші жағыну үшін "миледи" деп те атап қойды, билік жүргізуші әйелдің тарапынан бұған қарсылық білдірілмеді.



	- Бұрынғы леди менен артық та еді, кем де еді, Эстер, - деп жауап берді мисс Хорокс жағымпаздың сөзіне, сонымен әкесінен өзгелердің бәрін аяғынан тік тұрғызды, бірақ әкеге де дес көрсетіп, баронеттің болашақ зайыбы екенін ұмытпауды ескертіп қойды. Ол, расында да, бүл "дәреже" қолға тие қалса деп алдын ада дайындық жасауға кірісті, ақсүйектердің жүрісін, тұрысын, киім киісін келістіріп салып, арлы-берлі қойқаңдағанын көрген сэр Питт ішек-сілесі қатып ұзақ күлді. Игі-жақсы бекзадалардың қылығын, қарым-қатысын, киім киісін, жүріс-тұрысын салып жатқанын көрсең, әбден қызыққа батасың, мұның қасында театрың қараң қалсын деп ол мәз болды. Әуелі бір күні сэр бәйбішесі леди Кроулидің патша сарайына киген көйлегін өлшетті де, саған құйып қойғандай деп ант-су ішті де (Мисс Хорокс те бұған көнді) қазір төрт аттық күймені жектіремін де сарайға алып барамын деп қоқан-лоқы жасады. Ол дүние салған екі әйелдің де сандығын ақтарып, ондағы сәнді киімдерді өлшеп-пішіп, өзіне ықшамдап қайта тігіп әлектенді. Онымен қоймай олардан қалған асыл тастар мен қымбат дүниелерді иемденуден де үміттенді, бірақ карт баронет шкафты кілттеп, маңайлатпады, қаншама бауырына кіріп, асты-үстіне түсіп жылмаңдағанмын, карт баронды елітіп, кілтті қолына түсіре алмады. Бұл сылқым Корольдік Кроулиден кеткеннен кейін біраздан соң сыры ашылды, ол қалдырып кеткен дәптерге қарағанда жазуды үйренбек оймен біраз әрекеттеніпті, әсіресе өзінің аты-жөнін -леди Кроули, леди Бетси Хорокс, леди Элизабет Кроули, т.б. сөздердің басын құрапты.



	Пастордың үйінің қайырымды жандарының бірі де сарайға аяқ баспай, алжыған шалдан іргесін аулақтатқанымен, онда не болып жатқанын көзбен көріп, қолмен ұстағандай біліп, мисс Хорокс араласқан үйдің әне-міне шаңырағы ортасына түсетінін сезіп, елеңдеп, құлақ түріп отырды. Мисс Хорокстің шалға жасаған жақсылығы зая кетіп, тағдыр оны тәлкек қылды.



	Баронет оны мазақтап "ханым" деп қоятын, бір күні сол ханымы мейман қабылдайтын бөлмедегі әбден қиюы кеткен ескі фортепьянода ойнап отырғанының үстінен шықты, анау бір кезде Бекки Шарп кадрили ойнағаннан бері ешбір жанның қолы тиген жоқ-ты, ол ойнағанның жөні осы екен деп бір кезде естіген әуенін бар даусымен салып, кеудесін керіп, фортепьяноны қойғылап отыр екен. Жағымпазданған кішкентай күтуші қасына тұрып алып, басын шұлғып қояды: "О, жаратқан, қандай жақсы ойнайсыз, мэм!"- деп, құдды ақсүйектердің мейман бөлмесіндегі майталман жағымпаздарға ұқсап-ақ қалыпты.



	Мұны көрген баронет ішек-сілесі қатқанша күлді. Сол күні кешке Хорокске бірнеше қайталап айтып, мисс Хорокске наразылығын сездіріп, әбден айызы қанды. Ол музыкалық аспаптың клавишін басқандай үстелді тықылдатып, соның сарынымен шырқады. Мұндай жақсы дауысты елемеу қиянат, мен музыкадан дәріс беретін ұстаз табамын деп бөсті, мисс Хорокс мұны шын көріп, ризашылық білдірді. Сэр Питт осы кеште қатты толқып, сарай қызметшісімен ромды шамадан тыс басып жіберді. Сенімді досы, әрі қызметшісі оны жатын орнына алып барғанда түн ортасы ауып қалған.



	Жарты сағаттан кейін үйдің ішінде кенеттен айғай-шу көтерілді. Екі-үш бөлмесі ғана пайдаланылатын ескі ғимараттың терезелерінен жарық қылаулады. Елгезек бала атқа мініп Малберидегі дәрігерге жөнелді. Енді бір сағат өткенде (миссис Бьют Кроулидің қайын ағасының үйімен қандай байланыста екенін осыдан аңғарыңыз) леди Бьют капор киіп, ағаш шоқай сүйретіп, қасына ағзам Бьют Кроули мен ұлы Джеймс Кроулиді ертіп сарайға қарай беттеді де, паркті кесіп өтіп, үйге ашық тұрған қақпадан енді.



	Дәлізден, үстел үстінде ромның бос бөтелкелері тұрған кішкентай емен бөлмеден басып өтіп, сэр Питтің кабинетіне бір-ақ барып, шкафтар мен конторкаға байлаулы кілттерді салып ашпақ болып әбігерленіп жатқан шашбаулы мисс Хорокстің үстінен шықты. Кішкентай мисс Бьюттің көзі қара капордың астынан жылт еткенде ол от басқандай баж етіп, қолындағысын түсіріп алды.



	- Джеймс, мистер Кроули, мына сұрқияны көрдіңдер ме? - деді миссис Бьют зілденіп, қарсы алдында тұрған қара көз қылмыскерді нұсқап, ол бейшараның құты қашып, қалтырап кетіпті.



	- Оның өзі берген, өзі берді!- деп айқайлады.



	- Өзі берді деуін қарашы, сұмырайдың, - деп килікті миссис Бьют. - Мистер Кроули, бұл оңбаған әйелді бауырының дүниесін үптеп жатқан жерінен ұстадық. Мұны дарға асады, осылай боларын білгенмін, әрқашан да айтып жүр емеспін бе.



	Мисс Хорокс жан ұшырып, еңіреп аяғына жығылды. Бірақ әлейім жұртқа аян нәрсе -қандайда болмасын шынайы қайырымды әйелдің өзі бірден кешірім жасай қоймайды, жауы жалбарынған сайын жаны кіре түседі.



	- Джеймс, қонырауды қақ! - деді миссис Бьют. - Жұрт жиналғанша қаға бер.



	Токтарсыз қағылған қоңыраудың үніне қаңырап бос қалған қамалдың ішіне үш, торт қызметші жиналды.



	- Залымды қамап, бекітіп қойыңдар, - деп бұйырды миссис Бьют, - біз оны сэр Питті тонап жатқан жерінен ұстап алдық, тұтқындалғаны жөнінде жарлық дайындаңыз... Мистер Кроули, ал Бедоуз, сіз мұны ертеңмен Саутгемптон түрмесіне жеткізіңіз.



	- Бірақ, мисс, - деп сот пен пастор қарсылық көрсетті, - ол бар болғаны...



	- Мұнда қол кісен жоқ па? - деді миссис Бьют, ағаш тақтасын тықылдатып, жер тепкілеп, -қолына кісен салып. Бүл сұрқияның оңбаған әкесі қайда жүр?



	- Өзі берген маған!- деп айқайлады бейшара Бетси. - Солай емес пе, Эстер? Сен өзің көрдің ғой, сэрдің маған ұсынғанын, Мадбери жәрмеңкесінен қайтқан күннің ертесінде бермеді ме, одан бері біраз уақыт өтті; мұның маған қажеті де жоқ. Менікі емес деп ойласаңдар ала беріңдер.



	Әлгінде ғана кітап шкафынан жымқырған, көптен бері көзі түсіп жүретін жасанды жылтыр тастардан жасалған үлкен екі кебіс бауды қалтасынан суырып алды.



	- Бетси, сіз құдайдан қорықпай, бетіңіз шімірікпей қалай өтірік соғасыз? - деді Эстер, әлгінде ғана аяғына жығылып, зыр жүгіріп жүрген кішкентай қызметші. - Сіз кімді алдап тұрғаныңызды білесіз бе? Қайырымды мадам Кроулимен, әулие имамның алдында тур емессіз бе (отыра кетті)? Мэм, менің сандығымның бәрін ақтарыңыз, солай жасай көріңіз, көңіліңізде күдік қалмасын, кілт мінеки; кедей адамның қызымын, жалшы үйінде өскеніммен, адалмын, егер менің дүниемнің ішінен бір елі шілтер немесе жібек шұлық таба қалсаңыздар осы жерде жан тапсырамын. Біреудің ала жібін аттамайтын адаммын.



	- Әкел кілтіңді, оңбаған!- деді капор киген жұдырықтай леди.



	- Мінеки, шырағдан алыңыз, мэм! Қажет десеңіз мен оның бөлмесін, күтушінің бөлмесіндегі затқа толы шкафын да көрсетіп жіберейін, мэм!- деп зырылдады кішкентай Эстер тықылдап, айтқан сайын бірнеше қайтара тізесін бүгіп.



	- Сыпылдамай аузыңды жап! Бүл сұмырайдың тұратын бөлмесін білемін. Миссис Браун, менімен бірге жүріңізші, ал Бедоуз, сіз мына әйелден көз жазып қалмаңыз, - деді миссис Бьют, шырағданды қолына ұстап, - мистер Кроули сіз жоғарыға көтерілгеніңіз жөн болар, сіздің бақытсыз бауырыңызды өлтіріп қойған жоқ па, өзі? Сонымен миссис Бьют миссис Браунды ертіп сол бөлмеге барды, әлгінде білемін дегені рас болып шықты.



	Пастор жоғарыға көтерілгенде Мадбериден келген дәрігер мен зәресі ұшқан, дегбірі қашқан Хорокс сэр Питт Кроулидің креслосына үңіліп қалыпты. Одан қан алуға әрекет жасап жатты.



	Таңертең ерте мистер Питт Кроулиге осы үйдің билігін қолына алған, түнімен карт баронетті күзеткен пастордың әйелі аламан жөнелтті. Дәрігер аурудың бетін бері қаратты; жұрттың бәрін түстегенмен тілі байланып қалды.



	Бедірейген миссис Бьют сырқаттың қасында тапжылмай отырды. Сырт қараған адамға бұл әйел ұйқысы қашқан адам сияқты; дәрігер креслода пырылдап ұйықтап жатқанда жылтыраған қара көзін үкі сияқты бадырайтып, кірпік ілмеді; Хорокс бұрынғыдай билігін жүргізіп, анау-мынау іске араласпақ кейіп білдіріп еді, миссис Бьют оны кәрі қақпас, маскүнем деп жолатпады, әуелі көзіме көрінсең жер аударып жіберемін деп өзін де, қызын да қуып тастады. Шайпау қатын қайнағасын қысырақтың үйіріндей қаумалады.



	Оның қаһарынан қаймыққан мистер Хорокс Джеймс отырған төмендегі бөлмеге ығысты; соңғысы шөлмектерді сыңғырлатып, іші бос болғанына көзі жетіп мистер Хорокске тағы бір бөтелке ром алдырды. Пастор мен ұлы Хороксты дүмпітіп, кілттеріңді тапсыр да қараңды өшір деп бұйырды.



	Үндемеген үйдей пәледен құтылады дегендей, Хорокс кілттерін тапсырып, қожайындарының көңілін тапты да, Корольдік Кроулидің билігінен бас тартып, қызын жетектеп, түн жамылып табанын жалтыратты.





Қырқыншы тарау




	МҰНДА БЕККИ ОТБАСЫНЫҢ МҮШЕСІ БОЛЫП ТАНЫЛАДЫ



	Қарт баронеттің мұрагері бүліншілікті естісімен суыт жүріп жетті де, сол күннен бастап Корольдік Кроулиде әмірін жүргізді. Сэр Питт тағы да бірнеше ай ғұмыр кешкенмен ол қайыра ес жия алмады, тілі күрмелген күйде қалды да, иеліктің билігі үлкен ұлының қолына көшті. Мұндағы жағдай әбден сансырап, қиюы қашқан екен. Сэр Питт жерін бірде көбейтіп, бірде жалдауға беріп, ондаған іскер адамдармен қатынас жасап, оның әрқайсысымен: жалдаушылармен, сақшылармен де, жеріндегі көмір кенін, докты игеруші колониялармен де жанжалдасып, дауласып, қысқасы қатынасы бар адамдардың бәрімен де кикілжіңге келді. Осы дау-жанжалды реттеп, иелікті тазарту, ретке келтіру ұқыпты да іскер пумперникель дипломатына оңайға түспеді, ол іске жан-тәнін салып кірісті.



	Отбасы түгелімен Корольдік Кроулиге көшіп келді, әрине енесі леди Саутдаун қала ма; ол жай келмеді, дуылдатып, дүркірете келді, пастордың іргесінде отырып, оған келген адамдарды да үптеуге кірісті, миссис Бьюттің наразылығына, ренжігеніне қарамай, дүмше молдаларын да ерте келді. Корольдік Кроулидегі шіркеу адамдарының тұратын жерін қайыра сатуға сэр Питт үлгермей кеткен еді, енді немере поп ағасы сол жер пайдалану мерзімі аяқталғанда, оны өзінің қамқорлығына алып, пастор үйіне өздерінің жеткіншектерінің бірін ие жасамақ ойы барын білдірді, бірақ мұндай ұсынысқа Питт жауап қатпады.



	Мисс Хорокс жайындағы миссис Бьюттің ұсынысы жүзеге аспады, Бетси Саутгемптон түрмесіне түспеді. Ол әкесімен бірге кетті. Әкесі сэр Питтен жалдап алған кешендік "Герб Кроули" трактирін ұстап тұрды. Сонымен бұрынғы сарай қызметшісі алақандай жердің қожасы атанып, сайлау округінде дауысқа ие болды. Тағы бір дауысты пастор алды, сонымен Корольдік Кроулиден парламентке екі мүше жөнелтетін сайлаушылардың бар саны торт адаммен тәмамдалатын, бұл сол төртеудің бірі бола қалды, о, құдірет!



	Пастор мен сарай үйінің арақатысы, әсіресе жастар тарапынан сыпайылық танытқанмен, іштей бықсып, түтіндеп жататын, өйткені миссис Бьют пен леди Саутдаун ұрыссыз, жанжалсыз тармаспайтын, бара-бара бірін-бірі көрмейтін болды. Пастор үйінің адамдары тумасының үйіне қонаққа келгенде бекзада ханым бөлмесінен шықпай отырып қалатын, мұны Питт мырза іштей ұнатпады. Бинкиндер текті жердің тұқымы, ел алдында беделді, атақты, ақылды, парасатты жандар екеніне сенімі мол, сондықтан ол "бекзаттың" алдында, яғни қайын енесінің алдында құрдай жорғалайтын, бірақ кейде леди Саутдаун тізгінді алып бара ма деп күдіктеніп те қоятын. Егер сізді жас адам деп санаса, әркім-ақ жек көрмейді, бірақ жасыңыз қырық алтыға келіп, ел ағасы атанғанда сізді бала қатарына санаса, онда бір күн болмаса бір күні ер-тоқымыңызды бауырыңызға алып тулауыңыз мүмкін ғой. Леди Джейн - анасының айтқанынан шықпайды. Ол анасынан көз тасалап қана балаларын бауырына басып, жанындай жақсы көретін. Құдай оңдағанда леди Саутдаунның коды тимей, ылғи абыр-сабыр, сапырылысқан тірліктермен айналысатын: діни адамдармен өткізетін мәжілістен, Африка, Азия, Австралия миссионерлерімен жазысатын хаттардан қолы тимей немерелері Матильда мен мистер Питт Кроулиге аз ғана уақыт бөлетін. Соңғысы әлжуаз бала болатын, сондықтан леди Саутдаун көптеген шоп дәрмекпен жанын алып қалған.



	Мүсәпірлік жағдайға ұшыраған, сэр Питт бір кезде леди Кроули дүние салған бөлмеге оңаша, оқшау орналастырылып, қасына күтуші мисс Эстерді қойған. Бейшара қызметші аяғынан тік тұрып, зыр жүгіріп, бас-аяғына қарап жан таппады. Ақысын мол төлеп жалдап ұстаған күтушің құдайға қараған ұяты бар адам болса, ол сенің жақыныңнан да, туған бала-шағаңнан да, екі туып бір қалған екі көзіңнің бірінен де артық күтеді. Көрпе-жастығыңды жөндеп, бөкпеніңді басып, түн баласы шырт ұйқысынан ұшып тұрып қызмет етіп; сырқаттың қыңқыл-сыңқылын да көтеріп; ол бейшаралар бір сәт күннің көзіне де шыға алмайды; бел шешіп төсекке жатпай, орындық үстінде қисайып, көз шырымын алады; дастарқан басына бара алмай, жалғыз отырып ас ішеді, тас ошақтың қасында мүлгіп, таңға көз ілмей, отқа ағаш тастап, сусынын жылытып отырғаны; мұндайда түн қалай ұзарып кетеді десеңізші; апта бойы апталық журналды оқиды, ал "Лоудың қатал үндеуі" мен "Адамның борышы" бір жыл оқуына жетеді. Туыстары жексенбі күндері аздап джин мен киім-кешегін алып келсе, соны да соз етеміз. О, қайырымды бикештер, бір жыл бойы сазарып ауру күткен еркекті естігендерің бар ма, әуелі мұндай азапты жанындай жақсы көретін адамың да атқара алмас. Мұндай жалдамалы күтуші үш айға төлейтін он фунт үшін осыншама азап шегеді, біздер пендешілік жасап, соның өзін өте қымбат төледік деп қынжыламыз. Әкесін күндіз-түні күткен мисс Эстерге осы ақының жартысын төлегеннің өзінде мистер Кроулидің бұлан-таланы шығады.



	Күннің көзі ашықта ауру қартты Брайтонда мисс Кроули пайдаланған креслоға отырғызып, терраса алып шығатын. Мұны леди Саутдаунның мүлкімен бірге жеткізген-ді. Леди Джейн қартты алып шыққанда бірге жүретін. Атасы оны шын көңілімен жақсы көретін. Ол келе жатқанда күліп, басын изейтін, ал кетіп бара жатқанда ыңырсып, әлдеқалай үн қататын. Ал есік жабылғаннан кейін солқылдап жылайтын. Жас ледидің көзінше тым сыпайы, биязы көрінген Эстер ол кете салысымен табан астында түсін суытып, қабағын шытып, жұдырығын түйіп, шалға: "Өшір үніңді, қақпас!" - деп зекіп, креслосын тас ошақтың қасынан жылжытып алып кететін. Шал ошақтың лаулаған отына телміріп қарап отыруды ұнататын-ды. Сонда бұрынғыдан бетер, солқылдап, өксіп жылайтын. Жетпіс жастың қырқасынан асып, не сұмдықты, зұлымдықты, алдампаздықты, маскүнемдікті, дау-жанжалды, күнәкарлықты, зорлық-зомбылық, қиянатшылдықты басынан кешірген қартың енді тірі аруақ, сөйлеуге тіл, жүруге аяқ жоқ, жас бала ұқсатып көтеріп жатқызады, көтеріп тұрғызады, жуындырады, тамақтандырады. Мүсәпірлік тірлік, күйкі тірлік деген осы емес пе!?



	Ақыры, күтуші азаптан құтылды. Таңертең Питт Кроули басқармасы мен сарай қызметшісінің кіріс-шығыс кітапшаларын аударыстырып, есеп-қисабын тексеріп отырған кезінде оған Эстер келді де, тәжім етіп тіл қатты:



	- Сэр Питт, құзырыңызға құлдық, бүгін таңертең әкеңіз сэр Питт дүниеден қайтты. Әдеттегідей таңғы алтыда ішетін тамағын әзірлеп, майға нан қуырып жатыр едім, маған бір түрлі сэр Питт... қырылдағандай болды, сэр Питт, сонан кейін сэр Питт... ол тағы да, -тәжім етті.



	Питтің солғын жүзі неге қызарып кетті? Бәлкім, сэр Питт атанып, парламенттен орын алып, болашақта құрметке ие болатынына қуанды ма? "Енді иелікті қарыздан құтқарамын", - деген ойға келді де, иеліктің қанша қарыздар екенін, оны ретке келтіру қаншаға түсетінін ойша есептеп жіберді. Бұған дейін ол апайының ақшасын жұмсауға жүрексінді, сэр Питт айығып кетсе, ақшадан босқа айырылады ғой.



	Сарайдағы, пастор үйіндегі терезе перделерінің бәрі түсірілді; қоңырау қағылып, алтарға қара жабылды. Бьют Кроули ат бәйгесі туралы жиынға бармады да, Фадлстонда тамақтанып, портвейн ұрттап отырып, марқұм бауырын еске алып, әрі жас сэр Питт жайында да әңгіме-дүкен құрды. Осы екі арада Мадберидегі әбзелшіге шыққан мисс Бетси те жылап-сықтады. Жалдамалы дәрігер де келіп, көңіл айтып, құрметті ледилердің денінің саулығын сұрап кетті. Бүл қаза жайында Мадбериде де, "Герб Кроулиде де" әңгіме гуілдеді. Трактирдің қожасы пастормен татуласып, тіл табысып, енді мистер Хорокстің сырасынан да ұрттап тұратын болды.



	- Бауырыңызға жазайын ба, әлде өзіңіз жазасыз ба! - деп сұрады леди Джейн күйеуі сэр Питтен.



	- Әрине, өзім жазамын, - деп жауап қайырды сэр Питт, - жерлеуге шақырамын, топырақ салсын, жөні солай... - деді күмілжіп леди.



	- А... а... миссис Родон me? - деді Джейн.



	- Джейн! - деді леди Саутдаун, - қалай ғана аузың барып айтып тұрсың?



	- Әрине, миссис Родонды да шақыру керек, - деді Питт.



	- Мен осы үйде тұрғанымда оны аттатпаймын, - деді леди Саутдаун.



	- Құзырыңызға құлдық, бұл үйдің егесі мен екенімді ұмытпағайсыз! - деді сэр Питт. - Леди Джейн, абысыныңыз миссис Родонға хабарлап, қайғымызға ортақ болыңыз деп жазыңыз.



	- Джейн, қолыңа қалам алушы болма? - деп графиня зекіді.



	- Үйдің иесі мен шығармын, - деп сэр Питт тағы қайталады, - сіздің бүл үйден кетіп қалатындай жағдайға душар болғаныңыз өкінішті-ақ, бірақ сіздің рұқсатыңызбен өз үйіме билік жүргізуді жөн деп білемін.



	Миссис Сиддонстың* леди Макбет рөлінде ойнағанындай леди Саутдаун да паңданып орнынан тұрып, күймені жектіріңдер деп бұйрық берді де: егер мені ұл-қызым үйден қуып жатса, қайтемін, жақсы ит өлігін көрсетпейді деген, сендерсіз - ақ күн көріп, балаларымның санасын оят, пендеңнің күнәсін кешір деп жаратқан иеме жалбарынамын да.



	- Мама, сізді үйден қуып жатқан жоқпыз ғой,- деді жалбарынып леди Джейн.



	- Мұнда шақырып отырған адамдарыңмен христиан дініндегі құдайдың құлы кездесе алмайды. Таңертеңнен қалмай кетемін.



	- Джейн, садағаң кетейін, отыр да менің айтқанымды бұлжытпай жаз! - деп, соңғы кермедегі "Джентльменнің портретіндегі" тұрпатпен, өктем сөйлеп шіреніп тұрып алды -Бастаңыз: Корольдік Кроулиден, мың да сегіз жүз жиырма екінші жыл, қыркүйек айының он төртінші жұлдызы. Қымбатты бауырым..."



	Күйеу балам сабасына түсер деп үміттеніп тұрған тәкаппар леди Макбет мына сөзін естігенде төбесінен жай түскендей шошып кітапханадан шыға жөнелді. Леди Джейн шешесінің соңынан барып, ашуын басайын деген кейіп білдіріп, күйеуіне қараған еді, бірақ күйеуі орнынан тапжылтпады.



	- Ол ешқайда кетпейді, - деді күйеуі. - Брайтондағы үйін жалға берген, жарты жылдық кірісін жұмсап қойған. Графиня қонақ үйде тұра алмайды, ол ыңғайсыз. Мен осындай бетін қайырудың амалын көп қарастырдым, қымбаттым, үйде бір адам ғана билік жүргізуі керек. Ал енді, құзырыңызға құлдық, хатымызды жалғастырайық: "Қымбатты бауырым! Біздің шаңыраққа түскен қазаны аза тұтып, отбасының барлық мүшесіне хабарлауды борышым деп санаймын. Бұл бәріміздің көптен алаңдап отырған..."



	Питтің жолы болып немесе өзі айтқандай, еңбегі сіңіп, өзге туыстары да үміткер болып жүрген сарайды басып қалды, сондықтан тумаларымен жылы-жылы сөйлесіп, бауырына тартып Корольдік Кроулиде жаңа тірлік орнатуды мақсат тұтты. Асқан таланттылығына, әрі қауымда алып отырған дәрежесіне байланысты, амандық болса графтың аумағында беделге ие болып, тізгінді қолына алып, бауырына жақсы орын тауып, немере ағасына да тәуір жағдай жасауды ойлады. Туыстарының үміттенген дүниесін жалғыз басып қалғанын есіне алғанда, аздап ішкен асы бойына сіңбей, ұяты мазалайтын да шығар. Патшалық құрғанына үш-төрт күн өтісімен Питтің мінезінде өзгеріс пайда болып, алдағы бағыты, бағдары қалыптасты. Иелікті адалдықпен, әділеттілікпен басқарып, леди Саутдаунмен тіл табысып, өзінің қандас туыстарының бәрімен хал-қадерінше достық қарым-қатынас, ағайыншылық жасауға бел байлады.



	Бауыры Родонға жолдап жаздырып отырған хаты ойланып, толғанған салауаттылықты аңғартты, мазмұны терең, әрбір сөзіне мән берілгені соншалық, қарапайым да құртақандай хатшысы қайран қалды.



	"Қауымдар палатасына ене қалса, - деп ойлады ол, - қандай ділмәр шешен болар еді (бүл жайында, леди Саутдаунның өктемдігі жайында да Питт төсекте жатқанда әйеліне сыр етіп сездірген-ді). Күйеуім не деген қайырымды, тапқыр да кемеңгер. Мен бейшара мұны сезбей қатыгез деп жүріппін - ау. Жоқ, айта көрмеңіз, ол қайырымды, кемеңгер жан".



	Питт Кроули әйелін таңғалдырған бұл хаттың әрбір сөзін, көптен көкейіне түйіп, оны жан-жақты қарастырып, талай толғанып, өзінің жасырын сыры сияқты сарымайдай сақтаған дүниесі емес не.



	Жалпақ қара басылыммен белін оратып, мөрін бастырып, Лондондағы полковник бауырына жөнелткен сэр Питтің хатының мазмұны осындайды.



	"Сол қараң қалғыр жерге ат терлетіп несіне шабыламын? - деп ойлады ол - Тамақтан кейін Питтпен жалғыз қала да алмаймын, онымен жұлдызым қас, ал әрі-бері жалдаған көлік те жиырма фунттан кем соқпайды".



	Жаны қысылған кездегі әдеті бойынша Родон әйелінің жоғарыдағы жатын бөлмесіне көтеріліп, оған күнде ертеңмен өзі дайындап алып баратын шоколады мен қоса хатты да табаққа салып, Ребекканың сары шашын сусылдатып тарап, сылаңдап отырған туалет үстелінің үстіне қойды. Ребекка қаралы жазбаны оқып шығып, хатты жоғары көтеріп, қоқиланып, "Алақай!" деп орнынан ұшып тұрды.



	- Алақайың не? - деп сұрады Родон, сары тұлымы жалбырап, шыт капоты үлбіреп, бөлменің ішінде көбелекше жалпылдап ұшып-қонып жүрген титтей әйеліне таңырқай қарап, - ол бізге көк тиын қалдырмай кетті, Бекки, мен ержеткенде өз үлесімді алып қойғанмын.



	- Сен қашан ержетуші едің, ақымағым!- деді Бекки, - оданда тезірек madame Брюнуаға бар, маған қаралы киім қажет. Қалпағыңның жиегіне қаралы мата жүргіз, сенде қара киім жоқ-ау деймін, қара желет сатып ал Мұның бәрін ертеңнен қалдырмай жіберсін, бейсенбі күні жолға шығатын болайық.



	- Сен шынымен-ақ бармақсың ба, әлде қалжыңың ба? - деді ол шыдай алмай.



	- Әрине, барамын. Менің ойымша леди Джейн келесі жылы мені патша сарайына ертіп барар. Бауырың саған парламенттен орын тауып берер деп ойлаймын, ақымағым! Меніңше екеуің де лорд Стайнға дауыс берсеңдер, сөйтіп сен ирландық мәселе бойынша министр немесе Вест-Үндістанның губернаторы, құрығанда елші, тағы сондай бір дәрежені алып шыға келесің.



	- Поштаның көлігі тұздай қымбат болар, - деп күңкілдеді Родон.



	- Жарқыным, біз Саутдаунның күймесімен күмбірлетіп барамыз, ол туысқаны емес пе, жерлеуге қатысады. Ей, оны қой, сол поштаның күймесімен барған жон, сонымыз оларға ұнайды, қарапайымдылыққа не жетсін...



	- Родиді алып барамыз ба? - деді полковник.



	- Масыл боп қайтеді, артық орынға ақша төлеуіміз керек. Ортамызға қысылып отыратын кішкентай бала емес. Осында қалсын; Бригс оған қаралы кәстөмі тігіп берсін. Ал коп бөгелме, жөнел, менің айтқандарымды орында. Малайың Сиарксқа сэр Питт карт дүние салғанын, абыр-сабыр аяқталған соң бірдеме тиіп қалатынын ескерт. Ол Реглске жеткізсе, бейшара тынышталар, әйтпесе өткен-кеткенге ақша сұрап әбден мазамды алды, - сөйтті де Бекки шоколадына кірісті. Кешқұрым сенімді серігі лорд Стайн келгенде Бекки өзінің сыбайласы Бригспен отырған-ды. Олар үйдегі бар-жоқты жинастырып, өлшеп-пішіп, қиып, құрап әбігер болып жатыр еді.



	- Біз мисс Бригс екеуміз папамыздың қайтыс болуына байланысты әбігерленіп жатыр едік, - деді Ребекка, - сэр Питт Кроули дүниеден кайтты, милорд. Ертеңнен бері шашымызды жұлдық, енді көнетоз көйлегімізді жыртып жатырмыз.



	- О, Ребекка, мұныңыз қалай?.. - деп Бригс көзін төңкеріп сөйлей бастаған-ды...



	- О, Ребекка мұныңыз қалай? - деп лорд та жаңғырықша қайталады. Сонымен кәрі антұрған дүние салды де. Жөнін тапқанда пэр болып кетуі мүмкін еді. Мистер Питт оны пэр жасап жібере жаздады, бірақ марқұм әрқашан сәтсіз жағдайда партиясын өзгертіп қоятын-ды... О, кәрі Тарлан...



	- Мен сол Тарланның жесірі аталып қала жаздағанмын. Мисс Бригс есіңізде ме, сэр Питт аяғыма жығылып, тізерлеп отырғанда сіз есіктен сығаладыңыз ғой?



	Біздің ескі танысымыз мұны еске алғанда қатты қызарып, лорд Стайн оған төмен түсіп бір кесе шай әзірлеп жіберіңіз дегенде ол қуанып кетті.



	Бригсті ол арын төккізбей, ұятқа қалдырмай, тұмсықтыға шоқыттырмай, пәле-жаладан сақтап отыратын жалдамалы күзет итінің орнына ұстап отырған-ды. Мисс Кроули оған шағын рента қалдырған. Леди Джейннің жұртқа жасаған мейірбандығы бұған да түскен, сондықтан Кроулидің отбасында тұра берер еді, бірақ леди Саутдаун бейшара Бригсті қол-аяғын жерге тигізбей ебін тауып тез ығыстырды. Ал марқұм мисс Кроулидің не бары жиырма жыл ғана шынайы берілген қызметшісі болғаны үшін бүл адамға соншалық мейірі түскеніне іштей наразы еді, сондықтан жесір ледидің бұл бұйрығына онша қарсылық білдірмеді. Боулс пен Феркин мирасқорлық үлесін алып, еркіндікке шықты; олар үйленіп, сол жағдайдағы адамдар құсап жиһаздалған бөлме жалдатып тірлік етті.



	Бригс шет аймақтағы туыстарының қолында тұрып көріп еді, ақсүйек қауымға бауыр басып кетіпті, көндіге алмады. Шет аймақтағы шағын қаланың ұсақ саудагер бауырлары оның қырық фунттық жылдық табысы үшін мисс Кроулидің мирасқорларынан бетер қырқысты. Бакалей дүкенінің иесі, әрі бас киім тігуші радикал, бауыры Бригс дүкеніне алынатын тауарға жұмсау үшін өзінің капиталын қоспағанына бола байлығына мастанған ақсүйек деп реніш білдірді. Әрине, ол бауырының тілегін орындар да еді-ау, егер сіңлісі мен бауырының арасындағы пендешілік кикілжің болмаса. Ал сол кикілжіңнің туу төркіні де қызық, сіңлісі бас киім тігетін, әрі азық-түлік дүкенін ұстайтын бауыры басқа шіркеуге барып шоқынады деп наразылық білдіретін, әрі апайына ағасының банкротқа ұшырап, дүниесінен айырылып тақыр жерге отырып қалатындай қаупі барын да ескерткен, осы жағдай оның қолын байлап, дүниесінен айырылып қаламын ба деп қауіптенді. Ал диссидент* - етікші бауыры мисс Бригс өз ақшасымен мұның ұлын колледжде оқытып, джентльмен жасаса деп үміттенді. Адам баласының пайдаға келгенде айлакерлігін қойнаңызшы! Бұл екі туысы да мұның жиған-терген дүниесінің едәуір бөлігін жайын сияқты қармап қалды; екі жақтың да қарғысына қарамастан Лондонға қашып келіп, тағы да басы байланды, бірақ әлгі туыстарының арасындағы бақастық күнінен тәуелділіктегі күні артық көрінді, туыс жыласқанға, жат сыйласқанға дегеннің кері келді, бірақ сыйласып та жарытпады, сонда да тауқыметі аздау еді. Газеттерге: Текті жерден шыққан, игі-жақсының қауымында өскен, мінезді әйел қол ұстасып, серіктесіп, тіршілік құратын... т.т. деп хабарландыру жазды да, Хафмун-стриттегі мистер Боулстің үйіне орналасып, жарнаманың хабарын күтті.



	Кездейсоқ жағдай оны Ребеккаға душар етті. "Тайме" газетіне алтыншы рет хабарландыруын жариялатамын деп Ситидегі оның кеңсесіне барып, шаршап-шалдыққан мисс Бригс миссис Боулстің есігінің алдына әзер жеткен сәтте миссис Родонның сәнді күймесін Ребекка өзі айдай барады екен, жұғымды мінезді әйелді бірден танып, өзімізге сырлас, бауырмал Бекки Бригсті танып, дереу қақпаның алдында күймені тоқтатты, ол Бригсті бұрыннан құрметтейтін-ді. Делбені арбакешке ұстатып, секіріп түсті де, жұғымды мінезді әйел ескі досын көріп таңғалып, ес жиғанша келіп құшақтай алды.



	Бригс жылап жіберді, ал Бекки қарқылдап күліп дәлізге кіргеннен кейін мейірбан әйелдің бетінен сүйді де, одан әрі миссис Боулстің қонақ бөлмесіне өтті. Терезеге қызыл перде ілінген, дөңгелек шеңберге айна орнатылған, оның үстіне қондырылған бүркіттің қырағы көзі терезенің арғы бетіндегі "Жалға бөлме беріледі" деген жазуға қадалып қалыпты.



	Көшеде ескі досын кездестіре қалса шұрқырасып, қайдағы - жайдағының бәрін айтып, ара-арасында біріне-бірі сүқтанып таңырқап, ой, тобай-ә, тіпті өзгермепсің, баяғы қалпың, немесе сорлы-ай, қиын болған екен деп аяушылық танытатын сезімтал жандар құсап Бригс басынан кешкен қасіретін түгін қалдырмай айтып берді. Мұндай адамдар күнде ұшырасып жүрсе де, кейбірі көктен түскендей бола қалады, ал бірін-бірі ұнататын әйелдер, соңғы кездесулерінде ұрысып қалғанын еске түсіріп, жыласып та алды. Қысқасы Бригс Беккиге бар басынан кешкенін ал Бекки өзіне тон ашық мінезімен ештеңе бүкпей, қулық-сұмдықсыз өз өмірін баяндап шықты.



	Тегі жағынан Феркин, күйеуі жағынан миссис Боулс дәліздің босағасына сүйеніп тұрып, қонақ үйден естілген аһылап-уһілеп, жылап-сықтап, мұңын шағып кемсендеп, бірде сықылықтап күлген сыбысқа құлақ түрді. Бекки оған ұнап көрген емес-ті. Ерлі-зайыпты екеуі Лондонға орын теуіп алғаннан соң Реглстегі достарымен жиі қатысатын, солардың әңгімесін құлақтарына құйып, полковниктің menage құптай қоймаған.



	- Рет, жарқыным, мен бұларға сене қоймаймын, - деді Боулс.



	Сондықтан миссис Родон қонақ бөлмеден шыққанда әйелі жақтырмай тыржиып, бүйен сияқты болбыраған саусақтарын миссис Родонға ұсынғанда жансыз да сүліктей суық еді. Ал миссис Родон бейшара бұрынғы қайын енесінің күтушісінің қолын қысып амандаспақ ниетте еді. Бекки Пикадилли жаққа қарай бет алып бара жатып, бөлме жалдауға беріледі деген жарнама ілінген терезеден мойнын созып қараған мисс Бригспен күліп қоштасты, ол басын изеді; бір минуттан кейін Беккидің күймесі парктің ішінде шайқақтап, соңынан бір топ сойталдай жігіттер еріп, әзілдесіп, дабырласып бара жатты.



	Көз танысының мисс Кроулиден әжептәуір қаражат алғанын біліп, күні жалақыға қарап тұрмағанын аңғарды да, Бекки шаруашылығының есеп-қисабын дөңгелентіп жіберді. Беккидің көктен іздегені жерден табылды, Бригс дәл сондай серіктестікке ыңғайлы, таптырмайтын жан-ды. Ол ізін суытпай, темірді қызғанында соқ деп, дәл сол күні кешке қонаққа шақырып, оған өзінің кішкентай көкеші Родонды көрсетті.



	Миссис Боулс үйіндегі пәтершісіне арыстанның апанына түсіп кетпе деп ескертті.



	- Сіз бұдан опық жейсіз, мисс Бригс, айтпады демеңіз. Мұны мына өзімнің аты-жөнімді қалай білсем, солай көзім жетіп айтып отырмын.



	Бригс сақтанамын, абай боламын деп соз берді. Осы сақтығының нәтижесінде келесі аптадай-ақ миссис Родонның үйіне көшіп алды, алты айға жетпей-ақ Родон Кроулимен алты жүз фунт стерлингке дауласып соттасты.





Қырық бірінші тарау




	БЕККИ ТАРЫ ДА ҚАЙЬІН ЖҰРТЫНЫҢ САРАЙЫНА БАРЫП ҚАЙТТЫ



	Қаралы киім дайын болып, сэр Питт Кроулиге бауырының әкесіне топырақ салуға келетінін естіген кезде полковник Кроули бұдан тоғыз жыл бұрын Ребекка алғаш жарық дүниеге шығып, марқұм баронмен бірге сапар шеккен ескі күймеге екі орын алды. Сол бір кез күні кешегідей көз алдында түр: қонақ қабылдайтын мейманхана, шайға көк тиын ұстатпай кеткен қызметшілер, оны шекпеніне орап келген Кембридж студенті, Родон күйменің сыртынан орын алды, бірақ делбені ұстауға қаралы жағдайда қолайсыз көрді. Ол арбакештің қасына отырып алып, мініс жыл құсы, жол жағдайы, бекет мейманхана жайында, сонау балалық шағында Питт екеуі Итонда оқып жүргенде жиі-жиі жолға шығатын күйме аттарын да әңгімеледі. Мадбериде оларды пар ат жеккен, қаралы киім киген арбакеш тосып алды.



	- Жаным-ай, мынау баяғы редуан ғой, - деді Ребекка, күймеге отырып жатып, - матасын қаракүйе жеп қойған екен, мынау бір дақ есіңде ме (осыған бола темір бұйым сатушы Досон өзінің дүкенін жауып тастаған еді-ау.), осы үшін сэр Питт қандай шатақ шығарғаны есіңде ме? Сенің нағашы апайыңа екеуміз Саутдаунға барып алып қайтқан шөлмекті ол өзі сындырып алған еді ғой, есінде ме? Уақыт зымырап өтіп барады. Ана қақпа алдында шешесінің қасында тұрған ұзын бойлы қыз баяғы Полли Толбойс емес пе? Селтеңдеген көріксіз кішкентай қыз еді, бақтағы жолдың шөбін отап жүретін-ді.



	- Бой жетіпті!- деді Родон, коттеджден сәлемдескендерге қалпағының шекесіне екі саусағын тигізіп. Бекки ана жер, мына жерден таныс жүздерді шырамытып, жылы шыраймен күліп бас изеді. Бүл кездесу көңілін өсіріп, арманына қолын жеткізгендей болды: ол енді келімсек емес, өзінің мекеніне қайтып оралған адам сияқты көрінді. Родон керісінше үн қатпай, еңсесі басылып келеді. Осы кезде ол балалық шағын, есерсоқ кездерін есіне алды ма? Оны қандай лаң, күдік, ұят қылықтар мазасыздандырды екен?



	- Сенің қарындастарың, құдай қаласа, бойжеткен болар? - деді Ребекка, бөлініп кеткеннен бері есіне алып отырғаны осы болар-ақ.



	- Біле алмадым, - деді полковник, - е, Лок кемпірді қара. Миссис Лок , аман-есенсіз бе? Сіз мені шынымен танып тұрсыз ба? Мистер Родонмын ғой. Сайтан алғыр осы кемпірлер қалай ұзақ жасайды. Менің бала кезімде жүзден асқан еді.



	Олар парктің миссис Лок күзетіп отырған қақпасынан өтті. Шиқылдаған темір қақпаны ашқан кезде Ребекка қолынан сүйіп алғысы келді, күйме мүк басып, жыланның қабығыңдай бұжырланған ағаш бағананың арасынан өтіп, ілгері жылжыды.



	- Әкем парктің ағаштарын сиретіп тастапты, - деді Родон, жан - жағына қарап, ұзақ үнсіз қалды; Бекки де тіл қатпады. Екеуі де өткенді есіне алып, бей-жай күйге ұшырады. Родон -Итонды, байсалды, мұңды анасын, өзі жақсы көретін марқұм қарындасын; Питті қалай соғатынын, үйде қалған кішкентай Родонын есіне алды. Ал Родон өзінің балалық шағын, қасіретке ерте шалдыққан күндерін, жұмбақ сырларын, осы қақпа арқылы өмір жолына аяқ басқанын, мисс Пинкертон, Джоз бен Эмилия жайын ойлады.



	Малта тас төсеп тастаған аллея мен терраса мұнтаздай тап-таза болып қалыпты. Күйме есіктің алдындағы басқышқа жетіп тоқтай берісімен қаралы киім киген еңгезердей екі адам салтанатпен жаппалы екі есікті айқара ашты, есіктің маңдайшасына бояу жағылған қаралы үлкен герб ілініпті. Екеуі қолтықтасып дәлізден өтіп бара жатқанда Родонның жүзі қызарып, Беккидің жүзі қуаң алған, қасына шырақ жағылып, екі шырағдан күзетуші тұрған бөлмені әдейі айналып өтіп, әлгінде буларға қоңырау соғып асқа шақырған жаққа бет алды.



	Осы арада леди Джейн Ребекканы өзіне арналған бөлмеге ертіп барды. Питт қара шаңырақты қолға алғаннан бері, бұрынғыдан әлдеқайда тәртіпке келтіріліп, жинақталып қалған-ды. Родон бикештің жұпыны шабаданы да осында келтірілгенін, жатын бөлмеге қойылғанын көрді де, қаралы қалпағын, үстіне жапқан желбіреңін алуға жәрдемдесіп, жақсы жайғасуына тілектестік білдіріп, қандай өтінішіңіз болады деді.



	- Қандай өтініш болушы еді, мүмкін болса, балалардың бөлмесіне барып, сәбилеріңнің бетінен сүйіп қойсам, анаға баладан артық не бар, өмірдің қызығы - бала деген емес пе.



	Екі леди де біріне-бірі мейірлене қарап, қол ұстасып балалардың бөлмесіне қарай жылжыды.



	Әлі торт жасқа толмаған құртақандай Матильданы көріп Бекки дүниеде бұдан сұлу қыз, ал көзі кіртиген, көзі бадырайған, түсі бозарған қазан бас ұлды бойшаң, ақылды, неткен сүйкімді бала деп қайран қалды.



	- Анам осы балаға дәріні тықпалай береді, - деді леди Джейн күрсініп, - содан қатты сескенемін, соны ішпесек бәріміздің де деніміз сау болар ма еді деймін.



	Содан кейін Джейн абысыны екеуі баланың күтімі жайында ұзын-сонар медициналық әңгімеге бет бұрды, бұл тарапқа әйел біткеннің бәрінің жаны құмар. Осы әңгімені сіздерге баяндап отырған пақырыңыз мен бұдан елу жыл бұрын құлындай ойнақтаған балалық шағында қонақасыдан кейін асханадан әйелдермен бірге шығып, шешемді жағалап жүруші едім, сол кезден есімде қалғаны әйелдердің басы қосыла қалса сырқатын айтатын-ды. Жуырда таныс екі-үш әйелмен әңгімелескенде, құдайдың құдіреті, сол баяғы бәз қалпы, уақыт та жылжымаған ба деп қайран қадасың. Менің айтқаныма күмән келтірсеңіз, қайырымды оқырманым, онда осы күні-ақ кешкі астан кейін қонақ бөлмеге барып, әңгіме-дүкен құрып көріңіздер. Сонымен біздің таныстарымыз Бекки мен леди Джейн де шай қайнатым мерзімде достасып шыға келді, сол күні кешкісін миледи сэр Питтке абысын дүниеде сирек ұшырасатын ақкөңіл, ашық, мейірбан жан деп ақтарылды.



	Аса көп қиналмай-ақ қызын торға түсірген құртақандай әйел абажадай леди Саутдаунның өзіне ауыз салды.



	Екеуі жалғыз қалуы мұң екен, паң бәйбішенің көкейтесті ойын дөп басып, балаға беретін ішірткі жайында әңгіме қозғап, өзінің құртақандай ұлын бүкіл Париждің дәрігерлерінің шамасы келмей бас тартқанда каломелді уыстап ішіп жаны қалды деп соқты. Оған қоса өзі шоқынуға барып тұратын Мейфэрдегі шіркеудің попы Лоренс Гриле ағзамнан леди Саутдаун жайында жылы лебіз естігенін соз арасында айта отырып, әңгіменің бетін өзінің өміріне бұрды: тіршіліктегі ауыр жағдайларға байланысты көзқарасының көп өзгеріске. түскенін, өмірдің қызығын қуалап, адасқан албырт шақтарын ой елегінен өткізіп, ес тоқтатып, болашақ тіршіліктің қамын ойлай бастағанын, адамның есерсоқ кездері де, есейген, ес тоқтатқан шақтары да болады емес пе деп бір қойды. Ол бір кезде осы шаңыраққа келін болып түспей тұрып, мұнда кызмет қылған шағында мистер Кроулидің діни уағыздарынан тәлім алғанын әңгімелеп, соз арасында "Финчлей қауымының кір жуушы әйелін" зейінмен оқып шыққанын, әрі бұл шығарманың талантты авторы леди Эмилия Хорнблоуэр осы кезде Кейптаунда тұратынын, күйеуі Кафраряның* епископы болуға үміткер екенін де ескертіп өтті.



	Зымиян әйел леди Саутдаунның сеніміне еніп, қолтығына кіріп алды, қайын атасын жерлеп кайтқаннан кейін қатты күйзелген, жанына батқан адам болып, дертті адам леди Саутдауннан кеңес беруді өтінді, жесір леди кеңесті қойып, өзі емдеуге кірісті. Түнгі киіммен құдды леди Макбетке ұқсап, өзі жақсы көретін бір топ кітапшаларын ұстап, қолдан жасалған дәрілерін алып келіп, дерті асқынған сырқат жанды емдейтін болды.



	Бекки кітапшаларды қолына алып қызыға қарап, беттерін ашып, құныға қарағансып, көңілі алаң жесір ледиді оның мазмұнымен, әрі оз рухын сақтауымен еліктіріп, мұның бәрі жан жарасына да, тән жарасына да шипа болатынын әңгімеледі. Діни уағыз әңгімелер аяқталса да, леди Макбет шипалы ішірткіні ішкізіп кетпеді, бейшара миссис Родон рахметін жаудырып, тәңір жарылқасын айтып, осы бір шипалы дәрмекті тамағынан өткізуі керек еді, қаншама айлалы болса да амалы құрыды, қасында мүңкір-нәңкір құсап жан алғыш кемпір қылқиып кетер емес, осы дәріні ішсе ғана оның парызын ақтап, жаны тыныш табатын сияқты.



	Бұл қайырымдылық миссис Родонды жетістіре қоймады, күйеуі келгенде де ол көңілсіз, селқос жағдайда еді. Күйеуіне болған істің бәрін келемеждеп, леди Саутдаунның тырнағына қалай іліккенін әңгімеледі. Родон өзінің дөрекі әдетімен қарқылдап күлді. Родон әйелі екеуі Мейфэрдегі өзінің үйіне оралғанда, Лондондағы лорд Стайн мен леди Саутдаунның уды да күлкіден ауыз жимады. Бекки оларға сахнадағы ойын сияқты көрсетті: басына леди Саутдаунның түнде киетін тақиясын киіп, маңғазданып, шіреніп дәрінің шипалылығы жайында ұзақ уағыз жүргізіп, қыңқыл-сыңқылы мол сырқатқа қалай ығын тауып дәрі ішкізгенін, құдды графиняның айна-қатесіз өзін бейнеледі.



	- Бізге леди Саутдаунды ішірткілерімен бейнелеңізші! - деді Беккидің Мейфэрдегі кішкентай қонақ бөлмесіне жиналған меймандары. Жесір графиня Саутдаун өмірінде алғаш рет мұндай көпшіліктің көңілін көтеруге себепші болды.



	Сэр Питт бұдан бұрынғы Ребекканың қадірін, құрметін есіне алып, оған инабаттылық, ізеттілік білдірді, жылы жүзбен қарады. Ойланбаған неке болғанмен, бүл жағдай Родонды әжептәуір ел қатарына қосқан жоқ па - полковниктің мінез-құлқында қандай құбылыс болды десеңізші, оны былай қойғанда, бұл неке Питтке қыруар пайда түсірмеді ме. Осыншама байлыққа ие болуы - бауырының түбін ойламайтын аңғалдығының арқасы екенін қу дипломат түсінбейді дейсіз бе, сондықтан да ол бұлардың некелескеніне жұрт құсап күйіп-пісетіндей жағдайы жоқ, қайта іштей күліп қояды. Оның қайырымдылығы Ребекканың бауыр басып, әңгімелесіп, шүйіркелесіп, бауырлық қарым-қатынас жасауына мүмкіндік туғызды. Кім кімді арбап, кім кімді алдап жатыр десейші!



	Ребекка өзінің жұғымдылық, адамға деген ізеттілігін бұрынғыдан да арттырып жіберді. Сэр Питт сөзге ұсталығын, шешендігін өзі де білетін, таланттылығын сезетін, бірақ Ребекка бұл сенімін тағы да нығайтыңқырап, бағасын арттыра білді. Ал Ребекка бұлардың некелесуіне жеңгетайлыққа миссис Бьют Кроули жүргенін, бірақ кейіннен отқа май құйып дуылдатқанда соның өзі екеніне абысынының көзін жеткізді. Мисс Кроулидің дүниесін Родоннан қызғанып, жалғыз басып қаламын деп, қызыл көздік жасап, бейшара Беккидің сыртынан өсекті дуылдатып, отқа май құйған да осы миссис Бьют Кроули - өзінің абысыны еді.



	- Біреуге көр қазсаң, кең қаз - өзің де түсесің дегеннің кері келіп, - деді Ребекка періштедей таза жан болып, - ақырында байлықтан мақрұм калып, жер сипады, бірақ маған, дүниеде сирек ұшырасатын күйеу тауып берген әйелге мен неге өкпелейін. Дүниеқоңыздығы түбіне жетпеді ме, үміттеніп отырған байлығынан қас пен көздің арасында айырылып, іргесін шайқалтып кетпеді ме? Біз де тақыр кедейміз, - деді Ребекка, - сүйікті леди Джейн кедейлік күнә емес. Байлық деген қолдың кіріндей. Мен оған жас кезімнен үйренген адаммын. Ал мисс Кроулидің ақшасы жаттың қолында кетпей, мен де соның бір мүшесі болып саналатын қайырымды отбасында қалғанына тәубе етіп, жиі ауызға аламын. Жат жарылқамайды, жақының өлтірмейді деген емес пе. Ол дүниені Родоннан гөрі сэр Питт орынды жұмсайтынына сенімім мол.



	Әрине бүл әңгіменің бәрін әйелі күйеуіне жеткізбей қоя ма, сондықтан да сэр Питтің Ребеккаға деген көзқарасы бұрынғыдан да жақсара түсті. Әкесін жерлеген балалары үш күннен кейін бас қосып тамақтанғанда дастарқан төріндегі сэр Питт Кроули бүтін тауықты боршалап үлестіріп отырып миссис Родонға тіл қатты:



	- Ім. Ребекка, сізге қанатын ұсынуға рұқсат етіңізші! - Бүл сөзді естігенде кішкентай әйелдің көзі жайнап кетті.



	Ребекка өзінің ойымен, жоспарымен әуре болып жүргенде, Питт Кроули жерлеудің қамымен, алдағы атақ пен табыстарының ойлаумен әлек, ал леди Джейн шешесінің руқсат етуімен балаларымен айналысты, таң атып, күн бата, мұнараның сағатындағы қоңырау жұртты түскі тамаққа, намазға шақырып, ал марқұмның табыты тірі шағында қойылған бөлмесіне орналастырылып, мұны арнаулы шақырумен келген адамдар күзетумен болды. Бірнеше әйел мен бейіттен келген үш-төрт қызметкер Саутгемптонның хал-қадерінше кигізген қаралы киімдерін киіп, мұңлы жүзбен, үнсіз табыт күзетіп, алма-кезек ауыстырылып отырды. Күзеттен босағандары күтушінің бөлмесіне барып, ақырын карта ойнап, сыра ұрттады.



	Отбасының мүшелері мен қызметшілері табыт қасынан жырақтап, марқұмның денесі рыцарлар мен джентльмендер өрбіген көне әулеттің сүйегі қойылатын бейітке жеткізгенше бұл маңға жуымады. Марқұм сэр Питтің әйелі болып, жесірі атанам ба деп жүріп, аяқ астынан сарайдан қуылған сорлы әйелден өзге жылаған тірі пенде жоқ-ты. Қарт алжыған шағында ермек қылған осы қыз бен оның пойнтерінен өзге оны жоқтайтын дос-жараны жоқ-ты. Жалпы жасы ұлғайған адамның алды сиреп қалатыны бар ғой деп жұбатпай-ақ қояйық, өйткені бүл пақырың өмір бақи дос іздеп көргін емес. Дүниеқор, қатыгез шал айналасына да жайсыз болды. Егер осы жер басып тірі жүрген қай-қайсымыз болсақ та осы жер бетіне қайтып оралсақ (Бақталастық базарындағы жағдай



	О, дүниеде де бар деп есептесек), онда қатты опық жер едік, өйткені мынау тірі жүрген пенделерің оны баяғыда-ақ есінен шығарған



	- Ой. Марқұм сэр Питті біздің ең қайырымды, ең жақсы адам деген пақырларымыз есінен бірнеше апта бұрын шығарған. Өлдің, Питт, қор болдың, Питт деген осы! Тірілердің өлгеннен зәресі ұшып қорқатынын қатерсіз?



	Марқұммен ақтық қоштасып, топырақ саламын деген адам оның сүйегін үйінен шығарғанда соңынан еріп, бейітке дейін баруына мүмкіндік жасалды, белгіленген күні қаралы салтымен шығарылып, соңынан қаралы күймеге мінген, көзінен жас сорғалай ма деп бет орамалымен мұрындарын ұстаған, бірақ қырсық шалғанда көздерінен жас шықпаған, әуелі мұрындары да пышылдамаған туыстары; шырағдан ұстаушыларын ерткен қабірші; жаңа қожайынына көңіл айтып, қайғысына ортақ бола келген жер жалдаушылардың уәкілдері; "Қымбатты бауырың иманы жолдас болсын!" - деп қақсап келе жатқан приход попы еріп отырды. Қаралы кортеждің соңынан сағатына үш мильмен мүлгіген көрші дворяндардың күймелері ілесті. Марқұмның денесі жер бесікке түскенге дейін даңғойлықтың комедиясын ойнап, қаралы салтанатымызды жасап жат жанынан түңілгендей, дос сүйсінгендей қошемет көрсетіп жатты. Біз марқұмның сүйегін доқаба төселген табытқа саламыз да, алтын жалатқан шегемен қақпағын бекітеміз, ақырында бейіт бетіндегі тасқа жалған жазу жазамыз. Бьюттің жәрдемшісі, Оксфордты бітірген сылқым жас поп пен сэр Питт Кроули екеуі марқұм баронетке арнап хатын эпитафиясын құрастырды; сылқым поп жаттанды уағызын оқып, жиналған жұртты жұбатып, қайғыға ортақ болыңдар, бүл жұмыр басты пенденің бәрінің барар жері деп әкесінен, бауырынан айырылып отырған қайғылы, қаралы туыстарына көңіл айтты. Содан кейін жалгерлер атқа отырды да, біраз жұрт өңеш жылыту үшін "Кроули гербі" трактиріне бурылды. Арбакештерге мүсәпірханада берілген қонақасыдан кейін помещиктердің күймелері де иелеріне жіберілді. Шырағданшылар табытқа жапқан барқытты, түйеқұстың қауырсындарын, жүн-жұрқаны жинап табыт - бесікке салды да Саутгемптонға тартып отырды. Қақпадан шығысымен ат басы қоя беріліп, қара жолмен шапқылап бара жатты, ал шырағданшылардың жүзі бәз баяғы қалпына келді, олар көп кешікпей-ақ жол-жөнекей трактирлердің орындықтарына шоқиып, қолдарындағы күміс кружкалар күнге шағылысып жылт-жылт етті. Сэр Питтің сырқат кезінде отырған креслосы бақша саймандары жатқан сарайға шығарылды. Иесін жоқтаған кәрі пойнтер алғашқы кезде оқта-текте ұлып жүрді - бүл сэр Питт Кроулидің алпыс жылға жуық билеген сарайындағы оны жоқтаған, қамыққан жалғыз ғана тірі жан иесі еді. Корольдік Кроулилердің иелігінде жабайы құс жыртылып айырылатын, ал құр аулау мемлекеттік қызметке бейімі бар ағылшын джентльмендерінің дағдыға айналған кәсібі тәрізді. Сондықтан қаралы қайғы сейіле бастағанда сэр Питт Кроули қара жолақты ақ қалпақ киіп, оқтын-оқтын құс аулауға шығып тұрды. Шабындық, егістік даласы көзінің жауын алып, іштей қуанышқа бөледі. Ол кейде паңдығы ұстап мылтық та алмай шығып, Родон мен аңшыларға атқызып жүрді. Питтің ақшасы мен осыншама жері бауырына қатты эсер етті. Қалтасында көк тиыны жоқ полковник отбасында басшысына бұрынғы қиястығын қойып, "Питтің сусамыр тауықтарында" келемеждемейтін болды. Ағасының ағаш отырғызу жөніндегі ойын зейін қойып тыңдап, ат қора жайында кеңес беріп, онымен Мадбериге барып мініс аттарын көріп, леди Джейн мінетін атты жуасытуды ұсынды. Тентек, албырт драгун жынын алған бақсыдай басылып, моп-момақан іні болып қалыпты. Ол Лондондағы құртақандай Родонды қалдырып кеткен мисс Бригспен өне бойы хат алып тұрды; бала өзі де жағдайын жазып жатты. "Мен аман-есенмін, - деп жазды ол, - сен өзің де аман боларсың? Мамамның да дені сау болар. Пони да аман-есен. Грэй мені паркке қыдыртып тұрады. Атқа мінуді үйрендім. Әлгі атқа мініп, бірге серуендеген баланы ұшырастырдым. Ат шапқанда ол жылап жіберді. Мен жыламаймын".



	Родон баласының хатын бауыры мен леди Джейнге оқып берді, олар таңғалды. Баронет баланың мектеп ақысын төлеуге сөз берді, ал қайырымды әйелі Ребеккаға кішкентай балаға сыйлық сатып ал деп банк билетін ұсынды.



	Күн артынан күн өтіп жатты; сарайдағы әйелдер кәдуілгі кешендегі әйелдердің кәсібімен айналысты. Олар қоңыраудың соғылуымен шіркеуге де, тамақтануға да барды. Ертеңгі астан кейін бойжеткендер фортепьянода ойнады да, Ребекка оларға кеңес берді. Содан кейін қалың табанды башмақ киіп паркте, тоғайда серуендеді немесе дуалдан шығып, кешеннің коттедждерін аралап сырқат адамдарға леди Саутдаунның дәрі-дәрмектері мен кітапшаларын үлестірді. Леди Саутдаунның өзі фаэтонға мініп шықты; мұндай жағдайда Ребекка жесір ледидің қасына отырып, оның өсиетті сөздеріне зейін қойып құлақ түрді. Кешқұрым Гендел мен Гайднаны шырқап, жүн шәлі тоқуға кірісетін. Оның мына жағдайына, күйкі тірлігіне қарап, бұдан өзге ісі де жоқ, қазір парктің қақпасынан тұмсығын көрсетсе, шап беріп ұстай алатын, соңынан қалмай, қарызын қайырып, қолына тигізе алмай зар қақсаған өсімқорлары да, пәлеқор, жалақорлары да, арбап-шарбап жатқан сатқындары да жоқ, ол осындай істі атқаруға жаралған жан, жасы ұлғайып, жерге басы жеткенше артында қалатын жоқтаушы ұрпақтарына мұраға мол пайызды қағаз қалдырып бара жатқан адам сияқты тоқмейілсиді.



	- Тәйірі, помещиктің әйелі болу асқан айлакерлікті, қулық-сұмдықты керек етпейді, - деп ойлады Ребекка, - жылына бес мың фунт кірісі кіріп жатса, жаман әйел болмас едім. Онда мен бала тәрбиелеп, өріктің қатарын санап, өсімдіктерді суарып, оранжереядағы қазотының қураған жапырағын жұлып, кемпірлердің құяң сырқаттарының жайын сұрап, бейшара, мүсәпірлерге жарты кронға сорпа алып бермеймін бе? Жылына бес мың сом кірісі бар адамға бүл соз бе. Мен әуелі он миль жердегі көршілерге барып түстеніп, бұрнағы жылдың сәнімен киінер едім-ау. Шіркеуге барып намазға тұрғанда мүлгімес едім немесе арнаулы орындықта отырып, пердені жауып, шымылдықты түсіріп жіберіп көз шырымын алар едім, әрине оған дағдылану қажет. Жұрттың бәрімен қолма-қол есеп айырысар едім, ол үшін қалтаңда ақшаң болу керек емес пе. Мұндағы кербездер сонысын мақтан етеді ғой, қалтасында көк тиыны жоқ біздегі бақытсыз бейшараларға мүсіркей қарайды. Балаларымызға бес фунт банк билетін бергенін мақтан етеді, бізде ондай пұлдың жоқтығын бетімізге салық етеді".



	Кім білсін, бәлкім Ребекканың сөзінің жаны бар шығар, онымен адал әйелдің айырмашылығы ақшада ғана болуы мүмкін. Нағыз әпербақан ұрыншақ адам болмаса, жақын адамынан артықпын деп кім айтады? Дүниесі түгел ауқаттылық, тыныш тіршілік адамда адалдық ниет туғызады деп айта алмаймын, бірақ адалдық қалпын жоймайды. Біреудің үйінен тасбақаның сорпасын ішіп, түстеніп келе жатқан сорпақпай арбадан түсе калып, қасапшының етін ұрламайды ғой; бірақ оны ашықтырып қойып байқашы, антұрған қатқан қара нанды да ұрлайды. Бекки мына жарық дүниедегі мүмкіндіктерді діттеп, қайырымдылық пен опасыздықты таразының табағына салып теңестіріп, бағалап көрді де, көңіліне мият тұтып, жаны жай тапты. Екі жыл мекендеген жерлерді: орманды, егіс даласын, тоспаларды, бақтарды, ескі сарайдың бөлмелерін түгел аралап шықты. Сол кезде жас екен-ау, енді ой тастаса, содан бері жеті жыл өтіп кеткенмен бәрі-бәрі күні кешегідей көз алдына елестетіп, бүгінгі жағдайымен салыстырды, енді дүние көрген, ол кездегі жағдайынан әлдеқайда мәуелеп, қауым арасынан ойып тұрып орын алған, атақты адамдармен адасқан.



	"Осындай жағдайға қолым өзінен-өзі жете қалған жоқ, - деп топшылады Бекки, - етімнің тірілігі, түйсігімнің барлығы емес пе, әйтпесе мына жұмыр жер бетінде ақымақ адам баршылық қой. Енді баяғы тірлігіме қайта оралып, әкемнің студиядағы достарымен араласа алмаймын ғой. Ол кезде әкеме қалтасында темекінің ұнтағы бар тақыр кедей әртістер келуші еді, енді маған кеудесіне жұлдыз бен орден таққан лордтар шіреніп келеді. Күйеуім - джентльмен, абысыным - граф қызы, ал бұдан бірнеше жыл бұрын жағдайым қызметшіден сәл жоғары болсам, енді сол үйдің егесінің бірімін. Баяғы кедей суретшінің қызы кезімде жақын жердегі дүкеннен қарызға қант-шай сұрамаушы ма едім, соны ұмытып кеткенім бе? Қазіргі күйім көш ілгері емес пе. Егер маған ғашық болған Фрэнсисқа тұрмысқа шықсам да қазіргіден жарлы болмас едім. Әй, жалған дүние-ай десеңші, қоғамдағы осы орнымды, мәртебелермен дос-жар қатыстығымның бәрін үш пайыздық қағаз нарқындағы дөңгеленген капиталға құрбан етер едім-ау."



	Адам баласының пайдасыз тірлігін Бекки осылай қабылдап, үміт тұзағын әулетті іргелі шаңыраққа тастамақ болды.



	Егер ол адал, қарапайым әйел қалпында, оз міндетін атқарып, өмірдің төте жолымен жүрсе де, сол бұлтарыстармен айналып жеткен бақытынан коп ұзамаған болар еді, бәлкім өзі бұл жағдайды ойлаған да шығар. Корольдік Кроулидің балалары әкесінің сүйегі жатқан бөлмені айналып өтетіні сияқты, Бекки де осындай ой келсе айналып өтуге тырысты. Ол бұларды жек көрді, жақындағысы келмеді, бөлек жолмен жүруді ойлады. Бірақ ол жолдан шығуға мүмкіндік таппады, жаратқан иесінің жазуы сол да. Менің ойыма ұжданы алдында опық жеу - адамның моральдық сезімінің ең әлсіздеу жағы; ондай сезім ояна қалған күнде де, оны басып тастау қиынға түспейді, ал кейбір адамдарға бүл мүлдем жат. Мұны қай кезде есімізге аламыз. Бізді біреу тезге түсіріп, тәлім беріп немесе ұялтып, жазаласа ғана жүгінеміз ғой, бірақ кінәлі сезімнің уыты Бақталастық базардағылардың өміріне шанда біріне болмаса, пәлендей нұқсан келтіре қоймайды.



	Сонымен Ребекка Корольдік Кроулиге келгеннен бері мамондық діни ағзамдардың арасынан қаншама дос тапты десеңізші, оның қаншасы мұның жетегіне ерді десеңізші! Леди Джейн, оның күйеуі бұлармен қиылып қоштасты, ең бір жылы сезімде қалды. Олар көп кешікпей Лондонда, Гонт-стриттегі ата-бабаның қара



	шаңырағында кездеспек болып қоштасты, бұл үй қайта жөнделіп, жабдықталған-ды. Леди Саутдаун Ребекканы аздаған дәрі-дәрмекпен қамтамасыз етіп, ол арқылы имам Лорене Грилсқа хат жолдап, дегдардан мына хатты "тапсырған" адамды тозақтың отынан құтқаруды өтінді. Питт қонақтарды төрт аттық күймемен Мадбериге дейін шығарып салды, бұлардан бұрын басқа көлікпен олардың жүктерін, құстың етін жөнелтіп қойған.



	- Сүйкімді ұлыңды көріп, қуанышқа батасыңдар ғой, - деді леди Джейн Кроули абысынымен қоштасып жатып.



	- О, әрине, қуанышым қойныма сыймай барады, - деді Ребекка қылымсып, жасыл көзін төңкеріп. Ол Корольдік Кроулиден аттанғанына қуанды, бірақ тастап кетуге қимай, іші удай ашыды. Әрине мұнда ішің пысып өле жаздайсың, бірақ, ауасының тазалығын айтсаңызшы! Сарайдың тұрғындары көңілсіз жандар, алайда бұған деген ниеттері түзу. "Мұның бәрі үш пайыздық қағазды ұзақ мерзім ұстауының нәтижесі", - деді Бекки ішінен, осы сөзінің жаны болуы ықтимал



	Пошта күймесі Пикадиллиге жеткенде, қалай дегенмен Лондон шамы жарқырап тұрды; ал Керзон-стритте Бригс тас ошақты қатты қыздырып, кішкентай Родон болса мамам мен папамды қарсы аламын деп ұйықтамай асыр салды.





Қырық екінші тарау




	ӘҢГІМЕ ОСБОРННЫҢ ОТБАСЫ ЖАЙЫНДА



	Рассел - сквердегі ескі досымыз мистер Осборнды көрмегенімізге біраз жыл өтті, сіздер оны қыбырлаған пенделердің ішіндегі ең бақыттысы екен деп ойлап қалмаңыз. Өмірдің қождан тірлігінде күйбеңдеп жүрген пақырдың басына оның мінез-құлқын өзгертетін ауыртпалық түскен. Өмірдегі өтіп жатқан қарама-қайшылықтарды ой таразысына салып, әрі екшеп, санасынан өткізіп, ақ-қарасыңа жете алмады, мұның бәрін тас түскен жеріне ауыр дегендей, тек өзінің қара басына келген қорлық деп білді де, оның үстіне жығылған үстіне жұдырық болып белден шалып, аяқтан алып кәрілік те жетті, жалғыздық, қайғы-қасірет еңсесін баса берді. Ұлы қаза тапқаннан кейін қою да қоңырқай шашына қуалап ақ енді; жүзі бұрынғыдан да күрең тартты; қолы да қалтырауды шығарды, әсіресе портвейн құйғанда дірілдеп кететінін қайтерсің. Ситидегі кеңсе қызметкерлерінің басына әңгір таяқ ойнатты, үйдегі бейшаралар да суық торғайдай бүрісті. Құдайдан жатса-тұрса жалбарынып, пайызды қағаз тілеп жүрген Ребекка кедейлігіне қоса өміріндегі албырт құмарлығын, бірде шалқып, бірде сүрініп, бірде құлап жүрген тірлігін Осборнның ақшасына, оның айналасын торыған түпсіз түнекке, сірә, айырбастай қоймайтын шығар деймін. Ол мисс Суорцке құда түсті, бірақ оның сыбайластары жолдан тайдырып, әулетті шотланд тұқымының жас перісіне ұзатып тынды. Түптеп келгенде, әйел таңдайын деп отырған ол бар ма, тіпті төменгі қатардағы қарапайым әйелдің бірімен бас қосып, оны шалқытып ақсүйектердің қатарына қосқысы да келеді, амал бар ма, сондай жөні түзу адамды кездестіре алмай қор болып отыр емес пе, сондықтан да бар өшін үйдегі отырып қалған қызынан алады. Мисс Осборнның астында ғажайып күйме, ауыздықпен алысқан тұлпар ат, небір құнды ыдыс-аяқпен безендірілген дастарқанның төрінде отырғаны, не ішіп, не жеймін демейді; қолында чек кітапшасы, серуенге ертіп шығатын сәнді киінген малайы қасында, қай жерде болса да тоқтаусыз кредит; қандай зат аламын десе де дүкендердің есігі ашық, оны қол қусырып қарсы алып жатқаны, қысқасы бай мұрагердің шексіз билігі қолында болды, амал не, өмірі аянышты еді. Тұл жетімектер де, кісі есігінде отымен кіріп, күлімен шығып жүрген малай да, көше сыпырған пақыр да, бүл кәрі қызға қарағанда бақытты еді.



	Ақыры "Буллок, Халкр мен К" фирмасындағы Фредерик Буллок эсквайр ұзақ уақыт саудаласып жүріп Мария Осборнға үйленіп тынды. Джордж қаза тапқаннан кейін әкесі оны мұрагерліктен шығарып тастаған соң Фредерик карт саудагердің табысының тең жартысын Марияның жасауына бер деп талап етті, басқа жағдайға көнбей қиқайып, тәуекелге келіп, "дәткем деп қол алыспай" (бүл жігіттің сөз мәнері) солай жүріп алды. Осборн қызымның жасауы жиырма мың, Фред соған келісетін, оған алып - қосарым, артық ауысым жоқ, аламын десе, міне, алмаймын десе, жол әне деп кесіп айтты. Джордж мұрагерліктен айырылғанда жанын қоярға жер таппай қуанған Фред, қарт қызыл құлақ алдап соқты деп, біраз уақыт қалыңдықтан бас тартқансып дүрдиіп жүрді. Осборн "Буллок пен Халкердегі" ағымдағы есеп-шотын жауып, қолына шыбық ұстап, биржаға барып, осындағы бір оңбаған алаяқтың жон терісін осайын деп едім деп, оның есімін атамай-ақ бурадай бұрқырап, кімге тиісерін білмей бұрқылдап жүрді. Джейн Осборн әпкесі Марияға отбасындағы осындай жағдайға өкініш білдіріп:



	- Саған бұрын да айтқан едім ғой, Мария, ол сені сүймейді, көкейін тесіп жүргені сенің ақшаң деген едім ғой, - деп көңілін жұбатты.



	- Ішің күйсе тұз жала, ол ақшаңмен қоса сені қалаған жоқ, молымды, мені қалап отыр, -деп басын кейкитті.



	Кірбің ұзаққа созылмады. Фредтің әкесі де, фирманың жасы үлкен үлес қорлары да алда дүние-мүліктің де бөлінетінін ескертіп, жартысын қазір, жартысын Осборн мырза өлгеннен кейін төленетін жиырма мың сом жасаумен үйлен деп кеңес берді. Сонымен Бредтің өз сөзімен айтқанда "қайта көткеншектеді", Халкер қартты Осборнға құдалыққа жіберді. Енді Фред кінәні әкесіне жапты, қиындықты тудырып тартыншақтаған әкесі көрінеді, ол өзі бұрынғы келісімді бұзбау жағында екен. Болашақ күйеу баласының кешірімін мистер Осборн салқын қарсы алды. Халкер мен Буллок Сити ақсүйектерінің ішіндегі белгілі тек болатын, әрі "нест-энд шонжарларының" арасында да дос-жарандары бар-ды. Қарттың:" Менің ұлым, сэр, "Халкер, Буллок және К" фирмасынан, сэр; менің қызымның бөлесі, сэр, атақты граф Каслмоулидың қызы леди Мэри Манго" деп мақтанар еді. Оның қиялымен-ақ үйі атақты адамдарға толып кететін. Сондықтан ол жас Буллокка кешірім жасап, үйлену тойына келісім берді.



	Бұл ұлан-ғайыр үлкен той болды. Жігіттің ата-анасы жастар неке қиысқан Ганновер-сквердегі қасиетті Георг шіркеуінің қасында тұрған, сондықтан олар үйінен де түстенді. "Вест-энд шонжарлары" шақырылды, олардың көпшілігі кітапшаға қол таңбаларын қалдырды. Мұнда мистер Мэнго мен леди Мэри Мэнго, қалыңдықтың достары Гвендолина мен Гуиневер Мэнго; гвардиялық полктың полковнигі Бледайер (Минсинглейндегі "Ағайынды Бледайердің" үлкен ұлы), жігіттің бөлесі құрметті миссис Бледайер; лорд Леванттың улы қадірменді Джордж Боултер әйелі шыққан тегі жағынан Манго; лорд-виконт Каслтодди; қадірменді Джеймс Мак-Мул мен миссис Мак-Мул (тегі жағынан мисс Суорц ), сонымен катар бір қыдыру жағдайда Корнхиллдерге шарапатын тигізген, Ломбард-стритпен* құдандалы болып араласып кеткен бір қора ақсүйектер жиналды.



	Жас жұбайлардың үйі Беркл-скверге жақын жерде, жергілікті банкирлер колониясының ортасында, Рохемптондағы шағын құжыраға орналасқан. Фредтің отбасындағы әйелдер атасы Буллок жетімханада тәрбиеленгенімен қайын жұрты тарапынан ағылшын ақсүйектерінің ең жайсаңдарымен туыстасты деп әңгіме ететін. Енді Мария да шыққан тегінің төмен етектігінің орнын толтыру үшін қонақтардың тізімін жасағанда өзін ерекше маңғаз ұстап, өте сақтық білдірді; ол енді әкесі мен сіңлісі өз тобына қосылуға жарамайтын адамдардай сезінді.



	Әлде де болса бірнеше мың сом ақшасын қағып алатын шалдан мүлдем қол үзіп кетеді деп айтсақ, әбестік болар еді. Бұған жол беріп Фред Буллокты жын қағып кетіп пе. Бірақ арлы-бергіні ажырата алатындай кексе емес, албырт жас қой, асаудың басындай сезіміне ие бола алмай жатпады ма; сонымен әкесі мен сіңлісін үшінші қатардағы адамдармен қосып шақырып, оларды суық қарсы алды; ал қыздың өзі тұштаңдап Рассел-скверге барып, мұрнын шүйіріп, тұрған жеріне көңілі толмай, әкесіне осы құдай атып кеткен жерден қоныс ауыстырыңдар деп аңғал сөйлеп, болашақта тиер мұраға күдік туғызды, бүл жағдайды жылпос Фред те өзгерте алмады, тас бауыр әке бедірейіп, теріс қарап қалды.



	- Сонымен миссис Марияға Рассел-сквер ұнамай қалыпты ғой, а? - деді карт бір күні кешкісін миссис Фредерик Буллоктың үйінен қонақтан қайтқанда күйменің әйнегін сықырлатып көтеріп жатып, - құдалықтың ыстық - суығы басылмай жатып, кеше ғана құдалыққа (антұрғандардың кешегі тарта алмай қалған асын "онтриін" деп пе еді) Ситидің көпес сымақ жарандарымен шақырып, әлгі граф, графтың бикештері дегендей бекзадаларын қоспағаны қалай? Олардың қалағандары бар ма, әлде бізбен дастарқан басында отырғызуды намыс көрді ме. Бекзаттар! Бекзаттарымен қарасы өшсін! Мен ағылшынның қарапайым көпесімін. Ол қайырымды сүмелек иттерді үйірімен сатып аламын. Лордтар дей қалыпты! Олар кім еді сонша!? Олардың бір жиынында бекзаданың бірі әлдеқандай сүмелек скрипкашымен шүйіркелесіп тұрғанын көрдім, оз басым ондайға пысқырып та қарамас едім. Сонымен олар Рассел-скверге аяқ баспайтын болды ғой. Қызым жабырқама, құдай бергенін қайтып алмасын, ол сүмелек, менмен сұмдардан артық тұруымыз қақ. Құнын асыра төлеген шарап та табылады, дастарқанға күміс ыдыстарды жайнатып, олар тумысында татып көрмеген не дәмді тағамдарды тартамыз. Мұны жасамасам жер басып жүрмей кетейін. Ал, Рассел-сквердегі үйімізге тез жетейік, тарт! Айда атты! Ха-ха-ха!- сөйтті де ол қарқылдап күліп, күйменің бұрышына қарай шалқалады. Қарт осындай оймен анда-санда өзінің артықшылығын, байлығын айтып көңілін көтеріп алатын.



	Джейн Осборн апайының қылығы жайындағы пікірге қосылудан өзге шарасы қалмады. Миссис Фредерик тұңғышы — Фредерик - Август-Говард - Стенли - Девер Буллокты тапқанда, кіндік әкесі бол деп шақырғанда Осборн карт нәрестеге алтын стакан жіберді, оның ішіне күтушісіне арнап жиырма гиней салды.



	- Сіздердің лордтарыңыздың бірі де бұдан артық сыйлық ұсынса, мұрнымды кесіп берейін, - деді де салтанатқа қатыспады.



	Қадай дегенмен қымбат сыйлық Буллоктың отбасын қайран қалдырды. Мария әкем маған өте риза екен деп ұғып, Фредерик өзінің мұрагер ұлына жақсылық жасайды деп үміттенді.



	Мисс Осборн Рассел-скверде жалғызсырап, оның үстіне "Морнинг пост" оқып, әсіресе "Ақсүйектердің жиыны" деген бөліміндегі хабардарды оқып, мұның миссис Ф. Буллоктың сарайдағы туысына леди Фредерик Буллокқа сәлемдесуге барғандағы киген киімін сипаттаған жерін оқып іші удай ашып, қандай қасіретті басынан өткізіп жатқанын көз алдыңызға елестетуге болады. Джейннің жеке басының тірлігінде мұндай асып -тасығандық жағдай жоқ екенін ілгеріректе айтқанбыз. Қиямет бір өмір кешіп жатқан. Ол қыстың күні жарық түспей ерте тұрып, түксиген әкесіне ертеңгі тамағын әзірлейді, егер оның шайы сегіз жарымда дайын болмай қалса, үйді басына көтеріп, астан-кестеңін шығарады. Әкесінің қарсысында отырып, шайнектің сарқылдағанын, оның газет оқып отырып әдеттегісіндей тоқашпен шай ішкеніне қарап телмірер еді. Сегіз жарымда орнынан тұрып, Ситиге тартатын, түске дейін оның қолы босты, асханаға барып қызметшімен ұрсысып келуіне де болатын, немесе күймеге мініп, сатушылары құшақ жайып, қол қусырып қарсы алатын дүкендерге, немесе Ситидегі ауқатты адамдардың ғимаратты үйлеріне өзінің, не әкесінің шақыру қағаздарын жеткізетін; немесе әйдік үлкен қонақ бөлмесіндегі диванда қонаққа шақыра келгендерді күтіп, жүн жіптен киім тоқып сығырайып, зындандағыдай мұрт тұңғиық бөлмедегі сағаттың Ифигеннің тасаттық жаңғырығын елестетіп бір қалыпты тықылдаған дыбысына құлақ салып отырар еді. Тас ошақтың үстіңгі жағындағы үлкен айна, оның қарсысындағы, әйдік қонақ бөлменің бір шетіндегі трюмо бірімен-бірі шағылып, заттарды одан бетер көбейтіп корсетті, үйдің төбесінен салбыраған люстраның үстіне жабылған мата заттардың сұрын бұзып, керегесіз үй сияқты әлдеқандай түнекке батып кеткендей, сонымен мисс Осборн отырған бөлме бүтіндей қонақ үй жүйесінің орталығы тәрізді көрінді. Ол фортепьяноның үстіндегі былғары жабуын сыпырып, бірнеше әуенді тартып көрмек болғанда бұл үн көңілсіз үйдегі жаңғырыққа ұласып қасіретті, жалбарыныш үнге ұласты. Джордждың портреті шатырдың астындағы күркешікке апарып тасталды, әкесі екеуінің ойынан Джордж шықпағанмен, кейде екеуі де соны есіне алып отырғанымен, ол жайында ләм-мим деп үн қатпайтын, аты аталмайтын, іштерінен тынатын.



	Мистер Осборн түскі асқа сағат бесте оралатын, кейде бір тағам дәмсіз дайындалып қалғанда бұлқан-талқан ұрысқаны болмаса, дыбыс шығармайтын, тілі жоқ адамдай үнсіз отыратын; айына екі рет Осборнның көңілсіз таныстары: соның жасындағы, дәрежесіндегі дос-жарандары - Блумсбери-сквердегі доктор Галп әйелімен; мамандық міндеті бойынша "вест-энд шонжарларымен" қатысып жүрген маңғаз Бедфордроулық адвокат Фраузер қарт; кезінде Бомбей армиясында қызмет атқарған полковник Ливермор карт пен, мистер Тоффи, миссис Тоффи, кейде карт сот сэр Томас Коффин мен Бедфорд-сквердегі леди Коффин келіп түстенетін. Сэр Томас қаталдығымен белгілі болатын, Осборнға түстенуге келгенде үстелге айрықша қызыл - қоңыр портвейн қойылатын.



	Бұларға да, солар сияқты Рассел-сквердегі менменсіген саудагерге де осындай мол дастарқан жайып қонақасы беретін. Шарап ішкен соң жоғары бөлмеге көтеріліп вист ойнайтын, он жарымда оларға күмбірлетіп күймелері келетін. Біз бейшаралар бойға сіңген әдетіміз бойынша қызғанатын көптеген ауқатты адамдардың тіршілігі осы іспеттес еді. Джейн Осборн әкесінің үйінен жасы алпыстан төмен еркекті ұшырастырмады, осылардың ішіндегі бойдағы, атақты әйел дәрігері мистер Сморк еді.



	Бұл бейбақтың Кожан тіршілігін селт еткізген жағдай болмады деп айтудан аулақпын. Джейн бейшараның өміріндегі бір сыр әкесінің есіне түссе, ол қабағын қарс жауып, түнеріп, тамақтанған кейпіне келіп, маңғазданып, тояттап қалғандай болатын. Бүл сыр мисс Уиртке байланысты еді, оның кейін атақты портретші, Корольдік академияның мүшесі, танылған суретші бөлесі мистер Сми деген болған; ол кезінде ақсүйек тұқымының әйелдеріне суреттен сабақ берген. Енді ол 1818 жылы дедек қағып, мисс Осборнға дәріс берген Рассел-сквердің қайда екенін де ұмытқалы қашан.



	Фрит-стриттегі қонарын сай, ұшарын жел білген тұрақсыз, сөзінің пәтуасы жоқ, жеке басының бақытын қурай алмаған, бірақ дарынды, білгір суретші Шарптың шәкірті Сми, біз жоғарыда айтқандай мисс Уирттің бөлесі еді, бірнеше сәтсіз ғашықтықтың әлегінен кейін басы бос жан еді, сондықтан бойдақтардың сауабын алмақ оймен мисс Уирт оны мисс Осборнмен таныстырған. Ледидің мейірімділігіне тәнті қалып, оның да жүрегіне осындай сезімді ұялатқан болса керек. Мисс Уирт олардың сырын біліп жүрді. Бәлкім, ұстаз бен шәкірт сурет салып жатқанда жеке сөйлессін деп әдейі шығып кеткен болар, мұндайда махаббаттың тілсіз сырын жанмен ұғып қана қоймай, пәтуаласып, серттесу деген де бар емес пе; ол шынымен-ақ бөлесі бай саудагер адамының қызына үйленеді, оған байлығынан енші бөліп береді деп сенді ме екен, бірақ бұл ойы құйын ұшырған күлдей болды, мистер Осборн осы жағдайды сезіп калып, ойламаған жерден, аяқ астынан Ситиден оралды да, қолына бамбук таяғын ойнатып қонақ үйге кіріп келмесі бар ма. Ұстаз бен шәкірттің үстінен шығып, қалшылдап, дегбірі қашып, құп-қу болған ұстазды ендігәрі бұл үйдің табалдырығын аттасаң аяғыңды сындырамын деп қуып шықты, жарты сағаттан кейін компаньон мисс Уиртті де жұмыстан шығарды: оның шабаданын басқыштан лақтырып, картонын аяғымен таптап, жалдамалы күймесі жүріп кеткенге дейін жұдырығын түйіп, қаһарын төкті.



	Джейн Осборн бірнеше күн жатын бөлмесінен шықпады. Бұдан былай оған компаньон ұстауға рұқсат етілмеді. Әкесі менің батамды алмай күйеуге шықсаң, көк тиын алмайсың деп ант-су ішті. Оған үйін ұстап тұратын әйел адам қажет еді, сондықтан қызын күйеуге бермей үйде ұстап отыруды жөн көрді. Сонымен ол еркекке қарау, біреу-міреу арқылы жігітпен танысу дегенді доғарды. Әкесінің көзі тірісінде кәрі қыз болып, осы босағаға көміліп, жоғарыда сипаттаған тірлікке көнбеске амалы қалмады. Мария жылда бір бала көтергенді шығарды, оларға бірінен-бірі өткен атақты есімдер берілді де, кәрі қызбен қатынасы үзіліп, аралары суи бастады.



	- Джейн екеуміздің араласатын адамдарымыз мүлдем үш қайнаса сорпасы қосылмайтын жандар, - деді миссис Буллок. - Бірақ ол менің бауырым емес пе?



	Әрине мұнысы... Бірақ ледидің Джейннің бауырым емес пе дегенін қалай түсінуге болады?



	Доббиннің қыздары әкесімен бірге Денмарк-хиллда тамаша үйде тұратынын бұрын да айтқанбыз; онда кішкентай Джордж Осборнды қайран қалдырған жүзім мен шабдалы отырғызылған ғажайып жабық жайлар бар-ды. Кейде қымбатты Эмилияны көріп қайтуға Бромптонға барғандарында Рассел-сквердегі ескі таныстары мисс Осборнға да кіріп шығатын. Меніңше, олар Үндістанда әскери қызмет атқарып жатқан бауырлары майордың (мұны әкесі мақтан тұтатын) тапсыруы бойынша баратын сияқты; өйткені Эмилияның құртақандай ұлының кіндік әкесі, баланың атасы әлде де болса қаһарынан кайтып, жүрегі жібіп, ұлының көзі ретінде немересіне еміренер деген үмітте еді. Бұл қыздар Эмилияның әкесімен қалай тұрып жатқанын, бейшаралардың кедейлігін айтты, бұл үйдің іші болса бейшара еркектер, әсіресе олардың бауыры капитан Осборн сияқтылар ондай әйелдерге несіне қызығады екен десіп, жесір әйел мен жетім баладан бас тартты. Ол әйел баяғыдай үлбіреп, аузынан сөзі, қойнынан бөзі түсіп отыр, бірақ оның ұлы өте сүйкімді жан - бала дегенде бар әйел біткен елжіремей ме, әсіресе кәрі қыз да жылы жүзбен қарамай ма?



	Доббиннің қыздары өтініп болмағаннан кейін Эмилия кішкентай Джорджға олармен бірге Денмарк-хиллға баруға рұқсат берді де, өзі сол күні ұзақ уақыт отырып Үндістандағы майорға хат жазды. Қарындастары айтқан жаңалықпен құттықтады. Оның аман-есен болуына, таңдаған жарымен қоса ағаруына тілектестік білдірді. Қасіретіне ортақ болып, шексіз жасаған жақсылығына дән ризалығын білдіріп, рахметін айтты. Оған кішкентай Джордж туралы соңғы жаңалықтарын, бүгін қарындастарымен ілесіп қала сыртындағы солардың үйіне жеткенін хабарлады. Хаттың кейбір жолдарының астын сызып, соңына: "Сізді сүйетін досыңыз Эмилия Осборн" деп жазды. Ол ешқашан да ұмыт қалдырмайтын леди О'Даутқа да сәлем жолдауды ұмытып, Глорвинді де ныспысымен атамай, тек қана майордың қалыңдығы (бұл сөздің асты сызылған) деп оған бақыт тілеген. Қалай дегенмен де үйленуі жайындағы хабар оның майор Доббинге деген бұрынғы ұстамдылығынан шығарып жіберді. Ұзақ жылға созылған достық қатысты, ризашылығын аңтарыла айтуға мүмкіндік алды, ал енді Глорвинаға деген қызғанышын (Глорвинаға ма, о, құдайым-ай!), мұндай сезімді періштелері сездіріп отырса да жоққа шығарды.



	Джорджи қуанышы қойнына сыймай оралған кеште, күймені сэр Уильям Доббиннің ескі арбакеші айдап келді, - баланың мойнында алтын бау тағылған сағат ілулі турды. Бүл сағатты оған ұсқынсыз кәрі леди сыйлапты, әрі оны қайта-қайта сүйіп жылапты. Бірақ бұл оны жақсы көрмейтін көрінеді. Ол жүзімді жақсы көреді екен. Әрі ол мамасынан өзге жанды жақтырмайтын көрінеді. Сол сәтте ұлы тумаларымен ұшырасып келгенін сезіп қатты үрейленіп, селк ете қалды.



	Мисс Осборн үйіне түс әлетінде оралған. Әкесі осы күні Ситиде сәтті сауда жасап, көңілі жай тауып, жадырап отырған, әуелі қызының абыржығанын да сезе қалды.



	- Мисс Осборн, сізге не болған? - деп сұрап қалды. Қызы ағыл-тегіл еңіреп жылап жіберді.



	- О, сэр! - деді ол - Мен кішкентай Джорджиды көрдім. Ол періштедей екен, әкесінен аумайды, аузынан түскендей.



	Қарсысында отырған әкесі тіл қатпады, бірақ нарттай қызарып, денесі қалшылдап кетті.





Қырық үшінші тарау




	МҰНДА ОҚЫРМАН ҚАЙЫРЫМДЫ YMІT МҮЙІСІН АЙНАЛЫП ӨТ ДЕП ӨТІНЕДІ



	Енді оқырманды таңғалдырып, бұған дейін әңгіме-дүкен құрып келген Англиядан аттанып, он мың миль жырақта жатқан Үндістандағы Англия иелігіндегі, Мадрас округының, Бандлы андж әскери станцияға орналасқан ер жүрек командир полковник, op Майкл О'Дауд басқаратын полктағы жау жүрек ескі достарымызға сапар шегіп кайтайық. Әдетте өз жанын күткен, тамақты кептеп ішпей, ептеп ішкен, жайдары мінезді, ой еңбегімен тым шұғылдана қоймайтын осындай сымбатты да, келбетті офицерлерге уақыттың мейірімі түсіп жолы болғыш келеді. Ол ертеңгі асқа пышақпен, шанышқымен кірісіп, түскі аста да сол пышақпен, шанышқымен қаруланып жатқаны. Екі астан кейін де бір кезде Ватерлоо түбінде француздардың оғына қарсы аттанарда әйелі жолға дайындап жатқан кездегідей калианын тартып, түтінін будақтатып тұрғаны. Ұлғайған жас та, аптаған, әуе айналып жерге түскен ыстық та оның қуатынан да, шөберелері Мелони мен Молоиларға деген өсиетті сөздерінен де жаңылдырған жоқ. Құдай қосқан қосағы, біздің ескі танысымыз Мадраста да, Брюссельдегідей сезімде, оған әскери қалашық та, күрке де бірдей еді, жорық жолына еті үйреніп кеткен көнбіс адам болатын. Жорық кезінде ол полктың алдында пілдің үстінде айбарланып бара жататын. Осы жануардың үстінде отырып джунглиде жолбарыс аулауға қатысатын. Бұратана елдің падишаһтары онымен Глорвин үйінің жұрттың бәріне рұқсат етпейтін әйелдерге арналған бөлігіне енгізіп, оған шәлі мен қымбатты заттар сыйлайтын, өкінішке орай ол бұлардан бас тартуға мәжбүр болды. Қай жердің топырағын басса да қарудың бар түрін ұстаған күзетшілер оған сәлем берді, ол да қай жерде болмасын қалпағының жиегіне қолын тигізіп сәлемін қабыл алды. Леди О'Дауд Мадрас округындағы маңдай алды әйелдердің бірі болатын. Мадраста кіші сот сэр Майнос Смиттің әйелі, леди Смит екеуінің арасындағы жанжалды жұрт әлі ұмыта қойған жоқ. Онда полковниктің әйелі сопының алдында саусағын шырт еткізіп, мынаны атып тастаңдар, мен мұндай бейшара штафирканы әйелінің соңына ілесіп қонақасыға бармаймын деп әлек салған. Табаны күректей жиырма бес жыл өтіп кетсе де О'Даудтың губернатордың үйінде джиганы билеп, Мадрас атты әскерінің майоры екі адъютанттың, азаматтық кызметтің екі жігітінің сілікпесін шығарғанын; оны Бани орденді полктағы екінші офицер майор Доббиннің талап етуімен әрең дегенде - lassata nondum satiata resessit асханаға баруға көнген.



	Сонымен қанмен сіңген мінез қалмайды ғой, Пегги О'Дауд бұрынғы қалпын сақтағанда: елпілдеп, біреуге жақсылық жасауға дайын тұратын мазасыз, дегбірсіз жан, үстемдік жасауды, әсіресе өзінің Майклының екі аяғын бір етікке тығып, өктемдік жүргізуге шебер - ақ, полктағы әйелдердің әзірейілі, жас офицерлердің туған анасы; сырқаттанып қалса, қасынан кетпейді, пәлеге ұшырап қалса жан ашыры да осы әйел, олар леди Пеггидің шын берілген дос-жарандары. Кіші офицерлер мен капитандардың әйелдері (майор әлі үйленген жоқ-ты) мұнымен өне бойы бақталасып келеді. Олар Глорвинаны өте шадыр, ал леди Пеггидің өзі адам төзгісіз өктемшіл десті. Ол миссис Кирктің үйіне жиналатын діндар адамдарға да маза бермеді, осы діндар әйелдің уағызын тыңдауға барған полктың жастарын да мазақтап, сан-саққа жүгіртті. Солдаттың әйелінің дінде несі бар, одан да миссис Кирк күйеуінің киімін жамасын да; егер полкке діни уағызды тыңдау керек болса, онда дін жолындағы тақуа-декан ағасы бар емес пе. Ол өзінің полкіндегі лейтенант Стаблдың емшінің әйеліне көз салғанын тоқтатып (бұл бұзылған жігіт жүгенсіздігін қоймады), байланысын үзіп, сырқаттанып демалыс алып, Қайырымды Үміт мүйісіне тартпаса, қарыз алған ақшаңды қайырасың деп қорқытты. Онымен қоймай брендидің екінші шөлмегін қағып алған күйеуі қуған Поска ханымды да үйіне жасырды. Ақыры ол'осы арақтан бұзылған офицерді жөнге салып, маскүнемдіктен айықтырды. Қысқасы ол бақытсыздыққа ұшырағанды есіркеп, ал бақыттылармен шалқып достасты, өйткені өзін теңдесі жоқ пір тұтты, әрі өзінің дегенін орындатуға тырысты.



	Енді оның басына Глорвина біздің ескі досымыз Доббинге тұрмысқа шығуы керек деген ой келді. Миссис О'Дауд майордың болашағының зор екенін де болжады; полктегі беделін де, оның адамгершілігін, қайырымдылығын да бағалады. Глорвина сымбатты, сұлу, қара шашты, көк көз, толықсыған бикеш - салт атқа мініп серуендеуді ұнатады, Корк графтығындағы кез келген қыздан сонатаны кем тартпайды, сондықтан бүл Доббинге нағыз жар болатын, бақыт әкелетін қыз деп есептеді - оның бір кезде аһ ұрып жүретін жұмсақ мінезді құртақандай Эмилиясынан әлдеқайда тартымды.



	- Сіз бөлмеге кіріп келгенде Глорвинаға назар аударыңызшы? - деді миссис О'Дауд, - оны өлімсіреген, қой аузынан шоп алмайтын бейшара миссис Осборнмен салыстыруға бола ма? Глорвина сіздің теңіңіз, тамаша әйел болады, майор - сіз қарапайым, жуас адамсыз, сізге намысыңызды жыртатын адам керек. Әрине, ол Мелони мен Молой сияқты атақты жердің қызы болмағанмен, сізге ескертіп қояйын, ол текті жерден шыққан қыз, сондықтан оған құда түскен дворян тұқымы ұтылмайды.



	Майорды торына түсіруден бұрын Глорвина өзге де жігіттердің басын айналдырып көрген, Корк, Киларни, Мелоуды айтпағанның өзінде бір жаз Дублинде болып, барлық жергілікті гарнизондардың офицерлерімен, "жібі түзу деген" жергілікті помещиктердің бойдақтарымен серуен құрған. Сенімін ақтамай кеткен Баттағы пасторды айтпағанда, Ирландияда оның қармағына оншақты жігіт ілікпеді ме. Ол Мадрасқа дейін Ост-Үндістан компаниясының "Ремчандер" кемесінің капитаны мен шені үлкен офицерлерімен сауық құрып келмеді ме, майорды полкқа командир етіп қалдырып, бауыры және жеңгесі миссис О'Даудпен бір жазды округтік қалада өткізбеді ме? Осыншама жұрт бұған таң қалысып, аһ ұрды, бірақ ешкім айттырмады. Екі-үш субалтерн-офицерлер мен сақал-мұрты шыға қоймаған қарапайым екі-үш адам соз айтты, бірақ бүл оларды менсінбеді, мұның ойлағанындай адам қармаққа ілінбей қор болды. Сол екі ортада жас қыздар теңін тауып, тұрмысқа шығып жатты, тіпті осындай бақытты иеленген сұлу, сымбатты әйелдер де болды. Олар әрі кет емес, ғашық болып аһылайды, тіпті офицерлердің тең жартысымен атқа мініп серуенге де шықты, олардың жасы қырыққа таяп қалғанмен, мисс О'Треди мисс О'Треди болып қала берді, жаратқан иесі миссис болуды оған жазбай тур. Леди О'Дауд соттың әйелімен жанжалдаспағанда Мадрастағы азаматтық басқарманың бастығы Чатни карт бұған әне-міне сөз айтпақ болып икемге келіп қалып еді. Кейін ол Еуропадан жаңадан келген, онда мектепте оқыған, небары он үш жастағы уыздай леди мисс Долбиге үйленді.



	Сонымен леди О'Дауд пен Глорвина себеп тауып күніне бірнеше қайтара ұрысқанмен (Мик О'Дауд періште мінезді болмағанда, мынау екі әйелдің қасында өне бойы қосақталып отырғанда есі ауысып кетері сөзсіз), олар бір шешімге келді - қалайда Глорвина майор Доббинге тұрмысқа шығуы керек, мақсатына жеткенге дейін ол соңынан қалмауы керек. Глорвина осының алдындағы қырық-елу жеңілісіне қарамастан майорға қарсы шабуылға аттанды. Глорвина майорға Ирландияның әуендерін айтып берді, ол албырт сезіммен серуенге шығасың ба деп күрсінді. Қуыс кеудесінде жүрегі бар адам, мұндай еркек мынадай жағдайға шыдауы да таңғаларлық жағдай; "ол жастық шағын қапаста өткерген бе" деп майордың жорықтағы қатерлі күндері жайындағы әңгімелерін сұрап Дездемона сияқты жыларман халге келді. Біз адал жанды ескі досымыздың флейтада ойнайтынын бұрын да айтқанбыз. Глорвина бірге қосылып ән айтуды өтінді де, леди О'Дауд екі жасқа бөгет жасамай жеке қалдырып, бөлмеден шығып кетті. Глорвина майордан ертеңмен атқа мініп серуендеп тұруды талап етті. Олардың бірге кетіп, бірге кайтқанын бүкіл әскери тұрақ білді. Бойжеткен оның үйіне өне бойы хат жолдап, одан оқуға кітап алып, аса қызықты, әрі сезімге эсер еткен, күлдіргі жерінің астын сызып қойды. Мұнымен қоймай оның атын да, қызметшісін де пайдаланды. Жеңгесі сырттай тон пішіп қосып қоюы да мүмкін, өйткені майордың Лондондағы қарындастары жуырда жеңгелі боламыз деп қуанып жатқан жоқ па.



	Жан-жақтан қоршауға алынған Доббин былқ етер емес, баяғы қалпын сақтап қала берді. Полктағы жас жолдастары Глорвинаның көзі түсіп жүргенін айтып қалжыңдағанда ол күліп қана қойды.



	- Одан ештеңе шықпайды!- деді ол, - ол әншейін миссис Тозердің фортепьяносында ойнағандай ермек етіп жүр ғой, оның бар қызығы алда емес пе? Мен кіммін? Осындай сымбатты ледиге қарағанда мен қаусаған шал емеспін бе?



	Сонымен ол атқа мініп қызбен серуендеп те қайтты, альбомына өлең де, нота да жазып берді, шахмат та ойнады. Үндістандағылардың кейбіреулері бос уақытын қабан, шошқа, бекас аулаумен, құмар ойын ойнаумен, шылым тартумен айналысып жатқанда, офицерлердің көпшілігі осы шахматты ермек етеді. Ал енді Майкл 0'Даутқа келер болсақ, әйелі мен қарындасы майорды көндір, бейшара қызды әурелеме деп айт деп қанша үгіттегенмен, қарт солдат бұл бүлікке қатысудан үзілді-кесілді бас тартты.



	- Майор, өзі таңдайтын жасқа келген адам ғой, мұнымыз ыңғайсыз, - деді сэр Майкл, -қаласа өзі-ақ құда түседі. Немесе қалжыңға басып, Доббин әлі жап-жас, аяқ-қолын матап қайтсын, ол үйленуге рұқсат сұрап шешесіне хат жазды деп күлетін.



	Ал майормен шүйіркелесе қалған жағдайда қалжыңдап:



	- Доб, достым, абай бол! Бүл әйелдердің қандай залым екенін білесің бе? Менің әйелім жаңадан ғана Еуропадан бір жәшік көйлек алғызды, соның ішінде Глорвинаға арналған алқызыл атлас көйлек бар. Сені сол көйлек ұрып жығады, Доб, айтпады деме! Егер сені әйел мен атлас көйлек селт еткізсе, құрыдым дей бер.



	Бірақ сұлулық та, ақсүйектердің сәні де майорды селт еткізбеді. Біздің адал жанды досымыздың санасында алқызыл атлас көйлекті Глорвинаға ешбір ұқсамайтын әйелдің бейнесі сақталды. Ол қара киімді, үлкен көзді, жирен шашты, сөзге сараң, онымен сөйлесе қалсаңыз, мына мисс Глорвинаға мүлдем ұқсамайтын нәзік үнмен жауап қайырар еді; мына сәбиіме қара деп майорға жымиып тұратын, қолына бала көтерген ана; Рассел-сквердегі қонақ бөлмеде он салып қуанышқа бөленіп жүгіріп жүрген қызыл шырайлы, өмірге құштар Джордж Осборнды жан-тәнімен сүйген, дүниеде одан өзге жанды елемеген жанның бейнесі көз алдыңнан кетер ме, осы бейне ғана адал жанды майордың ойынан күндіз-түні бір шыққан емес. Уильям Англияда қарындастарында қонақта болғанда бір сымбат журналындағы суреттен миссис Осборнға кейбір ұқсастық тауып, сол суретті қиын алып, қобдишасының ішкі қабатына қыстырып қойған. Мен сол суретті көзіммен көргенмін. Белі көтеріңкі тігілген көйлектің суреті, сол көйлектің үстінде қуыршақ сияқты ебедейсіз жымиған әйел бейнесі, жаным-ай, мұның қай жері Эмилияға ұқсайды десеңізші! Мына қисынсыз суретті қыстырып, сақтап жүргеніне қарағанда мистер Доббиннің қиялындағы ғашығы кәдуілгі Эмилияға ұқсамайтын болды ғой. Бірақ мұндай ғашық жанға анау-мынау деп айтуға кімнің аузы барады. Егер өзінің қателескенін сезсе, онда ол бақытты болады деп ойлайсыз ба? Доббин осындай қиялдың жетегінде жүрді. Достарына да, таныстарына да өзінің мұңын шағып мазасын алмады, ұйқысы қашып, тамақтан калып та көрген емес. Біз соңғы рет жолықтырғаннан бері шашын қырау шалды, жирен шашының арасына күміс жіп тартып тастағандай. Бірақ сезіміне ақау түспеді, егделік те із салмады, оның махаббаты еркек адамның баладық шағын есіне алғандай сезімде қалды.



	Қарындастары мен Эмилия майордың Еуропадағы тілшісі арқылы оған Англиядан хат жөнелтіп жатты. Миссис Осборн оны алдағы мисс О'Даудке үйленер қуанышымен шын жүректен құттықтады.



	"Сіздің қарындасыңыз әлгінде ғана маған келіп кайтты, - деп жазды Эмилия, - сіздің өміріңіздегі болып жатқан маңызды жаңалықты содан естіп, менің адал көңілді құттықтауымды қабыл алуыңызды өтінемін. Некелеспек болған жас ледиіңіз сіз сияқты қайырымдылық пен адалдыққа жаны құмар адаммен барлық жағынан да бақытты ғұмыр кешеді, жақсы жар табады деп үміттенемін. Қасіретті жесірдің қолынан келері құдайға жалбарынып, сізге бағыштап дұғасын оқып, сіздің бақытты ғұмыр кешуіңізге шын жүрегінен тілектестік білдіру, Джорджи өзінің қымбатты кіндік әкесіне сәлем жолдап, мені ұмытпас деп үміттенеді. Мен оған сіздің махаббатыңызға тұрарлық адаммен некелеспек деп ұқтырдым; әрине мұндай некелік басқа дүниеден гөрі берік те, қасиетті нәрсе, бірақ сіз қамқорлық жасаған, әрі ұнатқан жесір мен бала сіздің жүрегіңізден әрқашан орын табарына сенімім мол".



	Біз еске алған сәлем хаттың бәрі де осы іспеттес жазылып, оның әрбір жолынан хат жолдаған адамының қуанышы, ризашылығы сезіліп отырылды.



	Хат Лондоннан леди О'Даудтың арнайы тапсырмамен алдырып жатқан киімдері салынған жәшікті жеткізген кемемен келді (әрине, Доббин бүл хатты поштамен келген өзге қағаздардан бұрын ашты) хаттың майорға эсер еткені соншалық, ол Глорвинаны да, оның қызыл атлас көйлегін де естен шығарып, оған байланыстырардың бәріне де жиіркене қарады. Майор әйел өсекті де, бүкіл адам баласының әйел атаулысының бәрін қарғады. Сол күні оның сіркесі су көтермеді; аптаған ыстық, жүйкелеткен әскери жаттығулар да қажытты. О, жаратқан ием! Есі дұрыс қай адам өзінің санаулы өмірін солдаттардың дорбасын қарап, сол топтастармен әскери жаттығу өткізуге арнау керек пе? Офицер асханасындағы жас адамдардың мағынасыз мылжыңы жанына қатты батты. Қырықтың үстіне шығайын деп тырған адамға поручик Смиттің қанша бекас атқанын, прапорщик Браунның байталы қандай өнер көрсететінін естудің қаншалық қажеті бар? Жұрттың қалжыңы намысын оятты. Кіші дәрігердің қыршаңқы сөзі мен жастардың қылжақ сөзін естіп, О'Дауд карт құсап қасқа басы мен қызыл шырайлы жүзін жалтыратып, оларды мазақ еткен сөзін естуге жасы да сай келмеді, кексе тартып қалды, әр жастың өз қызығы бар ғой. Шал бұлардың қылжағын отыз жыл бойы естіп келеді, ал Доббин естігелі он бес жыл болды. Офицер асханасындағы шуылдаған көңілсіз ас, полктегі әйелдердің өзара жанжалына адам қалай төзеді десеңізші!



	"О, Эмилия, Эмилия, - деп ойлады ол, - менің соншалық сенген адамым сен де мені кінәлайсың ба? Сен сезіміме тіл қатпағаннан кейін осындай ажарсыз өмір кешіп жүрген жоқпын ба. Ұзақ жылдан бері сарғайып, сенің жолыңа қарап келгенімде мені қайдағы бір ирландық шүйке басқа тели салғаның ба?"



	Көптен жалғыздықтың зарын шеккен, бақытсыз бейшара Уильям бұрын-соңды мұншалық жапа шешпеген-ді. Болашағы бұлыңғыр, мәнсіз өмір үшін күресудің қажеті не деп өмірден күдер үзім, жанын қимақ та болды. Ұзақ түн кірпік қақпай елін сағынды. Эмилияның хаты тағдырдың үкімі сияқты көрінді. Жүрегін қандай да болмасын тұрақтылық, шынайы берілгендік, жанқиярлық достық та жібіте алмады. Әуелі Эмилия мұның сүйетінін де білмейді ғой. Төсекте дөңбекшіп жатып, онымен ойша тіл қатысты:



	"Құдайдың қайырымды перизаты Эмилия! Дүниеде сенен өзге адамды сүймейтінімді, қара тастай суық сені ғана сүйетінімді сезбегенің бе? Сен сырқатпен алысып, қайғыңды көтере алмай төсек тартқан кезіңде ұзақ ай бойы қасыңда отырып күтпедім бе, сен соның бәрін ұмытып, менімен күліп қоштасып, есігіңді жабысымен мені ұмытып кеттің емес пе!"



	Сенектің қасында түнеп жатқан үнділік қызметшілер әдетте байсалды, ұстамды қалыпты сақтайтын майордың қатты қайғырып, қапаланғанына қайран қалды. Қазір осы күйін көрсе Эмилия оны мүсіркер ме, жоқ па? Оның бұрын жазған хаттарын әлденеше қайталап оқыды: тіршілікке байланысты іс қағазы, мұның сөзімен айтқанда күйеуі қалдырып кеткен азын-аулақ қаражат, қысқа ғана шақыру қағазы, сол бір кездерде оған жолдаған хаттар, бір жылуы жоқ, сылдыр сыпайылық, қандай өзімшіл де асқақ десеңізші! Кім білсін, бүл бір қарапайым, нәзік жанды адаммен табысып, мұның үнсіз жүрегінің кең пейілділігін, қайырымдылығын бағалай білсе, әлдеқалай болар еді, бәлкім Эмилияның шуы жығылып, біздің досымыз Уильямның махаббаты басқа адамға ауысар ма? Бірақ, ол бұл жерде қара бұрымды Глорвинаға ғана қатысты, ал сылқым қыз майорды сүймей қалсын, қолынан келген сиқырлы өнерінің бәрін қолданып, оның бетін бұрмақ болды, бірақ сүр бойдақ жіби қоймады. Ол шашын бұйралап, иығын жалаңаштап: "Мынадай бұрымды, мынадай аппақ тәнді көріп пе едің?" - деп те байқады. Тісінің маржандай екендігін көрсету мақсатымен аузын ашып, қарқылдап күлді де, бірақ Доббин мақау адамша мұның бәріне де жауап қатпады. Жәшіктегі сәндік киімдер келген соң, бәлкім, булардың құрметіне ме, әйтеуір леди О'Дауд пен Корольдік полктағы өзге де әйелдер жиналып, Ост-Үндістан компаниясының офицерлері мен қыстақтағы азаматтық ісіндегі қызметкерлерге бал өткізді. Глорвина алқызыл түсті көйлегін киіп көлбеңдеп бақты, бірақ бөлмелерді аралап селқос жүрген майор оның түсіне де назар аудармады. Глорвина жас офицерлермен вальс те билеп, қасынан әлденеше рет шыр айналып өтті, майор қызғанбайды да, әуелі ротмистер Бенглс оны кешкі асқа алып бара жатқанда да реніш білдірмеді. Оның еркелігі де, жылтыраған киімі де, аппақ иығы да майорды қызықтырмады, бейшара Глорвинада өзге өнер де жоқ еді, жоққа жүйрік жете ме, барымен базар деген осы да. Мұның екеуі де біздің Күйкі тірлігіміздің үлгісі бола алады, бірақ олар орындалмайтын жағдайды армандады. Бүл сәтсіздікке ыза болған Глорвина еңіреп жылады. Ол "өзгеден гөрі" майордан қатты дәметіп еді.



	- Ол менің жүрегімді жарып тынар, Пегги! - деді жеңгесімен тату кезінде. - Барлық көйлегімді тарылту керек болар; құр сүлдерім қалды.



	Бірақ ол - толық па, арық па, көңілді ме, қайғырды ма, атқа мініп жүре ме, әлде фортепьянода ойнап орындықта отыр ма, майорға бәрібірі. Полковник мүштігін бұрқыратып тартып қарындасының шағымын тыңдап, әрі келесі пошта арқылы Лондоннан Глориға қара көйлек алдыру керек деді, сөйтті де Ирландиядағы бір ледидің басынан өткен жағдайды баяндады. Ол бейшара күйеуге шықпай тұрып сол күйеуден айырылып қалдым деп құса болып өліпті.



	Майор оған сөз де айтпай, емеурін де білдірмей, махаббат жайында соз қозғамай әбден мысын құртты. Еуропадан тағы бір кеме келді, хат та жеткізді, соның ішінде қатыгез адамға да бірнеше хат бар-ды. Осы жолы үйінен келген хат осының алдындағыдан бұрын жазылыпты, мөрі солай, майор сондай хаттың бірінен әдетте "қымбатты Уильямға" деп бастайтын қарындасының жазуын таныды, белінен айқара белгі соғып тастапты, мұның хаттары пәтуасыз жазылатын, естіген, көргендерін, жаман-жақсы қылықтарды да тізбектей жазып, талай көңілін қалдырып, күн ұзақ көңілсіз жүрер еді, сондықтан "Қымбатты Уильям" қарындасының хатын ашуға ынтықпады, кейін көңіл-күйімнің жайдары кезінде оқырмын деп тастап қойды. Осыдан екі апта бұрын істің анық-қанығына жетпей миссис Осборнға не болса соны сандалыпсың деп ренжіп хат жазып жіберген, сол сияқты Эмилияға да жауап хат жазып, ол естіген сыбысты жоққа шығарып, "қазірге үйлену деген ойыма кіріп шықпайды" деп сендірген.



	Үш күннен соң екінші бума хат келгеннен кейін майордың көңілі жай тауып, леди О'Даудтың үйіндегі кешті көңілді өткізді. Ол бұрынғыдан гөрі беті бері қарады деп таң қалды Глорвина, "Өзеннің құймасында", "Ұлан менестрел",* тағы бірер әндерді бұрынғыдай емес, зейін қоя тыңдағандай сезінді. (Бүл соған осылай көрінген-ді, әйтпесе Глорвинаның өлеңіне түзде ұлыған қасқырға құлақ түргендей жағдайда ғана болды). Содан кейін онымен бір



	партия шахмат ойнап (леди О'Даудтың кешкі ермегі доктормен крибедж ойнау еді) майор Доббин әдеттегі уақытысында полковниктің үй-ішімен қоштасып үйіне оралды.



	Үйіндегі үстелдің үстінде қарындасының сықпыртып жазған хаты жатты. Ол хатты селқос алды да, ренжіскен алдын ала бел байлап көнем де деп, амалсыз оқуға кірісті...



	Полковниктің үйінен майордың кеткеніне бір сағат болды-ау деймін; Майкл тақуалар құсап ұйқыға басты; Глорвина, әдеттегісіндей қара бұрымына қағаздың қиындыларын орады; леди О'Даут төменгі қабаттағы жатын орындарына жөнелді; өзінің сәнді киімдерімен шыбын-шіркейді қорып, үстіне жабу керді, осы кезде қақпада тұрған күзетші айдың жарығымен үйіне беттеген майор Доббинді көріп қалды, ол асығып келеді, тым суыт көрінеді, күзетшінің қасынан өтіп, бірден полковниктің жатын бөлмесінің терезесінің алдына барды.



	- О'Дауд... полковник!- деп дауыстады, Доббин.



	- О, жаратқан, майор ғой, - деді Глорвина терезеден басын шығарып.



	- Доббин достым, не болып қалды? - деп сұрады полковник, лагерьде өрт шықты ма, әлде штабтан полкты бір жаққа аттан деген бұйрық алып келді ме деп ойлады.



	- Мен., маған демалыс беріңіз. Мен отбасымның жағдайына байланысты Англияға табан астында аттануым керек, - деді Доббин.



	Полковник орнынан тұрып, онымен сөйлесуге шықты. Мисс Доббиннің хаттарынан майор мына төмендегідей жолды оқыды: "Keiue сенің ескі танысың миссис Осборнға жолығып қайттым. Дүниеден айырылып кедейленгеннен кейінгі олардың күні құрысын, тұрған жері адам көргісіз. Күркесінің (будан басқадай айта алмайсың) қақпасындағы мыс қалақшадағы жазуға қарағанда С. Мырза көмірмен сауда жасайтын көрінеді. Кіндік балаң ерке, шолжаңдығы болмаса, тамаша бала. Біз сенің айтуыңмен балаға жақсы қарауға тырыстық, әпкесі мисс Осборнға алып бардық, ол бейшараның қуанышы қойнына сыймай, ағасының көзін көріп босап та алды. Оның кедейленіп қалған нағашы атасы алжыған-ау деймін, ал Рассел-сквердегі атасы мистер Осборнды жібітуге болатын сияқты. Қанша дегенмен жүгенсіз кеткен, адасқан ұлдан қалған жалғыз тұяқтан безеді деймісіз. Меніңше, Эмилия оны атасына беруден бас тартпайды-ау деймін. Жесір бейшара қашанғы қайғыра берсін, жарты көңілін бүтіндеп, Бромптондағы имам мистер Бинниге тұрмысқа шықпақ. Өкінішті-ақ, теңі емес. Бірақ миссис О. қартайып барады, бір көргенімде шашына ақ кіре бастапты. Бұрынғыдай емес, көңілі көтеріңкі. Сенің кішкентай кіндік балаң біздің үйден лықа тойды. Мамам дұғай сәлем жолдап, егіліп отыр. Сені жанындай жақсы көретін қарындасың



	Энн Доббин".





Қырық төртінші тарау




	ЛОНДОН МЕН ХЕМПШИР АРАЛЫҒЫНДА



	Грейт-Гонт-стриттегі ескі таныстарымыз Кроули ескі көз мекенінің маңдайшасындағы сэр Питт Кроулидің дүниеден қайтуына орай ілінген қаралы герб әлі алынбапты; бірақ бұл геральдылық белгі үйге ерекше сән беріп, көріктендіріп те тур; марқұм баронеттің көзі тірісіндегіге қарағанда үйдің сыртын әжептәуір ретке келтіріп, құлпыртып тастапты. Кірпіш бетіндегі қарайып кеткен терезе жақтамаулары қырылып тазартылыпты, үйдің қабырғасы ақталған, есік қоңырауындағы қоладан құйылған арыстан бейнесіне алтын жалатылыпты, темір торлары қайта сырланған, қысқасы Грсйт-Гонт-стриттегі ең көмескі үй - осы маңайдағы үйдің көріктісі болып, жалтырап кетіпті. Осы екі аралықта көп уақыт та өте қойған жоқ емес пе. Дүние салар алдында сэр Питт Кроули Корольдік Кроулидің аллеясымен өткенде ағаш көк жапырақ жамылып, енді, мінеки, сол жапырақ сарғайып, үзіліп түсіп те жатыр.



	Осы үйдің алдынан шағын күйме мінген кішкентай әйелді жиі ұшыратып, бала ерткен кәрі қызды күнде көруіңізге болады. Бұл кішкентай Родонды ерткен мисс Бригс еді, әрі оған сэр Питтің үйіндегі бөлмелердің жөнделуін, әрі бөлменің перделерін тігіп, заттарын реттеп, толып жатқан леди Кроулилерден пәлен ұрпақтан бері жиналып келе жатқан заттарды, жәшіктер мен шкафтарды тазартып, сүртіп, реттеу, сол сияқты шкафтар мен қоймада жатқан фарфор, хрусталь ыдыстарды, басқа да заттардың тізімін алуды тапсырған әйелдердің жұмысын бақылап, бас-көз болу міндеті жүктеліп еді.



	Осы түбегейлі өзгерістің бас қолбасшылығы, шексіз билігі - сату, айырбастау, көзін жою, жиһаздарды орналастырудың билігін сэр Питтің өзі миссис Родон Кроулиге тапсырған. Сонымен миссис Родонның қолына билік көшкеннен кейін құлшынып, өзінің қалауынша, талғамына іс атқарды. Сэр Питт қараша айында қалаға келіп, іліп жүргізуші адаммен жолығып, өзін жанындай жақсы көретін інісі мен келінінің Керзон-стриттегі үйінде бір апта болып қайтқан кезде осы үйді жөндету ісі әңгіме болған-ды.



	Келесі келгенінде ол қонақ үйге түсті, бірақ Бекки баронеттің келгенін естісімен оған сәлем беруге барды да, бір сағаттан кейін сэр Питті ертіп Керзон-стритке оралды. Кіршіксіз адал көңілді жанның меймандостығынан, ол достық ниетпен қиылып, иіліп сұрап тұрғанда бас тарту мүмкін емес-ті. Сэр Питт олардың үйіне ауысуға келісім бергенде, Беккидің қуанышы қойнына сыймай қолын алды.



	- Рахмет, рахмет, - деді ол қолын қысып, қызарып кеткен баронеттің көзіне қадала қарап Родон қалай қуанады десеңізші.



	Питтің бөлмесінде қызметшіге шабаданды қайда қоюды айтып, өзі әбігер болып жүгірді, ол жарқылдап күліп, жатын бөлмесінен шелегімен көмір де алып келді.



	Тас ошақта от лаулап жанды (айтпақшы, бұл мисс Бригстің бөлмесі болатын, ол бейшараны күтушінің шатырдағы күркесіне ауыстырды).



	- Сізді алып келетініме сенгенмін, - деді ол күлімдеген көзін тастап. Расында да, мынадай сыйлы қонақ келгеніне қуанышты еді.



	Бекки бірер рет әр түрлі сылтау тауып Родонды басқа жерден тамақтандырды да, бұл бір бақытты кешті баронет келіні мен Бригспен бірге өткізді. Бекки төмендегі асханаға түсіп, тәтті тағамды өз қолымен пісірді.



	- Менің жасаған сальмим сізге ұнай ма? — деп сұрады Бекки. - Сізге арнап пісірдім. Сізге бұдан да тәтті тағам жасай аламын, тек жиі келіп тұрыңыз.



	- Дайындаған асыңызда мін жоқ, дәмді, - деді баронет биязы жауап қайырып, - Салямиіңіз расында да дәмді.



	- Кедей адамның әйелі тіршілік ете білуі керек, - деді Ребекка масаттанып.



	Бұған қайнағасы сіз императордың зайыбы болуыңыз керек еді дегенде, ол: "Шаруашылықты жүргізу әйел затының беделін арттырмай ма?"- деді. Сэр Питт леди Джейнді есіне алды, ол бірде түске самса пісіремін деп әлек болған еді-ау деді.



	Лорд Стайнның Стилбруктегі иелігінен ұсталған қырғауылдың етінен жасалған сальмиге қоса Бекки қайнағасын бір шөлмек ақ шараппен сыйлады. Кішкентай суқит мұны Родон Франциядан арзан бағаға сатып алып келген деп бөсті, ал шындығында маркиз Стайнның атақты жер қоймасынан алынған "Ақ Эрмитаж" еді.



	Бұл шарап баронеттің шеке тамырын солқылдатып, бойын қыздырды.



	Сэр Питт petit vin blans' шөлмегін босатқанда Бекки оны қолтығынан алып, қонақ үйге енгізіп, тас ошақтың алдындағы диванға жайлап отырғызды да, өзі қасына отырып, сүйкімді ұлының жейдесінің етегін көктеді. Қайнағасының сөзіне наздана қадақ түрді. Миссис Родон ерекше қарапайым да қайырымды болғысы келгенде, киім-кешек салатын себеттен осы жейдені алатын, бүл тіккен кезде-ақ Родонға тар болып қалған.



	Сонымен Ребекка сэр Питтің ығын тауып, жылы-жылы тіл қатып, әңгімелесіп, он шырқап, бәйек болды. Күн артынан күн өткен сайын ол Грейз-Иннадағы өзінің өкілетті адамынан оралғанда Керзон-стриттегі тас ошақтың қасына жеткенше асықты (мұнысы заң қызметкерлеріне дұрыс болды, өйткені атақты клиентінің мылжың сөзі олардың да басын қатыратын), ал Питт аттанарда қимай айырылысатын. Ол поштаның арбасына мінгенде күймеде отырып кербезденіп, ерніне саусақтарын тигізіп, бет орамалын бұлғап қоштасты. Әуелі орамалымен көзін де сүртіп қойды. Арба орнынан жылжығаннан кейін мысық терісінен жасалған тымағын миығына түсіріп, орындыққа шалқайып, келінім мені қалай сыйлайды, Родон ақымақ оны бағалай ма, алтынның қолда барда қадірі жоқ деген осы ғой, мына оймақтай ғажайып әйелді біздің үйдегімен салыстыруға бола ма, екеуінің арасы жер мен көктей емес пе деп ойлады. Оған бүл ойды Ребекканың өзі жеткізді, бірақ мұны астарлап жеткізгені соншалық, қашан, қай жерде айтқанын еске түсіру де қиын. Аттанар алдында екеуі де Лондондағы үйді жақын маусымда жөндеткен жөн және бауырлардың бала-шағасы Рождествода кешенде бас қосуы керек деген ұйғарымға келді.



	- Одан аздап ақша қармап қалмағаның жөн болмаған, - деді Родон баронет аттанып кеткеннен соң әйеліне, тұнжырап. - Реглс қартқа ептеп бірдеме төлеу керек еді, құдай бар. Мұнымыз жөн болмады, біз оның бар ақшасын пайдаланып қойдық. Бізге де қолайсыз: үйін өзге біреуге де жалдар еді ғой.



	- Реглске айт, - деді Бекки, - сэр Питт істерін реттеген соң бәрін төлейді, қазірге қарыздың есебінен бірдеме бере түр... Мынаны ал Питт Родонға сыйлаған - сөйтті де ол Кроулидің кенже ұрпағына бауырының қалдырып кеткен чегін сөмкесінен алып берді.



	Шынын айтсақ, күйеуінің ақылынсыз - ақ оның өзі де ақша жөнінде тамырын басып көрген сөз арасында, бірақ ақшадан қыжалаттығын білдіргенде сэр Питт іш жиып, тартыншақтай қалды. Ол келініне ақша жағы өзінде де тапшы екенін, жер жалдаушылар уақытысында қарызын өтемейтінін, әкесінің істері, омы жерлеуге жұмсаған қаражат әбден басын қатырды, қып-қызыл шығын; иелікті қарыздан құтқару керек, оның үстіне несиесі де тамам болыпты; ақыры Питт Кроули ұлының қолына болар-болмас ақша ұстатып, сытылып кетті.



	Питт бауырының, отбасының кедей екенін білетін. Родонның өзі қалт-құлт етіп отырып, пәтерін, күймесін тегін ұсынып отырмағанын тәжірибелі, тіс қаққан дипломат ретінде ұққан. Әрине, ол кіші бауырына тиісті ақшаны қағып кеткенін де жақсы түсініп отыр. Кейде кінәсін сезіп, әділетті іске жүгінбек те болып қалады, яғни өкпелі туыстарының қарымын қайтармақ ойға да келді.



	Анда-санда "Таймс" газетінің бетінен А.Б.-дан елу фунт немесе Т.У - дан он фунт салықтың есебінен "ұждандық ақша"* дегенді алғаны жөнінде қазына канцлерінің жұмбақтаған хабарын оқып тұрасыз, әрі осы қарызын өтеген А.Б. мен Т.У - қарызды құйған жерден баспасөз арқылы анықтатқысы келеді, әрине канцлер де, оқырмандар да жоғарыда аты аталған А.Б. мен Т.У - лар шынтуайтқа келгенде, мемлекетіне берешегінің мардымсыз ғана бөлігін құйып ырымын жасап отырғанын, ал түптеп келгенде жүздеген, мыңдаған фунт берешек екенін біліп отыр. Олар бүл қарызын толық құйып көзге түсетін жөні бар ғой. Родонның ашық ауыздығының, топастығының салдарынан қара шаңыраққа не болып, әпкесінің дүниесін де басып қалып, дүниеге белшесінен батқан Питт Кроули інісіне жаны ашығансып, мейірімі түсіп, егіле қалыпты, мұнысы жалғандық екенінде, әрі жәрдемдесе қалған күнде жұғынды ғана жалататынына ешбір күмәнім жоқ. Бірақ мұндай қайырымдылыққа да бармайтындар бар емес пе. Жұмыр басты пендеге ақшадан айырылу деген өліммен тең, арғы-бергісін ойлай білетін саналы адам мұндайға бара бермейді. Осы мына қастарында қыбырлап жүрген адамдардың арасынан жақыныма бес фунт бердім деп мақтанатын адамды іздестіріп көріңізші?! Алды-артын ойламайтын салдыр-күлдір адам біреудің мұқтаждығы жанына батып, соны аяп ұсынбайды, әншейін ашық қолдық жасап, мақтаншақтықпен ғана шашады. Ондай адам өзі үшін аянбайды: операдағы ложадан да, ат сатып алудан да, қонақасыдан да, әуелі Лазарға бес фунт ұстатып рақаттанудан да бас тартпайды. Ұқыпты адам - қайырымды, ақылды, әділетті, ол ешкімге қарыздар емес, жарлыдан теріс айналады, арбакешпен саудаласады, кедей туыстарынан қол үзеді. Осы екеуінің қайсысы менмен екенін түсінбеймін. Бұлардың айырмасы олар үшін ақша бірдей бағаланбайды.



	Қыскасы, Питт Кроули бауырына бір жәрдем беріп тастайын деп ойлады да, содан кейін әлі уақыт бар ғой, не асығыс деді.



	Ал Беккиге келер болсақ ол өзінің жақын адамдарынан мол қайырымдылық күтпейді, сондықтан Питт Кроудидің оған жасаған жылы шырай ілтипатына-ақ дән риза. Асыл құс тойғанына емес, шоқығанына мәз демей ме. Отбасы оны ұнатты. Қазір ештеңе ұстата қоймағанмен, түбі құралақан қалдырмайды. Қайнағасынан ақша алмағанмен үмітке ие болды, үміт - өмірдің алауы. Реглс бауырлардың достық қатысын көріп, қолына ұстатқан аздаған тиынды қанағат етіп, қалған мол ақшаны жуық арада бір-ақ аласың дегенге көңілі орнына түсті. Рождестваның алдында Ребекка мисс Бригске қарызға алған ақшасының есебінен аздап пайызды төлеп жатқанда ақшаны жұмсарға жер таппай төгіп-шашып жүрген адам сияқты көңілденіп, оның өзіне ғана, сырт көзден жасырып, былай деді: кеше сэр Питтпен, ол тәжірибелі қаржыгер емес пе, сіздің қалған капитал сымыңызды қалай еселеуге болады деп ақылдастым. Сэр Питт ұзақ ойланып, мисс Бригстің ақшасын салатын өте пайдалы, әрі сенімді жерді тапты. Ол мұны марқұм мисс Кроулидің және осы отбасының сенімді де адал дос-жар адамы ретінде аса құрметтейді, сондықтан да жүрер алдында ақшасын қолында ұстап отырсын, өте пайдалы бір жерден секция сатып аламыз деп ескертті. Бейшара Бригс сэр Питтің қамқорлығына дән риза болды. Мемлекеттік қағазға айналған ақша алу деген үш ұйықтаса түсіне кірген емес, ал оны егілткен сэр Питтің бұған жасап отырған қызметінен гөрі көңілі, ниеті еді. Ол табан астында ісін жүргізуші адаммен жолығып, қолда бар капиталын әзірлеп отыруға сөз берді.



	Абзал да адал жанды Бригс бұл істегі Ребекканың жәрдеміне, әрі қайырымды полковникке ризашылығын білдіріп, дүкенге кірді де, жарты жылдық кірісінің едәуір бөлігін жұмсап, кішкентай Родонға қара барқыт кәстүм сатып алды, бірақ мұндай киім оған шақ келмейтін, оның жасына, бойына қарағанда еркектердің жекеті мен панталоны ұнасымды еді.



	Родон жүзі жарқын, көгілдір көзді, сусылдаған сары шашты, мығым бітімді, қайырымды, иман жүзді бала болып өсті. Өзін жақсы көрген адамның бәріне де, құртақандай пони атына, осы жылқыны сыйға тартқан лорд Саутдаунға ізетті (ол бұл қайырымды жігітті көргенде қызарып, ұялып қалатын), пониды күтетін жылқышыны, қалған тәтті тағамдарды беріп тойғызатын, түнде қорқынышты ертегі айтып беретін аспаз Моллиге, оның барлық еркелігін көтеретін Бригске де, әсіресе сырт қараған адамның мейірі түсетін, мейірлі әкесіне де үйірсек еді. Сегіз жыл бойы өмірі осы адамдардың арасында өтті. Уақыт озған сайын шешесінің бейнесі көмескі тартты; екі жылдың ішінде ол баласына әрең дегенде тіл қататын. Ол баласын сүймейтін. Оған бірде қызылша шығып, бірде көкжөтелмен ауырып жатты. Шешесін әбден мезі етті. Бірде шатыр астындағы бөлмеден түсіп дәлізде тұрып шешесінің лорд Стайнға айтып жатқан әнін тыңдап қалды; кенеттен есік ашылып кетіп, олар музыканы еліте тыңдап тұрған кішкентай тентекті көріп қалды.



	Ребекка қонақ бөлмеден жүгіріп шығып, оның екі жағына шапалақпен тартып жіберді. Бала қабырғаның арғы жағынан маркиздің күлкісін естіп (Беккидің аяқ астынан мінез көрсеткеніне мәз болды), астыңғы қабаттағы асханаға достарына барып, мұңын шағып, боздап жылады.



	- Таяқ жегеніме ауырсынып жылап тұрғаным жоқ, - деді кішкентай Родон кемсеңдеп, -Мен... мен... - көзінен ағыл-тегіл жас көрінген ыза сөзінің аяғын жұтып қойды. Нәрестенің жүрегі атша тулады. - Мен оның әнін неге тыңдамауым керек? Ол мені жек көреді. Әйтпесе ол маған неге он сап бермейді, анау тісі ақсиған шалға неге он айтады? - деп өксігін баса алмай, арасында үздік-үздік мұңын шақты бейшара бала. Аспаз әйел күтушіге, малайға көз қысып, осындай әрбір ауқатты үйдің қазан-ошағының басындағылар өсек-аяңды жұрттан бұрын естіп, мәжіліс құрып жататын, олар осы сәтте Ребекканы сан-саққа жүгіртті.



	Осы оқиғадан кейін ананың баласына деген мейірімі бұзылды: бауырындағы баласы үйінің ажарын кетіріп ауырлық түсіргендей сезінді. Баласын көрсе анасының түрі қашты. Кішкентай Родонның жүрегіне де тас байланғандай, күдік ұялап, қорқыныш билеп, қарсылық көрсете бастады. Ананың баласына қолы тиген күннен бастап, екеуінің арасы суып, аналық, балалық сезімнен айырылды.



	Лорд Стайн да баланы көрсе арқасы қозып, жыны ұстады. Абайсызда ұшырасып қалғанда лорд оны мазақтап немесе кекетіп, тіпті ала көзімен атып өтетін. Родон да бетіне бақырайып қарап, жұдырығын түйетін. Ол да өзінің жауын білетін - үйінде қонақ болатындардың ішінде осы жігіт оны қатты ызаландырды.



	Бір күні малай бұл баланың дәлізде ілулі тұрған лорд Стайнның қалпағына жұдырығын түйіп туғанын көріп қалды. Мұны малай қызық көріп, лорд Стайнның арбакешіне айтқан; ол сыбыс лордтың камердинерін, жұрттың бәріне тарапты. Бұл оқиғадан кейін миссис Родон Кроули Гонт-хаусқа барған кезде қақпашы, полковник Кроули мен миссис Родон Кроулидің келгенін басқыштың бір дәлізінен екінші дәлізіне хабарлап, жарлық жеткізіп жатқан әр түрлі ливрей киген қызметшілер мен ақ желет киген мырзалар олар туралы білетінін немесе білген болып маңғазданып тұрысты. Орындықтың артында тұрған малай қасында тұрған жұпыны киінген жігітпен оның кім екенін әңгімеледі. Bon Dieu мынау қызметшілердің талқысынан-ақ құтылмадық-ау. Қонақасы берілген әсем залдың ортасында төңірегінде жақын достары топталған сымбатты әйел көзге ерекше түседі. Айналасына күлімдей қарайды. Ол әсем киінген, шашы бұйраланып, беті боялып, опаланған жарқын күлкілі, бақытты жан. Басына опаланған парик киген, балтыры шелектей алпамсадай адам бейнелі, қонақтарға балмұздақ таратып жүрген жарияшылы әулие оның қасына келіп иіліп ізет білдірді, оның соңынан вафлий мен бисквит үлестіріп жүрген ебедейсіз сойталдай жас періге ұқсайтын Жалақор оның соңынан ілесе жетті. Мадам, сіздің сырыңыз мына отырған жандар көп баратын трактирлерде жұрттың талқысына түседі. Джеймс пен Чарльз қалайы кружканы ұстап, мүштікті тістеп отырып сіз туралы мәліметтерді тексерді. Бақталастық базардағылардың көпшілігіне мақау қызметші, мақау да әрі жаза білмейтін қызметші алуы керек. Егер кінәлі болсаңыз - қалшылдай беріңіз. Орындықтың астында тұрған сиқыршы жігіт ұзын шалбарының қалтасына айдаһар да жасыра алады. Егер сіз күнәлі болмасаңыз сырт пішініңізді өзгертпеуге тырысыңыз, ол тәртіпті сақтамасаңыз, Шарп сияқты құрып кетесіз.



	Ребекка кінәлі ме, жоқ па? Мүсәпірханадағылардың құпия соты оған үкімін шығарып та қойған. Айтуға ұят: егер олар мұның күнәкарлығына сенбесе, онда ол несиеден айырылар еді ғой. Реглстің кейін айтқанындай, маркиз Стайнның күймесінің күмбірлеп есіктің алдында тұруы, түннің бір уақытына дейін шамы жарқырап, қою қараңғылықтың пердесін түру - Ребекканың қулық-сұмдық жылпостығынан гөрі Реглсты көбірек сендірді, ол бейшара мынадай жасаңдармен араласатын адамда ақша болмаушы ма еді деп сорлап қалды.



	Бәлкім Ребекка кінәлі де емес шығар, өйткені ол "ақсүйектердің ортасы" дегенге қарай тырбанып, қақтығысып, ұмтылып келе жатқан жоқ па, ал қызметшілер болса оған күні біткен, қараң қалған жан сияқты саусағымен көрсетіп, дуылдатып барады. Үй жинаушы Молли ертеңмен аңдитыны өрмекші: өрмекші есіктің жақтауына өрмегін құра бастайды, әуелі арқау талшықпен жоғары өрмелейді, соның қызығынан жалыққан кезде еден сүртетін щетканы алады да өрмекшіні де, оның тоқымасын да сыпырып тастайды.



	Рождестваға бірнеше күн қалғанда Ребекка күйеуі екеуі баласын ертіп, мейрамды ата-бабаларының қара шаңырағында өткізу үшін Корольдік Кроулиге жиналды. Егер ұлыңды алып кел деп леди Джейн өтінбесе, оның үстіне Родон да балаға селқос қарайсың деп ашуланбаса, қалдырып кетуді жон көріп еді.



	- Мұндай баланы бүкіл Англияны шарласаң да таба алмайсың, — деді әкесі кінәлап, - ал сен болсаң Бекки, бұдан гөрі ана болып итке көбірек қарайсың. Роди саған қолбайлау болмайды, ылғи балалармен бірге жүреді, жол-жөнекей өзім қарап барамын: біз күйменің сыртқы орындарына жайғасамыз.



	- Сигараңды тартатын жерге отырғызбақсың ғой, - деді мисс Родон.



	- Ол орын бір кезде саған ұнаушы еді ғой, - деп жауап қайырды күйеуі.



	Бекки күліп жіберді: ол әманда көңілді, жайдары жүретін.



	- Ақымақ-ау, ол кезде мен талпынып жүрмедім бе? - деді ол, - Родонды алып жүр, маған десең қолыңа қолақпандай сигар ұстатып қой.



	Бірақ мына қысқы сапарында баласын бұлайша шынықтырмады; Бригс екеуі шәлімен, жүннен тоқыған орамалмен жылылап орап, құрметпен күйменің үстіне орналастырды да "Ақбоз аттың апаны" шамының бозғылт сәулесімен таң қылаң бере жолға шықты. Ал бала болса күйменің үстіне отырып, түйенің құлағына өрмелеген тышқан құсап, бозарып атқан таңды қызықтады. Сонымен ол әкесі әлі де "біздің мекен" деп айтатын ата мекеніне аттанды. Бала үшін бүл сапар ұмытылмас қуаныш болатын: жолдағы оқиғаның бәрі ол үшін бір ғажайып жаңалық. Әкесі сұрақтарына жауап қайырып, оң жақтағы үлкен ақ үйде кім тұратынын, парк кімдікі екенін әңгімелеп берді. Елтірі ішікке оранып, жылы шәлі тартып, әтір шөлмектерімен, күтуші әйелмен күйменің ішіне жайғасқан анасы ешқашан да дилижанста отырмағандай тықыршыды; осыдан он жыл бұрын алғаш сапарға аттанғанда жол пұлын төлеген жолаушыға орын босату үшін өзін осы күйменің ішінен тұрғызып жібергенін біреуге айтсаңыз сенбес еді-ау.



	Күйме Мадбериге жеткенде қараңғы түсіп кетті, енді ағасының арбасына отырғызу үшін кішкентай Родонды оятты. Ол үлкен темір қақпаның қалай ашылғанын, терезесінен шамы жарқырап, Рождестваның оты лаулаған жарқылына жеткенге дейін жол жиегінде жөке ағашы тізбектеліп, күзетке қойған әскердей тізіліп қалып жатқанын қызықтады.



	Сыртқы есік айқара ашылды; ескінің көзі - тас ошақта от лаулап жанып жатты, қара тас төсеген еденнің үстіне кілем төселген.



	Бұл бұрын "әйелдердің галереясында" жатқан түрік кілемі ғой", деп ойлады, Ребекка, содан кейін ол леди Джейнмен сүйісіп сәлемдесті.



	Сэр Питтпен де солай салтанатпен ақжарқын амандасты, бірақ әлгінде ғана шылым шеккен Родон жеңгесімен сүйісуден қашқақтады. Балалар немере бауырына келді; Матильда оған қолын беріп, сүйіп алды, ал мұрагер ұлы Питт Бинки Саутдаун тосырқап, күшік үлкен иттерден қаймығып, жасқанғаны сияқты, қалай, қалай деп оңашаланып тұрды.



	Қонақжай жеңгесі қайнысы мен абысынын тас ошақ қызып, лаулап тұрған бөлмеге алып кірді. Содан кейін екі бойжеткен леди жәрдемдеспек ниетпен миссис Родонның есігін қағып, рұқсат сұрап кірді, бірақ олардың ойы жеңгесінің қалпақ пен көйлек-көншегі салынған картонды ашып астананың киім үлгісін байқау еді. Олар сарайда көп өзгеріс болмағанын, леди Саутдаун кетіп қалғанын, ал Питт графтықта Кроулилердің атына лайықты орынға ие болғанын баяндады. Содан кейін қоңырау соғылды да бүкіл отбасы дастарқан басына шақырылды, осы арада кіші Родонға үйдің бәйбішесінің қасынан орын тиді. Сэр Питт оң қол жағына отырған келініне ерекше қызмет етті. Кішкентай Родон тамаққа тәбеті тартып, кәдуілгі үлкен кісі құсап отырды.



	- Мұндай дастарқан басында тамақтануды ұнатамын, - деді кіші Родон жеңгесінің жүзіне қарап.



	- Неге? - деп сұрады мейірбан леди Джейн.



	- Мен үйде асханадан ішемін, - деп жауап қайырды кіші Родон, немесе Бригспен тамақтанамын.



	Бекки баронетпен қызу әңгімеге кірісіп кетті - ол қайнағасын мадақтап, асты-үстіне түсіп, тіпті оның кішкентай ұлы Питт Бинкты да сұлу, сымбатты, ақылды, қайырымды бала, сойып қаптап қойғандай әкесінен аумай қалыпты деп мақтады да, үлкен үстелдің бір басында оз баласының не айтып жатқанын естімей қалды.



	Келген күні қонақ ретінде кіші Родонға шай ішіп болғанға дейін үлкендермен дастарқандас болуға рұқсат етілген, содан кейін сэр Питтің алдына алтын жалатып түптеген үлкен кітапты әкеліп қойды; барлық балалар бөлмеге енді де, сэр Питт дұға оқыды.



	Бейшара бала мұндай салтанатқа қатысып отырғаны осы, бұрын түсінде де көрген емес-ті.



	Баронеттің қолына тиген аз күннің ішінде сарайға едәуір өзгеріс енді; Бекки қонақжайды үй иелерімен аралап көріп, таң қаларлықтай жайнатып, құлпыртып жіберіпсіздер деп қайран қалды. Балалармен бірге үйді аралаған кішкентай Родонға ғажапқа толы сиқырлы сарай сияқты көрінді. Мұндай ұзыннан-ұзақ созылған галерея, салтанатты қонақжай, картиналар, көне фарфор мен қару-жарақ. Аталары дүние салған бөлменің қасынан балалар үрейленіп өтті.



	- Атамыз кім болған? - деп сұрады Родон; балалар оған атамыз қаусаған ауру шал болатын, оны доңғалақты креслоға отырғызып жылжытатын деп түсіндірді, тағы бірде оған сарайда шіріп жатқан креслоны көрсетті, мұны иесі қарт атаны анау парктегі шегіршін ағаштардың ұшынан мұнарасы көрініп тұрған шіркеуге апарып жерледі, деді.



	Ағайынды екеуі күнде ертеңмен шаруашылықты аралап сэр Питтің ақылдылығымен, ұқыптылығымен істелген жаңалықтармен танысты. Бұл серуенге жаяу немесе атқа мініп шығып, оншалық бірін-бірі қажытпай әңгіме-дүкен құрысты. Питт Родонға осының бәрі қыруар ақша тұратынын, әрі жекеменшік жер иеленетін, мемлекеттік қағазбен капиталы бар адам кейде бар-жоғы жиырма фунтқа да қыжалаттанып қалатынын айтып өтті.



	- Мінеки, парктің қақпасында күзет үйі тұрғызылды, - деді Питт, оны бамбук таяғымен нұсқап, - мұның ақысын қаңтардағы дивидентті қолға тигізбей төлей алмаймын.



	- Мен саған қаңтарға дейін қарыз ақша бере тұрайын, - деді Родон күйіп кетіп.



	Олар күзет үйінің ішіне кіріп көріп шықты, сыртындағы тасқа ата-бабасының гербі қашалыпты, Лок кемпір ұзақ жылдан бері есігі берік жабылатын, төбесі мықты терезе әйнектері бүтін үйге кіріп жетісіп қалыпты.





Қырық бесінші тарау




	ХЕМПШИР МЕН ЛОНДОН АРАЛЫҒЫНДА



	Сэр Питт Кроули дуалды жөндеп, күзет үйін салып қана қоймады, нағыз ақылды жан ретінде, оз шаңырағының түсіп қалған беделін көтеруге күш салды, бұрынғы иесінің бүлдірген дүниесін түзетіп, бүлдірілген-опырылған жерін, кем-кетігін жөндеді. Әкесі өлгеннен кейін коп кешікпей оз аймағынан парламентке өкіл болып сайланды, енді өкілетті сот, парламент мүшесі, ірі жер иеленушісі және көне фамилияның өкілі ретінде жергілікті қоғамда бола тұруды өзімнің міндетім деп санады, қайырымды істердің бастамасынан бас тартпай бәріне де қол қойды, төңіректегі помещиктердің бәрінде болуға тырысты, қысқасы, талантына сай графтықтағы, корольдіктегі орнын алу үшін барлық мүмкіндікті пайдаланды. Леди Джейн Фадлстондармен, Уопшоттармен, басқа да игі -жақсы баронеттермен, олардың көршілерімен жақсы қарым-қатынаста болуға сөз берді. Енді булардың экипаждарын Корольдік Кроули аллея сына кіре берістен жиі ұшыратуға болатын-ды. Олар сарайда жиі қонақ болды (қонақасы өте дәмді дайындалды, соған қарағанда леди Джейн онша қол тигізбеді-ау деймін), Питт пен әйелі де ауа райына да, алыс-жақындығына да қарамай қонаққа жиі барды. Питт дастарқан басындағы думанды жақтырмайтын, өйткені тумысынан мінезі ауыр, оның үстіне денсаулығы да мәз емес, тамаққа да тәбеті жоқ, бірақ қонақжайлылық, қарым-қатынас жұмыс бабында керек-ақ деп санады; ал қонақасыдан кейін отырыс ұзаққа созылғанда басы әңкі-тәңкісін шыққанда парыздың құрбаны болғанын сезінді. Егіннің шығымы, астық заңы, саясат жайында графтықтағы ен ірі помещиктермен сырласты. Ол (бұл мәселелер жөнінде еркін пікірге ауытқитын) енді аңшылардың жүгенсіз қылығына наразылық білдіріп, жабайы кұсты қорғау жөніндегі заңды жақтады. Өзінін аң аулауға әуестігі жоқ-ты, дала құмар емес, үйкүшік, кабинетте жұмыс атқаруға бейім адам болатын. Бірақ соған қарамастан бұл өлкеде жылқының тұқымын асылдандыруды, түлкі өсіруді қолдады, өйткені досы сэр Хадлстон Фадлстон бір кездегідей Корольдік Кроулиге жиналып, осы жерде түлкі аулаймыз деп қалса, онда басқа аңшылармен бірге оның мұнда болғанын бүл қаламай ма? Осы кезде мұның басындағы бір қолайсыз жағдай қайын енесі леди Саутдаунмен екеуінің арасы барған сайын шиеленісе берді: ол бұрынғыдай жұрт алдында дін жөнінде лекция оқып, діни жиындарға баруды токтатып, уақтылы шіркеуге шоқынуға барды, епископқа, винчестердің бар діни ағзамдарына жолықты, қадірменді епископ Трампер висте бір колға ие бол дегенге де қарсылық көрсетпеді. Күйеу баласының мұндай қылықтары леди Саутдаунның жынына тиді, құдай жолынан тайды деп есептеуіне қақысы бар-ақ. Бір күні бүкіл отбасы Винчестер соборынан ораториді тыңдап үйіне оралғанда жас қарындастарына, амандық болса келесі жылы балға ертіп барамын деп, оларды шексіз қуанышқа бөледі. Джейн де оны құптады, бәлкім өзі де сауық құрмақ шығар. Жесір леди Кейптаундағы "Финчлей қауымының кір жуушыларының" авторына қождан тірліктің күйбеңіне араласып кеткен қызының қылықтарына налып хат жазып жіберді, дәл осы кезде Брайтондағы үйі босап қалды да, құдай оңдап тез жолға жиналды, бұған балалары қуанбаса, ренжімеді. Біздіңше Корольдік Кроулиге екінші мәрте сапар шеккен Ребекка бұл ледидің дәріханасымен қоса жоқ болғанына өкінбеген шығар дейміз, бірақ өзінің аман-есен жүргенін білдіріп, алғаш Корольдік Кроулиде жолыққан кездегі ханымның әңгімелері, сырқат адамға көрсеткен қайырымдылығына рахметін жаудырып, мұндай жанды жадынан шығармайтынын, әрі жақын адамынан айырылғандай елегізіп жүргенін айтып Рождества алдында құттықтау хат жөнелткен.



	Сэр Питтің тірлігіндегі, мінез-құлқыдағы өзгерісіне Керзон-стриттегі құртақандай ледидің кеңесінің де шарапаты тиіп жатқан.



	- Сіз баронет қалпыңызда қаласыз... сіз тек помещик болуды қалайсыз ба? - деді ол сэр Питт Лондонда қонақ болғанда. - Жоқ, сэр Питт, мен кісі танитын болсам сіз талантты, намысқой адамсыз. Сіз мұның екеуін де менен жасырғыңыз келеді, жоқ мен адамды айнадан қарағандай көріп отырамын, яғни бес саусағымдай білемін. Жүзіңіз айтып тур емес пе, сондықтан менен еш нәрсе жасыра алмайсыз. Мен лорд Стайнға сіздің солод жайындағы кітапшаңызды көрсеттім. Ол мұнымен танысып шығып, бүкіл кабинеттің пікірі бойынша, бұрын-соңды осы мәселе бойынша жазылған еңбектің ең құндысы деп тапты. Министрлік сізді көзден таса қалдырмайды, сізге не істеу керек екенін мен білемін. Сізге парламентте көрініп қалу керек, жұрттың айтуынша сіз Англиядағы атақты шешендердің бірі көрінесіз (сіздің Оксфордтағы сөзіңіз әлі ұмыт болға.і жоқ). Сіз дауысыңызды пайдаланып, сол сайлау орнының қолдауымен дегеніңізге жетесіз. Сізге Корольдік Кроулидің бароны Кроули атануыңыз керек - коп кешікпей солай боласыз да. Мен бәрін көріп отырмын, жүрегіңізден сезіп тұрмын, сэр Питт. Егер құдай менің күйеуіме сіздің фамилияңызды ғана емес, ақылыңызды да қиғанда, басқаша болар едік қой, бәлкім мен оған жар болуға жарамас па едім. Кім білсін, қалайда сізге келін болдық емес пе, өкінетін не бар, - деді Ребекка күлкіге басып. - Бейшара туысыңыз осындай күйде, менің де кұрттай үмітім бар, кім білсін, бәлкім тышқан да арыстанның қажетіне жарап қалар.



	Питт Кроули оның сөзіне тәнті болды, қайран қалды.



	"Мына әйел менің ішкі сырымды қалай ұққан, - деп ойлады ол. - Мен Джейнге соло жөніндегі кітапшамның үш бетін де оқыта алмадым емес пе. Ол әкімшілік қабілетімді де, атаққұмар, шенқұмарлығымды да сезбейді... Олар Оксфордтағы сөзімді де ұмытпаған болды ғой. Солай деңіз! Кроули! Енді мен өз жерімнің өкілі болған соң, графтықтың да өкілі де бола аламын ғой, олар ақыры есіне түсірген екен. Өткен жылғы мәртебелі қабылдауда лорд Стайн мені көзіне де ілмеген-ді, Енді Питт Кроулидің кім екенін түсініпті. Олар қадірін білмеген адамы емес пе, енді оңтайы келген жағдайда мен оларға қолымнан жазу ғана емес, сөйлеу де, іс те келетінін танытамын. Беліне семсер байлағанға дейін Ахиллес өзін танытқан жоқ болатын. Қазір семсер қолымда, ал мына жарық дүние Питт Кроулидің кім екенін көреді".



	Сондықтан да мына алды-артын ойлайтын дипломат ауруханаларға, ораторияларға, діни абыздарға назар аударып, қонақ шақыртып, өзі де қонақшыл болып, базар күні фермерлермен жылы-жылы сөйлесіп, графтықтың ісімен қоян-қолтық араласты. Сондықтан да коп жылдан кейін сарай қайта жанданып, қызыққа батып жатты.



	Рождестваның алғашқы күні бүкіл үрім-бұтағы тегіс жиналды. Пастор үйінен Кроули тұқымының бірі қалмай келді. Ребекка миссис Бьютпен араларында ештеңе болмаған адамдардай ақжарқын сөйлесіп, наразылықтың жұрнағы да сезілмеді; ол бойжеткен қайын сіңлілерінің жағдайын сұрап, музыкадағы жетістіктеріне таң қалды. Онымен коймай бейшара Джимге романстардың қалың жинағының ішінен бір дуэтті орындап бер деп өтініп отырып алды, ақыры байғұс үйінен кітапты көтеріп алып келді. Осы жағдайдың бәрі миссис Бьюттің аузына құм кұйып, оны құртақандай залыммен тілдесуге мәжбүр етті, бірақ қыздарымен жеке қалғанда сэр Питт келінімен қалай тіл табысқан, оған құрметпен қарайтын болыпты деп күңкілдеді. Оның есесіне дастарқанда Беккимен қатар отырған Джим оған "жақсы" анасыз, біздің үйдің іші кішкентай Родонды тамаша тәрбиелі бала деп мақтап отыр, бала тәрбиесі анадан ғой деді. Олар бүл баладан болашақ баронетті аңғарды: екеуінің аралығында көзге шыққан сүйелге ұқсап, атақ-даңқымен сырқатты, нәзік, ұсқынсыз Питт Бинки тұрды.



	Балалар шүйіркелесіп, достасып кетті; Родон сияқты төбеттің қасында Питт Бинки күшік сияқты еді, сондықтан ойындары жараспады. Матильда қыз болғандықтан жас жігіттің теңі бола алмады, өйткені ол бақандай сегіз жасқа толды, жақында жекет немесе панталон киетіндей жағдайға келіп қалды. Ол бірдей-ақ, мынау кішкентай топты үйіріп алды: ұл мен қыз оның тілін алды. Сонымен үйкүшік Родон еркіндікке шығып, бір жетісіп қалды. Ол бау-бақша аралап, құс аулап, кептер күрке, ат қораға таң қалып, жан-тәнімен қызықты. Мисс Кроулиге құшақтатпады, бірақ леди Джейнге бетінен сүйгізіп, оның қасына отыруды ұнатты. Тамақтанып болғаннан соң әйелдер еркектердің емеурінін сезіп, қонақ бөлмеге кетеді де, еркектер болса кларнетке кіріседі. Ол анасына жақын отыруды армандады. Ребекка абысынының баласын еркелеткенін сезіп, кешінде Родонды шақырып, әйелдердің көзінше оны сүйіп қойды. Бала бетіне қарап, қалшылдап қатты қызарды, қатты абыржығанда осындай әдеті бар-ды.



	- Мама, сіз мені үйде ешқашан да сүймейсіз ғой, - деді ол. Шешесі жауап қатпады. Оның жауабы Беккидің көзіндегі салқындықтан аңғарылды.



	Үлкен Родон жеңгесін ұлына жақсы қарағандықтан ұнататын, Джейн мен Беккидің арасы алғашқы келедегідей емес сәл-пәл суықтау, өйткені ол кезде полковниктің әйелі қайтсем жағынам деп жүрген кезі ғой. Баланың сөзі екеуінің арасына шок түсірді, оның үстіне сэр Пит те келінінің асты-үстіне түсіп мәйпеңдеп қалмады ма.



	Ерте есейе бастаған Родон әйелдердің қасында үйкүшік болғаннан гөрі ерлердің соңынан ергенді қалады. Полковник шылым шегуге атқораға барғанда ол да еретін. Пастордың ұлы Джим немере бауырына еріп ойнауға да, серуендеуге де бармайтын. Баронеттің саятшысы екеуі дос болатын, олар ит күткенді жақсы көргендіктің арқасында достасып еді. Бірде мистер Джеймс, полковник, саятшы Хорн үшеуі қырғауыл атуға шықты да кішкентай Родонды да ала кетті. Тағы бірде төртеуі қамбадағы егеуқұйрықты уландыруға қатысты. Родон мынадай қайырымды істі бұрын-соңды көрмеген еді. Олар бірнеше іннің аузын біте.і тастады да, бір жағынан сасық күзенді кіргізіп жіберіп, өздері дыбыс шығармай кейін шегініп, қолдарына таяқ ұстап тұрды. Кішкентай сақ құлақ терьер (Форсепс, мистер Джеймстың атақты иті) аптығып, әлі құрып үш аяқтап тұрып егеуқұйрық тышқанның шыңғырғанына құлақ түрді. Ақыры тықыр таяп, тышқан сыртқа шықты. Терьер бір егеуқұйрықты басып қалды, саятшы біреуін соғып алды, Родон сасқалақтап тигізе алмай қалды, бірақ сасық күзенді соғып ала жаздады. Бірақ осының бәрінен де қызыққа Корольдік Кроулидің көгалында сэр Хадлстон Фадлстонның құс аулағанында батты.



	Құртақандай Родон үшін бүл бұрын-соңды ұшыраспаған гамаша еді. Сағат он жарымда аллеядан сэр Хадлстон Фадлстонның саятшысы Том Муди көрінді: ол қарғы таққан бір топ асыл тұқымды тазыны соңынан ертіп шауып келеді. Оның артында астында жарау ат мініп, үстіне қызыл каштан киген ит бағушы еңгезердей екі бозбала шапқылап келеді. Олар топтан шықпақ болып, шеткері тартқан, қарғысын жұлқыған немесе аяқ астынан ырғыған қоянға, пырылдап ұшқан құсқа алаңдағанына ұзын қамшысын үйіріп алады.



	Содан кейін Том Мудидің ұлы Джек келеді; оның салмағы жетпіс фунт, бойының ұзындығы - қырық сегіз дюйм, енді бұдан артық өспейтін болар. Ол мықты, белді атқа мініпті, ер-тоқымы да атына, адамына сай кебежедей. Бүл сэр Хадлстон Фадлстонның Ноб деген аяулы аты. Бұлардың соңынан салт атты жылқышы балалар да ерді, бұлардың бәрі қожайындарының келуін күтіп үйіріліп тұрды.



	Том Муди сарайдың қақпасына келді, сарай қызметшісі қарсы алып, шарап ұсынады, бірақ Том бас тартты. Ол өзінің тобымен тазыларын ертіп көгалды алаңның қоршалған ауласына барады, бүл жерде қарғылы иттері қыңсылап, үріп, көгалға аунап, жорыққа аттанардай әбігерленіп жатты. Кейде қаңқылдап-шаңқылдап, ырылдасып қалғанда Томның айғайынан жым болады, ол ұруға, қамшы үйіруге келгенде алдына кісі салмайтын.



	Асыл тұқымды жарамды жылқыға мінген, тізесіне дейін батпақ шашыраған жас жігіттер шие шарап ішуге үйге еніп, әрі әйелдерге сәлем беріп, ал аң аулауды құмартқандары батпақ болған етіктерін ауыстырып, аңға шығатын аттарына мініп, көгалдың шетіне аттардың делебесін қоздырып, ойнақтатып жатты. Содан кейін олар тазы иттер қосақталған жерге барып, Том Мудимен өткен жолы аңның қалай ауланғанын, Плаксы мен Алмаздың артықшылығын, егістіктің жағдайын, түлкінің күшіктеуі жылдан жылға нашарлап бара жатқанын да әңгіме етеді.



	Ақыры, әсем айғыр мінген сэр Хадлстон да келді; ол бірден сарайға барып түсіп, әйелдерге сәлем беріп, бос созбен айналыспайтын ол сыртқа шығып бірден кірісіп кетті.



	Иттерін қақпаға қарай алдыртты. Осы кезде бұл қызықты тамашалаған бала-шағамен бірге кішкентай Родон да есіктің алдына шығып, бойын қуаныш, ептеп үрей де билеп, тазылардың арасына барды, оны біреуі иіскеп, бірі құйрығымен қағып, енді бірі ырылдап, айбат көрсетіп үріп, әрі қыңсылап, азан-қазан болды, мұны Том Муди ақырын қамшысын үйіріп, әрең басты.



	Осыдан кейін сэр Хадлстон әрең тартылып Ноб айғырға мінді.



	- Том, Саустер тоғайынан бастап көріңдерші, - деді баронет. - Фермер Менгл сол арадан екі түлкі көрдім деген еді.



	Том дауылпазын соғып, соңынан тазыларын, күтушілерін, осы бір үлкен саяттық тамашаға Винчестерден, осы төңіректегі фермерлерден шақырылған жас жігіттерді, аттылы-жаяу қызметшілерді ертіп, желе жортты. Сэр Хадлстон полковник Кроулимен серіктесіп соңынан ерді, енді бір сәтте мына қара қорым топ аллеяның шетіне барып көзден таса болды.



	Немере інісінің есігінің алдында өтіп жатқан жиынға Бьют Кроулидің зауқы соқпады (Том Муди оны бұдан қырық жыл бұрын діни оқудағы жас пері кезінде білуші еді: асау аттың құлағында ойнаған жіптіктей жігіт, не жар қабақтан ат секіртіп, тал шыбықты кесіп түсетін кездері күні кешегідей әлі есінде, міне енді сартап болып, от басы, ошақ қасында қалыпты, оны аңшылық та қызықтырмайды) - сонымен тағы қайталап айтайын, сэр Хадлстон өтіп бара жатқанда имамның өз үйіне бұрылатын жолдың пұшпағынан шыға келмесі бар ма, әрине кездейсоқ жағдай. Ол еңселі баран атын тебініп, баронеттің тобына қосылды. Аңшы да, олардың тазысы да көз ұшынан бұлдырап тайғаны қашан, бірақ бұған қайран қалып, қуанышқа бөленген кішкентай Родон әлі де есік алдындағы баспалдақтан кетер емес.



	Родонның осы бір есте қалар күндерінде әкесінің ағасы еркелете қоймады, суықтау қарады, ол есігін жауып кабинетінен шықпай, сот істерімен айналысып, немесе жер жалдаушылармен, басқарушылармен әңгімелесіп, қолы бір босамады, оның есесіне сарайдағы ұзатылмаған екі әпкесі, екі немере бауыры мен Джимге жақты. Сэр Питт Джимге спортшы әкесі өлгеннен кейін соның дүниесін басып қаласың деп бір жас ледиге құда түсіп қойған. Джим түлкі аулаудан бойын аулақ салып, үйрек пен тауқұдірет атуды, егеуқұйрық тышқан індетуді ермек етті. Осы ермегімен ол рождество каникулын да өткізіп жатты, осыдан университетке оралып, әупірімдеп жүріп соңғы емтиханын тапсырады. Ол жасыл фракты да, қызыл галстукті де, басқа да ақсүйектік сән-салтанатты қойып, қарапайым, жұпыны киім киіп, өмірге бейімделе бастады.



	Осындай арзан да үнемді әдіспен сэр Питт өз отбасындағы туыстарының алдындағы парызын өтемек болды.



	Баронет осы рождество мейрамының алдындағы күндерде зорға дегенде мейірімі түсіп, бауырының қолына, банкішіге қарайтын жүз франкке чек жазып берді. - Сэр Питт әуел баста мұндай қайырымдылыққа қолы бармай, қырсық көк желкесінен кегжитіп тартса, одан кейін өзінің қайырымдылығы есіне түсіп, иі жұмсарды. Родон мен ұлы сарайдан кеткісі келмегенмен Бекки мен өзге де әйелдер жан таптырмады. Сөйтіп біздің ескі көз танысымыз Лондонға оралып, жоғарғы тарауда айтылған кәсібіне кайта кірісті. Оның қамқорлығының арқасында Грейт-Гонт-стриттегі Кроулидің үйі мүлдем жаңартылды, сэр Питт пен отбасын қабылдауға, баронет парламенттегі міндеттерін атқарып және оның жан-жақты талантына сай келетін графтықтағы мансапқа ие болуға жағдай жасау үшін Лондонға келгенде орналасатын тұрақты мекені болды.



	Алғашқы құрылтайда тымырсық ішкі есебін бүгіп, Мадбериден петиция бергеннен өзге бір ауыз тіл қатпады. Бірақ өзінің орнына уақытысында келіп, парламент істері мен ережелерін мұқият қарады. Үйінде леди Джейнді қайран қалдырып, түн ұйқысын бөліп, осыншама неге әбігерленді деп ренжітіп, "Көк кітапты"* мұқият зерттеп оқыды. Министрлермен, оз партиясының басшыларымен танысып, таяу жылдарда олардың қатарынан орын алуға дайындық жасады.



	Леди Джейннің биязылығы мен қайырымдылығы Ребекканың жынын келтіргені соншалық, кішкентай әйел сездірмеймін деп қатты қиналды. Леди Джейннің қарапайымдылығы мен аңқаулығы біздің танысымыз Беккиді шектен шығара ашуландырды, тіпті кейде онымен тілдескенде іштегі" дертін сыртқа шығарып, менсінбей сөйлесуді шығарды. Өз тарапынан үйіне Беккидің келуі леди Джейннін де жынына тиді. Күйеуі ылғи да меймандармен сөйлесіп отырады; олар кейде өздеріне белгілі ыммен тілдесетін сияқты көрінеді, ал Питт болса келінімен ерлі-зайыпты екеуінің арасында ешқашан да айтылмаған мәселені қозғайды. Леди Джейн олардың әңгімесін түсінбеуі де ықтимал, бірақ мынау құртақандай миссис Родон еркектердің арасына отырып алып, ауыздыға соз бермей, білмейтін пәлесі жоқ, бәрімен де тіл табысып жатса, сол сәтте еркек біткен оның күндесінің айналасына топтасып отырса, сен айтарға сөзің жоқ, аузыңды аңқитып қалсаң, одан өткен қиянат, қорлық бар ма, бұған намысы бар адам қалай ғана төзеді?



	Кешенде тұрған кезінде леди Джейн балаларды тізесіне отырғызып (оның ішінде жеңгесіне бауыр басып алған кішкентай Родон да бар), ертегі айтар еді; бірақ бөлмеге Бекки кіріп қалып, оның суық жасыл көзінен мазақтың нышанын сезген бейшара Джейн тұтығып, булығып қалатын. Қойнынан бөзі, аузынан сөзі түсіп, құдды ғажайып ертегідегі алпамсадай диюдың алдында қалтырап, құты қашатын перілер сияқты, ол ойдан шығарған кейіпкерлерінен де айырылып қалатын. Ребекка мысқылдап мынау ғажайып ертегіңізді айта беріңіз, тоқтатпаңыз десе де, ойы бөлініп, ертегісін жалғастыра алмай қалатын. Қайырымды ой, тыныштық жан рақаты деген миссис Беккиге жат қылық еді: мұндай нәрсе оның жынына тиетін; осындай жағдайды ұнататын адамдарды жек көретін; ол баланы да, оларды жақсы көретін адамдарды ұнатпайтын.



	- Жылымшы біткенді жаным жаратпайды, - деді ол лорд Сгайнға, ледиді, оның қылықтарын әжуалап.



	- Кейбір бикештер ладанның иісін жақтырмайды емес пе, - деп милорд мысқылдап, кеңкілдеп күлді.



	Кейде жеңгесіне келінінің ісі түсіп қалғанда болмаса екі леди сирек ұшырасты. Екеуі бірін-бірі іштей ұнатпай тұрғанмен, көрісіп қалғанда "сүйіктім", "жаным" деп қылымсыды. Ал сэр Питт болса, жұмысы басынан асып жатса да, әйтеуір ретін тауып, күн сайын келініне бір жолығып қайтатын.



	Спикердің құрметіне берілген қонақасыға алғаш қатысқанда сэр Питт келініне бір кезде Пумперникельск елшілігінде атташе кездегі дипломаттың ескі мундирін киіп, сәнденіп көрінбек болды.



	Оның кәстөміне үйінен аттанарда әйелі мен бала-шағасы шұрқырасып, таңғалысқандай Бекки де ұнасымды, құйып қойғандай, осындай киім киюге жаралған адамсыз деп те мадақтады. Мынау патша сарайына киетін киімді таза қанды ақсүйек тұқымы ғана батылы барып кие алады деді. Culatte courte' киімді тек текті тұқымның ұрпағы ғана киеді. Питт жамбасында салбыраған сарай семсеріне қарағанда аяғының сиқына көз тастап, шүкірлік етті де, ішінен бесікте түзелмеген аяқ осымен кететін шығар деді.



	Ол кетісімен Бекки кейпін сызып, лорд Стайн келгенде соған көрсетті. Айна-қатесіз ұқсастығына қайран қалған мәртебелім суретті алып кетті. Ол сэр Питт Кроулиді миссис Беккидің үйінде жолықтырып, жаңа барон, әрі парламент мүшесіне жылы лебіз білдірді. Атақты мэрдің келінімен барлық еркектер құсап еркін де сыпайы, әрі оның әңгімесіне тәнті болуына қайран қалды. Лорд Стайн баронет қоғамдық мансапты жаңа бастағанын айтып, амандық болса оның шешендік сөздерін де тыңдаудың сәті түсер деді. Оның үстіне олар көрші де болып шықты (Грейт-Гонт-стрит Гонт-скверге шығады, жұрттың бәріне аян, оның бір қапталын Гонт-хаус алып жатыр емес пе), леди Стайн Лондонға келісімен леди Кроулимен танысудың сәті түсер деді. Бірер күннен кейін лорд Стайн көршісіне шақыру қағазын беріп кайтты, бұрынғы көршісі бір ғасыр тұрса да мұндай құрметке ие болмаған-ды.



	Осындай бақталастық, ақсүйектердің жиыны, тамаша кейіпкерлердің арасында Родон күн сайын жалғыздықты сезініп, мұңая берді. Ол ұзақ күн клубта отырып, бойдақ достарымен тамақтанып, қашан келіп-кетсе де өз еркі, оны іздеп жатқан, адам екен-ау деп елеген де, іздеген де пенде болмады. Сэр Питт парламентке бара жатқанда, қайтқанда, Ребеккаға соғып жүргенінде, Родон ұлы екеуі әлденеше мәртебе Гонт-стритке барып миледи мен балалардың қасында болып та жүрді.



	Бұрынғы полковник еш нәрсе істемей, еш нәрсе ойламай-ақ бауырының үйінде бірнеше сағат уақытын өткізді. Реті келсе оған: полктің, қызметшінің жағдайын біліп қайт, немесе балалардың үстелінде отырып қуырылған қой етін бөлшекте десең жанып кетеді. Ол аттан түскеннен кейін жынын алған бақсыдай, екі қолын қоярға жер таппай қалды. Пысық әйел аяғына тұсау болып, бостандықтан айырылып, жіпсіз байланды. Бұдан он жыл бұрынғы батыл да әпербақан қылжақбас қолға үйреніп, іркілдеген кәрі кісіге айналды.



	Бейшара леди Джейн Ребекка күйеуімнің басын айналдырып, колға түсірді деп ойлады; бірақ мұның бәрі жолыққан кезде біріне-бірі: "сүйіктім", "жаным" деп шұрқырасуына бөгет жасамады.





Қырық алтыншы тарау




	АЗАП ПЕН ТОЗАҚ



	Осы бір мерзімнің ішінде біздің Бромптондағы достарымыз рождествоны өздерінше, хал-қадерінше өткізді, бірақ пәлендей көңілді болмады.



	Жесір Осборн жүз фунт жылдық кірісінің төрттен үш бөлікке жуығын Джордж екеуіне кететін шығын үшін әке-шешесіне берді. Тағы жүз жиырма фунтты Джоз жіберді, сонымен торт адамнан тұратын отбасы, жалғыз ғана күтуші ирландық қыз бен Клеп әкесі екеуі ел қатарлы, жұпыны біреуден ілгері, біреуден кейін тірлік етті, жуырда басына түскен ауырлыққа да мойымай, әуелі анда-санда дос-жарандарын да шайға шақырып тұратын жағдайы барды. Аумалы-төкпелі дүние деген осы, күні кеше қарауында қызмет атқарған Клепке тәуелді болып қалды, бірақ оның отбасының алдында Седли беделін жоймады. Клеп бір кезде Рассел-сквердегі дәулетті саудагердің мол дастарқанының басында, орындықтың шетіне шоқиып отырып миссис Седлидің, мисс Эмманың, Үндістандағы мистер Джозефтың денсаулығы үшін шарапты талай тартқан еді-ау. Қазірде өткенді еске ала отырып, құрметін көрсетіп келеді; құрметті кеңсе қызметкері өзінің тамақ пісіретін, әрі қонақ қабылдайтын бөлмесінен жоғарыдағы қонақ жайға көтерілгенде Седли қартпен шай немесе грог ішіп:



	- Бұл сіздің бір кезде дәмін алған шарабыңыз емес, - деп екі әйелдің денсаулығы үшін құрметпен олардың бақытты шақтарындағыдай - ақ алып қоятын. Мисс Эмилия бикеш аспапта гамаша ойнайды, бүл ең сымбатты леди деп мадақтайтын. Ол әуелі клубта да Седлидеи бұрын отырып көрген емес, әрі қоғам мүшелерінің бәріне де, бұл жігіт жайында жағдайсыз соз айтқызған емес. Ол бір кезде Лондонның қандай атақты адамдары Седли мырзаның қолын алып амандасқанының куәсі болған адам.



	- Мен оны дүркіреп түрған кезінде көрген адаммын, - деді ол, шіркін сонда биржада Ротшильдтпен бірге жүрер еді, өз басым оған қарыздар адаммын.



	Клеп қожайыны кедейленіп қалғаннан кейін өзінің жақсы ісі, әрі жазуының оңдылығымен жаңа қызмет тапқан. Седлидің бұрынғы компаньонының бірі Клеп мырза құшақ жая қарсы алып, оған әжептәуір жалақы ұсынған.



	- Мен сияқты ұсақ балық желбезексіз де жүзе алады, - деді карт кеңес қызметкері.



	Седли ауқатты достарының бәрінен айырылды, бірақ бұрынғы қарауындағы осы бір адам ғана оған сүйеніш болды.



	Қаражат кірісінің аздаған сомасын сары майдай сақтап, әрбір істі тиынын есептеп кішкентай ұлын әкесін жоқтатпай сәнді киіндірді, қандай жағдайға душар болып қалады деп көп толқып, коп күмәнданып, күдіктеніп, әрең дегенде мектепке берген. Сүйген жарынан айырылғаннан кейін жалғыз қаламын деп ойлай ма, әлде соның көзіндей көріп бетіне қарап отырғысы келе ме, әлде бұдан кейін тұрмыс құрмай жалғыз балаға қарап, жас өмірін құрбан еткісі келе ме, кім білсін. Ол түннің бір уақытына дейін кейін Джорджды оқытамын деп грамматиканың, географияның оқулықтарына үңілетін. Ол әуелі кейін ұлыма жәрдемім тиіп қалар деп латын тілін де үйренуге кірісті. Оны күн ұзақ көрмеу, оны мұғалімнің шыбығына, мектептес достарының тепкісіне беруге қимай, бейшара ананың жүрегі сыздап, тартып алып бара жатқандай сезінді. Ал Джордж болса мектепке қуана жүгірді. Ананың көңілі балада, баланың көңілі далада деген осыдан айтылса керек. Ол тірліктің басқадай көрінісін іздеді, ал ана байғұс баласын мектепке жіберіп қойып, қайғырды, мұңға батты. Ана ұлы да сондай қайғырса екен деп ойлады, содан кейін өзімшілдік сезіміне қапа болып, жалғыз ұлыма жамандық, бақытсыздық ойлағаным ба деп күйзелді.



	Джордж мектепте үлгілі оқыды, оның директоры шешесінің сенімді дос-жар адамы - имам мистер Биннаның досы болатын. Ол булардың үйіне толып жатқан марапаттар мен мақтау қағаздарды алып келіп жүрді. Күн сайын кешқұрым ол шешесіне мектептес жолдастары жайында ұзын-сонар әңгімені шұбыртты.



	- Лайонс - қандай керемет бала, Сниффин - қандай қорқақ бала екенін айтты; Стилдың әкесі расында да училищеге жеткізіп тұрды, ал Голдингтың әкесі сенбі сайын күймемен келетін; Ниттің панталонында штрипка бар-ды, мұның панталонына да штрипка жапсыруға болмай ма. Бұл қандай күшті десеңізші (Евтропий* бойынша да), ол мұғалімнің жәрдемшісі мистер Уордтың жауырынын жерге тигізер еді. Сонымен Эмилия мектептегі балалардың бәрін ұлынан кем білмейтін болып шықты. Кешке қарай ұлына жазу жұмыстарын орындауға жәрдемдесіп, таңертең мұғалім алдында өзі жауап беретіндей ынталанып оқытты. Джордж бір күні сабақтан Смитпен соғысып, көзінің алды көгеріп қайтты, шешесі мен нағашы атасына майдан даласында ерлікпен айқасқандай мақтанды, расында, ол ерлік емес, ездік көрсетіп таяқ жеп алған. Эмилия сол Смит Литер-скверге жақын дәріханада сауда жасап, тып-тыныш тұрса да оны әлі күнге дейін жек көреді.



	Жесірдің күні осындай күйбең тіршілікпен өтіп жатты; жылжып бара жатқан жылдар шашына екі-үш тал қылау түсірді, аппақ маңдайына болар-болмас әжім ізін салды. Бірақ ол уақыттың бүл белгілеріне камықпады. "Мен сияқты кемпірге мұның несі сөкет, деп ойлады ол Оның бар үміті - болашақта атақты, даңқты, ұлы адам болатын ұлы еді. Бейшара ана оның дәптерлерін, суреттерін сақтап, ол бір данышпан, ғажайып бала сияқты таныстарына көрсетіп отыратын, бұлардың кейбірін мисс Доббин арқылы Джордждың әпкесі мисс Осборнға, тіпті мистер Осборнға жіберді: бәлкім қарттың дүниеден қайтқан ұлына деген кегі қайтып, тас бауыр жүрегі жібір. Эмилия күйеуінің қателіктерін, артық-кем мінезін онымен бірге жерледі, адам баласы өлгендерді даттамайды емес пе. Бар дүниесін құрбан етіп ғашық болып үйленген, король үшін басын өлімге тігіп майданға аттанар күні таңертең оны құшқан асыл жарын қайырымды да, мейірбан күйеуін ғана есінен шығармай келеді. Марқұм аспан көгінен оған алданыш етіп қалдырған ғажайып ұрпағына қарап күліп тұрғандай көрінетін.



	Біз Джордждың туған атасын (Осборн карт) көрдік емес пе, ол Рассел-сквердегі креслосына көміліп, күн ұзаған сайын кескен шәлкедей шөгіп, сіркесі су көтермей ашуланшақ болып барады, ал оның босағадан аттамай отырып қалған кәрі қызы не ішемін, не жеймін демей байлыққа малынып, күмбірлеген күймеге мініп, тұлпар жегіп көсемдетіп жүрсе де, оның есімі осы астананың құдай жолындағы қоғамының жартысының тізімінде жүрсе де, ол бейшараның көңілі жарым, бақытсыз, жалғыз басты. Ол бір мәрте көріп қалған, жыл құсындай ғайып болған немере інісін ойынан шығармады. Күймесіне мініп сол баланың тұрағына барып, оны мен күн сайын паркте серуендер ме еді деп армандап, серуенге шыққан сайын жолықтырып қаламын ба деп, жан-жағына жалтақ-жалтақ қарады. Банкирге тұрмысқа шыққан әпкесі Рассел - сквердегі әкесінің үйін, жасынан құлын-тайдай тебісіп бірге өскен, сырлас досы сіңлісін көруге келді. Ол шілбиген екі қызын, күтушісін де ерте келіпті, сыңсыған даусымен сықылықтап күліп, игі жақсы таныстарын айтып, оның кішкентай Фредерикі - айна-қатесіз лорд Клод Лолипоп екенін, ал сүйкімді Мариясын олар есек жеккен арбаға мініп Рохом-птонда серуендеп жүргенде баронессаның өзінің көзі түсіпті деп шалқалақтады. Ол сіңлісінен әкемді көндір, құртақандай жиендеріне қайырымы түссін, мұрадан құралақан қалмасын деді. Ол Фредериктің гвардияға баруын қалайды; егер ол тұқымның үлкені болып қалса ше (ал мистер Буллок болса, ішкен асын жерге қойып, қайтсем не дедік жер сатып аламын деп жарғақ құлағы жастыққа тимей жүргені анау), онда қымбатты қызының күні не болады?



	- Менің бар үмітім сенде, сіңлім, - деді миссис Буллок, - өйткені папамнан еншіге тиген қаражат, өзің білесің, үй қожасының атына аударылады ғой. Бейшара лорд Каслтодди дүние салысымен мисс Рода Мак-Мул Каслтодди иелігін босатады, ал лорд бейшараның қояншығы ұстап құлап қала береді, сірә ұзаққа бармас, ал құртымдай Макдаф Мак-Мул Каслтодди виконт болмақ, мистер Бледайер мен Минсинг-лейн де өз мұрасын кішкентай ұлдары Фанни Бледайерға қаттатты. Менің құртақандай Фредерикім сол тұқымның үлкені болуының қажеттігін түсінесің бе... әкеме айт, ағымдағы кірісін Ломбард-стриттегі біздің банкке аударсын. Жарай ма, қымбаттым, айтасың ғой? Оның кірісі Стампи мен Родқа түсіп жатқаны келіспейді емес пе.



	Ақсүйек тұқымының сыпсыңдаған сылдыр сөзінің сыңайы оз пайдасына ауғанын аңғартып алғаннан кейін, сіңлісімен сүйісіп қоштасып, Фредерик миссис Буллок опаланған, үлбіреген балапандарын ертіп, сол сықылықтаған, улап-шулаған топ күймесіне мінді.



	Мұның төркініне келіп қайтқан әрбір сапары оған жақсылық алып келмеді: әкесі Стамп пен Родқа аударатын кірісін көбейтті. Өзінше қайырымдылық жасамақ ойы керісінше жамандыққа ұрындырды. Бромптондағы кішкентай үйдегі бейшара жесір қазынасын көзінің қарашығындай қорғай отырып, оған біреудің көз тіккенін сезбеді.



	Джейн Осборн әкесіне немереңді көрдім деген кеште, шал оған тіл қатпады, бірақ ренжімеді де, бөлмесіне кетіп бара жатып, жылы шыраймен жайлы жатып, жақсы тұр деді. Бәлкім, оның айтқандары ой салды ма, әлде Доббиндерден қызының немересіне барып қайтқанын білді ме, әйтеуір бұдан екі апта өткеннен кейін одан шынжыр баулы француз сағатың қайда, тастамай тағушы едің ғой, деді.



	- Мен оны өз ақшама сатып алғанмын, сэр, - деп мисс Джейн қорқып жауап қайырды.



	- Егер табылып қалса, онда сондай, немесе одан тәуір сағат қарастыр, - деді де карт үнсіз отырып қалды.



	Соңғы кезде апалы-сіңлілі Доббиндер Джорджды бізге жібер деп әлденеше қайтара өтініш жасап: ол апайына ұнап қалыпты; бәлкім атасына да ұнаған болар деп, емеурін білдіртті, шал қаһарынан кайтып, мейірімі түсер, әрине, Эмилия ұлының бақытына кедергі жасамаса керек.



	Жоқ, Эмилия буған көне қояр емес, ол бұлардың шақыруынан зәресі кете қорқып, баласы мектептен оралғанша жанын қоярға жер таппай тықыршыды, ол үйге келгенде көңілі орнына түсіп, үстінен бір ауыр жүк түскендей жеңілдеп қалды. Үйге ақша, ойыншық алып келді, бұған жесір ана күдіктене де, қызғана да қарады. Ұлынан карт кісіні жолықтырған жоқсың ба деп сұрады. Оны фаэтонға мінгізіп серуендетіп жүрген қарт сэр Уильям мен мистер Доббинді ғана айтты. Кешқұрым жарау торы ат мініп, жасыл фрак, қызғылт галстук тағып, сабы алтын солқылдақ шыбық ұстап келген мистер Доббин оған Лондон Тауэрын* көрсетемін, тазы иттерді ертіп, аң аулауға алып шығамын деп уәде етті.



	Бірақ бір күні кайтып келгенде былай деді:



	- Қасы қою, кенересі жалпақ қалпақ киген, үлкен шынжыр баулы мөр-жүзік таққан карт кісіні жолықтырдым. (Арбакеш Джорджды сұр пониға мінгізіп, алаңқайды жиектетіп серуендетіп жүргенде, мистер Осборн келген). Ол маған ұзақ қарап, дірілдеп кетті. Түскі тамақтан кейін маған: "Менің есімім Норвал"* деген жазуды оқытты. Апайым көзін сығымдады, ол мені көрсе ылғи да жылайды. - Сол күнгі кештегі Джордждың баяндауы осылай аяқталды.



	Эмилия баласы атасын көргенін білді, енді оның тарапынан ұсыныстар жау атына күмәнданбады. Расында да, бірнеше күннен кейін оның айтқаны келді. Мистер Осборн ресми түрде немересін қолына алып, оны марқұм әкесіне арналған дүниенің мұрагері етіп қалдыруды ұйғарды. Ол немересінің анасы – миссис Джордж Осборнға өмір бақи тірлігіне жететін қаражат төлеуге міндеттенді. Егер миссис Джордж Осборн күйеуге шыға қаламын десе - мистер Осборн мұндай сыбысты естіген - онда да қаржы тоқтатылмай төлене беріледі. Үзілді-кесілді қойған талабы - немересі оның қолына Рассел-скверге немесе ол қалаған басқа орынға орналастырылуы керек. Балаға оқта-текте, қайда тұрса да, анасына жолығуға рұқсат етіледі. Бұл арнаулы адам арқылы жіберіліп, оқып берілді, бұл мезгілде анасы үйде жоқ, әкесі әдеттегідей Ситиге кеткен-ді.



	Эмилия өте сирек ашуланатын, бәлкім өмірінде екі-үш рет қана қайталаған шығар, мінеки мистер Осборнның жіберген адамы осындай кезге тап болды, мистер хатты оқып, оған ұсынғанда ол нарттай қызарып, селкілдеп, орнынан ұшып турды; хатты ұсақтап жыртып, аяғымен таптап тастады.



	- "Мені екінші рет күйеуге шықсын дей ме? Ұлымнан айырылғаным үшін ақша алуым керек пе? Мұнан өткен қорлық бола ма? Мистер Осборнға айтыңыз: "Мынау опасыз хат!" деңіз, опасыз хат! Бұған жауап қайырмаймын. Қош болыңыз, сэр!" Сөйтті де, құдды трагедияның біріндегі шаһина сияқты басын шұлғып қоштасты, - деп кейін жіберген адамы айтып барды.



	Ата-анасы ол күні мұның ашуланғанын сезбеді де, ол өкілетті адаммен сөйлескенін де жасырып қойды. Олардың оз істері де басынан асып жатқан, әсіресе мына күнәсіз де, жазықсыз, ештеңеден сезіктенбейтін ледидің де өзіндік тіршілігі бар-ды, ал оның әкесі қарт кісі болса, әманда бір саудагерлікпен айналысып жататын. Оның шарап пен көмір саудасынан күйіп кеткенін білеміз. Бірақ Ситиде жанталасып, қарбалаңдап, күйбелеңдеп жүріп, мистер Клепттің кеңесіне құлақ аспай, тағы да бір жылпостарға ұрынып қалды. Бүл істе тым бойлап кеткені соншалық, кейін мойындамады да. Мистер Седли ақша ісі жөнінде әйелімен, қызымен ақылдаспайтын әдеті бар-ды, сондықтан қарттың өзі әбден тұрлағанда барып мойындады.



	Ең әуелі бұл апта сайын төленетін үй тіршілігіндегі шаруашылық ісінің есеп-қисабынан білініп қалды. "Үндістаннан ақша келмеді", - деді абыржыған мистер Седли әйеліне. Қарызын өне бойы уақытысында төлеп туратын миссис Седли, саудагерлерге барып қарызын кейінге қалдыра тұруды өтінгенде олар суық жүзбен қарады, бірақ өзге қарыз қойларда қарыз мерзімін ұзартып жатады, оларға еті үйреніп кеткен-ді. Эмма үйіне беретін ақшаға онша қиналмай, шын көңілімен ұсынатын, бірақ ештеңе сұрамайтын, оны шешесі байғұс әрең-әрең жеткізетін. Алғашқы алты ай көз ілеспей өте шықты; Седли қарт әлі де болса акция көтеріліп қалар деп үміттеніп, бәрі орнына қайтып келетіндей сезінді.



	Бірақ жарты жылдың ақырында Джоздан келген алпыс фунт та ештеңеге жетпеді, отбасының жағдайы ауырлай түсті. Әбден еңсесі түсіп, қартайып кеткен миссис Седли үн шығармады, ас үйге барып миссис Клепке мұңын шағып жылап алды. Ет сататын қасапшы теріс айналып, шай-қант сатушы бұрқылдап жөнді жауап қатпады. Бір-екі мәртебе Джордж тамақ туралы қыңқылдап қалды, ол бірер жапырақ нанды қанағат ететін байғұс баласының түлкі құрсақ екенін байқап, денсаулығын ойлап өзінің тапшы қаражатынан аздап қаужал жасады.



	Қиын-қыспақ жағдайда адам тарылғыш, ашушаң келеді, бір-бірінің көңілі қалады-ау демейді деп бекер айтпаған ғой, ата-анасы оған бәрін де айтты ма, әлде ақылға қонбайтын бірдемелерді шатастырып міңгірледі ме, әйтеуір ойын-қызықтың бәрі тоқтықта деген емес пе. Эмилияның өз ақшасы келгенде ата-анасына төлеп, қалғанын Джорджға жаңа кәстөмі тіктіріп жатқан еді, соған төлемек болды.



	Сонда барып, Джоздың ата-анасына жәрдемін доғарғанын, күнбе-күнгі тіршілікке ақша жетпейтінін естіді. "Сен өзің де көріп жүрген жоқсың ба? - деді анасы, - Сенің есіл-дертің Джордж, одан өзге не білуші едің". Сонда барып Эмилия ақшасын ұсынды да, бөлмесіне барып солқылдап жылады. Рождество мейрамына арнап қолына тіктіріп жатқан кәстөмнен айырылу қиын болды, оның үстіне таныс тігінші әйелімен үлгісін ақылдасып, қаншама уақытын бөлді.



	Бүл жағдайды Джорджға естірту-ақ мұң екен, ол ерін бауырына алып, бұлқан-талқан шықты. Жұрттың бәрі рождествода жаңа кәстөм кимей ме, балалар мені мазақтап күлмей ме? Қайтсе де жаңа кәстөм керек, өзің соз бергенсің. Бейшара жесір бетінен сүйгеннен басқа жауап таба алмады. Көзінен жасы бұлаулап ескі кәстөмін жамап-жасқай бастады. Содан кейін киім-кешегін ақтарып, мұның ішінен сатуға келетін зат іздеп жатып, Доббин жіберген шәлі қолына ілікті. Заманы жүріп тұрған күндердің бірінде шешесі екеуі Үнді заттарын сататын Ладгет-хиллдағы бір тамаша дүкенге барғаны бар-ды, онда сатып қана алмайды, сатуға да өткізетінін көрген. Осы ой басына келгенде көзі жайнап қуанып кетті де, мектепке барар алдында Джордждың бетінен сүйді. Бала жағдайдың түзелгенін сезді.



	Шәліні орамалға (бұл да майор Доббинның сыйлығы) орап, түйіншегін қолтығына тығып, жаяу тартты, Ладгет-хиллға жеткенше бір қызарып, бір бозарып, қымсынып, басына түскен ауырлыққа мұңайды. Ол парктің дуалын жағалап, асығыс басып көшелерден жүгіріп өтті, қасынан асығып өтіп, екі беті нұрланған сұлу келіншекке еркектердің де көзі түсіп, қарасып қалды. Эмилия шәліден түскен ақшаны қалай жұмсайтынын да ойлады; кәстөмге қоса, Джордж армандап жүрген кітапты да сатып алмай ма, оның үстіне жарты жылдық оқу ақысын да төлейді; әуелі әкесіне жаңа сулық та сатып әпереді, үстіндегі көнетоз шинелін тастатады. Ол майордың сыйлығының құндылығына қателеспепті: шәлі жіңішке тоқылған тамаша бұйым екен, саудагер оған жиырма гиней төлеп, қыруар пайда түсірді.



	Байлығына қуанышы қойнына сыймай асып-тасыған Эмилия қасиетті Павел соборындағы Дартонның дүкеніне тартты да ол жерден "Ата-анаға жәрдем",* "Сендфорд пен Мертонның тарихын"* сатып алды, бұл Джордждың армандаған дүниесі еді. Бүл томдар қызыл сиямен ұқыпты жазуымен әлі күнге дейін сақтаулы.



	Ұлым мектептен қайтқанда қуанып ұстай алсын деп үстелінің үстіне қоймақ оймен бөлмесінен шыққанда алдынан анасы жолыға кетті. Мұқабасына алтын жалатып түптеген кішкентай жеті том карт ледидің көзіне бірден шалынды.



	- Мұның не? - деді анасы.



	- Джорджға алған кітабым ғой, - деді Эмилия қызарып, - мен, мен... оған Рождествода сыйға тартуға сөз беріп едім.



	- Кітапты ма? - деді қарт леди таңғалып. - Кітап дейді-ау! Біз нанға ақша таба алмай отыр емеспіз бе! Кітаптың астында қалғыр! Ұлың екеуіңді асырап, әкеңді түрмеден құтқару үшін барлық қымбат дүниемді, иығындағы үнді шәлімді де сатып отырғанымда, кітап, кітап дейді! Әуелі бізге тамақ жеткізетіндерден ұятқа қалмау үшін, анау-мынау емес, отбасы, қайырымды адам мистер Клеп пәтер ақысын алуға қақысы бар емес пе, сол үшін бәрін саттым, қасыққа дейін сатып отырмын. Эмилия, сен өзіңнің балаңмен, кітаптарыңмен мені құртып, көрге тығып тынарсың, жатса-тұрсаң ойлағаның сол ұлың, одан айырылғың келмейді! Одан айырылмаймын деп обалына қалдың! О, Эмилия балаларымнан көрген қасіретімді сен де тартпаса екен деп құдайға жатсам-тұрсам жалбарынамын! Джоз қартайған әкесіне қарамай отыр, не ішіп, не қоямын демей, байлыққа малынып, лордтың баласы құсап алтын сағат, алтын шынжыр бау тағып мектепке баратын Джордждың сиқы мынау, түлкі құрсақтанып шілбиіп жүргені, құдайдан қайырымды адамдар жасымда бейнет, қартайғанымда зейнет бер деп тілейді, әкең сол зейнеттен қағылды, қалтасында көк тиыны жоқ, сорлап, салпақтап жүрісі анау!



	Ащы айғай, шыңғырған дауыс миссис Седлидің сөзін бөлді; бұл кішкентай үйді жаңғыртты, мұндағы тұрғындар бір сөзін қалдырмай естіді.



	- Маматай, мама!- деп айғайлады бейшара Эмилия, көз жасы бұлаулап. - Сіз маған ештеңе айтпадыңыз ғой. Мен... мен оған кітап алуға сөз бергенмін. Мен бүгін таңертең шәлімді саттым. Мына ақшаны алыңыз... Бәрін алыңыз! - Саусақтары дірілдеп күміс ақшаларды, қолындағы қымбат алтын жүзік, сақина, сырғаларын сыпырып, анасының қолына ұстатып еді, жерге түсіп, басқыштарға қарай шашылды.



	Содан кейін жүгіріп бөлмесіне кіріп, ашу-ызаға булығып төсегіне қулады. Енді ғана ұқты. Тәкаппар жан ұлының жолын кесіпті. Егер ол болмаса баласы байлыққа батып, білім алатын көрінеді; ол әкесінің орнын басар еді ғой; әкесі бейшара да Эмилияға бола осы байлықтан айрылған-ды. Бір ауыз тіл қатса болды, карт әкесі өміріне жететін қаржы алады, ал баласы байлыққа кенеледі. Жаралы жан мұны қалай ұқсын!





Қырық жетінші тарау




	ГОНТ-ХАУС



	Лорд Стайнның қала сарайы Гонт-скверде екенін, оған бір кезде марқұм сэр Питт Кроулидің тірі кезінде Ребекканы алып барған Грейт-Гонт-стрит жалғасып жатқанын кім білген. Мұның қоршау торына көз салыңызшы, оның ар жағынан ұсқынсыз көгалдың ортасынан Минденде айқасқа қатысқан лорд Гонттың мүсінін көресіз - оның басында үш қайыра бұралған парик, үстінде рим императорының киімі, мұның төңірегінде сол лордтың ұсқынсыз ұрпақтарын ойнатып жүрген бейшара гувернанткаларды көресіз. Гонт-хаус сквердің бүтін бір жағын алып жатыр. Мұнан өзгесі бір кезде атағы жер жарған биік, тас үйлер, терезелерінің жақтауы түсті бояумен сырланған ұрыншақ терезенің ар жағында не тіршілік барын кім білсін, бірақ бүгінше бұл есіктің алдына қонақ келіп тоқталмағалы қанша уақыт өтті десеңізші! Бір кезде қақпасында сарыала киімді малай тұрып, қолғанат балалар жүгіріп көшедегі шырағданды тұтатып жатпаушы ма еді, ол заман өткелі қашан, бірақ темір шырағдандар есік қақпасында әлі де сақталыпты. Бұл күнде сквердегі есіктерге жазуы бар мыс қалақшалар қағылған: "Доктор", "Мидлсек банкінінің бөлімшесі", "Англия - Еуропа қоғамы" т.т. Мұның бәрі де көңілсіз жайт, милорд Стайнның сарайы да жетісіп тұрған жоқ. Мен оны сыртынан ғана көрдім - зілдей ауыр қақпа, айнала бағаналы дуалмен қоршалған, оның арғы жағынан кейде алпамсадай қызыл шырайлы, томсырайған суық жүзді қақпашы көрінеді, ал дуалдың арғы жағында үйдің шатыры, жатын бөлменің терезелері, көптен түтін шықпаған қаңқиған мұржалар сораяды, өйткені қазіргі лорд Стайн Неаполда тұрады, Капри мен Везувия шығанағы тұрғанда Гонт-сквердегі сорайған темір торларға қарап отыра ма!



	Нью-Гонт-стриттен бірнеше ярд қашықтау жерде Гоят-хауст мекемесі орналасқан, мұндағы пұшпақтан ашылатын кішкентай есік көзге түсе бермейді, атқораның есігіне де ұқсастау, бірақ заманында бүл қақпаға жабық арбалар да келіп тоқтайтын. Мұны маған бүл жердің ұңғыл-шұңғылын бес саусағындай білетін кішкентай Том Ивз әңгімелеп берді.



	- Мынау есіктен падишаһ пен Пердита* талай кіріп-шығып жүрген, - деді ол маған, -мұнда герцог* пен Мариана Кларк* та болған. Бұл есік Лорд Стайнның атақты patits appartementse алып барады; ондағы бір бөлме піл сүйегімен әшекейленіп, ақ атласпен көмкерілген, келесі бірі - қара ағашпен, қара барқытпен сәндендірген, ондағы бір шағын қонақ қабылдайтын зал Помпейдегі Садюстияның үйінің үлгісімен жасалып, Козуэй әшекейлеген, ойыншықтай асханадағы ыдыстарға алтын-күміс жалатылған. Мұнда Эгалите герцог Орлеанский* маркиз Стайн екеуі бір атақты бикештен ломбер ойнап жүз мың фунт ұтқан түні құрдың етін қуырыпты. Бұл ақшаның біраз бөлігі Француз революциясына, біразы лорд Гонтқа маркиз атағы мен Аспалы орден сатып алуға жұмсалған, қалғанында біздің шаруамыз жоқ, бірақ бар сырын білетін Том Ивз бүл қаржының тиынына дейін неге жұмсағанын айтып бере алады.



	Маркиздің астанадағы бүл сарайынан басқа корольдіктің өзге үш иелігінде көптеген қамалдары мен сарайлары бар-ды, ондағы дүниенің орналасуын сапарнамадан анықтайсыз: Шеннон жағасындағы орманды Сгронгбоу сарайын; Ричард II тұтқынға алынған "армартенширдегі Гонт-касл; милордтың біздің" бәрімізге аян ескерткіш мебелі тұрған, атақты милорд өлгеннен кейін ондағы зат аукционға түскен, бүгінде оны сатып алған акционер де дүниеден қайтты, ал сол Хемпширдегі Стилбруг туралы айтылғанның өзінде, маған жұрттың жеткізген сыбысына қарағанда, қонаққа арналған екі жүз күміс шайнегі, оған сай өзге де ыдыс-аяғы бар Кармартенширдегі Гонт-Каслді қайда қоясыз.



	Маркиз Стайнның арғы тегі атақты Керлайон тұқымынан, олар өзінің ескі дінін христиандық дінге дейін сақтаған маркиз Камелоттен таратады, аталары друн біздің аралға король Брут* келгенге дейін Англияда белгілі болған. Бұл тұқымдағы үлкен ұлдарының титулды - Лендрагон. Ұлдарының есімі атамзаманнан Артур, Уотер, Карадок аталған. Олардың көпшілігі бүліншілікте адалдықпен жан тапсырды. Елизавета заманындағы Артурдың басын алғызды, ол Филипп пен Марияның* камергері* болып, Шотландия королевасының хатын нағашы ағалары Гиздарға* жеткізген. Оның кенже баласы ұлы герцогтың* офицері, атақты Варфоломей түніне белсенді катысушылардың бірі болды. Королева Мария түрмеде жатқанда Камелот тегіндегі оны жақтап, бүліншілігін тоқтатпады. Бұл отбасы Армаданың* кезінде испандықтарға қарсы әскер жасақтап үлкен шығынға ұшырап, Елизаветаның жарлығы бойынша католик поптарды жасырғаны үшін, қасарысқан нонконформизм және папистік зұлымдық әрекеттері үшін ақшалай айып салынып, дүниесі төңкерілген. Король Иаков* тұсында өмір сүрген осы отбасының бір қорқақ тұқымы өз дінінен бас тартып, бұл рудың жағдайын едәуір қалпына келтірді. Бірақ Карл патшалық* құрған заманда өмір сүрген келесі бір буыны - граф Камелот әкесінің дініне көшті, сөйтіп бұл ұрпақ ата-бабасының сенімі үшін көтеріліске ұйтқы болу қауқары бар Стюарттың бір адамы қалғанша шайқасты.



	Леди Мэри Керлайон Париж монастырларының бірінде тәрбиеленді, оның кіндік шешесі дофина Мария*- Антуанетта* еді. Оны толықсып, бой жетіп тұрған шағында лорд Гонтқа ұзатты. Жұрттың айтуынша, ледидің бауыры Парижде өткен Филипп Орлеанскийдің банкетінде бұл адамға мол ақшаға ұтылған көрінеді, қарындасы соның қарымтасына ұзатылды деседі. Граф Гонттың сүр мушкетерлік офицер граф де ля Маршеммен өткен дуэлы жұрттың қауесетіне қарағанда бұл офицердің (бұрынғы паж, королеваның сүйіктісі) атақты сұлу ледиі Мэри Керлайонға жалғасты деседі. Граф жарақатынан айықпай тұрып-ақ ол лорд Гонтқа тұрмысқа шығып, Гонт-хаусқа қоныс аударды, сонымен қатар падишах Уэльс тұсында сарайдың көркі болды. Фокс оның құрметіне тост көтеріп, Моррис пен Шеридан жырға қосты; ал Малмебери иіліп сәлем жолдады; Уолпол оны жүрек хошы, көз құрты десе; ал Девоншир қызғануға дейін барды. Бірақ оны бусанған қауымның той-думаны үрейлендірді, екі ұл тапқаннан кейін өзімен-өзі болып, тыныштық өмірге көшті. Жан рақатын, той-думанды, тамашаны жарататын лорд Стайнды бұл қалтыраған тұйық мінезін, нанымшыл, бақытсыз әйелдің қасынан жиі көрмегенімізге таңырқауға болмайды.



	Бұдан бұрын еске алған Том Ивз (мұның біздің әңгімемізге ешбір қатысы жоқ, бірақ ол Лондонның ақсүйек тұқымдарын, әсіресе атақты тектердің тарихының құпияларының білгірі), миледи Стайнның бұдан кейінгі өмірі жайында әңгімелеп берді, кім білсін шындық па, әлде ойдан шығарды ма, бір құдайға аян.



	- Бұл ледидің үйінде көрген қорлығын, - деді Том, - досың емес, дұшпаныңның басына бермесін. Лорд Стайн әйелін кімдермен табақтас еткенін білесіз бе, ол емес, мен өзімнің әйелім миссис Ивзді де - леди Крегенбери, миссис Чипинхпем, француз хатшысының әйелі мадам де ля Крюшкассемен (Том Ивз бұлардың кез келгеніне өзінің әйелін құрбан етер еді, әуелі олармен бірге дастарқандас болуға, тіпті бас изесіп сәлемдессе де өзін бақыттымын деп санар еді), қысқасы мұндай паңдармен дастарқандас қылмас едім. Бүл жағдайды сіз қалай деп ойлайсыз, менмендігі, тәкаппарлығы жағынан Бурбондарды жолда қалдыратын сондай текті жердің қызы - малайы қатарындағы Стайнға (шынтуайтына бүл көненің көзі - Гонттар емес, соның кейінгі дүдәмал ұрпағы) қол жаулық болғанына сенесіз бе, менің ойымша (мұны әңгімелеп отырған Том Ивз екенін оқырман естен шығармасын), Англиядағы ең кербез сылқым әйел - маркиз Стайн, егер ерекше бір жағдайы, күнәсі болмаса күйеуіне бағыныпты дегенге кім сенеді! Бұл жай сөз! Құдай ақы, маған сеніңіз оның өзге кілтипаны бар. Тура би туғанына жақпайды дегендей, шындыққа жүгінсек, әңгіме былай: Сексен алтыншы жылы Стайнмен дуэльге шығатын, "Сүр мушкетерлердің" полковнигі - Пюиз және Тентаньякпен бірге Киберон ісіне* қатысып, осында жер аударылған аббат де ля Марш еді... Міне ол маркизбен қайта кездесіп қалды. Сол полковник Бретанда қаза тапқаннан кейін леди Стайн жарық дүниеден, тіршіліктен үміт үзген; ол күн сайын өзінің имамымен бірге болып, таңертең Испан алаңына барып шоқынып кайтатын. Мен оны осы жерден ұшырастырдым, яғни кездейсоқ жолығып қалдым. Мұнда бір сыр жатыр. Күнәсіз адам - қайғыға салынбайды, - деді Том Ивз, қатты толқып, — егер маркиз төбесінен семсер ойнатып тұрмаса бүл бас иетін әйел емес.



	Сонымен, мистер Ивздің сөзінің жаны болса, бүл леди шыққан тегіне, дәрежесіне қарамай-ақ сырты бүтін іші түтін, жапа шеккен бейшара екен. Есімдері Қызыл кітапқа* жазылмаған бауырларым, бізден дәрежесі жоғарылардың да бақытсыз болатынын, атлас жастық, шәйі көрпенің үстінде отыратын, алтын ыдыспен ас ішетін Дамоклдардың да басынан әңгір таяқ ойнап, қатерге ұшырағанда - сотқа тартылып, тұқым қуалаған ауруға шалдығып, немесе жұмбақ қатерге тап болатынын күндердің бір күнінде сол жасырын шымылдықтың түріліп, әлгі қылышын жалаңдатқан әзірейіл басын қағып түсіретінін еске алып, тәубе етейік.



	Егер кедей адамның жағдайын атақты ақсүйектің жағдайымен салыстырсаңыз (тағы да сол Ивздың сөзі), кедей байғұс тәуекелшіл, коппен көрген ұлы той деп жүре береді. Сіз ешкімнен мұралық күтпейсіз, сізден де ешкім күтпейді, олай болса сіз әкеңізбен де, балаңызбен де жақсы қатысасыз; ал мына Стайн сияқты жоғары дәрежелі ақсүйектің мұрагері қапаланбай тура алмайды, өйткені белгілі дәрежеде қолында билік болмайды да, өзінің бақталасына көз тігеді, соның жаманатына тілеулестік білдіреді.



	- Осыны дұрыс деп ойлайсыз ба? - деді мистер Ивз. - Атақты, әулетті тұқымның бар әкелі-балалы еркек кіндіктері бірін-бірі ұнатпайды. Мұрагер падишах тәжіне өне бойы көз алартады немесе оған қол созады. Қымбатты сэр, Шекспир падишах Хелге* (Гонттардың отбасы мұны өздерінің ата-бабасы санайды, бірақ Джон Гонтқа сізден жақын емес)... әкесінің тәжін өлшеткені тегін емес, ол сіздің көз алдыңызға нағыз мұрагер падишахты елестетеді. Егер сіз күніне мың фунт пайда түсетін герцогтықтың мұрагері болсаңыз, бас тартар ма едіңіз? Қайдам-ау!



	Үлкен ұлдың кіші бауырларына да қатысы сондай. Қайырымды сэр, мұны сізге несіне айтып отырмын, үлкен бала кенжеге көз алартпай ма, өйткені әке мұрагері кенже бала емес пе? Лорд Баязиттің үлкен уды Джордж Мак-Түрік менің ырқыма берілсе, лауазымды алып, сұлтандар әдетін қайталап: иеліктерді тазартып, барлық кіші бауырларымның басын шауып тастар едім. Құдай ақы, бұлардың кез келгенінің көкейінде сол тірліктің бұзық ойы ұялаған, сэр, дүние осыдан бүлінеді.



	Дәл осы сәтте қасымыздан бір атақты ақсүйектің тұқымы өтіп бара жатыр еді - Том Ивздың қалпағы басынан ұшып кетті де, ол ілгері ұмтылып тағзым етіп, жымиып сәлемдесті. Осыдан оның да өмірге өзіндік бейімі, көзқарасы бары байқалды, пендешілік деген осы! Том өзінің қаражатын бір тиынына дейін жыл сайынғы рентаға салып, іні-қарындастарымен кектеспей, жанжалдаспай, өзінен дәрежесі сәл-пәл жоғарыларға да бас иіп, олардың үйінен өне бойы түстеніп тұрудан өзге ештеңе ойламайтын.



	Маркиза мен оның балаларының арасында аналық мейірбандықтан өзге діни нанымның салқындығы байқалды. Ұлдарына деген аналық махаббаты, құдайшыл ледидің қайғысын, үрейін арттырды. Олардың арасында түпсіз шыңырау пайда болды. Сол шыңыраудан ұмтылып ұлдарына қол ұшын беріп, өзі тұрған жиекке, үміт жиегіне шығара алмады. Қалым, казуистиканы қалайтын лорд Стайн балаларының балғын кезінде, әлі жетекке жүрер шағында үйінде қонақасы ұйымдастырып, астан кейін балаларының тәрбиешісі имам мистер Трэйлді (қазірде епископ Илингскийдің милорды), рухани тәрбиеші миледи, Мадам эксилі шараппен сусындатып, қыздырып, өшіктіріп Оксфордты Сент-Ашельге* айдап салатын.



	- Лэтимер,* жарайсың! Азаматсың! Лойола,* сен жақсы айттың!- деп алма-кезек мадақтап еліктірді.



	Егер ағылшын дініне көшсе, Мольды епископ жасауға сөз берді, егер Трэйл өзінің дінінен бас тартса оған кардиналдық қалпақ кигізуге бар беделін салуға серт етті. Бірақ дін жолындағы имамдардың бірі де оның айтқанына көнбеді, оз дінінен бас тартпады. Анасы бейшара сүйікті кенже ұлын шынайы шіркеудің аясына, анасы шоқынатын шіркеуге оралтпақ болып еді, одан ештеңе шықпады, қудай жолына берілген леди бәрінен түңілді, әлде неке бұзған күнәмнің сазайын тартып отырмын ба деп налыды.



	Лорд Гонт, пэр қауымымен араласқан, жұрттың бәріне аян, осы әңгіменің бас жағында айтып өткендей, текті Бейракрстардың тұқымынан тараған леди Бланш Тислвудка үйленген; жас жұбайларға Гонт-хаустың бір канаты тиген, бірақ үйдің қожасы қолында билік тұрғанда бөліп-жармай, толық билік жүргізуге талпынды. Бірақ мұрагер ұлы үйіне көп тұрақтамады, әйелімен де отаспады, енші алған соң өтеймін деп қарызға да белшесінен батты, әкенің қайырымдылық көрсетіп берген ақшасының үстіне қаншама шығындалды десеңізші! Маркиз ұлының қарызын соңғы тиынына дейін біліп отырды. Ол мезгілсіз дүниеден қайтқаннан соң маркиз мұрагерінің бір құшақ векселіне ие болды, ол мұны кенже ұлының балаларына атап қалдырған-ды. Құдай леди Гонтқа балалы болуды жазбады, ал милорд Гонт дүниеден тұл өтті, буған қастасып өткен әкесі өкіне қоймады; сондықтан Венада дипломатиялық сапармен жүрген лорд Джордж Гонты жуырда ғана Треднидл-стриттегі Джонс, Браун және Робинсон банкирлік фирманың басшылығына тағайындалып, барон Хельвслин аталған Джон Джонстың жалғыз қызы мисс Джоаннамен некелестіруге шақырды. Бұлардан бірнеше ұл-қыз тарады, бірақ олардың өмір жолы біздің әңгімемізге енбейді.



	Алғашында бұл бақытты, әрі ауқатты отау аталды. Милорд Джордж Гонт оқып қана қоймайды, сонымен қатар сауатты да жазатын-ды. Ол француз тіліне де жүйрік, әрі Еуропаның таңдаулы бишілерінің бірі болды. Отанында осындай талантты, әрі ауқатты адам жоғары дәрежеге жететініне күмән болмаса керек. Әйелі миледи сарай өміріне сай жаралған адамдай сезінді; оның қазынасы дипломатиялық тараптан шақырылған еуропалық қалаларда көл-көсір қонақасы беруге жететін-ді. "Саяхатшылар"* арасында оның жаушыға жіберілетіні, әуелі коп кешікпей елші болады деген қауесет дүркіреді, әуелі кенеттен бір дипломатиялық қонақасыда елшілік хатшысының орнынан ұшып тұрып: pate de soie qras уланған деп айғайлаған жағымсыз даусы шығады. Содан кейін ол баварлық елші граф Шпрингбок-Гогенлауфеннің үйінде өткен балға шашын алдырып, капуцин кәстөмін киіпті, жұрттың айтуынша сәнді кәстөм көрсетер бал емес екен.



	- Мұнысы тегін қылық емес, - деді жұрт. - Оның атасы да осындай болған. Тұқымында бір гәп бар.



	Әйелі, бала-шағасы отанына оралып, Гонт-хаусқа орналасты. Лорд Джордж Еуропа құрлығындағы орнын тастап, "Газетаның" хабарлағанындай, Бразилияға.жіберіліпті. Жұртты алдай алмайсың: ол Бразилияға шеккен сапарынан ешқашан да оралмады, ол онда өлген де жоқ, әуелі ол жердің қорасын да көрген емес. Шынтуайтына ол ұшты-күйлі жоқ болды.



	- Бразилия дейсіз бе? - деді, бір өсекші екіншісіне, Бразилия дегеніміз - Сен-Джонс-Вуд, Рио-де-Жанейро - биік дуалмен қоршалған үй; Джордж Гонтгы құдай алмайды, оның күзеті мықты.



	Бақталастық базарындағы адамдар осындай сыбыс таратып гуілдесіп жатты.



	Бейшара ана күнәсіне күйініп, аптасына екі-үш рет таңертең сор маңдайын көріп қайтатын-ды. Кейде анасын көргенде күлетін (бұл күлкі анасының көзінен қасірет жасын ағызатын). Ол кейде бір кезде Вена конгресіне қатысқан азаматтың ағаш атқа мініп, немесе күзетші қызының кішкентай қуыршағын жұбатып отырғанын көретін. Ол кейде анасын да, күтуші молда Молды да шырамытатын; бірақ көбінесе әйелін, балаларын, махаббатын, ар-намысын, атақ-даңқын ұмытқандай мұны да есіне түсіре алмай сорлайтын. Оның есесіне тамақ ішетін мерзімін ұмытпайтын, егер шарапқа су тым артықтау қосылып кетсе, еңіреп жылайтын.



	Оның қолында ұялаған әлдеқандай жұмсақ түйіршік бар-ды, атам заманнан тұқым қуалап келе жатқан осы бір құтырған қан анасынан жабысқан-ды. Леди Стайн күнәға батып, өзінің айыбын көзінің жасымен, дұғамен қайырмақ болып зарлағаннан көп бұрын бүл дерт оның әкесінің отбасын екі мәрте торыған-ды. Тәкаппар тұқымның ұрпағы тажалмен, тілсіз жаумен тайсалмай айқасты, өліспей беріспеді, өлім, тажал ата-бабаның қара шаңырағының босағасына сұлап түсіп, зіл-батпан болып жатып алды.



	Әйткенмен, қапасқа тап болған лордтың балалары әкесіз өсіп, алдарында қандай қасірет күтіп тұрғанын да сезбеді. Алғашында олар әкесін әне-міне келеді деп үміттенді. Бара-бара тірі аруақтың аты естен шыға бастады. Қасіретке ұшыраған әжесі немерелерім де тұқым қуалаған сырқатқа шалдыға ма деп, ішкені ірің болып, құдайдың күнін құр жібермей қайғыға батты.



	Осындай күдік лорд Стайнның да есінен шықпай қойды. Оның санасын жайлаған ойды шараптың қызыл теңізіне де батырып, елестен арылмақ та болды; кейде ол иін тірескен жұрттың арасына еніп, жан рақатының саясында ұмытпақ та болды. Бірақ бейшара жалғыз қалса болды, қайыра ыбылыс басып, күн ұзап, жыл өткен сайын түпсіз қайғыға шөге берді.



	"Мен сенің ұлыңды алдым, - деді әзірейіл. - Сені де алу қолымнан келмейді деймісің? Ұлың құсап сені де түрмеге салып тастаймын. Күні ертең басыңнан сипасам болды, басыңнан бақ таяды. Дүние қызық көзіңнен бұлбұл ұшып, қарға адым жер мұң болып, дос-жараннан, байлығыңнан, сұлу сымбатыңнан, жағымпаздарыңнан, француз тауарларыңнан, сәйгүлік жылқыңнан, баспанаңнан ада боласың. Сонымен Джордж Гонт ұқсатып түрмеге тығып, күзетшіге бақылатып, аяғыңа шарқай кигізіп тастаймын". Сонда милорд әзірейілмен жалғасады, ол жаудың бетін қайтарудың тәсілдерін біледі емес пе!



	Гонт-хаустың әсем қақпасының ішіндегі бекзадалар байлық аузы-мұрнынан шығып, қымбат дүниеге малынып жатқанымен, бақыт атаулыдан жұрдай болатын. Дүние ұдайы бақытқа жеткізе бермейді емес пе, кейде адамды бақытсыздыққа душар ететін де дүние. Мұнда Лондонда ұшыраспайтын мол дастарқан жайылып, тамаша қызыққа бататын қонақасы берілетін, бірақ мұның бәрі меймандардың ғана көңілін аулайтын, ал үй иелері шерменде болып қала беретін. Егер бұлар атақты бекзаттың тұқымы болмаса кім есігінен қарар еді. Бақталастық базарында мұндай ұлы бекзадалардың күнәларын елеп жатпайды. Мұндай лорд сияқты бекзаттарды тергемес бұрын Nous raqrdons a deux fois (бір француз әйелі айтқан) деп айтқанының жаны бар. Кейбір жазба сөздің сыншылары, ақылгөйлер лорд Стайнды жер-көкке шыдатпай мінейтін де, ол қонақасына шақырса қалмай баратын.



	- Лорд Стайнға дауа жоқ, - деді леди Слингстон, - әрі оның үйіне бас сұқпайтын адамды ұшырастырмайсың, әрине, мен қыздарымды көзімнен таса етпеймін.



	- Шапағаты мол лордқа өмір бақи қарыздармын, - деді имам доктор Трейл архиепископтың еңсесі түсіп кеткен деп ойлап, сондықтан миссис Трэд мен оның қыздары, лордтың қонақасысына бармағаннан гөрі шіркеуге шоқынуға бармауды артық көретінді шығарды.



	- Бұл адамның үйінде қасиетті ештеңе жоқ, - деді кішкентай лорд Саутдаун Гонт-хаусте не болып жатқаны жайында шешесінен естіген сыбысын жеткізіп отырған сіңлісіне, - бірақ антұрғанның дастарқанына Еуропадағы ең таңдаулы силери қойылады.



	Ал осы кезде қауымның арасында ауызға ілініп қалған, миссионерлік жиынды өткізетін сэр Питт Кроулиге бүл Гонт-хаустагы қонақасыға бармау деген" ойына да кіріп шыққан емес.



	- Епископ Илингский мен графиня Слингстон сияқты атақты адамдар дастарқандас болатын жерде, Джейн, - деді баронет, - біздің арымызға соз келмеуі керек. Лорд Стайнның жоғары дәрежесі, жағдайы - біздің дәрежедегі адамдарға билік жүргізуге мүмкіндік береді. Графтықтағы лорд - әкім құрметті, сыйлы адам, қымбаттым. Оның үстіне, біз бір кезде пумперникель елшілігінде Джордж Гонтпен достық қатыста болғанбыз, мен бірінші, ал екінші, атташеде қызмет атқарғанбыз.



	Қысқасы, бұл атақты адамның үйіне шақырған кісілерінің бәрі де болды. Құрметті оқырманым, шақыру қағаз жіберсе (жоқ, бас тартпайсың, оған мені сендіре қоймайсыз) сіздер де, мына пақыр жазушыңыз да бас тартпай барар еді-ау.





Қырық сегізінші тарау




	МҰНДА ОҚЫРМАН ЖОҒАРЫ ҚАУЫММЕН АРАЛАСАДЫ



	Беккидің қайын-жұртының отағасына жылы шырай, ізеттілік көрсетуінің арқасында пәлендей көзге көрінетін байлыққа кенелмегенімен, оған бергісіз, қолға түсе бермейтін беделге ие болды. Ол рақымды өмірге мойынсұнбағанымен, қайырымды, адамгершілігі бар адамның беделін пайдаланды, біз білетін ақсүйектер қауымында әйелдер желбіршек көйлек, үкілі тақия киіп, патшаның сарайына барып, таныстырғанға дейін бірде-бір әйел баласының тілегі қабыл болмайды, бұл бәрімізге аян. Таққа бас иген бұл кездесуден кейін әйел, сүттен ақ, судан таза болып шыға келеді. Лорд-кемеңгер рақымдылығына шүбә келтірмей куәлік береді. Сонымен күмәнді тауарлар немесе хаттар пештен өткізіледі де, хош иісті сірке суы бүркіліп, тазаланды деп есептеледі. Талай күдікті деген әйелдер корольдің қатысуымен өтетін емдік демнен өтіп, одан әйнектей жарқырап тазарып шығады.



	Хемпширдегі миледи Бейракрс, миледи Тафто, миссис Бьют Кроулилер, тағы басқа да миссис Родон Кроулиді жыға танитындар жанталасып: "Масқара!" десіп шуылдай берсін. Бүлдіршіндей қу әйел монархтың алдында тәжім етіп тұр, қайырымды патша әйел Шарлотта тірі болса мұндай бұзылған бикешті қонақ үйіне кіргізу былай тұрсын, табалдырығынан аттатпас еді. Бірақ қайырымды жандар миссис Родон Еуропаның маңдайалды жігітінің алдында сыннан өткенін ескергені жөн, мұны ескермеген күнде оған қайырымдылық жасап, рақымы түсіп жүрген жандардың шынайы сезіміне нұқсан келтіріп алмаймыз ба? Мен өз тарапымнан бұл тарихи ұлы тұлғаға аса ілтипаттылық, мейірбандылықпен қараймын. Бақталастық базарында біз жігіттің асқақ лауазымын жоғары бағалаймыз, егер жұрттың ең саналы да санатты бөлігінің ұйғарымымен корольдігіндегі "маңдай алды джентльмен" деп аталса, оны көкке көтереміз. Балғын шақтағы досым М. осыдан жиырма бес жылғы кештегі оқиға есіңде ме? Сахнада Элистонның "Тартюф" пьесасы жүріп жатты, оның басты рөлдерін Дотон мен Листон орындаған, сонда біздер оқитын Слотер мектебінен мұғалімнің сүйікті екі шәкірті Друрилейн театрының сахнасындағы корольді қарсы алуға жиналған жұртқа қосыламыз деп рұқсат алып кетіп едік ғой. Корольді? Иә, соның дәл өзі болатын. Лейо -гвардияшылар жоғары мәртебелімнің ложасының алдына сап түзеді; ал алпамсадай, қызыл шырайлы, кеудесі орденге толы ұлы мәртебелім ту сыртында маркиз Стайн (Опалы бөлменің* лорды), тағы басқа да мемлекеттік лауазымдағы атақты адамдар тұрды. Біз "О, жаратқан ием, корольді сақтай гөр," деп шырқамадым па? Ғажайып музыканың үнінен үй жаңғырығып, дірілдегендей болмады ма. Жұрттың бәрі өңешін созып айқайлап, қол орамалдарын бұлғады. Әйелдер көзін сығымдап, аналар балаларын құшақтады, кейбір көңілі бостар талып та қалды. Париждегі адамдар ығы-жығы, айғай-шу, біреуді біреу біліп болмайды, бәрі де соның жолында жанын пида ететіндей жамырап, шұрқырап өліп барады. Иә, біз мұның куәсі болдық. Бүл біздің тағдырымыз еді, одан бізді айырар күш бар ма? Біреулер Наполеонды көрді. Мына жарық дүниеде ұлы Фридрихты, доктор Джонсонды, Мария-Антуанетті... көргендер де бар. Біз де балаларымызға Қайырымды Георгты, тағысын тағы ұлы адамдарды көргенбіз деп әңгімелейміз бе?



	Сонымен миссис Родон Кроули арманына жетіп, ол періште патша сарайындағы жұмаққа бас сұқты. Жеңгесі кіндік шешесіңдей көрінді, келісілген күні сэр Питт әйелімен үлкен күймеге мініп (графтығында шерифтің дәреже алуының қарсаңында арнайы жасатқан), Керзон-стриттегі жұпыны үйдің қасына келіп тоқтады, ауласындағы көгалдың арасынан Реглс күйменің ішінен үкілі тақияны, су жаңа киім киген малайлардың кеудесіндегі бадырайған бутоньерді көзі шалып қалды.



	Жарқыраған мундир киген сэр Питтің семсері аяғына шалынып, күймеден түсті де үйге қарай беттеді, кішкентай Родон қонақ бөлменің терезесіне жүгіріп барып, күймеде отырған жеңгесіне қол бұлғап мәз болды. Көп бөгелмей иығына тамаша шәлі жапқан, парчадан тігілген ұзын көйлектің етегін кербездене көтерген үкілі келіншекті ертіп Пит те шықты. Ол өмір бақи патша сарайындағы той-думанға қатысып жүрген адам сияқты. Кербезденіп күймеге мінді, күйменің есігін ашқан малайға да, одан кейін күймеге мінген сэр Питке де жымиып күліп қойды.



	Содан кейін өзіне тар келіп қалған көнетоз гвардия мундирін киіп Родон келді. Ол бұлардың соңынан күйме жалдап келуі керек еді, бірақ қайырымды жеңгесі: бөлінбей бірге барайық, күйме кең, әйелдер етжеңді емес, көйлектің етегін жиып, алдымызға ұстап отырамыз деп үкімін өткізді де, төртеуі де бір күймеге сыйып жүріп кетті. Жол-жөнекей Пикадилли мен Сент-Джеймс-стрит бойымен ақсүйек тұқымы мен атақты адамдарды қонаққа шақырып отырған "Брауншвейг Жұлдызының"* көне кірпіш үйіне қарай беттеген салтанатты күймелерге қосылды.



	Беккидің дегеніне жетіп, арманы орындалғанына көңілі тасып, күйменің терезесінен жолда ұшырасқандардың бәріне сәлем беріп, жақсылық тілеуге әзір-ді. Әуелі біздің Беккидің де пендеге тән осалдығы бар-ды. Әманда адамдар жұрт көзіне түспейтін немесе байқамайтын артықшылығын мақтан тұтады. Мәселен, Комус өзін Англиядағы ең ұлы трагикпін деп санайды; ал атақты романшы Браун көрнекті жазушы емес, ақсүйек тұқымы ретінде танылмақ, белгілі заңгер Робинсон өзінің Вестминстер-холлдағы мансабын ойламайды, өзін теңдесі жоқ спортшы, шабандозбын деп санайды. Бекки байсалды, орнықты әйел атануды мақсат етіп, бұған жету үшін ғажайып қайсарлық, әрі тапқырлық, батылдық іскерлік корсетті. Бұрында айтып өткендей, ол үйіндегі қобдишасында көк тиыны жоқ, қарыз берген адамдар есігінің алдын торып жатқаны, тамақ жеткізушілерді алдап-сулап, әупірімдеп көндіріп жүргеніне қарамастан, өзін ақсүйек тұқымының ледилігін қиялдайтынын қайтесіз. Мінеки, қазір сән-салтанатты күймеге мініп сарайға сапар шегіп бара жатқанда ол әлдеқалай маңғаз да тәкаппар кейіп танытып, сестене, сұстана қалды, бұған леди Джейн де шыдай алмай күліп жіберді. Сарайына енгенде әйел король сияқты басын кекжитіп алды; егер Бекки король бола қалса, оның міндетін тамаша орындайтынына шүбә келтірмедім.



	Әділетін айтқан жон, миссис Родон Кроулиді патша сарайына таныстыруға байланысты өте мұқият, әрі әсем, costume de cour салтанатына сай киініпті. Біз көріп отырған көптеген ледилер, біз дегенім - ақсүйектерге кызмет етіп Сент-Джеймстегі қабылдауға катысатын күтуші бейшаралар немесе лас етігімен Пель-Мельдің тротуарын таптап, күймемен күмбірлетіп, үлде мен бүлдеге малынып өтіп бара жатқан жасаулы жұртқа қарап аузын аңқитқан тобыр, тағы қайталап айтайын, осы таңертеңгі қабылдауға катысатын ақсүйек ледилердің көпшілігі сағат екіде лейб-гвардияның оқалы мундирімен жасауланған оркестр музыканттары ағаш орындыққа отырғандай бөрте аттарының үстінде салтанат маршын орындаған кезінде - әлгі ледилердің көпшілігі-ақ мына жарқыраған шаңқай түсте оншама сұлулығымен ешкімді де таңғалдырып жатқан жоқ. Той дегенде қу бас домалайды демекші, мына алпыстың мол ішіндегі бетін опалап, шашын бояп, маңдайына дейін қынамен қызартып, өрленіп, паригіне жымырайған гауһар таққан бәйбішеге не жоқ десеңізші! Ол таң сәріде Сент-Джеймс-стритте шамның жартысы сөнген кезді елестетеді, ал енді бірі сәуле түскенде зытып бара жатқан елесті бейнелейді. Біз көшеде қарап таңғалып, тамашалап тұрған күймелер түнде ғана өтсе жон емес пе? Жоқ, күндіз Цинтияның* өзі солғын көрінуі мүмкін - осындай жағдайдың биыл қыста куәсі болдық -шаңқиған күн күйменің терезесіне түскенде леди Каслмоулда басын шалқайтып еді, бейшараның беті май жаққан тері сияқты көрінбеді ме? Жо, жо, сарайдағы қонақасыны қарашада немесе тұманды күні беру керек; бәлкім біздің Бақталастық базарының ханзадалары жабық зембілмен оралып, қымталып келіп Монархтың алдында, бетін ала көлеңкеде бірақ ашар.



	Бірақ біздің сүйікті Ребекка мұндай қамқорлықты қажет етпейді; оның жүзі шаңқиған күн сәулесінен қаймықпайды, ал оның көйлегі бүгінгі Бақталастық базарындағы әйелдер үшін ұнамсыз, күлкілі киімді, бірақ бұдан жиырма бес жыл бұрынғы қауымның ортасында сылқым сұлудың бүгінгі маусымдағы жұртты таң қалдырған көйлегендей еді. Жыл артынан жыл өтер, тігіншінің бұл өнері де ескерусіз қалып, қождан тіршіліктің күйбеңімен ұмыт болып қала бермей ме... Бірақ біз әңгімені басқа жаққа бұрып кеттік. Сарай паңдарымен таныстырар күнгі миссис Родонның киімі charmant киім болып саналды да, талайдың ішін күйдірді. Әуелі қайырымды леди Джейннің өзі де мойындауға мәжбүр болды; ол миссис Беккиге қарап, өзінің киімінің білгірлікпен тігілмегеніне қынжылды.



	Миссис Родон бүл киімін тіккізуге қаншама ойланып-толғанғанын, қаншама уақытын кетіргенін ол сезген де жоқ. Бірақ Ребекканың киім таңдау қабілеттігі Еуропаның кез келген тігіншісінен кем емес-ті, осындай өмірге бейімділік қабілет туа бітпегеннен соң леди Джейн бейшара қайдан сезсін. Оның жеңгесі Беккидің шлейфі тамаша парчадан тігілгенін, оның көйлегіндегі шілтердің әсемдігін енді ғана аңғарды.



	- Парча - бұрыннан жатқан, - деді Бекки, - шілтер таптырмайтын, оңтайы келіп қалған зат, бүл да баяғыдан сандық түбінде жатқан дүние.



	- Қымбатты миссис Кроули-ау, мынауың бүтіндей байлық емес пе, - деді леди Джейн өзінің солғын да сәнсіз шілтеріне көз тастап. Содан кейін миссис Родонның сарай сәнімен тігілген көненің көзіндей қымбат парчаға қарап тұрып, мынаны көз қиып тіккізбес едім деп айтып қала жаздады, бірақ осының бір сыры бар ғой деп күдіктенді.



	Мұның бар сырын леди Джейн сезген күнде оның әншейіндегі ұяңдығы қараң қалар еді. Миссис Родон сэр Питтің үйін ретке келтіріп, жиыстырып жүргенде осы парча мен шілтерді тауып алған. Бұрынғы үй иесінің бұл дүниесін өзіне сәнді киім тігу үшін жасырып үйіне алып кеткен. Бригс Беккидің алғанын көрген, шу шығармады, неге аласың деп сұрамады да; бәлкім, көптеген адал әйелдер құсап ол да мұны аяған болар. Ал, гауһар тастар ше...



	- Сайтан алғыр, мынау гауһарды қайдан алдың, Бекки? - деп сұрады күйеуі, қымбат тасқа қызығып, оның мойнынан, құлағынан бұрын-соңды мұндай жылтыраған затты көрмеген-ді.



	Бекки сәл қызарып, оған тесіле қарады. Питт Кроули де сәл қызарып, көзін тайдырып, терезеге қарады. Өйткені бүл қымбат заттың біразын, - оның меруерт алқасына қыстырылған гауһар фермуарды өзі сыйлаған-ды, - бүл жағдайды әйелінің есіне салуды ұмытып кеткен еді.



	Бекки күйеуіне қарап, содан кейін: "Айтсам қайтеді?" деген өжеттік сезім билеп сэр Питтке көз тастады.



	- Тауып көр, ойлан! - деді ол күйеуіне, - ақымағым-ау, ойлансаңшы? - деді сөзін жалғастырып, - баяғыда бір жақын досым фермуары сыйлаған, одан басқасын қайдан алдым. Әрине, уақытша пайдалануға Ковентри-стриттегі мистер Полониустан алдым. Сенің ойыңда, леди Джейннің қымбат тасы сияқты осындағы жұрт өз гауһарын тағып жүр деп ойлайсың ба? - жеңгейдің гауһары менікімен әлдеқайда көрікті.



	- Бұл атадан қалған мұра ғой, - деді сэр Питт ыңғайсызданғандық білдіріп.



	Үй ішіндегі әңгіме жалғасып жатқанда күйме көшемен зырылдатқан күйі жүгін сарай алдына жеткізіп түсіріп тастағанда монарх сән-салтанатымен орныққан еді.



	Родонды таң қалдырған гауһар тастар Ковентри-стриттегі мистер Полониусқа қайыра оралмады, жігіт оны талап еткен де жоқ. Ол бір кезде Эмилия сыйлаған құпия қобдишаның ішіне түсті, мұнда Беккидің күйеуінен жасырған пайдалы да, құнды заттары сақтаулы-ды. Әйелінің сырын сезбейтін, сезсе де анық-қанығына көзі жетпейтін еркектер, құдайға шүкір, баршылық. Әйелдің сырын ашу кімнің қолынан келеді. Сіздердің ішіңізде жүріс-тұрысын еркегінен жасыратын жандар қаншама? Сіздерде біреуге көрсетуге қорғанатын немесе қалтырап тағып жүретін әшекей заттар, білезік қаншама? Жаңа барқыт көйлегіңді ескісінен ажырата алмай немесе жаңа білезікті өткен жылғы білезіктен ажырата алмай отырған, әрі шүберекке ұқсас сары шілтерлі Шарптың қырық гиней тұратынын, оның ақшасын сұрап мадам Бобинодан апта сайын хат келіп, қарызыңызды өтеңіз деп жан алқымнан алып жатқанын сезбей маңқиып отырған күйеуінен әрі күдіктеніп, әрі сескеніп, күлкімен көңілін алаңдатпақ боласыздар.



	Сонымен Родон тамаша гауһар сырғадан да, әйелінің кеудесінде жарқыраған гауһар медальоннан да хабарсызды. Бірақ оның есесіне мына Опалы бөлменің лорды есебінде ағылшын тағының қорғаушыларының, төресінің бірі ретінде басқа да ақсүйектер ішінде жұлдыздарын, ордендерін, шендерін тағып, ойқастап жүрген мына оймақтай әйелді жұрттан әдейі оқшаулап қойған лорд Стайн бүл асыл заттарды қайдан алғанын, құнын кім төлегенін білетін-ді.



	Оның алдында лорд Стайн бас иіп Белиндидың "Қолды болған бұрым"* туралы жұртқа белгілі жырындағы гауһар тастан "жебірейіл дінсізді де сүйіп айналып кетер еді" деген үзіндісін айтты.



	- Мәртебелім, сіз дінсіз емес боларсыз? - деді құртақандай леди, басын қайқайтып.



	Оның айналасындағы қаптаған жұрт мына мырзаның құртақандай сайқал әйелге осыншама көңіл аударғанына таңданып, ледилер сыбырласып, жігіттердің көпшілігі де бас изесіп, күбірлесіп қалды.



	Жоқ, біздің әлсіз де тәжірибесіз қаламымыз Ребекка Кроулидің туа біткен қасиетін, патшалық ағзаммен кездесуін егжей-тегжейлі әңгімелеп бере алмайды. Мұны ойлағанда шаңқиған жарыққа қараған көзіңді лезде жұма қоясың. Ұлыққа бағынып, жалтақтап қалған сорлы жұрт құдіреттің қасиетті қонақ залына батылы барып тесіле қарай ала ма, жалтақтап, жасқанып, тіл қатпай құлшылық етіп, шегіншектеп соғып кетпейміз бе?



	Осындай қонақасыдан кейін бүкіл Лондоннан Бекки сияқты құдіреттілікке шынайы берілген адам табыла қоймас. Оның аузынан корольдің есімі түспей, дүниеде одан артық, одан сымбатты жан жоқ деп бөсті. Сонымен ол Кольнаттағы дүкенге барып, заманындағы бар өнерін салып жасалған портретін қарызға салып беруді өтінді. Бұл портретте монахтардың султаны жағалы кафтан, қысқа панталон, жібек шұлық, бұйра жирен түсті парик кигізіліп, софыға отырғызылып салыныпты. Ол король бейнеленген түйреуіш жасатып тағып алды. Ол корольдің қарапайымдылығын, сымбаттылығын әлденеше қайталап айтып таныстарын да мезі етті. Кім білсін, бәлкім, құрттай әйел жаңа Ментенон* мен Помпадурдың* рөлін аңсаған шығар.



	Ендігі әңгіменің қызығы оның сарай ақсүйектерімен таныстығынан кейінгі жағдай емес пе. Ребекканың Бақталастық базарынан пәлендей жоғары беделге ие бола қоймаған таныс әйелдері барды. Бекки бұл күдікті бикештерді танымаған болып, көзге ілмеді: леди Крексн-бери ложада отырып бас изегенде ол жауап қатпады, ал миссис Вашингтон-Уайтты Парктегі айналмада ұшырастырғанда, теріс айналып кетті.



	- Сүйіктім, оларға кім екенімді таныстыруым керек, - деді ол, - мен неғайбыл адамдармен тіл қатыспаймын. Мен леди Крекен- бери мен миссис Вашингтон-Уайтты шын көңілімнен аяймын, жаным ашиды, қайырымды әйелдер. Егер карта ойнағың келсе, оларға барып түстеніп қайт. Бірақ мен олардың үйіне де бармаймын, барғым да келмейді. Смитке айтып қойшы, тәңір жарылқасын, олар сұраса мені үйде жоқ десін.



	Беккидің сәнді киімдері - үкілі тақиясы, шілтері, қымбат гауһары, тағы басқа да заттары газеттерге жазылды. Миссис Крекенбери газеттен бүл хабарды оқығанда іші удай ашып, өзінің әріптес әйелдерінің арасында әңгіме құрып, мына әйелдің соншама ісіп-кебуін-ай, ә, деді. Хемпширдегі миссис Бьют Кроули мен оның жас қыздары да қаладан "Морнинг постының" нөмірін алып оқып қайран қалысты.



	- Егер сенің шашың жирен, көзің жасыл, өзің француз бишісінің қызы болсаң, - деді миссис Бьют үлкен қызына (оның түсі қара торы, бойы аласа, тәмпіш мұрынды), - онда гауһар тас тағып, сылқым аталып, леди Джейн жеңгең патша сарайы ақсүйектерімен таныстырмас па еді. Тағдырдың жазуына пендесінің шарасы бар ма, қызым, сен небары қатардағы ақсүйек қызысың. Сенің бойында Англияның бекзаттық қаны барын қайтейін, қызым, жасауың жоқ. Мен баронеттің кіші бауырының әйелі бола тура, сарай ақсүйектерімен танысу деген тіпті қайырымды королекеміз Шарлоттаның өзі тірі болса да ойымызға келмепті ғой.



	Сонымен, пастордың әйелі осылайша көңілін жұбатып, ал қыздары аһ ұрып, іштерінен тынып, сол күні кешті Пэрлер кітабын оқумен өткізді.



	Бұл бір асып-тасыған қуанышты күндерден кейін Беккидің үйіне тағы бір жақсылық келді. Родон Кроулидің есігінің алдына леди Стайнның күймесі келіп тоқтады да, оның шабарман малайы ашуын күйменің есігінен алып, Смитке сыртына маркиз Стайн мен графиня Гонтгың есімі жазылған шақыру карточкасын табыс етті. Мынау жапырақ қатырма қағазды алтындатып жазса да, маған десе оған ғажайып сурет салса да, тіпті, екі гиней ақша тұратын жүз ярд малин* шілтерін орап тастаса да оны қызыға қарайын деп отырған Бекки жоқ. Бар айтарым, қонақ бөлмедегі фарфор құмыраның ішіндегі қонақтар қалдырған шақыру қағаздарының ішінен орын алды. О, жаратқан ием! Осыдан бірнеше ай бұрын миссис Вашингтон-Уайт пен леди Крекенберидің карточкалары қолына тигенде кішкентай әйел жанын қоярға жер таппай қуанған еді-ау. О, жаратқан ием, пендеңді осыншама тәкаппар етіп жаратасың ба? Енді одан зорлардың карталары келгенде ол бейшаралардың шақыру қағазы сандық түбінде қалды. Оның бетінде: Стайн, Бейракрс, Джон Хельвилин мен Керлайон камелоттар жатты. Бекки мен Бригс бүл атақты фамилияларды Пэрлердің кітабынан қарап, ізгі әулеттердің ата-бабаларының шежіресін қарап шыққан.



	- Сайтан алғырға қанша қарызсыңдар? - деп сұрады пэр, Бекки сыбайласысың мол байлығы есіне түсіп, мисс Бригстен қарыз алған сомасын екі есе өсіріп айтты.



	Лорд Стайн қысқа жауап қайырды, оған Ребекка мойнына су кетіп, темен қарап, еңіреп жылап алды.



	- Мен кінәлі емеспін, одан өзге амалым болмады, - деді ол, - бұл сырды күйеуіме айта алмаймын, мұны естісе тірідей өлтіреді. Сізге ғана тіс жарып отырмын, онда да өзіңіз мәжбүр еттіңіз. Қалай құтыламын, лорд Стайн? Мен не деген бақытсыз жан едім.



	Лорд Стайн үн қатпай, қолын үстелге ұрып, тықылдатты да тырнағын тістеледі, қалпағын баса киіп, бөлмеден шыға жөнелді.



	Төмендегі сыртқы есік жабылып, күйменің салдыры басылғанша сол қайғылы күйде отырды. Содан кейін орнынан тұрды, көзінен әлдеқандай кекті де қуанышты нышан сезілді. Ол жұмыс істей отырып бірер рет күліп алды. Содан кейін фортепьянода ойнап, шаттық әуенге басты, әуелі көшеде өтіп бара жатқандар терезе түбіне аялдап, тамаша үнге құлақ түрді.



	Сол күні кешке оймақтай әйелге Гонт-хаустан екі хат келді. Бірі - лорд пен леди Стайнның келесі жұмаға қонақасыға шақырған қағазы, екіншісі, сұрғылт қағазға Ломбард-стриттегі Джонс, Браун, Робинсон мырзаларға арнап Стайнның атынан жазылған қағаз.



	Түн ішінде Родон бірер рет Беккидің күлгенін байқады: ол Гонт-хаусқа барып, ондағы ледилермен танысып, рақатқа бататынын айтты. Расында да, оның басында талай толқыған, толғағы жеткен ойлар бар-ды: Бригс қартпен есептесіп, жайына жіберсем бе. Әлде Ригсті қуантып, пәтер ақысын төлейін бе? Төсекте жатып ойы сан саққа жүгірді, келесі күні ертемен Родон әдетінше клубқа кеткеннен кейін, миссис Кроули (қарапайым көйлек киіп, басына шілтер салып) жалдамалы күймеге мініп, Ситиге тартты. Джонс пен Робинсон мырзалардың банкіне келгенде кеңсе қызметкерлеріне құжатын ұсынып еді, ол ақшаны қандай күйде аласыз деді. Өте қарапайымдылықпен: "Жүз елу фунтын ұсақ купюрамен, қалғанын банкнотпен алуды жөн көрді".



	Содан кейін қасиетті Павел соборының қасындағы көшемен өтіп бара жатып, дүкенге соғып, Бригске тамаша қара жібек көйлек сатып алды да, кәрі қыздың көңілін босатып, бетінен сүйіп, құшақтап, қамқорлық жасағансыды.



	Содан кейін мистер Реглске барып, бала-шағасының амандығын сұрап, оның қолына қарызының есебінен елу фунт ұстатты. Одан шығып, арба жалдап жүрген атқора ұстаушыға барып, оған да сондай ақша төледі.



	- Бұл сізге сабақ болар деп ойлаймын, Спевин, - деді ол, - Келесі жолы сарайға қонаққа барғанымызда менің күймем келтірілмей, Бауырымыз сэр Питтпен қысылып төрт адам отырмайтын шығармыз.



	Анау кезде күйме жегілмей қалып полковник монархына кебе жалдап бара жаздағанын тағы ескертті.



	Осы істерін тындырып, Бекки жоғарыға көтеріліп, жоғарыда еске алынған, бұдан көп уақыт бұрын Эмилия Седли сыйға тартқан қобдишаны алды да, мұнда пайдалы да қымбат заттары сақтаулы еді; бұл құпия қобдишасына Джонс пен Робинсон мырзалардың кассирлері берген банк билетін салды.





Қырық тоғызыншы тарау




	ТАҒАМ МЕН ДЕССЕРТТІҢ ҮШ ҚАЙЫРА АТАСУЫМЕН ҚАНАҒАТТАНҒЫСЫЗ



	Гонт-хаустағы әйелдер ертеңгі асқа дастарқан басына жиналғанда лорд Стайн да шай ішуге кіріскен бала-шағасының арасында отырды (әдетте ол өз бөлмесінде шоколадын талшық етіп үй-ішін мазаламайтын, олармен қабылдау күндері, немесе вестибюльде, немесе операға барғанда өзінің партердегі ложасында отырып, бельэтаждағы олардың ложасына көз тастап қоятын) - осы дастарқан басында Ребекка жайындағы жанжал басталып кетті.



	- Миледи Стайн, - деді ол, - жұмадағы қонақасыға шақырылатын адамдардың тізімін көрсем деп едім, әрі сізден полковник Кроули мен миссис Кроулиге шақыру жіберуді өтінер едім.



	- Шақыруды Бланш... леди Гонт жазып жатыр, - деді леди Стайн қысылып.



	- Ол бикешке жазбаймын, - деді ұзын бойлы көрікті әйел леди Гонт жалт етіп көз тастады да, қайта төмен қарады. Ол лорд Стайнның жүзіне тура қарай алмаған-ды.



	- Балаларды үйден шығарыңыздар. Барыңдар! - деді лорд Стайн, қоңыраудың баулығын тартып.



	Атасынан қорқатын немерелері шыға жөнелді. Олардың шешесі де соңынан ермек болып еді:



	- Жоқ, қала тұрыңыз, - деді лорд Стайн. - Миледи Стайн, сізден тағы өтінемін, мына үстелге отырып, жұмадағы қонақасыға шақыру билетін жазасыз ба?



	- Милорд, мен ол қонақасыға қатыспаймын, - деді леди Гонт, - мен өз үйіме кетпекпін.



	- Тамаша, мұныңыз жақсылық екен! Қайтып оралмағаныңыз жөн. Бейракрсте бейлифтер сізге таптырмайтын сыбайлас болады, ал мен сіздің туыстарыңызға ақша беруден де құтыламын, сіздің қыңқыл-сыңқыл қайғыңыздан да арылармыз, ол да әбден тойдырған-ды. Менің үйіме билік жүргізетін сіз кімсіз? Сізде ақша да жоқ, ақылыңыз да кем. Мұнда бала табу үшін жүрсіз, енді ол бала да жоқ, болмайды да. Гонт та сізден жеріді, отбасында сізге өлім тілемейтін бір ғана адам - Джордждың әйелі. Сіз өлсеңіз Гонт екінші рет үйленер еді.



	- Бұдан да өлгенім артық, - деді келіні көзі бұлаулап.



	- Сөйлеңдер! Айтыңдар! Әлдеқалай рақымшыл, қайырымшыл, қой аузынан шөп алмас момақан бола қаласыңдар, мына менің әйелім де күнәсіз періште емес, маған қарсылық көрсеткен емес, жас досым миссис Кроулиді қабылдауыма ол қарсы емес. Жұрттың судан таза, сүттен ақ адамды өсекке қоса беретінін миледи Стайн біледі. Бикеш, сіздің шешеңіз леди Бейракрс жайында бірнеше әзіл айтып берсем, қарсы емессіз бе?



	- Сэр, сіз одан да шапалақтап жіберіңіз немесе қорлаңыз... - деді леди Гонт.



	Әйелі мен келінін осындай күйге түсіруден лорд Стайн рақат табатын.



	- Сүйікті Бланшым, - деді ол, - мен жігітпін, сондықтан әйел баласына қатты сөйлемей, еркелеткенді жөн көремін. Бірақ сіздің мінезіңіздегі кейбір жаман қылықтарды айтып қоюды жөн көріп отырмын. Сіз шамаңызға қарамай менменсіз, әйелдік парызыңызды естен шығарып аласыз, леди Стайн пәтер Моль осы жерде болса дәл осылай айтар еді. Қымбаттыларым, мұрындарыңды шүйірмей, орындарыңды біліп, монтиып жүргендерің жөн. Кім білсін, жазықсыз жәбірленген, қарапайым қайырымды, шат көңілді миссис Кроули ешқандай күнәсіз шығар, бәлкім леди Стайннан күнәлі емес болар, кім білсін. Күйеуінің жаманаты көп, бірақ дүниесін ұтқызып, тіпті ұтылысын төлемей ұятқа батып, әрі сізді жасаусыз қалдырып менің мойныма масыл еткен Бейракрстан сорақы емес. Иә, миссис Кроули атақты тектен шықпаған, бірақ біздің Фаннидің, бірінші де ля Джонсынан кем емес.



	- Сэр, менің отбасына қосқан қаражатым... - деді леди Джордж.



	- Сіз соған байланысты болашақтағы мұрагерлікке үміткер болып отырсыз, - деді маркиз, томсырайып, - егер Гонт дүние салса, сіздің күйеуіңіз оның орнын басады; сіздің ұлдарыңыз соның мұрагері болады, бәлкім, ептеген үлес те тиіп қалар. Ал, қазірге, құрметтелерім бармен базар болып жүре тұрыңдар, дандайсымаңдар, менің алдымда қоқиланбаңдар. Ал, миссис Кроули жайында айтарым, пәк жанды да, өзімді де ешкімге көз түрткі жасамаймын. Сондықтан осы үйге шақырған сыйлы адамдарым ретінде құшақ жайып, қошеметпен қарсы алыңыздар. Мынау кімнің шаңырағы? - деп күлді ол, - мұның егесі кім? Бұл кімнің үйі? Бұл ғимарат менің меншігім. Егер мен бұған бүкіл Ньюгетті* немесе Бедламды шақырсам да қыңқ етпей қарсы алуларың керек.



	Лорд Стайн еркектігін, қожалығын көрсетіп, үйіндегі әйелдерді сескендіріп алғаннан кейін олардың беті бері қарап, іштерінен тынып, дымы шықпады. Бейшараға бас шұлғудан өзге амал жоқ-ты. Леди Гонт лорд Стайн талап еткен шақыру қағазын жазды да, шерменде болып енесі екеуі миссис Родонға апарып беріп қайтты, оның күнәсіз жанға қаншалық қуаныш әкелгенін біз білеміз ғой. Лондондағы осындай атақты бекзат әйелдердің шақыруына жылдық кірісін төлейтін отбасылар табылады. Мәселен, миссис Фредерик Буллокқа мұндай таңдаулы, қасиетті, жұрттың бәрінің қолы жете бермейтін қонақасы емес, әдеттегі Гонт-хаустағы көп адам келетін балға шақырып, оларды Ситиде леди Стайн мен леди Гонт күтіп отыр десе, ол бейшара Мейфэрден Ломбард-стритка дейін еңбектеп барар еді, сол кезде оны желкесінен ұстап жерден тұрғызып: "Келесі жұмада келіңіз" - десе де төбесі көкке жеткендей қуанар еді.



	Сымбатты сұлу леди Гонт Бақталастық базарында төрден орын алды, оған лорд Стайнның сыпайы тіл қатуы, сый-құрметі, ізеті сырт жұртты таң қалдырды, оны білетін адамдардың өзін де қайран қалдырып, мұны нағыз жігіт, мейірімді жан деп ұқтырды.



	Гонт-хаустағы әйелдер өздерінің күндесіне қарымын қайтару мақсатымен леди Бейракрсты жәрдемге шақырды. Леди Гонттың бір күймесі шешесін алып келуге Хилл-стритке сапар шекті, өйткені, бұл бәйбішенің бар күймелері де бейлифтердің қолында болатын, ал жұрттың қауесетіне қарағанда, әуелі, оның асыл заттары, дүние мүлкін израилдықтар басып алған көрінеді. Бұған қоса атақты Бейракрс сарайы мен ондағы: ғажайып Ван-Дейкам; Рейнольдстың асыл полотносы; бұдан отыз жыл бұрын нағыз шынайы данышпанның шығармасынан кем саналмаған Лоренстың портреті, "Билеп жүрген нимфоперіштенің" бейнесі жас кезінде леди Бейракрсқа қарап салынған-ды - ол кезде леди Бейракрс көз жанарын суырған асқан сұлу, байлыққа, даңққа бөленген ару, енді - тісі түсіп, шашы селдіреген кемпір, бір кездігі асыл киімнің жұрнағын киген бейшара. Ал оның сол дәуірдегі суретте Бейракрс сарайының алдында Тислвуд жасағы полковнигінің киімін киіп, қылышын сілтеп тұрған адамды енді күн сайын Грейз-Иннің* алдында сүйеніп тұрғанын немесе клубта жалғыз тамақтанып отырған жерінен керуге болады, баяғы түрінен айырылған, сүйегі қалған қаусаған шал, a la brutus парик киген. Ол бұрынғыдай Стайнмен түстенбейді. Жас шағында бірге тамашалап, бірге қызықтайтын, ол шақта Бейракрстың жолы болғышты, бірақ Стайн мықты болып, ақыры жеңіп шықты. Қазір маркиз 1785 жылғы жас лорд Гонттан он есе қуатты, ал Бейракрс жолдан тайды, қартайды, қуаты қашты, байлықтан жұрдай болды. Ескі досын көруге де бет жоқ, өйткені қарызы шаш етектен асты. Ол кейде леди Гонтты мазақ етіп, әкең неғып келмей кетті деп кекетіп қоятын. "Оның біздің үйдің есігін ашпағанына төрт ай болды ғой? - деді лорд Стайн. - Бейракрстың қашан келіп кайтқанын чек кітапшама қарап айтып бере аламын. Жаратқан иемнің мұнысына тәубе, қымбаттыларым: мен ұлымның бірінің атасының банкирімін, ал енді бір ұлымның атасы - менің банкирім".



	Бұл әңгімені жазып отырған адам ақсүйектердің арасына жалт етіп акқан жұлдыздай шыға келген Бекки де, басқа да текті бикештермен танысқанын тәптіштеп ұзақ жазып жатуды жөн көрмеді. Онда құрметті князь Петроварадинский зайыбымен болды, ер кеуделі ақсүйектің төсінде ордендерінің жұлдызы жарқырап, мойнында Алтын талшықтың қызыл шудасы жарқырап тұрды. Князь сансыз коралы қойдың қожасы еді. Жүзіне қараңызшы? Оның өзі де қойдың тұқымынан жаралғандай", — деді Бекки лорд Стайнға сыбырлап, расында мәртебелімнің жүзі сопақша, ақ құба, маңғазды, мойнына таққан шудасы қошқарды бейнелепті.



	Мұндағы абзал қонақтың бірі - америкалық елшілікте тіркелген "Нью-Йорк демагог" газетінің тілшісі мистер Джон Поль Джеферсон Джонсты, ол тағам тартылар арасындағы үзіліс кезінде үй егесіне жақындық ниет танытпақ оймен леди Стайннан оның қымбатты досы Джордж Гонтқа Бразилия ұнап па, екеуміз Неапольда достасып, Везувиге бірге шығып едік деп сұрады. Осы қонақасы жайында мистер Джонс "Демагогка" көлемді уағыздама жазды. Онда қонақасыға катысқан барлық қонақтардың фамилияларын, дәрежесін, аса даңқты адамдардың өмірінен қысқа деректер де келтірді. Әсіресе мұнда катысқан әйелдердің сырт бейнесін, үстелдегі ыдыс-аяқты, малайлардың киімін, тұрқың, қонақасыға тартылған тамақтың түрін, шарапты, буфеттің, асханасындағы ыдыс-аяқтың құнын да шамалап жазды. Оның есебі бойынша мұндай қонақасы әр адамға он бес немесе он сегіз доллардан кем түспесе керек. Сол күннен бастап, бір кезде марқұм лордтың өзі қалдырып кеткен сенім қағазы бойынша Джонс соңғы кезге дейін маркиз Стайнге ұсыныс хаттар жолдап, достықтары суымады. Қайдағы бір айтуға тұрмайтын ақсүйек сымақ граф Саутдаун деген біреу асханаға беттегенімізде алдымды кескектеді деп ашу шақырды мистер Джонсон. "Өте сүйкімді, сөз тапқыр, жарқын жүзді ақсүйек әйел миссис Родон Кроули алдынан шығып, оған қолымның ұшын берейін дегенімде, - деп жазды ол, - әлгі жас иері арамызға еніп кетіп, Еленамды ертіп кетпесі бар ма, әуелі кешірім де сұрамады. Сонымен мен сол әйелдің күйеуі полковникпен топтың соңынан ердім, ол Ватерлоода көзге түскен, Жаңа Орлеан түбінде қызыл шенді* бауырларының арасында жолы болған еңгезердей қызыл шырайлы жауынгер жігіт".



	Ақсүйек бекзаттар қауымының арасына келгенде полковник мектептегі қарындастарының жолдастары арасына түскен он алты жасар жас бозбала сияқты нарттай қызарып, қысылып-қымтырылды. Бұрында айтқанымыздай, адал жанды Родон жасында да, кейінде де әйел қауымына үйренісе алмады. Еркектермен клубта немесе офицерлер жиынында ол өзін тамаша сезінді, темекі тартып, карта, бильярд ойнау, салт ат ойынына оны қойып беріңіз. Мұның бәрінен жалыққан емес. Заманында ол әйелмен де айналысқан, бірақ одан бері жиырма жыл өте шығыпты. Ондағы әйелдер де сол қауымның адамдары емес пе еді, белгілі комедиядағы кіші Марло, ол мисс Хардкасл* пайда болғаннан соң жөнін тапқан. Бүгінде заман өзгерген. Бақталастық базарындағы мыңдаған жастар күн сайын араласып, кеш құрғатпай биін билеп, Гайд-паркін аралап, шарабын ұрттап жүріп жатады, мұны дүниедегі ең төлімді деген қоғамның өзі көрмеген болып көз жұмып отыр емес ме. Полковник қырық бес жасында өзінің әйелінен өзге жібі түзу hoc әйелді де кездестірмеген екен. Өзінің Ребеккасы мен жеңгесі Джейннан өзге әйелдер полковниктің жанын түршіктірді. Сондықтан Гонт-хаустағы алғашқы қонақасыда жұрт одан ауа райы аптап дегеннен өзге бір ауыз артық сөз естімеді. Бекки оны үйге де тастап кетер еді, бірақ ақсүйек қауымында жаттың жанында жүруі әдепсіздік еді, әрі осындай қауымның арасына шыққанда қорықпай қалай жүрерсің.



	Бекки келісімен лорд Стайн алдынан шығып, қолын алып, сыпайы сәлемдесіп, оны леди Стайн мен келіндеріне, қыздарына таныстырды. Бұл бикештер үш реттен иілді, әуелі кексе әйел қолын ұсынды, алайда қолы тастай суық екен.



	Бірақ Бекки қолын құрметпен қысып, кәдуілгі атақты балетмейстер таңғаларлықтай иіліп тағзым етіп, леди Стайнның аяғына жығылғандай еңкейіп, милорд оның әкесінің ескі досы, әрі қамқоршысы екенін, бүл да жас кезінен Стайндардың отбасын құрмет тұтатынын да айтып үлгерді. Шынында да лорд Стайнның марқұм Шарптан екі-үш сурет сатып алғаны бар-ды, бейшара жетім мұны қайдан ұмыта қойсын.



	Содан кейін Бекки леди Бейракрсқа таныстырылды, полковниктің әйелі оның алдында құрметпен тізе бүгіп сәлем берді. Ұзын бойлы әйел де маңғаздығын сақтап иілді.



	- Бұдан он жыл бұрын сізбен Брюссельде танысқаныма қуаныштымын, - деді Бекки ойламаған жерден тұзақ құрып. - Ватерлоодағы айқастың алдында леди Бейракрспен герцогиня Ричмондта балда болғанмын. Сіз және қасыңызда миледи Бланш, сіздің қызыңыз бар қонақ үйдің қақпасының алдында күймеге жегетін ат күтіп отырғандарыңызды да көргенмін. Сіздің гауһар тастарыңыз аман қалған шығар?



	Жұрт біріне-бірі қарасып қалды. Аты-шулы гауһар тас ұсталып, біраз әлекке түскен, оны Бекки қайдан білсін. Мұны естігенде Родон Кроули мен лорд Саутдаун терезеге қарай бұрылды да, Родон леди Бейракрстың ат таба алмай, миссис Кроулидің алдына "жығылғанын" естігенде соңғысы шыдай алмай ішек-сілесі қатқанша күлді. "Енді бүл әйелден келер маған пәле жоқ", - деді Бекки. Расында да, леди Бейракрс қыздарына үрейлене қарады да, қабақ шытысты да үстелге қарай барып, қайдағы бір гравюраларға қарады.



	Дунай бойының сылқымы келгенде әңгіме француз тіліне көшті де, леди Бейракрс және басқа да жасы кіші әйелдер, өкінішке орай, миссис Кроули олардың бұл тілді әлдеқайда жетік білетінін, сөзді нақышына келтіре мәнерлеп сөйлейтініне күмәнданбады. Бекки 1816-1817 жылдары Францияда тұрғанында венгрдің өзге де манаптарымен кездескен-ді, сондықтан ол өзінің достарын да сұрастырды. Шетелдік манаптар бүл әйелді атақты ақсүйек тұқымы, князь бе деп, лорд Стайн мен маркизадан дастарқан басына бара жатқанда мынау французша жақсы сөйлейтін patite dame кім деп сұрады.



	Американың дипломаты жазғандай қонақты қарсы алу жағдайы аяқталысымен жұрт дастарқан жайылған залға беттеді. Мен әңгіменің басында айтқанымдай, оқырман риза болу үшін тағы да ескертейін, қандай тағамды қаласаңыз, соны әзірлетуіңізге болады.



	Ақыры, әйелдердің бөлініп қалар реті де келді, қазір жанжалдың басталатынын Беккидің жүрегі сезді. Бүл ретте пысық әйел лорд Стайнның ескерткенін естен шығармады, ол өзіңнен жоғары қоғамда тұрған әйелдерден сақтан деген. Ирландықтарды жек көретіндердің өзі ирландықтар деген бар емес пе; сондықтан әйелдің қас жауы да - әйел Құрттай бейшара Бекки еліктің лағындай жалғыз қалып, ақсүйек ледилер топталып қалған тас ошақтың қасына барды, олар жылжып гравюра қойылған үстелге ауысты. Бекки гравюра қойылған үстелге қарай беттегенде, олар қоғадай жапырылып, тас ошаққа келді. Ол кішкентай Джордж Гонтпен (Ребекка кісі үйінде баланы жақсы көріп қалатын) сөйлеспек болып еді, оны шешесі шақырып алды. Ақыры құйыршық әйелді аямай мазақтады да, леди Стайнның өзі шыдамай кетіп, сүтке тиген күшіктей жұрт қуған бейшара әйелдің қасына келді.



	- Лорд Стайн сіз туралы әңгімелеген-ді миссис Кроули, - деді бәйбіше бетіне қан жүгіріп, -сіз әнді жақсы айтатын көрінесіз, әрі аспапта да ойнайды екенсіз. Құзырыңызға құлдық бір ән шырқап жібермейсіз бе?



	- Лорд Стайнға немесе сізге ләззат әкелетін нәрсені орындаймын, - деді Ребекка аса ықылас танытып, сөйтті де фортепьяноға отырып, шырқай жөнелді.



	Ол өткен бір кездерде леди Стайн құмартып тыңдайтын Моцарттың бірнеше діни әуендерін асқан нәзік сезіммен шырқады, әуелі фортепьяно қасына сәл ғана бөгелмек болғанымен ән жан дүниесін қозғап, аспаптың қасына отырды да, енді бір сәт музыкаға еліккені соншалық, көзінен мөлтілдеп жас акты. Бірақ бұларға үдірейіскен топ әйел бөлменің бір бұрышына жиылып, сыбырласып, дауыстап сөйлесіп жатты, бірақ леди Стайн бөгде дыбысты елемеді. Ол ен даланы қырық жыл кезгеннен кейін қайтадан балалық шағына оралып, бауыр басқан монастырының бағына оралды. Бүл сол заманда шіркеу органында орындалған кез-ді, ұстазы ортаншы қыз оған әлденеше қайталатып жаттатқан еді-ау, сол бір бақытты балалық шақта. Сол балалық қалпына қайта оралып, аз уақыт қайта бақытқа кенелді. Есік айқара ашылып, қарқылдап күлген лорд Стайн бастаған ерлер тобы дабырласып кіріп келгенде, ол селк ете қалды.



	Алғаш көз тастағанда-ақ өзі жоқта қандай жағдай болғанын аңғара қойып, әйеліне алғаш рет ризашылық білдірді. Әйелінің қасына келіп тіл қатып, оның есімін атады, ол бейшараның бозғылт жүзі дуылдап, қайта қызыл шырай пайда болды.



	- Менің әйелім сізді әнді періште ұқсатып айтты деп отыр, — дейді ол Беккиге.



	Бірақ періште екі түрлі болады емес пе, оның екеуі де өзінше ерекше деп айтады.



	Тойдың алғашқы жартысы қалай болса да, екінші жартысы Беккидің пайдасына шешілді, соның аузына қарады. Оның даусы бұрын-соңды болмаған соны әуенге қосылды да, еркек біткеннің бірі қалмай фортепьяноның қасына үймеледі, оның жаулары қасырдан үріккен қой құсап үйіріліп қалды. Мистер Джон Поль Джаферсон Джонс леди Гонттың ығын таппақ ниетпен, қасына барып, мына сұлу келіншектің даусын мақтады.





Елуінші тарау




	ӘҢГІМЕ МЫЖЫМА ОҚИҒАНЫҢ ТӨҢІРЕГІНДЕ ӨРБИДІ



	Әзіл-оспақты, сайқымазақты гуілдетіп отырған автор енді думанды қызығын тастап, ақсүйектердің арасынан шығып, Бромптондағы кедейленген бейшаралардың шаңырағына үңіліп, онда нендей оқиға болып жатқанына назар аударсын. Мынау қарапайым шаңырақтың астында да күйбең тірлік, сенімсіздік, өзіндік қасірет қайғы да баршылық. Миссис Клеп асханада күйеуі екеуі жалғыз қалып, бұрынғы ескі көз досы, бастығы, бүгінгі пәтершісінің пәтер ақыны төлемегелі коп болды, сұрамайсың деп күңкілдесіп отырды. Миссис Седли төменгі қабаттағы үй иесіне баруды қойған, өйткені миссис Клептен жәрдем сұрар беті жоқ-ты. Сіз қырық фунт қарыз болған адамның, оның үстіне ұшырасқан сайын есіңізге салып тұрған адамның жүзіне қалай қарайсыз? Ирландық қызметші әйел баяғыдай сыпайы, айтқанды екі етпей орындайды, бірақ миссис Седли оны жөнімен кетті, дөрекі, бүл да жақсылықты ұмытты деп кінәлайды; қорыққанға қос көрінеді дегенмін кері келсе керек; әйтеуір бүл қыздың жауабы да, сөзі де оған тікендей қадалды. Кішкентай мисс Клеп бой жетті, карт леди оны мазасыз, тынымсыз, ұшып-қонып қалған бейбақ деп жактырмайды. Миссис Седли Эмилия құсап оны бөлмесіне кіргізіп, бірге қыдыруға алып шықпайды. Бір кездегі қайырымды да, көңілді әйелді кедейлік қажытты. Эмилияның биязы жауабына ешқандай мән бермейді, ол бір жәрдем көрсетейін десе, іліге түседі, баласын мақтан еткенін де көзіне түрткі етіп, ата-анаңа дұрыс қарамайсың деп кінәлайды. Джоз ағайы жәрдемді тоқтатқаннан бері үйдің берекесі кетті, аш адамда ес бола ма. Кішкентай отбасы түлкі құсап тіршілік етіп жатты.



	Эмилия отбасының қалт-құлт күнелтіп отырған кірісін қайтсем ұлғайтамын деп әлек. Ептеп сабақ беретін жер табылып қалар ма екен? Шақыру карточкаларына қондырғы жасауға болатын шығар, әлде шілтер тоқумен айналыса ма? Бірақ одан жақсы тігетін әйелдер белін жазбай күніне екі пенсаны әрең табатынын көріп жүр емес пе. Эмилия көркемсурет дүкенінен алтын қима жүргізілген екі бет бриүстель картонын сатып алады: оның бірінде - табиғаттың тамаша көрінісінде күліп тұрған қызыл шырайлы күрең қызыл қамзол киген бақташы бала, екіншісінде - ит жетектеп көпірден өтіп бара жатқан бақташы бала бейнеленген. Өнердің бұл солғын туындысын сувенир мен бромптон көркемөнер қоры дүкенінің сатушысы әрі-бері қарап (ол өз қолымен қайта бояса, артық бағаға сатып алар деген үмітпен сатып алған-ды) жымиып күлді де, жауабын күтіп тұрған әйелге көз қиығын тастады да, екі қағазды да ширатып орап, бейшара жесірге қайыра ұсынды. Өмірінде мұндай керемет дүниені көрмеген мисс Клеп саудагер кемінде екі гиней төлейтін шығар деп ойлаған. Сонымен олар сандалып Лондонның орталығындағы дүкендерге де барды. "Керек емес", - деді бір дүкенде, "Кетіңдер. Аулақ жүріңдер!" деді бір дүкеннің сатушысы. Үш шиллинга мен алты пенс бос кетті. Бүл суреттер мисс Клептің бөлмесінде қалды, ол мұны тамаша дүние деп ұқты.



	Сөзін құрастыруға біраз уақытын жіберіп, өз қолымен мәпелеп жазып, әлейім жұртқа жар салды: "Бірнеше сағат бос уақыты бар леди қыздарға тәрбие берумен шұғылданып, оларға ағылшын, француз тілдерінен, соған қоса география мен тарихтан, музыкадан дәріс береді. Бүл мәселе жөнінде мистер Браунның адресі бойынша Э. О - ға жолығуға болады". Бұл жарнаманы Эмилия көркемсурет қоймасындағы жігіттің қолына береді, ол дүкенші тақтасының үстіне жайып қоймақ болды, мұнда шаң басып, шыбын қонып жата берді. Мистер Браун бір жаңалық айта ма деп Эмилия бейшара қойма есігінің алдынан талай рет өтті, бірақ ол мұны шақырған да жоқ. Ал ұсақ-түйек сатып алуға кіре қалғанда ешқандай да жаңалық айтқан емес. Нәзік жанды, үлбіреген сыпайы әйел, қайырымсыздықпен, қаталдықпен, жоқтықпен күресу сенің қолыңнан қайдан келсін. Күн ұзаған сайын ананың балаға деген қамқорлығы артып, әрі қайғы үстіне қайғы жамалып, еңсесі түсіп барады, ана ұлын көзінен таса қылғысы келмей жәудіреп қарай береді, мұның мәнін бала қайдан ұқсын. Ол шырт ұйқыда жатқанында орнынан ұшып тұрып, ұрлап кеткен жоқ па деп бөлмесіне барып қарайды. Өзінің де ұйқысы қашты, құс ұйқыларды. Ой мен үрей қажытып барады. Ол ұзақ түнді жылаумен, жаратқан иесіне жалбарынумен өткізеді. Элымнан тірідей айырыламын ба деген ойын қаншама ескермейін десе де, қайталап соғады, әлсін-әлсін есіне оралады да тұрады. Баласының болашағына зиян жасап, бөгет жасап тұрған өзі емес пе. Бірақ дәл қазір ет-бауырынан айырылар емес, қазір мұны ойлау да ауыр, жанға қатты батып барады.



	Оның басына келген бір ойдан беті ду етіп қызарады, әрі қымсынады: зейнетақы ата-анасына қалсын; бүл кіші попқа шықсын, ол баласы екеуін асырайды. Бірақ Джордждың портреті, оның жансыз бейнесі көз алдынан кетпейді. Ұят пен махаббат мұндай қылыққа аяқ аттатар емес. Күнәге жанасса болды, Эмилияның денесі түршігіп, бүл ой жүрегінен орын таба алмай тыпырлайды.



	Біз бірнеше ауыз сөзбен суреттеп отырған жан айқасы бейшара Эмилияның жүрегінде бірнеше апта ойран салды. Осы мерзім ішінде ол ешкіммен сырласқан емес-ті. Бүл шешімге бара алмады, әдетте қандай жауымен шайқасса да шегіншектейтін, тартыншақтайтын әдеті еді. Өмір шындығы дегенін жасап, пендесінен сұрамай-ақ өз ретімен келе бастады. Бәрінің тірлігін жайлаған кедейлік пен тапшылық, әке-шешесінің басына түскен қайыршылық пен қорлық ол бейшараның ботадай үлбіретіп, көзінің қарашығындай сақтап отырған махаббатының көзі, жалғыз ұлына да ызғарын тигізбей қоймады. Осындай әбігерліктің алдында Эмилия Калькуттадағы бауырына хат жазып, ата-анасына жіберіп тұрған жәрдеміңді үзбе деп жалбарынып, олардың басына түскен ауырлықты қысқа сөзбен жеткізді. Ол шындықтан бейхабар-ды. Джон жәрдемін бұрынғыдай жіберіп тұрған, бірақ ол ақша Ситидің бір саудагерінің қолына тиетін, себебі Седли қарт өзінің ойланбай жасаған ісін жүзеге асыруға ақша қажет болып, баласынан келетін жәрдемді сатып жіберген. Эмма хатты бауыры қанша күнде алатынын, оның жауабы қанша күнде келерін есептеп жүрді. Өзінің жазба кітапшасына хат жолдаған күнді жазып қойды. Ал, Мадрастағы баласының қамқоршысы, қайырымды майорға өзінің мүшкіл халін де, қаракетін де жазбады. Оны алдағы некелесу тойымен құттықтағаннан кейін қайтып хат жазуды тоқтатқан. Жанындай жақын досынан, арқа сүйер адамынан айырылып қалдым-ау деп қапаланып, бейшараны мұң басты.



	Күндердің бір күнінде қарыз бергендер жан алқымнан алып, шешесі безек қағып, әкесі бұрынғыдан бетер түнеріп, бір үйдің адамдары бірінен-бірі көз жасырып жүрген шақта әкелі-балалы екеуі оңаша қалып сыр шертісті, қызы әкесінің қайғысын жеңілдету үшін өзінің істеген қарекетін: Джозефке хат жазғанын айтты; амандық болса, арысы үш-төрт айда жауап келіп қалады деді. Ол асқан қайырымды болмағанмен, ақкөңілді. Ол ата-анасының жағдайын естісе жәрдем беруге тиіс.



	Сонда барып бақытсыз қарт қызына бар сырын ақтарды: ұлы баяғыдай ақшасын жібереді екен, бірақ әкесі қара басып, айырылып қалыпты. Бұрын мойындауға батылым бармады. Ол мүләйімси мойнынан суы кетіп әңгімелегенде Эмилия әкесінің сыр жасырғанына қайран калып, бедірейе қарады.



	- Енді сен де кәрі әкеңді табалайсың ғой, - деді ол еріндері дірілдеп.



	- О, әке, жоқ, айта көрмеңіз! Мәселе онда емес, - деді дауыстап Эмилия, әкесінің мойнынан құшақтап, бетінен сүйіп. - Сен қайырымды, жақсы адамсың. Әкежан-ау, сен бәріміздің жағдайымызды ойламадың ба? Мен ақшаны ойлап тұрған жоқпын; о, құдайым, аяшы пендеңді, осы тозақтан алып шыға гөр. - Сөйтті де әкесінің бетінен тағы сүйіп, бөлмеден шыға жөнелді.



	Бірақ әке байғұс оның сөзінің мағынасын да, шыға жөнелген себебін де түсінбеді. Ол өзінің ұтылғанын енді ғана ұқты. Үкім шығарылды: бала атасының қарамағына көшіп, мұны ұмытпауы керек. Ол жүрек етінен де, қуанышынан да, үмітінен де, махаббатынан да, кысқасы жанын сақтап, өмірін жолына құрбандық жасаған махаббатының көзінен де айырылуы керек. Ол ұлдан айырылған соң Джорджға аттанады, екеуі бірігіп ұлын пәле-жаладан қорғап, дүниеде көкте кездескенше күтеді. Не істеп, не қойғанын әрең аңғарып, қалпағын киді де, мектептен кайтқан Джорджды қарсы алатын әдетімен көшеге шықты. Мамыр айы, сабақ ертерек аяқталған. Ағаштар жапырақ жайып, көгалданған көктемнің жайма шуақ күні еді. Қызыл шырайлы, етжеңді бала әлденендей өлең айтып, анасына келіп жармасты: оның бір топ кітабы белбеуіне қыстырылыпты. Бауыр еті осы. Мұны қалай қимақ. Оны бауырына қысып құшақтады. Жоқ, жоқ, мүмкін емес, тірідей айырылмайды.



	- Мама, саған не болды? - деді ұлы, - өңің қашып кетіпті ғой.



	- Ештеңе болған жоқ, ұлым, - деп жауап қайырды да баласын сүйді.



	Сол күні кеште Эмилия Самуил пайғамбардың тарихын оқытты, оның анасы Анна ұлын емшегінен алып, ағзам поп Ильяға алып кеп құдай жолына құрбандыққа береді. Джорджи Аннаның жалбарынған әнінің сөзін оқыды, онда былай делініпті - қайыршы ауқаттанады, қорлық көрген мұратына жетеді, кедей адамның көңілін көтереді, адам күшімен ғана мықты емес делініпті. Содан кейін ұлы Самуилдың анасы жыл сайын ғимаратқа келіп құрбандық шалғанда оған "сәби киімін" тігіп әкеліп тұрыпты. Содан кейін Джордждың анасы бұл жан тебірентер тарихи әңгімені жасырмай, бүкпелемей түсіндірді. "Анна, - деді ол, - ұлын жанындай жақсы көргенмен, құдай алдындағы парызын өтеу керек болды, оны бұза алмайды ғой". Ол қайда жүрсе де, жырақта болса да, үйінде отырса да ұлын есінен шығармады, оған "сәби киімін" тігумен болды. Әрине, Самуил да ешқашан да анасын ұмытпады. Ұлымен жолығар күн туғандағы оның қуанғанын сұрама (уақыт зымырап тез өтеді ғой), ол қандай қайырымды, ақылды еңгезердей адам болған десеңізші!"



	Бұл кішкентай уағызды Эмилия бәсең сезімге толы, жан тебірентер үнмен оқыды, бірақ көзіне жас алмады, тек анасы мен ұлының кездесер жерінде ғана оның сөзі кенет үзіліп, көмейі бітелгендей сезінді де, жүрегі елжіреп, баласын құшақтап, оны қолында тербетіп, шерменде жүрегі елжіреп, мөлтілдеп көзінен жас акты.



	Сорлы жесір мақсатына жетуге асықты да соның қамына кірісті. Бір кезде мисс Осборн Рассел-скверде (Эмилия он жылдан бері бүл көшені де, оның нөмірін де жазбапты, сондықтан осы мекен-жайды жазған жастық шағы есіне түсті) - бір күні мисс Осборн Эмилиядан хат алды, қолына ұстағанда әдеттегідей қабағы түксиіп, үстелдің бір шетінде отырған әкесіне көз тастады да қатты қызарды.



	Эмилия қарапайым сөз тіркестерімен ұлы туралы бұрынғы ойын өзгертуге не себеп болғанын түсіндіріп хат жазды. Әкесі тағы да қырсыққа ұшырап, енді тақыр кедейленді, ал оның өз қаражаты тым мардымсыз, ата-анасының тіршілігіне тақ-тұқ жетеді, сондықтан ол Джорджға ойдағыдай тәрбие бере алмайтын халге душар болды. Туған ұлдан айырылу қанша қиын болғанмен, құдайдың жазуына көнеді де. Аттанып бара жатқан жақ баланың бақытына жәрдемін аямайды. Ол өзінің байқауымен баласының мінез-құлқын сипаттады: пысық, тынымсыз, өктем сөйлеп, зекуді көтермейді, бірақ үйірсек, еркелетсең, жылы сөйлесең тез көнеді. Хатының соңында баласын өзінің қалаған уақытында көріп тұруға қағаз жүзінде келісім алуды талап етті - олай болмаған күнде баласынан айырылмайтынын ескертті.



	- Қалай? Менменсіген бекзатқа ақыл кіріпті ғой, - деді Осборн қарт, мисс Осборн даусы дірілдеп, қолы қалтырап хатты оқып шыққанда, - аштық есеңгіреткен екен, а! Ха-ха-ха! Осылай боларын сезгенмін.



	Ол әдеттегі қалпын сақтап, әдеттегідей газет оқып отыра бермек еді, бірақ оны жасай алмады. Газетті қалқалап кеңкілдеп күліп, күңкілдеп, мыңқылдап ұрысты. Ақыры ол газетті жиып қойып, әдеттегісіндей қызына түксие бір қарады да, жапсарлас бөлмеге кетті де, іле-шала қолына кілт ұстап қайыра оралды. Кілтті қызына қарай лақтырып тастады.



	- Менің жатын бөлмемнің үстіндегі... әкесінің бөлмесін жөнге келтіріңдер... - деді ол.



	- Жарайды, сэр, - деді қызы қалтырап.



	Бұл Джордждың бөлмесі еді. Он жылдан бері есігі ашылмаған. Ішінде әлі күнге Джордждың заттары: киім-кешегі, қағаздары, бет орамалы, бас киімдері, қармағы, спорттық заттары жатқан. Он жылдан бері шаң басқан тас тақтаның үстінде шпордың, сиясы құрғап қалған сауыттың қасында, мұқабасында 1814 жылғы армия шенінің реестрі бойынша Джорджының есімі жазылған сөздік пен шешесі сыйлаған інжіл жатты. Мынау сия құрғағанға дейін қаншама күн өтті, қаншама адам о дүниеге сапар шекті десеңізші! Үстелде жатқан бавардың жұқа қағазының бетінде Джордждын қолымен жазылған жазудың ізі сақталыпты.



	Қызметшіні ертіп осы бөлмеге алғаш басқанда мисс Осборн қатты абыржыды. Жүзі бозарып тар төсекке отыра кетті.



	- Құдайға шүкір, мэм, құдай оңдасын!- деді экономка. - Орнында бар оңалар деген, ат тұяғын тай басар, мэм. Сүйікті балақай қандай қуанар екен. Бірақ Мэйфэрдегі кейбіреулер онша қуана қоймас. - Терезені ашып, бөлменің ауасын тазартты.



	- Ой, әйелге ақша жөнелту керек, - деді мистер Осборн кетер алдында, - жоқшылыққа ұшырамасын. Оған жүз фунт жібер.



	- Ертең оған барып қайтамын ба? - деп сұрады мисс Осборн.



	- Ол сенің шаруаң. Бірақ есіңде болсын, бүл үйдің табалдырығын аттамайды. Ұқтың ба? Табалдырық ақшаға сатылмайды. Бірақ ол енді тапшылық көрмеуі керек. Сондықтан бәрін ретте, ағаттық жіберме.



	Мистер Осборн қызына тапсырма беріп қоштасты да, әдеттегі жолымен Ситиге тартты.



	- Папа, мына азғана тиын-тебенді алыңыз, - деп Эмилия сол күні кешкісін әкесінің бетінен сүйіп, қолына жүз фунттық банк билетін ұстатты. - Мама, сіздер Джорджға қатал қарамаңыздар. Ол енді бізбен көп тұрмайды.



	Ол өзге бір ауыз тіл қата алмай, өзінің бөлмесіне кетті. Есігін жауып, жалбарынуына, қайғыруына мүмкіндік берейік. Мұндай ұлы махаббаттан, мұндай қасіреттен іргені аулақтатқан жөн.



	Мисс Осборн Эмилияға алдымен хат жазып, келесі күні өзі келіп жолықты. Дос-жар адамдай шұрқырасып сәлемдесті. Бейшара жесір мисс Осборнның түсіне қарап, тіл қатысқаннан-ақ оның ақымақ, ұрысқақ әйел емес екенін, бірақ жұғымсыз суық әйел екенін, түбінде ұлына пәлендей жайлы болмайтынын аңғарды. Қайын сіңлісі бұдан сұлу, жас, әрі мейірбан болса, бәлкім жанына қаттырақ батар ма еді. Өз тарапынан мисс Осборн да өткен кездерді есіне алып, бейшара Эмилияның мүшкіл халін көріп, тебіренбей тұра алмады; ол амалсыздан райынан қайтты, тәкаппар көңілі басылып, пұшайман болып отыр. Осы күні олар алдағы жағдайдың бәрін ойластырды.



	Келесі күні Джордж мектепке бармады да, анайымен жолықты. Эмилия екеуін қалдырып, өзінің бөлмесіне кетті. Ұлынан айырылғандағы жағдайын көзіне елестетті: бейшара нәзік жанды леди Джейн Грэй* қыл мойнын қиып түсетін ай балтасының жүзін ұстап көрді. Келісуге, ақылдасуға бірнеше күн кетті. Жесір әйел жетім ұлына жағдайды абайлап түсіндірді; ол қатты қайғырады-ау деп ойлап еді, керісінше қуанып кетті, бейшара әйел шыдай алмай теріс айналды. Сол күні-ақ мектептес жолдастарына мақтанып: енді мектепке келіп жүретін нағашы атамның емес, өзімнің атамның үйінде тұрамын, енді байлыққа батамын, өзімнің күймем, пониім болады, басқа мектепке ауысамын, ал байыған кезде Лидерден пенал сатып аламын, әрі самса сатушыға қарызымды төлеймін деді. "Ұлым - айна-қатесіз әкесі" деді анасы.



	Біздің бейшара Эмилияның жағдайын ойласам, қолым қалтырап, тіпті үйінде ұлымен болған күндерін жазуға да шамам келмей, аузымнан сөзім қашып, дегбірім кетті.



	Ақыры, аттанар күн туды: күйме есіктің алдына келіп тоқтады, баланың кішкентай киім-кешегі мұқият буылып-түйіліп дәлізге шығарылған. Осыдан бірнеше күн бұрын тігінші келіп үлгісін түсіріп алып кеткен кәстөм де тігіліп, Джордждың үстіне киіліпті. Бала азанда тұрып, жаңа жейдесін киген-ді. Көрші бөлмеде қамығып, ұйқысыз жатқан анасы оның қыбырлап жыбырлап жүргенін сезген. Ана бейшараның біраз күннен бері балаға әр түрлі нәрселер сатып алып, киім-кешегін жуып, ауыстырып, кітаптарын реттеп, алда оның өміріне өзгерістер енетінін, соны қалай қарсы алу керек екенін айтып түсіндіріп, мұндай дайындықты қажет деп ұқты.



	Балаға мұның бәрібір еді, ол жаңа қонысын асыға күтті. Атасымен тұрғанда не істейтінін ауыз жаппай айтып анасынан айырылам-ау деген сөз ойына да кіріп шықпады. Ол пониына мініп жиі келіп тұратынын, күймемен келіп анасын отырғызып алып, паркті де қыдырып, қалаған затының бәрін сыйлайтын болды: Бейшара ана ұлының көңілін мият тұтып, ұлым мені жақсы көреді деп қуанды. Әрине, ұлы расында да анасын жақсы көреді. Баланың бәрі бір емес пе, оларды әлдеқандай жаңалық елеңдетіп тұрады, жоқ, жоқ, айта көрмеңіз, ол менмен, өзімшіл емес, баланың өмірге ынтықтығынан туған жағдай. Оның езінің қуанышы, арманы болады. Анасы іштарлығынан, менмендігінен, ұлын жанындай жақсы көргендігінен осы уақытқа дейін оны туған атасынан, ауқатты тұрмысынан айырып келді.



	Өз басын қорлап, тартыншақтап, әлденеден үрейленген әйел тірлігі жанына қатты батады. Ол өзін кінәлі санап, еркекті кір шалдырмай ақтайды. Жазықсыз жапа шегіп, нағыз күнәкардың қорғайды. Көбінесе әйелден ләззат көрген адам оларға қатыгездік жасап, көңілін жаралайды; бұлар тумысынан қорқақ әрі қаныпезерлер, олар өзіне бағынған момын адамның соры.



	Сонымен Эмилия сорлы құса болып, қайғырып, ұлын аттандыру жағдайымен айналысып, соңғы күндері ұзақ уақыт жалғыз қалып ойға батты. Джордж анасының әбігерлігіне назар аудармады. Ананың жасы оның жәшіктеріне, картонына тамды; сүйікті кітаптарының ең қажетті жерлері қарындашпен сызылды; ескі ойыншықтары, киімдері өте ұқыптылықпен бөлек жиналды, мұны баласы аңғарған да жоқ. Ана жүрегі аһ ұрып, егіліп отырғанда баласы қаннен-қаперсіз күліп қоштасып барады. Мынау бақталастық базарындағы баланың елжіреген анаға мейірімсіздігін көріп қайран қаласың.



	Тағы да бірнеше күн өтті, Эмилия өміріндегі шеменді оқиға жүзеге асты. Ешқандай да періште араласпай-ақ іс тынды. Бала аманатта беріліп, тағдырдың тәлкегіне ұшырап, ананың бауырынан тірідей айырылды. Жесір ана жападан жалғыз қалды.



	Әрине, ұлы жиі келіп тұрды. Оны пониге мінгізіп жылқышы ертіп келеді, Седли атасы оны мақтан тұтып, көшеде бірге қыдырады. Эмилия ұлын жолықтырады, бірақ бала жатсына берді. Ол өзімен бұрын бірге оқыған балаларға да жолығып, солардың алдында байлығына қоқиланып, қыр көрсетіп қайтады. Екі күннің ішінде ептеп бұйыра сөйлеп, әмір білдіруге бейімделіпті. "Ол әмір беруге жаралған, - деп ойлады, - әкесі де сондай болатын".



	Күн ашық, жайма-шуақ. Сол күндері, баласы келмейтін кездері кешқұрым қалаға қарай серуендеп шығып, Рассел-скверге дейін жетіп, Осборнның үйінің қарсысындағы бақша шарбағындағы тасқа отырады. Ол бір жайлы, салқын жер. Басынды көтерсең болды, қонақ бөлменің терезесінен жарық көресің, ал сағат тоғыздың шамасында, жоғарғы қабаттағы Джордж ұйықтайтын бөлменің де шамы жанады. Ұлы бәрін айтып берген, осы бөлмедегі шам сөнгенде Эмилия қайыра-қайыра дұғасын оқып, жүрегі орнына түсіп, қалың ойға батып үйіне қайтады. Үйіне қатты шаршап оралды, бәлкім, осындай ұзақ серуеннен қайтқан соң тез ұйықтайтын шығар, мүмкін түсінде Джорджды көрер.



	Бір күні жексенбіде шіркеудің қоңырауы қатты соғылған кезде Рассел-сквердің бойымен мистер Осборнның үйінен жырақтау (бірақ бүл үйді көзінен таса қылмады) қыдырып жүргенде Джордж әпкесі екеуі үйден шығып, шіркеуге қарай беттеді. Әлде қалай бір қайыршы бала қолын жайды, қасындағы дұға кітабын ұстап келе жатқан қызметші оны қуып жібермек болып еді, Джордж қайырылып, қайыршыға тиын ұстатты. Балаға құдай жар болғай! Эмма скверді айналып барып, қайыршыға ол да садақа ұсынды. Мейрамдық қоңырау да қағылды, Эмилияда әлгі екеуінің соңынан еріп, олар кірген Тәрбиеші үйдің шіркеуіне енді. Ол жерден әкесіне қойылған ескерткіштің табалдырығынан ұлын көретіндей орынды ыңғайлады. Жүздеген сәби дауыс жаратқан иесіне жалбарынып шырқаған дауыс естілді, салтанатты әннің әуеніне кішкентай Джордж қатты толқыды. Біраз уақытқа дейін анасының көзі бұлдырап, ұлын байқай алмай тұрды.





Елу бірінші тарау




	МҰНДА БІРНЕШЕ ШЫТЫРМАН ЖҰМБАҚ ӨРБИДІ, ОҚЫРМАН ОНЫҢ СЫРЫН ИӘ ШЕШЕР, ИӘ ШЕШПЕС



	Лорд Стайнның үйіндегі бекзаттардың арнайы топқа берілген қонақасысына катысқаннан кейін Беккидің тасы өрге домалады, оның алдынан астанадағы ең салауатты, ең даңқты адамдардың есігі айқара ашылды. Қайырымды оқырман да, мұны жазып отырған адам да бүл есіктің табалдырығынан аттаймын деп үміттенбей-ақ қойсын. Қымбатты бауырларым, осы ұлықтардың қасиетті қақпасының алдына аялдап көрейікші. Менің аңғаруымда, оның қақпасын жарқыраған үш аша күміс найза ұстаған малай күзетіп түр, мұнда кіруге құқы жоқ адамды осы найзамен шаншып тастайды. Жұрттың айтуынша, осы тойға қатысатын ұлы «адамдардың аты-жөнін, есік алдында басқышта отырып жазып алуға газеттер қолғанат бозбаланы жұмсайтын көрінеді, ол сонда баяғы грек ертегісіндегі өзіне бөлінген жерден жырақтап батылдық жасаймын деген жеңіл мінезді, көбелек құсап ұшып қонған Семеланы* сиқырлы салтанатымен келген Юпитер күлін көкке ұшырып жібергендей, сол бейшара да мына салтанатқа шыдай алмай, көп кешікпей дүние салатын көрінеді. Тайберн* мен Бельгрейвиядағы* бірсыпыра жұрт осы қияли ертегіні артық кермесе Беккидің басынан кешірген жайтты да ойлай жүрген жөн болар. О, қайырымды бикештер! Сенбесеңдер имам Терифер мырзадан сұраңыздаршы: Бельгрейвия* сыңғырлаған мыс, ал Гайберни* жарқылдаған кимвал емес пе?! Осының бәрі күйкі тіршілік. Мұның бәрі өткінші дүние. Уақыт өтеді, дүние өзгеріске түседі, сонда бүгінгі Гайд-парктің гүл-бақшасы бір замандағы Вавилонның айналасындағы атақты бақ сияқты жермен-жексен болады, ал Белырейв-сквер Бейкер-стрит құсап қаңырап немесе құм басқан Тадмор* сияқты құрдымға кетеді (құдая тәубе, біз ол күнді көре алмаймыз).



	Сүйкімді бикештер, Бейкер-стритте ұлы Питт өмір сүргенін білесіздер ме? Қазіргі қаңырап қалған үйге бір кезде леди Эстер* қонаққа шақырған сіздердің әжелеріңіз не істегенін білесіздер ме? Мына мен де, иә, moi qui vous parle сол қонақасыда болғанмын. Осында болған марқұмдарды көз алдыма елестеттім. Ақырет жамылған марқұмдардың елесі осы ғасырдың адамдары біздер отырған көңілсіз үстелдің төңірегіне жайғасты. Талай дүниені басынан өткерген отағасы бір стақан мөлдір портвейнді сілтеп алды. Дандасстың елесі түбінде шарабы ішілмей қалған стаканный көлеңкесінен қалтырап кетті; шөлмектегі шарап айнала жүріп құйылып жатқанда Эдингтонда* өзгелерден қалыспай, басын шұлғып ыржақтай берді; Скотт* ескі шараптың тұнбасына қабағын түксите қарап тыржиды; ал Уилберфорс болса бөлменің төбесінен көзін алмай, стақанды аузына апарғанда мөлтілдеп толып, қайыра үстелге қойғанда қалай бос қалатынына таң қалып, біздің төбеміздегі күні кешегі шаңыраққа өткен ғасырдағы адамдар да көз алмаған шаңыраққа қараумен болды. Енді бұл үй пәтерге беріледі. Иә, леди Эстер* бір кезде Бейкер-стритте тұрған, енді қайтып оралмас мәңгілікке аттанғалы қашан. Эстен* оны Бейкер - стриттен емес, өзге бір оқшау мекеннен кездестіріпті.



	Әрине, мұның бәрі күйбең тіршілік; бірақ мұның қандай мөлшерде өткенін кім өлшейді. Немен өлшейді! Сүбе емес деп жаяны ұнатпаған адамды естіп пе едіңіз? Бүл да күйкі тірлік; бірақ осы жолдарды оқып отырған адамдардың ең болмаса бес жүз мыңы өмір бақи жая жеп өтсе деп армандаймын, солай болғай! Жігіттер, қымсынбаңдар, кәне сол асты алып жіберіңіздер, тамақтанудың не айыбы бар, алдарыңа ас тартылды, алыңыздар. Міне, майлысы да, майсызы да бар, тұздық құйып, тұспалап соғып алыңыздар, қымсынбаңыздар. Құрметтім, Джонс, тағы бір тостаған шарап құйып, жұмсағынан бір кесегін беріп жіберіңіз? Бұйырған асты ішіп, тіршілік ете береміз, соған да ризамыз. Беккидің бекзаттар арасындағы думанын да жақсы жағынан қарайық, адам өміріне жат тірлік емес, бүл да бір күндей болмайды, көрген түстей өте шығады.



	Ребекканың лорд Стайнға шақырылуының арқасында жоғары мәртебелі князь Петроварадинский ертесінде клубта кездескенінде полковник Кроулимен шүйіркелесіп, Гайд-паркте миссис Кроулиге қалпағын алып, құрметпен сәлемдесті. Іле-шала ізін суытпай Бекки мен күйеуі екеуі мәртебелі князьдың Левант-хауста берілген шағын әңгіме-дүкен құрылған кешіне шақырылды, бүл үйдің мәртебелі иесі Англиядан шет жерде сапар шегіп жүрген-ді. Қонақасыдан кейін сыйлы қонақтарға Бекки ән салып берді. Бүл жиынға Беккиге әкесіндей қамқорлық жасап, сырттай бақылап жүрген маркиз Стайн да катысты.



	Левант-хауста Бекки сол заманда Еуропадағы атақты жігіттің және асқақ дипломаттың бірі - герцог де ля Жаботьермен кездесті. Ол сол кезде нағыз христиан корольдің* елшісі, содан кейін сол монархтың министрі болған. Сізге өтірік, маған шын, осы жолдарды жазып отырғанымда қуанышым қойныма сыймай жарылып кете жаздадым. Менің қымбатты Беккиім қандай ғажайып қауымның ортасына тап болды, кімдермен дастарқандас болды десеңізші! Ол француз елшілігінің құрметті қонағына айналды, сүйкімді мадам Родон Кроули катыспаған қонақасының сәні келмеді.



	Француз елшілігіндегі екі атташеде - де Трюфин (Перигор тұқымынан) мен Шампиньяк мырзалар өздерінің ұлтына тән құмарлықпен полковниктің сұлу бикешіне тәнті болып (Англиядан оралған француздың ол жерде ондаған еркекті жерге қаратып, талай сұлулардың жүрегін жаралап кеткенін кім білмейді.) - екеуі де аһ ұрып, сүйкімді мадам Родонмен au mieux деп лепірді.



	Бірақ бүл сөздің өзегінде шындық жатқанына күмәнданбаймын. Шампиньяк экартпен айналысатын және де қатардағы бөлмеде Бекки лорд Стайнға ән шырқаған кеште полковник екеуі картаны соғып жататын-ды. Ал Трюфиньиге келер болсақ, оның халы мүшкіл, мырзаң малайларға қарызданып, "Саяхатшылар клубының" есігінен де қарай алмай қалған, егер елшіліктегі үстелі болмаса бұл құрметті джентльменің арам өлер еді. Сондықтан, тағы да қайталап айтайын, бұл қоқиланған мырзаларыңның бірі де Беккиге соз айту былай тұрсын, ізін де баса алмады. Олар Беккидің алдында құрдай жорғалап, қолғап, гүл сатып алып, қарызға белшелерінен батып, операдағы ложасына ақшасын төлеп, айтқанын екі етпей зыр жүгірумен болды. Олар ағылшын тілін белінен басып сөйледі, мұны Бекки, лорд Стайнның құлағының құрышын қандырып, соның көзінше екеуін де мазақ етіп, әрі екеуін де ағылшын тілін жақсы игеріп келесіңдер деп мақтап, өзінің қамқоршысын риза етті. Беккидің серігінің сеніміне ену үшін Бригске шелі сыйлап, оны жеңгетайлыққа жүргізіп хат ұсынды, бірақ аңқау кәрі қыз бүл хатты сол бикешке жұрттың көзінше ұсынды. Мұны оқыған жұрттың бәрі қызықты, мұны адал жанды Родоннан өзге жұрттың бәрі де, лорд Стайн да оқыды. Мэйфэр үйіндегі ойранның бәрін Родонға айту міндетті деп табылмады.



	Көп кешікпей Бекки үйіне "таңдаулы шетелдіктерді" емес (біздің ақсүйектер қауымында айтылатындай), ағылшын коғамының таңдаулы өкілдерін де қабылдап, қонақасы берді. Мен бұл ретте ізгілікті жұртты, тіпті игі жақсыны немесе ең ақылды, не ең ақылсыз немесе ең бай адамды, текті адамды ғана емес, "жақсы-жайсаңдарды", яғни ол турасында екі ұшты ой болмайтын, мәселен, атақты леди Фиц-Уилис, қасиетті әйел патронесса Олмэка*; атақты леди Слоубор, атақты леди Гризель Макбет (өз тегінен леди Г.Глаури, лорд Грей Глауридың қызы), тағы басқа да сол сияқты бикештер. Графиня Фиц-Уилистің (бикеш Кинг-стрит әулетіне жатады - Дебрет йен Берктің* анықтамасына қараңыз) біреуге рақымы түссе, ол еркек не әйел болсын, әйтеуір қауіп-қатерден құтылады дей беріңіз. Олар туралы өзге пікір болуы мүмкін емес. Бүл леди Фиц-Уилистің басқа әйелдерден артықшылығынан емес, керісінше бүл жұртты жетегіне алып жүрген әйел елу жеті жаста, әрсіз, ұсқынсыз, ауқатты да емес, көңіл аударарлық асқан өнері жоқ, бірақ ол "таңдаулылардың" қатарына жататынын жұрттың бәрі біледі. Бәлкім, леди Стайнмен ескі некесінен бе (сол бір өткен заманда граф Портаншеридің қызы, падишах Уэльстің сүйіктісі, әлі Джорджина Фредерика кезінде мұның өзі леди Стайн болам деп армандаған-ды), әйтеуір бүл ақсүйектер қауымының атақты көш бастарының бірі миссис Родон Кроулиге батасын берді. Ол өзі басқарып отырған бір жиында оған реверанс жасап, ұлы Сент-Китстың (лорд Стайнның арқасында мансапқа ие болған) миссис Кроулидің үйіне баруына қарсылық білдірмеуі былай тұрсын, өзі үйіне қонаққа шақырды, дастарқан басында, жұрттың төрт көзі түгелінде онымен екі мәрте тіл қатысты. Бүл маңызды оқиға сол күні кешкісін-ақ бүкіл Лондонға тарады. Миссис Кроули жайында күңкілдеген жұрттың аузына құм құйылды. Лорд Стайнның оң қолы, сенімді адамы, мысқылшыл Уэнхем Беккиді жұрттың бәріне мақтады. Бұған дейін толқып жүргендер оның жағына шықты; бұрын Саутдаунды жүрісі жеңіл әйелдің үйіне үйір болма деп кеңес беретін кішкентай Том Тодди енді онымен табақтас бола алмай мысы құрыды. Қысқасы Бекки "таңдаулы" адамдардың қатарынан көрінді. О, қайырымды, ақ көңіл оқырмандарым, бауырларым, бейшара Беккиді қызғандай сабыр етіңдер, ақырын күтейік: мұндай даңқ аққан жұлдыздай деп те айтады. Сондай бекзат қауымындағы адамдар қайыршыдан бақытты емес деген қауесет бар. Ақсүйектер қауымына араласқан, ұлы Георг IV бетпе-бет жолықтырған Бекки кейін ол жерде де күйкі тіршілік, даңққұмарлық жайлаған деп айтып жүрді.



	Оның бүл қауымға бару жолын баяндауды тұжырымдап, қысқа әңгімелегеніміз абзал. Менің франкмасон сырын суреттеуге бармағаным сияқты, шынтуайтуында ол түкке тұрмайтынына кәміл сенемін, - сонымен оның сырын жете білмеген адамның жоғары қауымды сипаттамай-ақ тыныш жүргені жөн.



	Бекки соңғы жылдары сол бір Лондон ақсүйектерінің жоғары тобында жүрген шақтарын жиі есіне алатын. Оның табыстары алдымен өзін қуанышқа бөлеп, шаттандырып, тасытып жібермепті де, соңынан жалықтырыпты. Ең әуелі бірдемені қиыстырып, ойлап тауып, пайда түсіру (миссис Родон Кроулидің азғана тиын-тебені пайда түсіруге жарай ма, сондықтан бұған өнерпаздық керек-ті) - пайда түсіру дегенім - жаңа киім, сәндік заттар емес пе: бекзаттардың қауымына араласқаннан кейін олардан қалыса ма; салауатты қауымның қонақасына бару керек, онда не жайсаңдар келеді, сол мол қонақасыдан тағы бір жиынға шақырылады, оған да әлгі қонақасыда дастарқандас болғандар катысады, тағы да сәнді, салтанатты киінгендер; мұнтаздай сәнді киініп, галстук тағып, етіктері жалтылдап, ақ қолғап киген жігіттер, етжеңді денесіне мыс түймелі, қонымды киім киіп, жылы-жылы тіл қатып жүрген егде тартқан адамдар; тұтас алқызыл киімді ұялшақ, сары шашты қыздар; үлде мен бүлдеге оранған, гауһар тастарды жарқырата таққан бәйбішелер. Романда жазылғандай, міңгірлеген француз тілінде емес, ағылшын тілінде әңгімелесті. Олар өз тіршіліктерін әңгімелеп, Джонстар Смиттерді даттағандай бұлар да өздерінің жақындарын жамандасты. Беккидің бұрынғы таныстары оны көре алмай, қызғаныш білдірді, ал бейшара әйелдің бос сенделуден өзінің де іші пысты. "Осының бәрін қойсам, — деп ойлады ол, - мұндай өмір кешкенше попқа тұрмысқа шығып, жексенбілік мектепте бала оқытып, тыныш тіршілік етсем; немесе бір сержантқа шығып, полктың арбасына мініп көшіп жүрсем; бәрінен оңдысы, жылтыратып кәстөм киіп, жәрмеңкеде шошалаңның алдында билеп тұрсам".



	- Сізге ол жарасар еді, - деді лорд Стайн күліп, - Бекки бұл мәртебелі адамға өзінің ennuis' да, тірлігін де сеніп тапсырған, бүл да оған қызық көрінетін-ді.



	- Родон тамаша шталмейстер... церемониймейстер... кім деуші еді. Әлгі үлкен етік киіп, кең мундир киіп, сахнада қамшысын сартылдатып жүретін адамды айтамын? Оның бойы дереңдей, алпамсадай, дене бітімі әскери адамға тән. Әлі есімде, - деді Бекки ойланып, -менің бала кезімде әкем мені Брук-Гриннің жәрмеңкесіне алып барған-ды. Содан кейін әкемнің шеберханасында ағаш аяқ жасап алып, барлық оқушыны таңғалдырғанмын.



	- Соны бір көрсек!- деді лорд Стайн.



	- Сол биді қазір де билегім келеді, - деді Бекки іле-шала, - леди Блинки қайран қалар еді, ал леди Гризель Макбеттің есі шығар еді. Тсс! Ақырын! Қазір Паста ән шырқайды.



	Ақсүйектердің думанында өнер көрсеткен кәсіби оркестрді Бекки ерекше құрметтеді; оларды бұрышта үнсіз отырған жерінен тауып алып, жұрттың көзінше қолдарын алып, күліп сәлемдесті. Мен өзім де әртіс емеспін бе, - деді ол, - әділін айтып; ол өзінің шыққан тегі туралы айтқанда көңілінің бүкпесіз ашықтығын, әрі қарапайымдылығын танытты, көрермендері жағдайға қарай кейде қарсылық білдіріп, кейде мәз болып күлісті. "Мынау әйел қандай көргенсіздік жасап түр, - деді біреуі, - томпиып үн қатпай, шүкіршілік деп отырудың орнына сүйреңдейді."- "Қандай адал, қайырымды жан еді", - деді өзгелері. "Сайқалын қара", - деді үшіншісі. Бүл үшеуінің сөзінің де жаны бар; бірақ Бекки өзінің ойындағысын жүзеге асырып, әртістерді разы етті, олар тамағына суық тигеніне қарамастан қонақасына қатысып, оған тегін сабақ та берді.



	Иә, Бекки Керзон-стриттегі кішкентай үйде қонақ та қабылдады. Ондаған күймелердің шамдары жарқырап, есігі жабылмаған №200 үйдің есі кетіп жатса, №202 үйдің адамдарының іші күйіп үйықтай алмады. Қонақтардың сомадай малайлары Беккидің ауызғы үйіне сыймады, сондықтан көршідегі ішімдік дүкендеріне орналастырып, қажетінде орындаушы жіберіп шақыртып отырды. Лондонның жайсаңдары қуықтай үйдің басқышында иық тіресіп қалып, бір-бірінен бүл жерге қалай тап болғандарын сұрасып таңғалысы; көптеген бикештер кішкентай қонақ үйде әртістердің жаңғырта шырқаған әндерін тыңдап, момақан болып отырысты. Келер күні "Морнинг пост" газетінде ақсүйек қауымының reunions' берілген хабарлардың арасында мынадай мағынадағы хабар басылды:



	"Кеше полковник пен Кроули ханымның Мэйфэрдегі үйінде ақсүйек қауымның бекзаттарына қонақасы берілді. Бұған жоғары мәртебелі князь бен княгиня Петроварадинскийлер, жоғары мәртебелі түрік елшісі Папуш шаша (елшіліктің драгоманы Кибоббей еріп жүрді), маркиз Стайн, граф Саутдаун, сэр Питт және леди Джейн Кроули, мистер Уэг, т.б. катысты. Миссис Кроулидің қонақасымнан кейінгі үзілісте екінші топтың легі қатысты, бұлар: герцогиня (жесір) Стилтон, герцог де ля Грюйер, маркиза Чеширская, маркиз Алесандро Стракино, граф де Бри, барон Шапцугер, кавалер Тости, графиня Слингстоун және леди Ф.Македем, генерал-майор мен леди г.Макбет және екі Макбет бикеш; виконт Пэддингтон, сэр Хорес Форги, мәртебелі Бедуин Сэндс, Бобачи Беховдер, т.б. "Ендігісін оқырман өз еркімен жалғастырып, оншақты жол қосуына болады.



	Біздің сүйікті бикешіміз ұлы адамдармен де қарапайым жандармен қатысқандай қымсынбай ойындағысын ашық айтып сөйлесті. Өте даңқты адамның бірінің үйінде қонақ болғанда Ребекка атақты тенор-французбен француз тілінде әңгімелесіп отырды, мұның бір мәні болса керек, сол сәтте леди Гризель Макбет бұл екеуінің ту сыртынан күңкілдеп:



	- Французша қалай жақсы сөйлейсіз, - деді леди Макбет, өзі французша эдинбург акцентімен сөйлейтін-ді.



	- Бұған таңғалуға болмайды, - деді Бекки көзін төңкеріп, жайбарақат тіл қатып, - француз тілінен мектепте сабақ бергенмін әрі шешем француз еді.



	Леди Гризель сөзден жеңіліп, беті қайтты да, мұның қарапайымдылығына тәнті қалып, бұдан былай сөзін жұмсартты.



	Заманның бұзылғаны демей не дейсің, адамдар шектен шығып, кез келген таптың өкілі жоғары қауыммен қауышып кетті емес пе деп қапаланды; бірақ бүл бикеш өз орнын біледі, әрі ол қауыммен тіл табысып кетті емес пе? Леди Гризель өте жайсаң әйелді, ол сенгіш, момын, кедей адамдарға мейірбандылық білдіретін-ді. Өзін бізден артық санайды деп мәртебемді кінәлауға бола ма, өйткені жұртшылық, пәлен ғасыр оның ата-бабаларының алдында жалбарынып, етегін сүйіп, аяғына жығылып келмеді ме? Жұрттың айтуынша, осыдан мың жыл бұрын арғы атасы Дункан Шотландияның королінің тағына отырғанда лордтар мен уәзірлер әйелінің теңбіл юбкасының етегінен сүйіпті.



	Роялдың қасындағы оқиғадан кейін леди Стайнның өзі де Беккиге бас иді, бәлкім оны ұнатып та қалуы мүмкін. Гонт отбасындағы жас әйелдер де еріксіз көнді. Олар бірер рет өздерінің адамдарын Беккиге айдап салып еді, одан ештеңе шықпады. Азулы леди Станингтон күш сынасын көрмек болып еді, күйкентайдай Бекки оны тегеурінімен қағып түсірді. Алғаш шабуыл жасалғанда қой аузынан шөп алмас inqenue бола қалады, мұнысы өте қатерлі еді; ол ойламаған жерден қағып тастап, содан кейін мүләйімсіп кешірім сұрап, жұртқа әбден жария ететін.



	Бір күні кешкісін, сол әйелдердің айтақтауымен лорд Стайнның қамқорындағы Уэг мырза Беккиге қарсы шабуылға шықты. Өзінің сыбайластарына: "Қазір қызыққа батасыңдар" деп айтқан болып, көзін қысып, ол тамақты сүйсіне жеп отырған Беккиге тиісті; әрқашан жауабы дайын тұратын күйкентайдай әйел сөзден қалған ба, алып та, шалып та жығады емес пе, оның өз обалы өзіне, сазайын тартты, қалжыңының қарымтасын қайтарды, әуелі Уэг кірерге тесік таба алмай, бетінен оты шықты. Бекки болса қаннен-қаперсіз тамағын іше берді, жымиып күліп қойды. Уэгты қамқорлыққа алып, тамақтандырып, кейде сайлаудағы, газеттегі тағы да басқа да істері үшін аздап ақша беріп қоятын егесі көзін алартқанда Уэг үстелдің астына кіріп, еңіреп жылап жібере жаздады. Бүл отырыста бір ауыз тіл қатпаған милордқа, оның қасынан тайып іс еткен әйелдерге жалтақтап қарай берді. Ақырында Беккидің өзі аяп, оны әңгімеге тартуға тырысты. Содан кейін Уэг алты апта бойы қонақасыға шақырылмады; әрі милорд сенімді адамы Фичке Уэгке айт, егер бұдан былай миссис Кроулиге әдепсіз соз айтса немесе тұрпайы қалжыңымен мазаққа айналдырса, менен жақсылық күтпесін, оның векселдерінің бәрін өндіртіп аламын.



	Уэг еңіреп, өзінің қымбатты досы Фичке ара түс деп жалбарынды. Ол Р.К. ханым құрметіне өлең жазып, өзі шығаратын "Сөз қоры" журналының таяудағы санына жариялады. Кешкі мәжілісте кездескенде ол Беккиге жағымпазданып бақты. Клубта ол Родонға құл болып, ығына жүгірді. Біраз уақыт өткеннен кейін оған Гонт-хаусқа қайыра келуге рұқсат етілді. Бекки оған әманда жылы шыраймен қарап, көңілді қарсы алды, ешқашан да реніш білдірмеді.



	Ұлы уәзір және мәртебемнің ең сенімді адамы мистер Уэнхем (парламенттен және милордтың дастарқанынан орын тепкен) өзінің жүріс-тұрысынан да, ой-өрісінен де мистер Уэгтен әлдеқайда артық еді. Өзге ағымды жек көретініне қарамастан (мистер Уэнхемнің өзі тори болатын, ал оның әкесі - Солтүстік Аиглияда көмір саудасын кәсіп ететін ұсақ саудагерді) маркиздің бүл адьютанты жаңа фавориткаға қастығын танытқан емес, керісінше ол жылмысқы сыпайылығымен, жылы сөзін білдіргенімен Бекки басқа ашық қарсылық көрсеткендерден гөрі бұдан көбірек қауіптеніп ес жиды.



	Ерлі-зайыпты Кроулилер атақты ақсүйектерге қонақасы беруге қаражатты қайдан тауып жатыр деген күдік, бәлкім кезіндегі той-думанға шіркеу тигізген де болар. Біреулер сэр Питт Кроули бауырына жетерлік пансион беріпті деді, жұрттың айтқанына сенсек, Бекки қайынағасы баронетке қатты ықпал жүргізген көрінеді, жасы ұлғайған сайын оның мінезі тым өзгеріп кетіпті. Ал енді біреулер Бекки күйеуінің барлық достарынан ұпай жинауды әдетке айналдырыпты деседі: біреуіне үйімді қаттап жатыр деп жыламсырап барса; енді біреуінің аяғына жығылып, әлдеқандай бір вексель төленбесе, бүкіл үй-іші түрмеге жабылып немесе біреуі мерт болады деп зар жылады. Осындай жалбарынған сөзге нанып лорд Саутдауын Ребеккаға бірнеше жүз фунт беріпті деп естідік. Кроули фешенебель айналмасын жасап жүрген*** драгун полкіндегі бозбала Фельтем де (бас киім әрі әскери киім-кешек дайындайтын "Тайлер мен Фельтем" фирмасы қожасының ұлы) Беккидің қамқоршыларының қатарында аталды; ол кейбір ашық ауыздардан мемлекеттік дәрежеде қызметке орналастырамын деп ақша алыпты деген қауесет те тарады. Қысқасы, біздің қымбатты да күнәсіз досымыз жайында, атың шықпаса жер өрте дегендей, қаншама өсек-аяң тарамады. Егер осы сұрап алынған, қарызға, немесе ұрлап алынған ақшаның бары рас болса, онда бүл капитал Ребеккаға ақыретке дейінгі тіршілігіне жетер еді-ау ... бірақ біз алдын орағытып кеттік.



	Расында да, қолда бар қаражатты тартып ұстап, үнемдеп жұмсап, қысып отырса, салықты төлемесе, онда аз ақшамен аз уақыт көл-көсір, асып-тасып өмір сүруге болады. Сырт көз Беккидің қонағы көп дегенмен, шынтуайтуында, пәлендей жиі де емес-ті, әрі осы қонақасыға жұмсалған шығын бүл ледидің үйдегі май шамның құныңдай ғана болатын. Стилбрук пен Корольдік Кроули оны құс етімен, жеміспен қамтамасыз ететін. Лорд Стайнның тамақ қоймасының аузы ашылып, оның атақты аспаздары мұның кішкентай ас үйіне билік жүргізді немесе милордтың бұйрығымен үйінде дайындалған дәмді тағамдар жіберілді. Беккидің замандастарының бұл қарапайым, қулық-сұмдықсыз жан туралы өсек-аяңының оннан бір қауесетіне сенуге болмайды деп ескертер едім жұртыма. Қарызданған адамның бәрін қоғамнан аластатсақ, егер біз әр адамның тіршілігіне араласып, кірісін тексеріп, ақшаны қалай жұмсайтынын ұнатпай, одан теріс айналып кететін болсақ, онда біздің Бақталастық базары дегеніміз қаңыраған қу далаға айналып иесіз қалмай ма!? Құрметті оқырман, онда кез келген адам өзінің ет жақынына қол көтеріп, онсыз да қиюы қашып тұрған тіршілік атаулы құрып, дүние қараң қалмай ма? Біз қырғи қабақтана, жанжалдасып, араздасып, үй іргесін аулақтатамыз. Үйіміз үңгірге айналып, қонақжайлылық, бауырмалдық, жегжат-жұрағаттан жұрдай айырылып, абысын-ажын араздасып, ел тозып кетпей ме? Адам қоғамдасып, қатыспағаннан соң киім не керек, алба-жұлба жүре береміз де. Жалдамалы үйдің кұны түседі, қонақасы деген жайына қалады. Қала саудагерлері саудырап құриды. Шарап, май шам, тәтті тағам, сақина жүзік, гауһар тас, парик, Людовик XIV нақышымен жасалған ойыншықтар, ескі фарфор, желісті, жүрісті, жорға жылқы атаулы, қысқасы өмір қызығына құрылған дүниенің күлі көкке ұшады, осының бәрі әлгі өзіне ұнамаған адамнан аулақ жүремін деп өсек-аяң таратып, ел бұзғандардың қырсығы. Жақын адамына аз да болса жылы қараса, білместігін кешірсе, білімділік көрсетсе, кешірімпаз болса, біріне-бірі жақсылық жасай білсе, іс оңына басып, гүл-гүл жайнай бермейміз бе. Біз көңілімізге жақпағанды жерден алып, жерге салып ұрысайық, оны оңбағансың делік, бірақ оны дарға асып қоюдың қажеті не? Одан да жолыға қалғанда ештеме болмаған адамдай қол алысқанымыз жөн емес пе. Егер оның үйінде жақсы аспазшысы болса, сонда барып тамақтанайық, келесі бірде ол бізге келер. Сонымен құда да, құдағи да тыныш, өгіз де өлмейді, арба да сынбайды, қой үстіне бозторғай жұмыртқалаған заман туып, дүниеде ынтымақ, бірлік орнап, сауда дуылдап, қонақасыға, қонаққа, тойға апта сайын жаңа көйлек тігіліп, тамашалап, өткен жылы жиналған лафит жүзім егесіне қыруар пайда келтірмей ме?



	Біз әңгімелеп отырған заманда тақта ұлы Георг отырған, ал әйелдер қазіргі сәнді жең, мүйіз тарақ орнына жеңіне qiq ots тағып, бұрымына тасбақаның борбайына тарақ қыстырып алатын, бірақ ақсүйек қауымының әдет-ғұрпы, мінезі қазіргіден көп айырмасы жоқ-ты, ойын-сауығы да қазіргіге ұқсас болатын. Біз сияқты сырт көзге полицейлердің ту сыртынан сарайға немесе балға кетіп бара жатқан сұлуларға көз тастағанымызда, олар ерекше бақыттан нәр алған өзге бір дүниенің жандары, біздің қолымыз жетпейтін жандар сияқты көрінетін. Сол қызғаншақ жандардың көңілін аулау үшін біз өзіміздің қымбатты Беккиіміздің күресі мен жеңісін басқа да сылқымдар сияқты, оның да көңілі суыған жайттарын баяндап отырған жоқпыз ба.



	Ол кезде шарап аталатын жұмбақ ойын Франциядан жаңадан ғана ауысқан-ды. Біздің Англияда көптеген сымбатты әйелдердің ермегіне айналып, пайдалы қауымның арасында жұртқа танылып, аздаған ақылдылары бағын сынап тапқырлығын көрсетіп, көзге ілініп қалатын мүмкіндік туды. Осындайға ебі бар Бекки Гонт-хауста сондай кеш өткіз деп лорд Стайнды көндірсе керек, оның бағдарламасында осындай бірнеше жұмбақты көріністер болды. Сонымен, біз оқырманды осы тамашаға қатыстырамыз, өкінішке орай бүл ақсүйек қауымындағы біз баяндай алатын соңғы көрініс.



	Гонт-хаустағы сурет галереясы залының бір бөлегі театр сахнасына ыңғайланды. Георг III патшалық құрған шақта да мұнда театр ойындары көрсетілетін, содан бері шашы опаланған, Рим дәстүрімен қызғылт лента тағылған маркиз Гонттың портреті сақталды. Сонда ол мистер Адцисонның "Катон"* трагедиясында Катонның ролін ойнапты, бұл көрініске ұлы мәртебелі король мұрагері Уэльский епископ Оснабрюкский және мұрагер Уильям Генри катысты, әрі оларда сол әртістің жасында болған. Сол кезден шатырда жатқан кейбір ескі бутафорияда алынып, алдағы салтанатты сәндендірді.



	Тойды сол кездегі атақты мырза, Шығысқа сапар шеккен саяхатшы Бедуин Сэндс басқарды. Сол кезде Шығысқа саяхат шеккендерді құрмет тұтатын, сонымен саяхатынан in quarto жазбасын жариялап, бірнеше ай шөлейтте шатырда тіршілік етіп қайтқан ер жүрек Бедуиннің жұлдызы жанып тұрған-ды. Кітапта шығыстың түрлі киімімен түскен Сэндстың портреті жарияланды, қай жерге барса да Бриан да Буа Гильбер сияқты сұрқынан адам түршігер қара малайын жанынан тастамайтын. Гонт-хаус Бедуин-ді, оның қара кәстөмі, қара малайын аса бір құнды затқа ие болғандай қарсы алды.



	Бедуин шарап тамашасын ашты. Даңғарадай үкілі әскери бөрік киген түрік (жаңашар бөрік әлі күнге дейін сақталған, себебі феск діншілдерінің даңғарадай күндігін жоя алмаған), калианнан түтін бұрқыратқан болып диванда жатты, бірақ әйелдерді құрметтегендіктен жұпар иісті шөп тартылды. Еріншек, жалқаулықтың нышанын білдіріп, есінеп қояды. Ол қолын шапалақтайды, аяғының ұшынан басып, беліне қайқы семсер байлап, шығыстың салтанатты киімін киген, ебедейсіз ұзын тұра нубейлық Мезрур кіреді. Ол мырзасына иіліп сәлем береді.



	Жиналған жұрттың бірі қалтырап, үрейленіп, бәрі қайран қалысады. Бикештер сыбырласып, күбірлесіп қалды. Бүл қара құлды Бедуин Сэндекс Мысырдың бір патшасы үш дюжин бөтелке мараскинге айырбастаған. Ол сансыз күңдерін қолға салып, аузын тігіп, Нілге тастаған.



	- Тұтқын саудагерді алып кел, — деп түрік мырзасы ымдайды. Мезрур соңынан пәренжі жамылған әйелін жетектетіп тұтқын саудагерді алып келеді. Саудагер әйелінің пәренжесін сыпырады, зал дуылдасып, қол шапалақтайды. Бүл қара көзді, қара шашты ару миссис Уинкворт (қыз күніндегі тегінен мисс Авессал) еді. Оның үстінде шығыс киімі, сән-салтанаты: қара бұрымына асыл заттар тағылған, көйлегіне алтын зер жүргізілген. Қара ниетті мұсылман оның сұлулығына қайран қалдым дейді. Әйел болса алдына тізерлеп отыра қалып, мен бейшараны зарлатпай туған еліме, таулы жеріме қайтарыңыз, менің ғашық жігітім ер серкеш Зылиқа қашан келеді деп жолға қарап, зар жылап отыр, алдияр тақсыр, қайырымдылық ете көріңіз деп құлдық ұрып жалбарынады. Бірақ ешқандай да көз жас Гасанды былқ еткізбейді. Шеркеш жігітін айтқанда ол мәз болып күледі. Зылиха қолымен бетін басып, жан ұшыра бас иеді. Оның амалы құрып, үміттен айырылып тұрғанында... кенеттен Қызжар-аға кіріп келеді.



	Қызжар-аға сұлтанның хатын тапсырады. Гасан үкілі бөркін басына киеді. Оның өңі қуарып кетеді, ал негрдің түсі Мезрур кәстөмін ауыстырып кие қояды) өзгеріп, жүзінен кекесінді күлкі білінеді.



	- Жан сауға, жан сауға!- деп патша айғай салады, Қызжар-аға кекесінді күлкімен... жібек тұзақты алады.



	Нубейлік катерлі өлім тұзағын сілтей бергенде шымылдық жабылады. Сахнаның арғы жағынан Гасанның даусы шығады.



	- Алғашқы екі бунақ!



	Шарапқа миссис Родон Кроули да қатысып, миссис Уинкворттың қасына барып, тамаша ойнағанын, киімінің аса сәнді екенін мақтайды.



	Шараптың екінші бөлімі басталады. Мұның да оқиғасы Шығыста өтеді. Гасанның үстінде өзге киім, Зылиқамен қатар отыр, бұлар әбден отасқан. Қызжар-аға момақан қара құлға айналыпты. Бетпақ далада күн шығып келеді, түріктер құбылаға қарап, бас ұрып жатыр. Қолда түйе болмаған соң оркестр "Аруана келеді, аңқылдапты" құйқылжыта ойнады. Сахнадан Мысырлықтың даңғырадай басы көрінді. Шығыс саяхатшыларының айтуына қарағанда, бүл бастың музыкалық қабілеті ғажап көрінеді, мистер Уэгтің жазған тақпақтарын орындады. Шығыс саяхатшылары Папагено мен Мавритан королінің "Сиқыршы флейтіндегідей" биге басты.



	- Соңғы екі бунақ!- деп айғай салды бас.



	Соңғы көрініс ойналады. Бүл жолы грек шатыры орнатылыпты. Ложасында бір еңгезердей еркек демалып жатыр. Оның тұсында дулығасы мен қалқаны ілулі түр. Енді мұның оған қажеті жоқ. Илион жеңілген, Ифигения өлтірілген. Кассандра сырт бекіністе тұтқында. Батырлардың перісі, "Анакс андрон" (мұны атқарушы полковник Кроули Илионның талқандалуынан да, Кассандраның тұтқындалуынан да бейхабар) Аргостағы мекенінде тынығып жатыр. Шырағдан ұйқыдағы жауынгердің алпамсадай көлеңкесін қабырғаға түсіріп, теңселтіп түр; ала көлеңкеде троян семсері мен қалқаны жылтырайды. Командордың бейнесі көрінер алдында "Дон-Жуаннан" қаһарлы да, салтанатты музыка ойнайды.



	Шатырға аяғының ұшымен басып, боп-боз Эгист* енеді. Бұл үрейлі бейне шымылдықтың сыртынан торыған сияқты ма? Өзі кеудесін ажалға тосқандай төсегінде дөңбекшіп жатқан құдіреттігі Эгист* қанжар көтереді; бірақ ол қасиетті қолбасшыға қол жұмсай алмайды. Клитемнестра* құдды елес сияқты төсегіне енеді, оның аппақ қолы жалаңаштанып, алтын түсті шашы иығына төгіледі, түсі қашқан, үрейлі күлкіден көзінің күлімдегені соншалық, көрермендердің жүрегі тас төбесіне шықты.



	Зал қозғалып, дуылдап кетті.



	- О, жаратқан ием!- деді біреу. - Мынау миссис Родон Кроули ғой.



	Ол тәкаппарлықпен Эгистің қолынан қанжарды жұлып алды да, ложаға беттеді. Қанжар май шамның сәулесімен оның төбесінде жалтырайды; шам сөнеді, қырылдаған үн шығады.



	Күңгірт көрініс, қаралы сахна жұртты үрейлендірді. Ребекканын рөлін нанымды орындағаны соншалық, жұрт таңырқап қалды. Сонымен шамның бәрі қайыра жарқырады, жұрт дүркіресіп кетті. Жұрттың үнін Стайн қарттың: "Браво, браво!"- деп барылдаған даусы басты. "Антұрған, мынадай қылыққа да икемі бар ма, қалай?" деп міңгірледі. Бүкіл залды айғай-шу басты: "Режиссер қайда? Клитемнестр қайда? Агамемнон салтанатты киімімен көрінгісі келмей, Эгист, тағы басқа да орындаушылармен сахна сыртында тұрды. Мистер Бедуин Сэнде Зылиқа мен Клитемнестрді сахнаға алып шықты. Король әулетінің бір адам оны сүйкімді Клитемнестрмен таныстырыңдар деп талап қойды.



	- Қалай? Оны біржола өлтірдің бе? Енді қалаған адамына тұрмысқа шығуыңа болады емес пе? - деп қалды корольдік мәртебелім.



	- Миссис Родон Кроули ғажап ойнады, - деді лорд Стайн.



	Бекки күліп, оған жалт қарады да, иіліп тағзым етті. Қызметшілер тәтті тағам салынған поднос тартты, әртістер екінші шарадаға дайындық жасау үшін сахна сыртына жөнелді. Бұл шараданың үш сөзі бір пьесаның үш көрінісі сияқты еді, әрі мынадай жағдайда ойналды:



	Бірінші бунақ. Бани орденді полковник Родон Кроули осы ойынға байланысты ат қорадан алып келген аса таяқ пен шам ұстап, ұзын сулық, жалпақ қалпақ киіп, жұртқа, ел жатар уақыт екенін ескерткендей дауыстап сөйлеп, сахнадан жүріп өтеді. Төменгі қабаттың терезесінен крибедж ойнап, есінеп отырған екі кезбе саудагер көрінеді. Оларға дәліз күзетшісі сияқты (құрметті Дж. Рингвуд) жақындайды, жас жігіт бүл ролін қалай тез меңгергенін, әлгілердің етігін шешіп алады. Екі шырақ пен грелка ұстап қызметші (қадірменді лорд Саутдаун) келеді. Осы грелканың көмегімен ол жағымпаз саудагерлердің десін қайырады. Қызметші кетеді. Саудагерлер түнгі қалпақтарын киіп, пердені түсіреді. Дәліз күзетшісі шығып, төменгі қабаттың терезе қақпақтарын жабады. Ол іш жағынан суырмасын өткізіп жатқаны, есіктің ілгегін салғаны да естіледі. Барлық шам сөнеді. Музыка: "Dormez, dormez chers Amours'! әуенді ойнайды. Шымылдық ішінен шыққан дауыс:



	Бірінші бунақ, - деді.



	Екінші бунақ. Шам бірден жарқырайды. Музыка ескі "Париждық Иоанна" әуенін ойнайды: "Ah, quel plaisir dr etre en voyaqe!"2 деп шырқайды. Сахна сол көріністе. Үйдің маңдайшасында, бірінші қабат пен екінші қабаттың аралығына қалақша ілініп, Стайндардың гербі салынған. Үйдің іші қоңырау үнімен дүрліккен. Төменгі қабатта екі адам әлдеқандай ұзын жолақ қағазды қарап жатыр; бірі жұдырығын түйіп, қорқытып, мұның ұрлық деп айғайлайды. "Атшы, менің арбамды жекші? - деп тағы біреу есік алдында айғайлап түр. Ол үй жинаушыны (қадірменді лорд Саутдаун) құшақтап кемсеңдейді, сірә атақты саяхатшы Уилссты шығарып салғанда қайғырған Калипсо сияқты көріскені болса керек. Дәліз күзетшісі (қадірменді Дж. Рингвуд) ағаш жәшік ұстап кіреді, оның үстіне қақпақты күміс құмыраны қойып: "Сыра ішетіндерің бар ма?!" деп айғайлайды. Мұның қарапайым, табиғи айтылғаны соншалық, жұрт ду қол соғып, әртіске гүл лақтырады. Сахна сыртында қамшының сартылы естіледі. Үй егесі, қызметшілері есікке қарай жүреді. Әлдеқалай атақты қонақ келген кезде шымылдық түсіріледі де, жұртқа көрінбеген спектакль режиссері айқайлайды:



	- Екінші бунақ.



	- Меніңше бұл "Отель" болар, - деді лейб-гвардияшы капитан Григ.



	Жұрт құптайды: капитан сөзінің жаны бар.



	Үшінші бунаққа дайындық жүріп жатты, оркестр теңіз попуррилерін орындады: "Даунстағы флоттың бәрі де маталды жиекке". "Басыңды и, ызғар борасын", "Британияныкі дұрыс", "Сонау Бискай бұғазында, ей!" Осыған қарап теңізде қандай оқиға боларын аңғарарсыз. Қоңырау соғылды, шымылдық түрілді. "Жігіттер, қазір аттанамыз!" дейді біреудің даусы жарқын шығып. Жұрт жапа-тармағай қоштасады. Олар күңгірт шымылдықпен бейнеленген бұлтты нұсқап, үрейлене бас шайқасады. Леди Сквимс (мәртебелі лорд Саутдаун) итін жетектеп, сандығымен, редикюлдерімен, күйеуімен орын алып, әлдеқандай арқанға жармасып жатыр. Сірә, кемені бейнелеген болар.



	Үш қырлы қалпақ киіп, қолына барлау дүрбісін ұстаған капитан (полковник, Бани орденді Кроули) шығады, ол бір қолымен қалпағын қармап, алысқа көз тастайды; киімі қатты желге желбірегендей сезіледі. Ол қалпағынан қолына алып, барлау дүрбісін ұстай бергенде, қалпағы басынан ұшады да, жұрт ду қол соғады. Жел үдей түседі. Музыка құйқылжып, айғай-шу үдеп кетті. Матростар сахнада ырғалып, кеменің теңізде теңселгеніндей кейіп білдірді. Стюард (құрметті Дж.Рингвуд) тәлтіректеп алтын леген алып келді. Бір легенді лорд Сквимстің алдына қойды. Леди Сквимс итін теуіп, қыңсылатады да, бет орамалымен аузын жауып, каютаға қарай жүгіреді. Музыка қасіреттің шегіне жеткізе толғандырады да, үшінші бунақ аяқталады.



	Сол заманда шағын "Le Rossiqnal" балеті сәнге айналған (мұнан Монтесю мен Нобле көзге түскен), мистер Уэг бұл операны ағылшын сахнасына ықшамдап, балеттің тамаша әуеніне өлең жазған, ол мұндай іске шеберді. Операда француздың ескі кәстөмдері киілді, сәнқой лорд Саутдаун кемпірдің киімін киіп, сахнада таяққа сүйеніп жүрді.



	Үстіне доқаба қапталған кішкентай картон күркенің ішінен құйқылжыған, желдірмелі үн естіледі. Кемпір: "Филомела", "Филомела!"* деп айқай салады.



	Жұрт ду қол соғады, бүл опаланған парик киген миссис Родон Кроули ғой.



	Ол баяғы бала көзіндей сахнаға жүгіре шығып, иіліп тағзым етіп, күліп ән шырқайды. Оған "шешесі": Балам-ау, баяғыдай күліп, ән шырқап жүрсің бе?" - дейді. Ол "Балкондағы раушан" әнін шырқайды:



	Балконная раушан шашады жұпар бөлмеге, Күткен-ді қыстай, көктемім қашан келер деп. Сұрарсың, сірә, албырап түр ол неге? Күн өрлеп көкке, сайрады құстар мәнерлеп. Бұлбұлдың үні ғажайып, тіпті ересен, Уілін желдің тыңдайтын кеше атырап. Мама, бүл әнге себепші болған не десең: Күн өрлеп көкке, бүр ашты жүрек жапырақ, Бәрі, мама, тапты қалауын: құстар - ән-жырын, Құлпырды райхан, алқызыл түске енді де; Жүрегім, мама, өбеді ерке таң нұрын, Албырап жүзім, ән саламын мен неге?2



	Бүл романс шумағының арасында әлгінде ғана әнші мама деп атаған, тақиясының астынан бакенбарды бұрқырап шығып тұрған сылқым әйел қызының рөлін ойнап жүрген пәк жанды құшақтап, бауырына қысып, ана махаббатын, аналық сезімді білдіруге тырысты. Осындай әрбір қимылға жұрт ду күлісті. Ән аяқталып, оркестр құстың шиқылдаған үнімен симфонияны тамамдағанда жұрт залды басына көтеріп, тағы қайталансын деп айқайлады. Қол шапалақтау мен гүл ұсыну дегенде шек болмады. Лорд Стайн жұрттың бәрінен даусы қаттырақ шығып, айқайлап, қол соқты. Бекки - бұлбұл оның берген гүлін қағып алып, әккі әртістердей ақ жүрегіне басып, ризашылығын танытты. Лорд Стайн қуаныштан жарылып кете жаздады. Қонақтары да оған қошемет көрсетті. Алғашқы шарадағы жұрттың назарын аударған қара көзді гурия қайда кетті. Ол Беккиден әлдеқайда сұлуды, бірақ бұл құбылтып бағасын арттырып жіберді. Беккидің даусы басым шықты. Халық оның даусын Стифенс, Карадори, Ронци де Беньистің дауыстарымен теңестірді, ақыры Бекки әртіс болса, бүл атақтылардың бәрінің даусынан асып түсер еді деген қорытындыға келді. Бекки салтанатының ұшпағына қалықтады, оның сыңғырлаған ашық үні жұртшылықтың қошеметіне жеткізді, қалықтап тұрып алды. Спектакльден кейін бал басталды, мынау әйдік залдағы ең сымбатты әйелмен билеуге еркек біткен ынтықты. Әсіресе король тұқымының ұрпағы Бекки асыл жан деп ант ұрып, оны қайта-қайта сөзге тарта берді. Осындай құрметке бөленген Беккидің қуанышы қойнына сыймай ентікті; ол болашақтағы байлық пен даңқты көз алдына елестетті. Лорд Стайн оның құлы болып, құрдай жорғалады; ол оның соңынан өкшелеп еріп, одан өзге жанмен тіл қатыспады, оған зор қошемет көрсетті. Ол әлі маркиз кәстөмін шешпеген, Герцог де ля Жаботьер мырзаның атташесі де мисс Трюфиньямен биледі. Герцог бұрынғы патша сарайының дәстүрін сақтап, мадам Кроули Вестристе оқып, Версалдағы балда жайнап жүретін-ақ жан екен деді. Бірақ мәртебелім ар-намысын, ұлықтың менмендігін сақтап, Беккимен билемеді; бірақ көңіл шіркін іштегіні ақтартпай қоймады, ол жұртқа естіртіп, мисс Родон сияқты сөйлей де, билей де білетін бикешті Еуропаның кез келген патша сарайына ұялмай елшілікке жіберуге болады деп айтып салды. Бекки француздың жиені екенін білгенде ғана барып жаны жай тапты. "Менің отандасымнан өзге жан, - деді мәртебелім, - мынау асқақ биді орындай алмас еді".



	Содан кейін Бекки князь Петроварадинскийдің атташесі әрі немере інісі мистер Клингеншпормен вальс биледі. Қызметтес француз дипломатына қарағанда жеңілтектік көрсеткен князь албырттанып, ұшып-қонып, ғажайып періштенің қызына қызығып, оны вальске шақырып, етігінің шашағындағы, гусар ментигіндегі гауһар тасының шашылғанына да қарамай, әбден өкпесі өшкенше шыр айналды. Мұндай әдет оның отанында салтқа айналғанда Папуш-пашада Беккимен билеуге қарсы емес-ті. Меймандар Беккиді айнала қоршап алып, оны құдды Нобле мен Тальониге ұқсатып қошеметтеді. Бекки леди Станнгтонның қасынан өтіп



	Бapa жатып, оған көз қырын тастап еді, түршігіп кетті. Ал оның іші күйіп, қапаланған келіні леди Гонтпен қамқоршы бола сөйлесті, сонымен Бекки бақталастарының бәрін де ұрып жықты. Кештің басталуында ұзын шашымен, бота көзімен жұртты қайран қалдырған бейшара миссис Уинкворт қайда кетті дейсіз ғой? Ол жалаудың арғы бетінде қалды. Ол ұзын шашын бір талдап жұлып, үлкен көзін бұлаулатып еңіресе де, жыласа да қой дейтін адам таба алмас еді.



	Теңдесі жоқ көрген түстей қошемет дастарқан басында болды. Біз жоғарыда айтқандай, патшалық құрып отырған орданың өзге де мүшелерімен бірге оны корольдік мәртебелімдерге арналып жайылған дастарқанға отырғызды. Оның алдына алтын табаққа салынған тәтті тағамдар тартылды. Дүниеге жаңа пайда болған Клеопатра сияқты ол бокалдағы шампанына гауһар тас ерітіңдер деп бұйыра алар да еді, ал жалтылдаған көзінің қыры түссе-ақ князь Петроварадинский ментигін сәндендіріп тұрған гауһар тасының жартысын қияр еді. Жаботьер Бекки туралы өзінің өкіметіне жазып та жіберді.



	Тағам күміс ыдыспен тартылған үстелде отырған әйелдер лорд Стайн Беккиге қандай қамқорлықпен қарап жатқанын бақылап, мұның соншалық көзсіз қылығы текті жерден шыққан әйел затына жасаған қиянат, басынғандық десті. Егер де уытты мысқыл адамды өлтіретін болса, онда леди Станингтон Беккиді отырған жерінде сеспей қатырар еді-ау.



	Родон Кроулиді бұл той-думан қатты сескендірді. Бұлар әйелін жырақтанып алып бара жатқан сияқты көрінді. Бекки екеуінің арасы жер мен көктей екенін сезініп, жаны қатты қапаланды.



	Той тарқағанда малайлары шақырған күймеге Беккиді отырғызуға бір топ жас жігіттер шықты; малайлардың айғайын Гонт-хаустың биік шарбағының арғы бетінде шам ұстап күзетте тұрғандар іліп алды да, қақпадан шыға қайырлы сапар тілеп, шуылдасып қоштасты.



	Миссис Родон Кроулидің арбакеші шақырылып, оның күймесі жарықтандырылған ауланы күлдіретіп, басқыштың алдына көлденең тоқтай қалды. Родон әйелін күймеге отырғызды да, жөнелтті. Ал полковникке досы мистер Уэнхем үйге жаяу қайтайық деп ұсыныс жасады да, сигара ұсынды.



	Олар қақпада тұрған бір малайдың май шамынан шылым тұтатты да, Родон досы Уэнхеммен бірге көше бойлап үйіне тартты. Бір екі адам жұрттан бөлініп шықты да, екі жігіттің соңынан ерді. Он шақты адым ілгері жүрген соң осы адамның бірі жақындап келіп, Родонның иығынан қағып:



	- Кешіріңіз, полковник, сізбен жеке сөйлесер әңгімем бар еді, - деді.



	Сол кезде қасындағы адам қатты ысқырып қалды да, оның ымымын Гонт-хаустың қақпасында тұрған кебтің бірі келіп тоқтай қалды. Әлгі күйме шақырған адам айналып келіп полковниктің қарсы алдына тұрды.



	Нендей жағдайға ұшырағанын әккі офицер бірден аңғарды: ол бейлифтердің қолына түскен еді. Ол кейін бір аттам шегінгенде әлгінде иығынан қаққан адамға соғылды.



	- Біз үшеуміз: қарсыласу орынсыз, - деді ол



	- Бұл, сізбісіз, Мое? - деді полковник, оны шырамытқан болуы керек. — Қанша төлеуім керек?



	- Түкке тұрмайды, - деді Керситор-стриттік, Чансерилейндік, мидлсенск шерифының қызметшісі мистер Мое, - мистер Натанның талап етері - жүз алпыс алты фунт, алты шиллинг, сегіз пенс.



	- Уэнхем, маған жүз фунт қарызға бере тұрыңыз? - деді бейшара Родон, - жетпіс фунт үйде бар еді.



	- Менің қалтамда он фунт та жоқ, - деп жауап қайырды Уэнхем байғұс - Қайырлы түн, қымбаттым!



	- Қайырлы түн, - деп Родон да міңгірледі. Сонымен Уэнхем үйіне қайтты да, Родон Кроули сигарасын тартып болғанда кеб фешенебель көшелерінен өтіп Ситиге енген еді.





Елу екінші тарау




	БҰЛ ТАРАУДА ЛОРД СТАЙН ӨЗІНІҢ ҚАЙЫРЫМДЫ ЖAH ЕКЕНІН ТАНЫТАДЫ



	Лорд Стайнның біреуге көңілі түссе көл болатын, сондықтан да Кроулидің отбасына мол қайырымдылық жасап, бәйек болды. Милордтың шапағаты кішкентай Родонға да түсті: ол баланың ата-анасына оны жабық мектепке орналастыру керек деді; Родон бүл жасқа жетті, ол енді латын тілін үйреніп, жарысқа, боксқа қатысуы, тең құрбыларының арасында болу оған теңдесі жоқ пайда келтіреді. Әкесі баламызды мұндай жайлы жабық мектепке орналастыруға қаржымыз жетпейді деді; ал шешесі Бригс - балаға жақсы ұстаз болады, қазірден өзінде (расында да, солайды) ағылшын тілінен, латын тілінің негізі, тағы басқа да ғылымнан мағлұмат алып жатқанын сылтау етті. Бірақ бүл сылтаудың бәрі қайырымды маркиз Стайнды алған бетінен қайтармады. Мәртебелім



	"Уайтфрайерс"* аталатын ескі оқу орны қамқоршысының біріңді. Баяғы бір заманда Смитфилд даласында жарыс жүргізілгенде, соның қасында цистерциан* монастыры болатын-ды. Діннен безгендерді осында алып келіп, сол Смитфилдте өртейтін. Дін қорғаушысы Генрих VIII монастырьды тұрған жерімен басып алып, оның реформасына мойынсұнбаған монахтарды асып, әбден қорлық көрсеткен. Ақыры бір ірі көпес монастырь ғимаратын, оған тән жерді сатып алып, жер мен ақша берген өзге де ауқатты адамдардың жәрдемімен ол жерге қарттар мен балалардың құдайға табынатын тұрағын құрды. Осы сопылық мекеменің негізінде кейін училище ұйымдасты. Сол әлі күнге дейін қызмет атқарып, ортағасырлық әдет-ғүрыпты сақтап отыр. Бүкіл цистерциан біткен оның гүлденуіне сиынып отыр.



	Бұл атақты мекемені ағылшынның атақты ақсүйектері, діни ағзамдары қамқорлыққа алды; мұнда оқитын балаларға бар жағдай жасалған, тамағы да, киімі де жақсы, мектептен кейін университеттерде, діни оқу орындарында стипендия тағайындалады, көптеген жас жігіттерді кішірек кезінен-ақ діни мамандыққа баулиды, бүл мектепке баланы орналастыру оңай шаруа емес. Әуел баста мұнда кедейдің және еңбегі сіңген діни ағзамдардың немесе мириянның балаларына арналды, бірақ оның көптеген қамқоршылары балаларына бұдан да жайлы, білімді молырақ беретін оқу орнын іздестіріп, мұрнын шүйірді. Дегенмен, тегін білім, жайлы тұрмыс, болашақтағы тиянақты мансап жұртты еліктіріп, ауқатты адамдардың көпшілігі-ақ осыны жөн көрді. Сонымен, ұлы адамдар туыстарының балаларын емес, өздерінің баларын да осында орналастырды. Имамдар бұған өзінің туыстарының ұлдарын немесе қарауындағы діни ағзамдардың ұлдарын жіберсе, ал кейбір жоғары мәртебелер өздерінің сенімді қызметшілерінің балаларына қамқорлық жасауды да ар тұтпады; сонымен бүл оқу орнына әр түрлі қауымның мүшелерінің балалары орналасқан-ды.



	Родон Кроули мектептегі тәрбиесін еске алғанда балалық шағында .... жиі жейтін таяғы болмаса, өмір бақи Бәйге күнтізбегінен өзге бірде бір кітаптың бетін ашпаған-ды, әйтсе де барлық ағылшын жігіттері сияқты тиянақты білім алуды қалайтын. Сондықтан полковник ұлым ғалым адам болады-ақ деген ойға қатты сүйсінді. Баласы жалғыз ғана қуанышы, әрі жолдасы есепті болатын, ол әйеліне айтпаған сырын ұлына ғана сеніп айтар еді, екеуі ғана сырласар еді, шешесі болса балаға немқұрайлы қарайтын. Соған қарамастан, ұлының болашағы үшін Родон өзінің қуанышы әрі жұбанышынан айырылысуға бірден келісім берді. Онымен ажырасқанға дейін баланың қаншалықты қымбат екеніне мән де бермепті. Ұлы кеткеннен кейін үй қаңырап бос қалғандай Родон қатты қапаланды, жанын қоярға жер таппады, жұртта ұлып қалғандай сезінді, ал баласы жаңа өмірдің есігін ашқанға, құрбыларының арасына барғанға қуанышы қойнына сыймай шаттанды. Ананың көңілі балада, баланың көңілі далада деген осындайдан айтылса керек. Полковник ұлының кетіп бара жатқанына қайғырып, әдеттегідей қойнынан бөзі, аузынан сөзі түсіп міңгірлеп қайғырғанда, Бекки қарқылдап күлді. Бейшара ет бауырынан, жалғыз қуанышынан, ең қымбат досынан айырылғанын енді ғана сезді. Киім-кешегін қоятын бөлмесіне орналастырылған ұлының қаңырап қалған төсегіне қарады, ол осында жататын-ды. Таңертеңнен паркте қыдырғанда барып жалғыздығын сезінді. Ұлы қасында жүргенде ол жалғыздығын сезбеген-ді. Ұлын жақсы көрген адамды аса құрмет тұтты, балажан жеңгесі Джейнге ұлының жайдары мінезін, оның сұлулығын, тағы да басқадай артықшылығын әңгімелеп ұзақ отырушы еді.



	Жас Родонды жеңгесі де жанындай жақсы көрді, қызының бауырын мектепке шығарып салғандағы жылағанын көрсеңіз. Родонның әкесі жеңгесіне де, қызына да разы еді. Әкенің балаға деген махаббатын іштей ұққан Джейн мен оның қызы болды. Ол леди Джейннің бойынан сыпайылықты, биязылықты ғана таппады, оның сезіміне деген құрметті де аңғарды, әрине, ол мұны өзінің әйелінен күткен де емес. Бүл абысындар сирек ұшырасатын. Бекки Джейннің сезімталдығын, қайырымдылығын мысқылдап, мазақ ететін, ал жеңгесі болса келінінің тас бауырлығына қапаланатын.



	Осы жағдай Родонның іргесін әйелінен алшақтатты, мұны Родон өзі де мойындады. Бірақ бүл жағдай әйелінің ойына да кіріп шықпады. Родонның бар-жоғын елемеді. Ол күйеуін қол баласы немесе құлы сияқты көрді. Ашулы ма, мұңды ма, Бекки оған назар аудармады, керісінше мазақ етті. Өзінің қара басының қамын, қоғамдағы табысын ғана ойлады. Шынында да ол сол ортадан көрнекті орын алуға тұрарлық та еді.



	Баланың училищеге алып баратын азғана түйіншегін жинастырумен адал жанды Бригс айналысты. Көптен бері жалақысын да ала алмаған бүл үйдің қайырымды қызметшісі Молли Родонды шығарып саларда дәлізде тұрып еңіреп жылады, ал анасы болса баласын мектепке алып баруға күймесін де бермеді. Ситиге ат терлете ме! Бүл не сұмдық! Кэб жалдап барыңдар. Бекки әуелі баласымен қоштасқанда оның бетінен де сүймеді; анасына жабысқан да ол жоқ; керісінше Бригс қарияны сүйіп (әдетте одан қымсынатын еді), оны сенбі сайын үйге келіп тұрамын деп жұбатты. Олар кэбке мініп, Ситиге тартқанда, Беккидің күймесі Паркке қарай беттеді. Әкесі мен ұлы училищенің ескі қақпасынан енгенде Бекки Серпентайнның жағасында бір топ бойдақ жігіттердің арасында қалжыңдасып, ыржақтап тұрған-ды. Родон баласын қалдырды да, қайғылы кейіппен кейін кайтты. Ол мұндай жалғыздықты сонау балалық шағынан кейін көрген жоқ сияқты.



	Ол мұңайып үйіне жаяу жүріп, жалғыз оралды да, Бригспен бірге тамақтанды. Бұған соншалық жылы шырай, мейірбандылықпен қарап, оны баласын жақсы көргендігі үшін оған рахметін жаудырды. Ол Бригстен қарызға ақша алып, оны алдауға себепші болғанына қатты налыды. Кішкентай Родон туралы ұзақ әңгімелесті, өйткені Бекки үйге киімін ауыстырып, қонаққа кету үшін ғана кіріп шыққан-ды. Содан кейін ол жанын қоярға жер таппай, леди Джейнге шай ішуге барды да, оған көрген-білгенін: кішкентай Родон жыламай айырылысқанын, енді ол мантия мен тізесіне түскен қысқа шалбар киетінін, әрі оның полктас жолдасы Джек Блекболдың ұлы жас Блекбол оны қамқорлыққа алып, ренжітпеймін деп сөз бергенін де айтты.



	Алғашқы апта да Блекбол кішкентай Родонды фак (колбалар) жасап: етігін тазартқызып, ертеңгі асқа нан қуыртты; латын грамматикасының сырын да ұқтырды, бірер рет нұқып та қойды. Момақан, қайырымды, сүйкімді баланы ол еріксіз ұнатты. Сондықтан шамадан тыс тоқпақтамай, тәртіпке түсіру, тежеу ретіңде ғана ұрды. Ал етік тазалату, нан қуыртуға келетін болсақ, бүл қолды аяқты баланың атқаратын ісі, әрі ағылшын жігітін тәрбиелеудің бір тәсілі болып саналатын-ды.



	Бүл адамдардың ұрпағын өрбітіп, жас Родонның мектеп өмірін жазу біздің міндетімізге кірмейді, олай жасасақ, бүл хикая ешқашан да аяқталмас. Біраз уақыт өтісімен полковник баласына барғанда ол аман-есен, денсаулығы жақсы, көңілі шат екен: үстіне қара мантия, қысқа шалбар киіпті, қуанышты, салдырлап әлденені әңгімелеп жатты.



	Әкесі алдын ала Бекболға табыстап, оның қамқорлығына алдырып, қол бала жасап қойғаны да оңды болды, оның үстіне мектеп басшылары да балаға қамқорлық жасауы ықтимал, себебі ол атақты лорд Стайнның prote ее, әрі парламент мүшесінің немере інісі, есімі ең атақты адамдардың жиынына катысқандардың тізімінде "Морнинг пост" газетінің бағанасында жарияланған Бани орденді полковниктің баласы еді. Баланың қалтасы ақшасыз болмады, ол жолдастарын таңқурай қосып пісірген тоқашпен сыйлап, мырзалық көрсетті. Оны сенбі сайын үйіне жіберіп тұрды да, әкесі тойлап қарсы алды. Бос болған күндері оны театрға ертіп барды, ал қолы тимегенде малайымен барды. Жексенбі күндері кішкентай Родон, Бриге, леди Джейн мен оның балаларымен шіркеуге барды. Полковник мектеп туралы, ондағы төбелес, колбалардың атқаратын ісі жайындағы әңгімені қызыға тыңдады. Сонымен ол мұғалімдердің, атақты балалардың аты-жөнін ұлынан кем білмеді. Ол мектептен кішкентай Родон мен оның сыныптас досын да бірге ерте келіп, театрдан кейін екі баланы да тәтті тағаммен тамақтандырды. Кішкентай Родон мектепте латын тілінен қай "жерге" дейін келгенін көрсеткенде, ол латын грамматикасына білгір адамдай-ақ үңілді.



	- Жарқыным, зейінмен оқы, - деді ол ұлына, - классикалық білімнен артық ештеңе жоқ. Білімсіз адам - надан, көрсоқыр!



	Күн асқан сайын Бекки күйеуіне суық қарай бастады.



	- Не істесеңдер де өз еріктерің: қайдан тамақтанасыңдар, не ішесіңдер онда шаруам жоқ, әлде леди Джейнге барып салма шырқайсыңдар ма, ол да өз шаруаларың, жоқ, әйтеуір ұлды маған бақтырма. Сендердің қолдарыңнан келмейтін жанбағыс тірлігімен мен айналысамын. Сендерге мен қамқорлық жасамасам, қандай қауымның арасында жүрер едіңдер, білесіңдер ме?



	Бекки шақырылған қонақасыда жұбайы бейшара Родонды ешкім сұраған да, іздеген де емес. Енді жеке өзін шақыруды әдетке айналдырып алды. Ребекка ұлы адамдар туралы Мэйфэр, оның мұрагері сияқты сөйледі; ал патша сарайында қаралы жағдай болғанда ол да қаралы киім киді.



	Лорд Стайн кішкентай Родонды орналастырып, кедей отбасына осыншама туыстық қамқорлық жасағаннан кейін, мисс Бригстің қызметінен бас тартса, Кроулилер шығынын азайтар еді, үй шаруасын Беккидің өзі-ақ жүргізеді деген ойға келді. Өткен тараудың бірінде айтқанымыздай, қайырымды мырза қамқорлығына алған мисс Бригске берешек қарызын да төлегенін айтқанбыз, бірақ қарызы өтелгенмен, ол бұрынғыдай достарымен бірге тұрып жатыр. Бұған милорд басқадай қорытындыға келді, миссис Кроули берген ақшаны өзге бір мақсатқа жұмсаған болды. Бірақ миссис Беккиге сенімсіздік білдіріл, көңіліне кірбің туғызатын лорд Стайн зердесіз адам емес-ті, әрі ақша адамның арына ақау түсіретіні де бар ғой және де милордтың дархан қолымен ұстатқан мол дүниесін басқа да мұқтажына жұмсауы мүмкін емес пе. Ол істің шын мәнін ұғып, өте сақтықпен тексеріп көргісі келді.



	Сонымен, бір сәті түскенде мисс Бригстен сұрап қалды. Бұл пәлендей қиын шаруа емес-ті: ойындағысын түгел ақтарту үшін болар-болмас жылы-жылы сөйлессе болған-ды. Бір күні миссис Родон серуендеп кеткенде (мәртебемнің сенімді адамы мистер Фич арбакештердің ауласынан біле қойды, себебі мұнда Кроули өзінің күймесін, аттарын ұстайтын-ды, дұрысын айтқанда, ауланың қожасы ерлі-зайыпты Кроулидің күймесі мен атын күтетін) милорд Керзон-стриттегі үйге келіп, Бригске кішкентай Родон жайында мектептен жақсы хабар алдым деп, одан кофе қайнатып жіберуді өтінді, бес минут өтпей-ақ, миссис Родон қара жібек көйлек кигізгенін, бұл жақсылығын өмір бақи ұмытпайтынын, одан өзге көк тиын ұстатпағанын анықтады.



	Бүкпесіз әңгімені естіп лорд Стайн іштей күлді. Біздің қымбатты досымыз Ребекка Бриге өзінің бір мың бір жүз жиырма бес фунтын алғанда қалай қуанғанын, әрі мұны пайызды қағазға алмастырғанын, осыншама ақшаны қолынан шығару өзіне де оңай болмағанын майын тамыза айтпады ма. "Кім біледі, - деп ойлады қу әйел мұны айтқанда, - бәлкім көңілі босап, тағы да беріп қалар". Бірақ милорд сұрқия қарға ешқандай ұсыныс жасай қоймады, сол жақсылық та жетеді деген болар.



	Содан кейін ол мисс Бригстен жағдайы қалай екенін сұрады, ол ақтарылып шынын айтты: мисс Кроули оған мирас қалдырғанын; Бригс біразын туыстарына бергенін, ал қалғанын полковник Кроули алып, ұтымды пайыздық өсіммен сенімді жерге орналастырғанын, ал қалған бөлігін ерлі-зайыпты Родон бауыры сэр Питтпен ақылдасып, уақыттары болғанда, өсімі болатын пайдалы орын табуға сөз бергенін айтты. Милорд оның атынан полковник қанша ақшаны өсім қорға өткізгенін сұрады, Бригс бикеш жасырмай шынын айтты, небары алты жүз фунтқа тарта көрінеді.



	Айтарын айтса да Бригс мұны мистер Кроули естіп қоймасын деп милордқа жалынды. Полковник бұған соншалық қайырымдылықпен қарайтынын... мырза бұған ренжіп, ақшасын қайырып берсе, онда өсімінен айырылып пұшайман болады ғой.



	Бригс бикешпен қоштасар кезде бүл сырды ешкімге шашпаймын деп лорд Стайн сөз беріп, бұрынғыдан бетер рақаттанып күлді.



	"Антұрғандай десеңші, - деді ол, - не деген қу, жер жалмаған десеңші. Жуырда ол мені жер қаптырып, тағы да сондай соманы қағып алмақ болды-ау. Осы ұзақ ғұмырымның ішінде мен көрген әйелдердің арасында бұдан өткен залымы, қуы жоқ. Олар мұның қасында бала емес пе. Әуелі оның алдында мен де бір боқмұрынмын, алжыған қақпаспын. Иненің көзінен өткен қу. Оның мұндай қулығын сезгеннен кейін құдіретіміз Беккидің алдында бас иді. Ақша түсіру қиын емес, ал екі есе артық түсіріп, әрі одан бір тиын төлемеу деген асқан зұлымдық, қулық емес пе! Мынау Кроулиің ақымақ болмай шықты, -деді милорд, үндемегеннен үйдей пәле шығады деген осы. Ол да мына кәрі қызды отырғызып кетіпті. Түріне қарап мұндай жасайды деп ойламайсың, бәлкім әйеліне сұмдықты үйретіп, ақшаны өзі жұмсаған болар, әрине біз милордтың қателескенін біліп отырмыз, бірақ оның полковникке көзқарасы, қатысы кілт өзгерді. Миссис Кроулидің қамқоршысы құртақандай ледидің өзі-ақ ақшаны пайдаланып кетті дегенге сендіре алмас едіңіз; бірақ шындығын айтсақ, көпті көрген көкжал лорд Стайн полковник Кроулиді өзі көз алдынан өткерген сол сияқты адамдармен салыстырып, ол жайында күдікті ойға келуі де тегін емес, өйткені ұзақ ғұмыр кешкенде адам баласының не осал жақтарын көріп келеді емес пе. Милорд осы жасының ішінде талай менменсінген еркектерді шоңқитып сатып алмады ма, егер мұның құнын білмей қалса, айыпқа бұйырмайық.



	Ол Беккимен оңаша кездескенде ақшаны мұқтажынан артық қалай қағып түсірудің тәсіліне жетік екенін айтып, оны табысымен құттықтады. Бекки сәл-пәл ғана ұялған болды. Аса насырға шапқан жағдай болмаса ол бұлталақтап, жалтақтауды білмейтін, турасын айтатын, бірақ мынадай төбеден жай түскендей жағдайда ұятты бүркеп қойып, өтірікке басты. Аяқ астынан өте нанымды, көңілге қонымды оқиғаны қамқоршысының алдына кесе көлденең тарта қойды. Иә, баяғыдан айтып жүргеннің бәрін ойдан шығарған, амалсыздан айтылған дүние болатын. Мұны мойындады. Бірақ бұған өтірікті айтқызып отырған кім?



	- Аһ, милорд, - деді ол, - менің қаншама азап шегіп, ішімнен тынып жүргенімді сіз білмейсіз ғой. Сіздің қасыңызда ғана ойнап-күліп шаттанып жүремін... ал сізсіз өткізген уақытымда қаншалық тозақтан өтетінімді білмейсіз ғой. Мен сізді алдап соқты деп отырған ақшаны сізден сұрауға күйеуім қорқытып, зорлап көндірмеді ме. Ақшаны неге жұмсайсың деп сұрай қалса әлгі айтқан жағдайды айт деген де күйеуім. Ақшаны сол алды. Бригс бикештің қарызын төледім деді. Оны тексеріп жатамын ба, айтқанына сендім. Амалдың жоқтығынан сізге осыншама жауыздық жасаған бейшара әйелге кешірім жасай көріңіз, - деп ол ботадай боздады. Бүл әйелдің жолына құрбандық болып, жанын қоярға жер таппай жүрген мырзаң оның мынандай қайғылы жүзін бұрын көрмеген-ді.



	Олар Риджентс-паркті айналып, миссис Кроулидің күймесімен серуендеп ұзақ әңгімелесті - мұны сіздерге тәптіштеп айтып жатудың қажеті болмас. Бірақ күтпеген жерден әңгіменің беті басқа жаққа бұрылды. Бекки үйіне келісімен қымбатты Бригсін құшақтап, көңілі шаттанып, айтар қуанышты сырым бар деді. Лорд Стайн кең пейілділік, асқан қайырымдылық жасады. Ол әманда біреуге жақсылық жасауды ойлап жүретін адам. Енді кішкентай Родон мектепке орналасқаннан кейін оған көмекшінің, сыбайластың керегі бар ма. Бірақ ол Бригстен ажырамаймын деген ой келгенде қатты қапаланды. Амал бар ма, жоқтық жомарттың қолын байлайды, олардың азғана қаражаты қысылып-қымтырылып тұрмаса неге жетеді. Миссис Кроулидің қайғысын сейілткен қамқоршысының жәрдемі болмады ма, ол Бригсті бұлардың қарапайым үйінен де жақсы жағдайға кенелтпек болды. Гонтли-холлдағы экономка миссис Пилкингтон әбден қартайған, белінің құяңы да мазалап, мұндай үлкен үйді басқаруға жағдайы келмей жатыр, сондықтан оның орнын басатын адам іздеу керек болды. Бүл таптырмайтын орын. Лордтың отбасы Гонтлиге екі жылда бір мәртебе барып қайтады екен. Өзге уақытта экономка деген бүл сарайдың қожасы. Оған күніне торт уақыт тамақ тартылады, оған діни ағзамдар, имамдар, графтықтағы ең құрметті адамдар келіп тұрады - қысқасы, ол Гонтлидің қожасы. Миссис Пилкингтонға дейінгі екі экономка Гонтлидің пасторларына тұрмысқа шығып алған. Миссис Пилкингтон бүгінгі пастордың тумасы болғандықтан, ол жағдай қайталанбай қалған-ды. Бұл орын әлі мисс Бригске беріле қойған жоқ, сондықтан ол миссис Пилкингтонға барып жолығып, жағдайымен танысып қайтуына болады.



	Бригстың қуанышын сөзбен айтып жеткізу қиын-ды. Ол бір ғана талап қойды: кішкентай Родон маған Гонтли-холлға қонақ болып келіп тұрсын. Бекки бұған сөзге келмей-ақ келісті. Күйеуінің алдынан жүгіре шығып қарсы алды да, қуанышты жаңалықты айтты. Родон антұрған қатты қуанды: иығынан ауыр жүк түскендей, жатса-тұрса ойынан кетпей қойған бейшара Бригстің ақшасынан арылғандай сезінді, бірақ Родонның іші удай ашыды. Мұнда бір бәле бар-ау, тегін емес деп түйді. Ол лорд Стайнның ұсынысын жас Саутдаунға айтты, ол әлдеқалай қадала қарады.



	Полковник пен леди Джейнге де айтты, леди лорд Стайнның тағы бір қайырымдылығына таңырқап Родонға күдіктене қарады. Оның жаңалығына сэр Пит те сондай сезім білдірді.



	- Оны қонақасыға, той-думанға компаньонсыз жалғыз жібере беруге болмайды, ол тым ақылды, пысық әйел емес пе, — деді аға-жеңгесі. - Родон, сен оны жалғыз жіберме, бірге бар, қасына біреуді, мәселен, Королдік Кроулидегі қайын сіңлісінің бірін қосып қою керек, әрине бұлар пәлендей сақшы бола алмайды, бірақ, әйтеуір көз ғой.



	Сонымен Беккидің қасында кім болу керек? Әрине, кәрі қойдың жасындай ғұмыры қалған Бригс мынадай пайдалы жерден өлсе айырыла ма. Сонымен ол киім-кешегін жинастырып, жолға шықты. Құдайдың жазуына пенденің қандай шарасы бар. Родонның екі бақылаушысы да жаудың қолына түсті.



	Сэр Питт келініне жолығып, Бригстен құтылмақ болғандықтан басқа да отбасылық жағдайларды әңгімелесті. Бекки оның бейшара күйеуіне лорд Стайнның қамқорлығы қажет екенін, ал Бригсты мынадай жылы орнынан айыру опасыздық болар еді деді. Келінінің жылы сөзі де, мақтауы да, күлкісі де, көзінің жасы да сэр Питті жұмсартпады, бір кезде оны жер-көкке сыйғызбай мақтайтын қайнағасы теріс қарап қалыпты, олардың арасына ала мысық жүгіріп өткен сияқты. Ол қара шаңырақтың беделін сақтау, жаманат тағылмау керектігін баса айтты. Бекки, сенің қай қылығың ұнайды дейсің, әлгі француздың екі сылқымы қылжақтап үйіңнен шықпайды, лорд Стайн болса күймесін қаңтарып қойып, сенің үйіңде отырғаны, мұны жұрт көрмейді дейсің бе, келіннің аузына қалай қақпақ боласың. Қара шаңырақтың иесі ретінде ол Ребеккадан мұныңды тоқтат, бетке салық болды деді. Жұрт сен туралы жақсы айтып жүрген жоқ. Лорд Стайн ақсүйек, асқан талантты адам, бірақ оның көзі түскен әйелдің беделі де түседі. Сэр Питт келінінен осы төреден сақтанып жүрегін деп өтінді.



	Бекки Питтке сөз берді, бірақ Стайн бұрынғыдай үйіне келе берді; сэр Питтің зығырданы қайнады. Сүйікті келіні Ребеккадан жағымсыз қылық байқағанына леди Джейн қуанды ма, әлде ренжіді ме, кім білсін. Лорд Стайн келуін токтатпады; қайнағасы ат ізін салмай қойды, ал оның әйелі бір мырзаның қонақасысына, шарадасына бармауға да әзір еді. Бірақ сэр Питт бұл шақырудан қалмау керек деп тапты, өйткені қонақасыға жоғары мәртебелі король да қатысатын-ды.



	Сэр Питт қонақасыға барды, бірақ ерте қайтып кетті, бұған әйелі де қуанды. Бекки Питтпен тіл қатыспады, әйеліне де селқос қарады. Питт, Кроули Беккидің шабадан тыс жосықсыз кеткенін айыптап, ал театрлық көріністері мен маскарадтарын ағылшын әйелінің айналысатын ісі емес деп сөкті. Шарада аяқталысымен ол бауыры Родонды мынадай жосықсыз сайқымазаққа өзің қатысқаныңмен қоймай, әйеліңді де қоса масқаралағаның не қылған жүгенсіздік, біздің тегімізге жарасатын қылық емес, бетімізге таңба басылды деп қатты ұрысты.



	Родон мұндай ойынға қатыспауға сөз берді. Бәлкім, ағасының, әлде жеңгесінің ықпалымен бе, әйтеуір жүріс-тұрысына қарайтын болды. Ол клубты, бильярдты тастады. Бұрынғыдай жападан-жалғыз басы ауған жаққа қаңғырып кетіп қалуды қойды. Беккимен бірге серуендеп, қонаққа бірге баратын болды. Лорд Стайн қашан келмесін ол үйінде отырды. Бекки онсыз бір жаққа бармақ болса да немесе қонаққа өзіне ғана жеке шақыру алса да, бұрынғыдай емес Родон үзілді-кесілді қарсылық көрсетіп еркектігін танытты. Бекер обалы не, құртақандай Бекки де Родонға еркектік мінез біткеніне қайран қалды. Ол кейде әлденеге кіртиіп қалатын, бірақ Бекки қашанда көңілді, сергек сезінетін. Қонақта болсын, екеуі отырғанда болсын, әйтеуір Бекки күйеуінің асты-үстіне түсіп, жылы-жылы сөйлеп, көңілін жабырқатпайтын. Қысқасы, олар жаңа қосылған кезіңдей сезінді: көңілдері көтеріңкі, preuenances , тым рақымшыл, бүкпесіз сыршыл.



	- Қасында алжыған кемпір Бригс отырғаны қалай? - деді Бекки, - сүйген жарың отырғаны қалай? Родон жаным, осылай қол ұстасып бірге өтейікші. Шіркін-ай, қалтаңа ақшаң болса, осылай қолтықтасып бірге серуендеп өмір кешуден артық не бар?



	Түскі астан кейін Родон креслода қалғып кетті; ол қарсы алдында отырған - ашулы, әбден қалжыраған, түсі адам танығысыз өзгерген әйелін байқаған жоқ. Родон оянғанда ол жүзі құлпырып, жайнап шыға келді де, назданып бетінен сүйді. Осындай жанға қалай күдіктенгем деп полковник қайран қалды. Расында да ол ешқашан күдіктенген емес-ті, әлдеқалай сезіктеніп секем алуы қызғаныштың қырсығы болар. Бекки оны сүйеді, бұған шек келтіруге болмайды. Егер мәртебелі қауымның арасында жарқырап жүрсе, кінәсі ме? Сол үшін жаралған адам. Ол сияқты жүйелі сөз айтатын, ән шырқайтын, тіпті Беккиге тең келетін әйелді айтыңызшы?! Осының үстіне ол ұлын да жақсы көрсе ғой, теңдесі жоқ жан болар еді деп ойлады Родон. Бірақ анасы мен ұлының жұлдызы қарсы болды.



	Родон осындай күдікті де күпті оймен әлек болып жүрген шақта ілкідегі тарауда айтқан оқиғаға ұшырап, аяқ астынан тұтқындалып, үйінің табалдырығынан аттай алмай қалмады ма.





Елу үшінші тарау




	ҚҰТҚАРЫЛУ МЕН КҮЙРЕУ



	Біздің досымыз Родонды Керситор-стриттегі мистер Мостың құжырасына алып келді, күңгірт баспана мейманындай-ақ қабылдады. Бозарып таң қылаң беріп, шатырға сәуле түсіре бастады, арбаның салдырлаған доңғалағы Чансери-лейнді жаңғыртты. Сарғыш жирен шашты дудар бас еврей баласы ұйқысын аша алмай маужырап есік ашты да, мұны ертіп келген, әрі үйдің қожасы мистер Мос Родонды төменгі қабатқа орналастырып, таңғы серуеннен кейін шөлдеп қалмадыңыз ба, не қалайсыз, деп сұрады.



	Полковник те, патшаның сарайынан шығып, placens uxor айырылып пұшайман болып, бейлифтың үйіне қамауға түсетін өзге пенделер құсап дөңбекшіген жоқ. Родонның көрген құқайы бұл ғана емес, ол мистер Мостың мекен-жайында бұрында бір-екі рет қонақ болғаны бар. Біз өткен тарауларда мұндай ұсақ-түйекті баяндап жатуды қажет деп таппадық, бірақ қандай табыспен, қаражатпен күн көретіні неғайбыл адамдардың мұны басынан өткеретініне таңғалуға болмайды.



	Полковник алғаш түскенінде бойдақты, онда апайының дарқандығы арқасында мистер Мостың үйінен босатылған. Екінші ретінде Ребекка байғұс шыр көбелек болып араға түсіп, лорд Саутдауннан біраз ақша қарызданып, әрі күйеуінің қарыздар адамынан (шынын айтқанда бүл оның шәлі, барқыт көйлек, шілтерлі бет орамал, анау-мынау ұсақ-түйек алған сатушысы болатын) талап еткен сомасының біразын алып, қалғанын белгілі мерзімде өндіріп беруге Родоннан сенім хат беріп құтқарған. Сонымен бүл екі жағдайда да талап етуші жақ та сыпайыгершілікпен, тату-тәтті ажырасқан, сондықтан мистер Мое пен полковниктің катысты жаман емес-ті. - Полковник, сізге өзіңіздің баяғы төсегіңізді салып қойдық, - деді мистер Мое, - төсек-орыныңыз мұнтаздай таза. Біз бөлмені желдетіп, тазартып отырамыз, өйткені мұндағы жататын жай сіз сияқты текті ақсүйек тұқымына арналған ғой. Өткен түні елуінші драгун полкінің мәртебелі капитаны Фэмиш түнеп шықты. Шешесі екі аптадан кейін қарызын өтеп алып кетті, оны әншейін дүмпітіп қоймақ болды деседі, бірақ, құдай куә, ол өшін менің шампанымнан алды, жүгірмек суша сілтеді. Күнде кешкісін Вест-Энда клубының едірейген бөрік кигендерін топырлатып қонақ жасап жатқаны: оның ішінде капитан Per, Темплде тұратын қадірменді Дьюсийс, тағы басқалар да шараптың қадірін білетін жандар екен. Құдай ақы. Жоғарыда құдай жолын қуған доктор және бес жігіт орналасқан, олар асханадан тамақтанады. Миссис Мое сағат бес жарымда дастарқан жаяды, одан кейін түрлі ойындар ұйымдастырады, карта ойнайсыз ба, музыка тыңдайсыз ба, өз еркіңіз. Дастарқаннан дәм татып, сауыққа аралассаңыз дән риза боламыз.



	- Бір нәрсе қажет болып қалса, қоңырау соғармын, - деді де Родон өзінің жатын бөлмесіне қарай аяңдады.



	Біз оның ыстық - суыққа көнген карт солдат екенін айтқанбыз, сондықтан оның бүл жайт бақайынан келіп тұрған жоқ, басқа біреу болса табан астында байбалам салып, әйеліне хат жолдар еді ғой. "Оның түн ұйқысын бөліп қайтемін, - деді Родон, - менің қайда екенімді білмей де қалады. Оның ұйқысы қанған соң жазармын, мен де ұйқымды қандырайын. Бар-жоғы жүз жетпіс фунтқа тіреліп түр ғой, тәйірі алғырды таба алмаймыз ба?" Осы кезде ұлы есіне түсіп (менің қай жерде жатқанымды ұлым естіп қалса, не бетімді айтамын деп күйзелді полковник), жуырда ғана капитан Фэмиш жатып кеткен төсекке жайғасты да, ұйықтап кетті. Ол сағат онда оянған кезінде жирен шашты бала жігіт әлдеқандай кісімсіп, Родонның алдына сақал қыратын жалтыраған күміс сауыт - саймандарын қойды. Буфеттің үстінде en permanence1 лас патнос және мұз салынған шелек тұрған; ал Керситор-стритке қараған темір тор тартылған терезеге алтын жалатылған үлкен карнизге кір басқан сары атлас перде ілінген. Алтын жалатқан жалпақ раманың ішіне діни өмірді немесе аңшылықты бейнелейтін суреттер қойылған - мұның бәрі вексельдік операциялар кезінде жоғары бағаланып, қолдан-қолға өткен ұлы шеберлердің қолтумалары. Полковникке тартылған тағам да лас ыдыспен, бірақ қымбат ыдыспен келді. Папильот киген ойнақы қара көзді Мосс бикеш шайнекпен келіп күліп, назданып, жайлы жатып, жақсы тұрдыңыз ба, деп полковникпен амандасты. Ол өткен күні лорд Стайнда қонақта болған адамдардың тізімі басылған "Морнинг пост" газетінің нөмірін ұсынды. Онда тамаша той туралы, талантты орындаушы миссис Родон Кроулидің орындаған рөлі туралы хабар басылыпты.



	Ертеңгі ас қойылған үстелдің шетіне қалай болса солай ашылып - шашылып, балтырынан шұлығын да жимай, бір кезде ақ атласпен қапталған, екшесі мұжылған башмағын көрсетіп, балтырын жылтыратқан үй қожасының қызымен біраз қылжақтасқан соң, одан қауырсын қалам, сия мен қағаз сұрады. Қанша парақ қағаз керек деп сұрағанда: "Біреу ғана" деп жауап қайырды. Мисс Мое бармағы мен сұқ саусағының арасына қыстырып бір ғана парақ қағаз алып келді. Қара көзді қыз мұндай қанша бет қағаз алып келмеді дейсіз, соның бәріне шабарман жауабын алып келгенше осы қапас бөлмеде ерсілі-қарсылы сенделіп жүргендер шимайлап, жәрдем ете көріңдер деп жалбарынып, қаншама сәлем хат жазылмады. Кедей адамдар поштаның емес, орындаушының жәрдемін қалайды, арзанға түседі ғой. Қайсымыз мұқабасы дымқыл хат алып, есік алдында бір адам жауабын күтіп түр дегенді естімедік, ондайды естімеген адам табыла қояр ма екен.



	Хатына кідірмей жауап алатынына Родон күдіктенбеді.



	"Қымбатты Бекки!- деп жазды ол, - жайлы жатып, ұйқыңды қандырған боларсың. Саған кофе ұсынбағаныма шошып қалма. Кеше кешкісін, шылым шегіп үйге келе жатқанымда акцентке ұшырадым. Мені Керситор-стриттегі Мосс шап беріп ұстап алды - мына хатты соның алтын жалатқан жиһазды қонақ бөлмесінен жазып отырмын - ол мені осыдан екі жыл бұрын да ұстаған-ды. Мисс Мосстың қолынан шай іштім, дәм таттым; ол семіріп кетіпті, бұрынғыдай шұлығы тобығына түсіп жүр.



	Бұл Натанның жүз елу фунтының бодауы, өсімімен жүз жетпіс. Маған жазу жабдығы мен жейде жібер. Мен балға киген башмакпен, ақ галстукпен жүрмін (мұным мисс Мосстың шұлығына ұқсап барады. Менде жетпіс фунт бар. Осы хат қолыңа тиісімен Натанға бар да, оған жетпіс бес фунтты ұсын, қалған сомасына вексель жаздырып ал. Оған шарап аламыз да, бәрібір қонақасыға херес сатып аламыз ғой; бірақ картинаны алма, тым қымбат.



	Егер ол көнбей қасарысса, онда менің сағатымды, өзіңнің анау-мынау жылтырағандарыңды ломбардқа өткіз, онсыз да өмір сүрерсің, әрине, ақшаны кешке дейін алуымыз керек. Ертең жексенбі ғой, сондықтан бүгін тындыру керек; оның үстіне төсек орны да онша таза емес, әрі менің үстімнен жаңа іс қозғауы да мүмкін. Родонды сенбіде үйге алмағанымыз қандай жақсы болды десеңші. Құдай жар болып, пәле-жаладан сақтасын.



	Көріскенше жай таппай отырмын.



	Тезірек жет. Сүйіктің Р.К. ".



	Бұл хат мистер Мосстың үйін торып, арқандаған аттай ұзамай жүретін бір орындаушымен жөнелтілген. Хаттың жөнелтілгеніне көзі жеткеннен кейін Родонның көңілі орнына түсіп, аулаға шығып шылым шекті. Мұнда мырза қонақ болып жатқан жігіттер әлдеқалай қиялданып, мынау меймандос жандардың үйін тастап кетіп қалмасын деп мистер Мосстың ауласы барлық жағынан темір тормен қоршалған.



	Родон ары кеткенде үш сағаттың ішінде үлгеретін шығар деп күтті. Бүл уақытта ол шылымын шегіп, газет оқып, асханада бір танысы капитан Уокермен кездесіп қалды да, алты пенстен тігіп, бірнеше сағат карта да ойнап тастады.



	Бірақ уақыт зымырап өтіп барады, орындаушы келетін емес; Бекки де көрінбейді. Мистер Мосстың "Табльдотында" дастарқан тура бес жарымда жайылды. Осы үйде тұрып жатқан жігіттердің тамаққа төлейтін ақшасы барлары жоғарыда Кроули мырзаның уақытша мекені аталған қонақ бөлмедегі үстелге жайғасты. М. Бикеш оны әкесі Хем бикеш деп атайтын) дастарқан басына папильотаксыз келді; Хем ханым дастарқан басындағыларға шалқанмен тұспалаған қойдың сирағын ұсынды. Полковниктің тағамға тәбеті тартпады. Мына қауымға бір шөлмек шампан қоймай ма деген жұрттың тілегін Родон орындады, әйелдер оның денсаулығына деп көтерді, ал Мосс мырза аса ізеттілікпен соғыстырып қойды.



	Сонымен ас үстінде сыртқы есіктің қоңырауы шылдырлады. Мосстың жирен шашты сайтаны кілтін алып орнынан тұрып, есік ашуға беттеді. Ол қайта оралды да, орындаушы шабаданын және хат алып келіпті деп Родонға табыс етті.



	- Полковник, бәлсінсеңіз, - деді миссис Мосс қолын сілтеп сөйлеп, Родон аздап дегбірсізденіп хатты ашты. Бүл бір әтір исі аңқыған, күлгін қағазға жазылған, ашық -жасыл түсті мөр соғылған хат еді.



	- Mon pauvre cher petit , - деп жазыпты мисс Кроули менің жексұрын қартамышыма не көрінді екен деп түн баласы кірпік ілмей, Бленч мырзаға кісі жіберіп (селкілдеп қатты ауырдым), ол маған тыныштандыратын дәрі беріп, Финетке жау шауып кетсе де оятпаңдар деп нұсқау бергеннен кейін таң аппақ атқанда ұйықтап кетіппін. Сондықтан менің бейшара қартамышымның шабарманы, Финеттің айтуынша һіеп mauvaise mine2 әрі il sentait lc Qenievre әйтеуір сол пақыр менің қоңырауымды ауыз бөлмеде бірнеше сағат күтіпті. Сенің аянышты, сауатсыз жазылған хатыңды оқығанда қандай халде болғанымды білесің бе?



	Төсек тартып тұрғаныма қарамастан табан астында күймемді шақыртып, киініп болысымен (әуелі шоколадтан бір ұрттай да алмадым, құдай ақы, өйткені оны менің monstre1 ұсынып тұрған жоқ қой), ventre a terre2 Натанға ұштым. Оны жолықтырдым... жалбарындым... жыладым... оның аяғына жығылдым. Ол оңбағанның бетін бері қарата алмадым. Ол қарызыңды толық өте, немесе күйеуің түрмеде шіриді деді. Сонымен une triste visite cher mon oncle3 деген үмітпен (жүз фунттық құны болмағанмен, мендегі сылдырмақтардың бәрі сенікі; ал олардың біразы се cher oncle" екенін өзің білесің ғой) үйге келсем, әлгі болгарлық антұрғанмен милорд отыр, олар мені кешегі табыспен кұттықтай келіпті. Содан кейін Пэддингтон келіп, әдеттегідей қылжақтап, ысылдап-пысылдап, шашын жұлып отырды, содан кейін өзінің бастығымен foison4 мақтап ділмарсынып Шампиньяк жетті, қысқасы әбден мазамды алды, мен болсам бұлардан тез құтылғанша асықтым, осы сәтте oison, mon pauvre prisonnier5 бір сәт те есімнен шығармадым.



	Олар кеткеннен кейін милордтың аяғына бас ұрып, бәрін де, бар дүниемізді өткізетінімізді де айтып, екі жүз фунт сұрадым. Ол мысқылдап, кекетіп, дүниені өткізу ақымақтық деп, ойланбақ болып кетті. Ақыры ақшаны ертеңмен жіберемін деп сөз беріп, жүріп кетті. Сонымен антұрған кісі киігіме ақшаны алып келемін, саған дұғай сәлем жолдап отырған сүйген жарың Бекки.



	Төсекте отырып жаздым. О, басым мәңгіріп, жүрегім сыздап, дегбірім қашып барады!"



	Хатты оқып шыққаннан соң Родон қызарып, қабағы түйілді, табльдоттың арғы жағында отырған адамдар бірдей-ақ полковниктің жайсыз хабар алғанын сезді. Сейілткен күдіктерінің бәрі қара бұлт болып қайта үйірілді. Әуелі зайыбы сәнді сылдырмақтарын өткізіп, күйеуін шығарып алуға уақыт таба алмаған ғой. Бұл түрмеде жатқанда әйелі қонақ күтіп, олармен ыржақтасып, солардың мадақтарын естіп отырған ғой. Оны мұнда қаматқан кім? Уэнхем мұнымен бірге келе жатты. Мұнда бір жоқ, Родон ондай жамандық ойламайды. Ол бөлмеден асыға шықты да, өзінің жатын орнына барып, жазу үстелін ашып, сэр Питт пен леди Кроулиге екі жол ғана сәлем жазды да, шабарманды шақыртып, мына хатты кідіртпей Гонт-стритке жеткіз, кэб жалда, бір сағатта жауабын алып келсең, шайлық гиней аласың деді.



	Хатта ол қымбатты бауыры мен нағашы қарындасын құдай үшін, құртқандай Родон үшін, мұның ар-намысы үшін тезірек жетіп, пәледен құтқарыңдар деп жалбарынды. Ол түрмеге түсіп қалды; бостандыққа шығуы үшін оған жүз фунт керек, - осылайша аға-жеңгесін жәрдемге шақырды.



	Шабарманды жөнелтіп салып, полковник асханаға келді де, шарап талап етті. Ол сыбайластарымен әлдеқалай көңілденіп, күліп, әр нәрсені айтып, оғаш қылық танытты. Ол кей кезде есінен ауысқандай көрінді, өз күдігіне қарқылдап күлді, тағы бір сағат шарап тартты, әлсін-әлсін күйме келіп қалмады ма деп, құлақ түрумен болды. Мұның тағдырын сол күйменің келуі шешетін-ді.



	Діттеген мерзім жеткенде, қақпа алдынан күйменің салдыры естілді. Жас күтуші есік ашты. Леди келіпті.



	- Полковник Кроулиге келдім, - деді әйел даусы дірілдеп.



	Жас жігіт бикештің жүзінен аңғарды да, сыртқы есікті жауып, ішкі есікті ашып: "Полковник, сізді шақырып жатыр!" - деп айғайлады, - әйелді Кроули орналасқан қонақ бөлмеге ертіп келді.



	Родон асханада отырғандардан бөлініп дәлізге шықты; оның соңынан дегбірі қашқан әйел күтіп тұрған күңгірт бөлмеге көмескі сәуле түсті.



	- Родон, менмін ғой, - деді әйел ұялып, даусым көңілді шықсын дегендей, - менмін, Джейнмін.



	Родон мұның нәзік үніне, жеңгесінің осындай қапаста келгеніне қатты толқыды. Ол жеңгесін құшақтап, міңгірлеп, рахметін жаудырып, иығына сүйеніп еңіреп жібере жаздады. Ол мұның толқуының мәнін түсінбеді.



	Мистер Мосстың векселі отелді, бүл жігіттің құдай бұйыртса жексенбіде осында түнеп қалар деген ойы жүзеге аспай қалды, Джейн жарқылдап күліп Родонды Бейлифтің үйінен сол келген көбімен үйіне алып кетті.



	- Сіздің хатты алып келгенде Питт үйде жоқ еді, - деді Джейн, - ол парламенттің өзге мүшелерімен қонақасыда болатын, сондықтан сүйікті Родон, мен... жалғыз келіп қалдым.



	Сөйтті де қолының үстіне өзінің нәзік қолын қойды. Бәлкім, Питтің сол қонақасыға кеткені де оңды болған шығар. Родон жеңгесіне риза болғаны соншалық, қайырымды әйелдің көңілі босап, әуелі, әлдеқалай секем алды.



	- Әрине, сіз білмейсіз ғой, - деп ол әдеттегідей дөрекі де қарапайым сөйледі, - сізді ұққаннан бері мен әлдеқалай өзгеріп...



	кішкентай Родонды жанымдай жақсы көріп кеттім. Мен өмірімді кайта құрсам ба деймін. Мен, мен бар ғой, мен...



	Сонымен ойын аяқтай алмады, бірақ Джейн оның ойын ұқты. Сол күні кешкісін Родон кеткеннен соң өзінің бесіктегі кішкентай ұлының қасында отырып, жолы болмаған сорлы күнәкардың тілеуін тілеп, құдайға сиынды.



	Родон жеңгесімен қоштасып асыға басып, үйіне қарай беттеді. Түнгі сағат тоғызды. Көшелерден өтіп, Бақталастық базарының алаңдарынан алшаңдай басып, әйтеуір қақпасының алдына келіп жан шақырды. Ол шошып кетіп, дірілдеп, кейін шегінді. Бекки, аурумын, төсек тартып жатырмын деген еді ғой, мынасы несі, қонақ бөлме жарқырап түр. Родон біраз уақыт қалтырап тұрып қалды, терезеден шамның жарығы оның сұрланған бетіне түсті.



	Ол қалтасынан сыртқы есіктің кілтін алды да, үйге енді. Жоғарғы бөлмеден күлкі естілді. Родон кешегі тұтқындалған күйде тойдың киімін ауыстырған жоқ-ты. Ол басқышпен жайлап жоғары көтерілді де сол жердегі дәліздің жақтауына сүйенді. Үйде қыбыр еткен пенде жоқ, барлық ауладағы қызметшілер басқа жаққа жөнелтіліпті. Родон жоғарғы бөлмеден шырқалған әнді, сықылықтаған күлкіні естіді. Бекки алдындағы күні айтқан әнінен үзінді шырқады; қырылдаған дауыс: "Бәрекелді! Бәрекелді!" - деп айқайлады. Бүл лорд Стайнның даусы еді.



	Родон есікті ашып, бөлмеге енді. Кішкентай үстелге тағам қойылыпты: күміс ыдыстар, графиндер жарқырап түр. Стайн Бекки отырған софаға сүйеніп, еңкейіп әлдене дегендей, сұрқия әйел кешкі көйлегін киіпті, ол білезік, сақина жүзік, кеудесіне Стайн сыйлаған гауһар тасты жарқыратып тағып алыпты. Милорд қолын ұстап, саусақтарын сүймек болып еңкейе бергенде, Бекки кенеттен дауыстап, орнынан ұшып тұрды - ол Родонның бозарған жүзін көріп қалып еді. Енді бір сәтте ол күліп, күйеуін қарсы алуға ұмтылды, - бірақ онысы күлкі сияқты болмады; Стайн бойын жазып, бозарып, түсі қуарып, тісін шықырлатты да, ол да айылын жиып, әлдеқалай күлуге тырысып, қолын созып, ілгері ұмтылды.



	- Қалай? Келіп қалдыңыз ба? Сәлеметсіз бе, Кроули! - деді ол, күтпеген оқиғадан күлемін бе дегенде аузы қисайып кетті.



	Родонның жүзінің суықтығына қарап Бекки бір сұмдықты сезгендей күйеуіне қарай ұмтылды.



	- Мен кінәлі емеспін, Родон, - деді ол. - Құдай куә, кінәлі емеспін. Кінәлі еместігімді айтсаңшы? - деді ол лорд Стайнға бет бұрып.



	Ол болса, бұлар әдейілеп арандатып отыр деп ойлап, әйеліне де, күйеуіне де тарпа бас салды.



	- Күнәсіз жандар сендерсіңдер ме, сайтан алғырлар!- деп бұрқырады ол, - күнәсіз бейшаралар! Сіздің қолы-басыңыздағы сылдырмақтың бәрінің құнын мен төлегенмін, сомадай жігіттің жұмсаған мың фунтын сіз арқылы мен бермедім бе?! Сізді маған сол үшін сатып отыр емес пе. Сайтанның күнәсіз бола қалуын, сіз де биші шешең мен өгей күйеуің сияқты күнәсізсің. Басқалар сияқты мені де қорқытамын демеңдер... Жол бер, сэр! Жолдан тұр былай! - лорд Стайн қалпағын алып, жауына көзін алартып қарады да, жол береді деген үмітпен ілгері қарай ұмтылды.



	Бірақ Родон Кроули жолбарыстай атылып, оның мойын орағышынан шап беріп ұстай алды, қылқынып бара жатқан Стайн бүрісіп, тыпырлады.



	- Өтірік айтасың, төбет!- деп айғайлады Родон, - өтірік, қоян жүрек сұмырай, - сөйтті де ол Англия пәрінің бетінен екі осты да, бетін қан жуған мырзаны итеріп тастады.



	Мұның бәрі Ребекка ара түскенше, көз ілеспей өте шықты. Бүкіл денесімен қалшылдап қасында тұрды. Ол қайратты да, батыл күйеуіне риза болды.



	- Бері кел!- деп бұйырды ол Әйелі қасына келді.



	- Мынаның бәрін сыпыр.



	Ол қалтырап, дірілдеп, білезік, жүзік, сақиналарын қолынан сыпырып, күйеуіне ұстатты да дір етіп, оған жасқана қарады.



	- Мына жерге таста, - деді күйеуі, әйелі асыл заттарын қолынан түсіріп алды.



	Родон оның кеудесіндегі гауһар алқаны жұлып алып, лорд Стайнға қарай лақтырды. Бүл жалтыраған маңдайын тіліп түсті. Стайн осы таңбасымен о дүниеге аттанды.



	- Жүр, жоғарыға! - деп бұйырды Родон әйеліне.



	- Мені өлтірме, Родон! - деп жалбарынды әйелі. Ол кекесінмен күлді де:



	- Әлгі адам ақша туралы жалған айтты ма, әлде рас па, соған көзімді жеткізбекпін. Ол ақша берген бе еді?



	- Жоқ! - деді Ребекка, - бірақ...



	- Кілтіңді әкел, - деді Родон. - Сөйтті де ерлі-зайыпты екеуі бөлмеден шықты.



	Ребекка бір кілттен өзгесін күйеуіне ұсынды да, мұны аңғармайтын шығар деп үміттенді. Бүл жастық шағында Эмилия сыйлаған кішкентай қобдишаның кілті еді. Оны көзінің қарашығындай сақтап, елеусіз жерге тығып жүретін. Бірақ Родон барлық жәшіктерді, гардеробты ақтарып, астан-кестеңін шығарып, толып жатқан ала-құла шүберектерді лақтырып жатып, ақыры қобдишаны тапты. Ребекка мұны алуға мәжбүр болды. Мұның ішінде құжаттар, ертедегі махаббат сырлы хаттар, әр түрлі ұсақ-түйек жылтыраған әйел заттары сақталған-ды. Одан өзге несие билеттері салынған әмияны да жатқан. Оның біразы бұдан он жыл бұрынғы да, бірақ біреуі Беккиге лорд Стайн сыйға тартқан су жігіт мың фунттық банкнот болатын.



	- Мынау соның бергені ме? - деп сұрады Родон.



	- Иә, - деп жауап қайырды Ребекка.



	- Оның ақшасын бүгіннен қалдырмай жіберемін, - деді Родон (өйткені жаңа күн басталған, тінту бірнеше сағатқа созылған-ды), - Бригстің ақшасын төлеймін, ол балаға өте жақсы қарады, тағы біраз қарыздардан құтыламын. Сен қалғанын қайда жіберуді маған айтарсың. Сен осынша ақшадан маған жүз фунтты қимадың ба, мен әрқашан сенен ақша аяған емеспін ғой!



	- Мен кінәлі емеспін, - деп қайталады Бекки. Күйеуі кайтып оған тіл қатпады.



	Күйеуі кеткеннен кейін ол нендей ойға келді екен? Родон кеткелі бірнеше сағат өтті, бөлмеге күннің сәулесі түсті, ал Ребекка болса төсектің шетінде жападан-жалғыз отырды да қойды. Барлық жәшік актарған, ішіндегі заттары жерде шашылып жатыр; көйлек, үкі, мойын орағыштар, қымбат заттар, кысқасы даңғойлық үмітінің жұрнақтары, бүлінгеннің дүниесі! Беккидің шашы иығына түсіп жалбырап, Родон гауһарлар жұлып алғанда көйлегі де жыртылып кеткен-ді.



	Ол күйеуінің басқыштан түскенін, есіктің жабылғанын да естіді. Күйеуінің кайтып оралмайтынын білді. Ол біржолата кетті." Өзіне қол жұмсар ма екен, - деп ойлады. - Жоқ, олай етпес, бәлкім лорд Стайнмен жекпе-жекке шыққаннан кейін, бәлкім..." Басынан кешкен өмірін, мұңлы оқиғаларын көз алдынан өткізді. Ой, өмір-ай, мұның әмірі -аянышты да, қасіретті де, үні шықпас жалғыздықта өткен-ді. Әлде апиын жеп қата қалса ма екен, онда мына жарық дүниемен қоштасып, үміттен де, атақ-даңқтан да, қарыздан да құтылып, жаны жай табар еді-ау. Үй жинаушы француз әйелімен осындай жағдайда ұшырасты: Ребекка жау шапқандай шашылып, қолын қусырып, міз бақпай тесірейіп отырды. Үй жинаушы әйел сыбайласы болатын, жалақыны Стайннан алатын-ды.



	- Mon Dieu madame! Не болып - қалды? - деп сұрады, - қандай жағдайға душар болдық? Өзін кінәлісің бе, жоқ па?



	Бекки - "жоқ" деп жауап қайырды, бірақ мұның аузынан шыққан сөздің ақ-қарасыны кім ажыратады, әлде бұл кесірлі жүрек дәл осы сәтте кінәлі де емес шығар? Қаншама залымдық, өтірік, ойдан шығарылған сиқырлық пен менмендік, пысықайлық, ақылдылықпен істелген қарекеттің бәрі зая кетпеді ме! Шөлмек жүз күнде емес, бір күнде сынады деген. Бәрінің де астан-кестені шықты. Үй жинаушы әйел терезе перделерді жапты да, үй иесіне жатып деміңді ал деп қамқорлық көрсетті. Содан кейін ол төменге түсті де, күйеуінің жарлығымен жерге тастаған қымбат заттарды жиып алды, ал лорд Стайн алды-артына қарамай зытқан.





Елу төртінші тарау




	АЙҚАСТАН КЕЙІНГІ ЖЕКСЕНБІ



	Родон екі күннен бері үстінен тастамай жүрген балға киетін кәстөмімен есік басқышын жуып жатқан қызметші әйелді шошытып. қасынан өте шығып бауырының кабинетіне енгенде, сэр Питт Кроулидің Грейт-Гонт-стриттегі үйі жаңа ғана оянып, жуынып-шайынып жатқан-ды. Леди Джейн балаларының бөлмесінде олардың киінгенін көріп, сәбилерінің өзіне сүйеніп ертеңгі намазын оқығанына құлақ салып отырған-ды. Сэр Питт басқарып үй ішінің бәрі салтанатпен құлшылық еткенге дейін, балалар парыздарын өз бөлмелерінде орындайтын. Родон баронетпін кабинетіндегі үстелдің қасына қойылған креслоға отыра кетті, ол жерде ұқыптылық сезіледі: көк кітап ашылып, хат, мұқият белгі соғылған есеп-шоттар, біркелкі жиналған кітапшалар, кілтпен жабылған есеп-қисап кітаптары, жазу жабдықтары, жөнелтілетін шұғыл хаттың жәшігі. Інжіл, "Үш айлық шолу" және "Сарай анықтамасы" сапқа тұрған солдаттай тізіліпті.



	Сэр Питт отбасылық уағыздар жинағын жексенбі күні бала-шағасына таратып, үстелдің үстіне қоятын, жұрт қалауынша қажетті бетін ашып оқитын. Уағыздар жинағының қатарында "Бақылаушы" газетінің соңғы нөмірі жатыр, әлі дымқыл, ешкім бетін ашпаған, мұқият бүктелген, бүл әрине сэр Питтің оқитын газеті. Қожайынының үстеліне қойғанға дейін мұны көрмегендер ғана оқи алады. Сол күні таңертең газетті кабинетке алып барып қойғанға дейін ол мұның бетінен кешегі "Гонт-хаустағы той" жайындағы есепті оқып шыққан, онда маркиз Стайн шақырған бекзаттардың бәрінің аты-жөні жазылған, бүл тойға жоғары мәртебелі король де катысыпты. Мұны ертеңмен шай ішіп отырған экономка мен оның немере сіңлісіне айтып беріп, сол ледидің бөлмесінде майға қуырылған ыстық нан жеп, Родон Кроулилер жағдайын қалай жақсартып алғанына қайран қалысты да, камердинер қожайын оқығанда ешкім ұстағаны білінбесін деп газетті буға ұстады да, қайта бүктеп, орнына қойды.



	Бейшара Родон газетті алып оқымақ болып еді, көзі бұлдырап, еш нәрсені көре алмады. Кроулидің қара шаңырағының иесін күтіп отырған Родонның көз алдынан үкіметтің хабарлары, жаңа қызметке тағайындау (сэр Питт қоғамдық қайраткер болғандықтан, мұның бәріне көз жүгіртуге міндетті еді, өйтпесе жексенбі күні газет оқып несі бар), театр сыны, "Баркингск қасапшысы" мен "Татбери сүйіктісінің" арасындағы жүз фунтқа тігілген бәйге, әуелі миссис Беккидің ерекше көзге түскен Гонт-хаустағы атақты шарада жайындағы маңызды есеп те бұлдырлап, тұманданып көрінбей қалды.



	Кабинеттегі қара мәрмәр сағат тоғызды қоңыраулатқанда мұнтаздай киініп, таза қырынып, сарғыш тартқан жүзін опалап, шашын жылтырата тарап, жейдесінің жағасын қысып түймелеп бөлмесінен шықты, крахмалданған галстук тағып, үстіне сүр бомазиден шапан киіп, тырнағын жүре тазалап, ескі көз ағылшын жігіттерінің нағыз үлгісін танытып, серілерше керіліп, басқышпен төмен түсті. Ол кабинетінде мыжылған кәстөм киіп, үрпиген, көзі қанталаған Родонды көргенде селк ете қалды. Бауыры артығырақ ішіп жіберіп, бір жерде серуен құрған ғой деп ойлады.



	- О, жаратқан ием, Родонсың! - деді ол таңғалып, - таң атпай қайдан жүрсің? Үйіңе неге бармағансың?



	- Үйіңе? - деді Родон кекетіп, - қорықпа, Питт. Mac емеспін. Есігіңді жапшы, саған айтар әңгімем бар.



	Питт есігін жапты да, үстелге жақындап, басқарманы, агентті немесе басқа баронетпен жұмыс жайында ақылдаса келген адамдарды қабылдайтын креслоға отырды да, тырнағын бұрынғыдан да тездетіп тазалай бастады.



	- Питт, менің саудам бітті, - деді полковник, сәл үнсіз отырып, - мен құрыдым.



	- Сенің солай боларыңды бұрын да айтқанмын, - деді баронет ашуланып, ұқыпты алынған тырнағын тықылдатып. - Мен саған мың мәрте ескерткенмін. Саған ешқандай жәрдем көрсете алмаймын. Менің әрбір тиыным есептеулі, әуелі Джейн саған кеше берген жүз фунтты да, менің іс жүргізуші адамыма таңертеңге дейін беруім керек, әйтпесе маған үлкен ауырлық келтіреді. Саған мүлдем жәрдем көрсетпеймін деп айта алмаймын, бірақ ұлттық қарызымызды толық өтемеген сияқты, сенің кредиторларыңа да толық төлей алмаймын. Мұны менен күтуің ақылсыздық - нағыз ақылсыздық! Сен ымыраға келуің керек. Отбасы үшін ауырлық келтіреді, бірақ жұрт ондайды істеп жатыр. Мәселен, лорд Реглендтың ұлы Джордж Кайтли өткен жетіде соттасып құтылды ғой, олар мұны намыс көріп отырған жоқ. Лорд Регленд оған бір шиллинг те бермес еді және...



	- Маған ақша керек емес, - деп Родон ағасының сөзін бөлді. - Мен өзім туралы айтайын деп келген жоқпын. Әңгіме менің қара басымда емес, оның жарасы жеңіл...



	- Онда не туралы? - деді Питт біраз жеңілденіп.



	- Менің ұлым... - деді Родон даусы қарлығып, - мен бұ дүниеден кеткенімде сен оған қамқоршы боламын деп сөз берсең болды. Сенің қайырымды, сүйкімді әйелің оған жақсы қарайды, ол мұны өзінің туған шешесінен артық көреді... Жоқ, құрысын. Питт, сен құлақ салшы, сен менің мисс Кроулиден ақша алуға тиіс екенімді білесің ғой. Мені баланың кішісі болған соң еңбекке баулымады, сондықтан еріншек, жалқау болдым. Әйтпесе өзгеше адам болар едім. Полкта кызметті жаман атқарған жоқпын. Қолымнан ақшаны қалай шығарып алғанымды, оны кім қағып кеткенін білесің бе?



	- Соншама шығыннан кейін саған жасалған жәрдемімнен кейін маған мұндай кінә тағуыңды орынсыз деп санаймын, - деді сэр Питт. - Сені зорлап үйлендірген жоқпын.



	- Оны талақ етемін, - деді Родон. Бүл сөздің күрсініп айтылғаны соншалық, сэр Питт селк етіп, бойын жиып, қақшиып қалды.



	- О, жаратқан! Ол өлді ме? - деп үрейленіп, аяныш білдірді.



	- Кішкентай Родон болмағанда, - деді Родон, - бүгін таңертең өзімді бауыздап тастайтын едім... Иә, ол сұмырайдың да шыбын жанын шырқыратар едім.



	Сэр Питт не сұмдықтың болғанын түсіне қойды, Родонның кімнің жанын шырқыратқысы келгенін де ұқты. Полковник болған істі бауырына қысқа ғана баяндап берді.



	- Сайқал, сол сұмыраймен сыбайласып, - деді ол, - маған бейлифті жібертіпті, солардың үйінен шыққанымда ұстатып жіберді. Оған ақша тауып жібер деп хат жазғанымда, төсек тартып жатырмын, ертең құтқарамын демеді ме. Ал үйге келсем, маржан моншақ тағып, сол сұмыраймен жеке думандап отыр.



	Содан кейін ол бір ауыз сөзбен лорд Стайнмен қақтығысын айтты. Мұндай істен құтылудың бір-ақ амалы бар. Ол бауырымен ақылдасып, жекпе-жекке шақыруға бел байлады.



	- Тірі қаламын ба, жоқ па, ол жағы белгісіз ғой, - деді Родонның даусы бәсеңдеп, -ұлымның анасы жоқ, сондықтан Питт, Джейн екеуіңнің қамқорлығыңа қалдырамын. Оған әке орнын басамын десең, көңілім жай табады.



	Ағасы қатты толқыды да, Родонның қолын алды, онда мұндай жағдай сирек ұшырасады. Родон қолымен қалың қасын сипады.



	- Рахмет, бауырым, - деді ол. - Сенің сөзіңе сенемін.



	- Ант етемін, сеніміңді ақтаймын!- деп жауап қайырды баронет. Сонымен екеуі тез тіл табысты.



	Содан кейін Родон қалтасынан Беккидің қобдишасынан алған кішкентай әмиян шығарып, ішінен бір бума несие билеттерін азды.



	- Мінеки, алты жүз фунт, - деді ол, - менің бай екенімді сен білмеген боларсың. Сен бізге қарызға берген Бригстің ақшасын қайыр... Ол біздің балаға өте жақсы қараған... Сол бейшара кемпірден ақша алғанымызға бетімнен отым шығып ұялып жүруші едім. Мына ақшаны да ал. өзіме бірнеше фунт қалдырайын, мынамен Бекки күн көрсін.



	Сол сөзді айтты да, әмиянынан тағы да ағасына бермек болып бірнеше несие қағаздарын аламын деп қолы қалтырағаны соншалық, әмиянын түсіріп алды да, одан мың фунттық билет ұшып түсті - бүл Бекки сайқалдың соңғы табысы еді.



	Мұндай байлыққа таңғалған Питт еңкейіп еденнен ақшаны алды.



	- Жо, оған тиме. Мен сол ақшаның песінің маңдайына оқ қадаймын ба деп отырмын. Оқты қағазға ораймын да Стайнның маңдайына отырғызамын. - Родонға кек алудың бұдан артық жолы көрінбеді.



	Бұдан кейін бауырлар тағы да қол алысып қоштасты. Леди полковниктің келгенін естіп, әйел жүрегі бір пәленің болғанын сезіп, күйеуін кардағы асханада күтті. Асхананың есігі ашық қалған-ды, әрине, ағайынды екеуі кабинеттің табалдырығынан аттағанда леди Джейн де сол жерден шыға келді. Джейн Родонға қол беріп сәлемдесіп, ертеңгі асқа жақсы келдің деді, бірақ сақалы қырылмаған полковниктің қатулы күйеуінің жүзіне қарап, тамаққа қарайтындай күйде емес екенін аңғаруына болатын еді. Родон әлде қалай асығыс шаруасын айтып, жеңгесінің ұсынған қолын қысты. Жеңгесінің жәудіреген көзі оның жүзінен қайғылы кейіптен өзге ештеңе аңғара алмады, ол өзге бір ауыз тіл қатпай шығып кетті. Сэр Питт те оған түсіндіріп жатпады. Балалары сәлемдесуге келді, ол әдеттегідей салқындықпен беттерінен сүйді. Сэр Питт ертеңгі астын алдында үстелдің бір жағына қатарынан тізіліп той киімін, зерлі ливерияларын киіп, алдарына сақырлап қайнаған шайнектерін қойып, құлшылық жасап отырған отбасының мүшелері мен қызметшілеріне қарсы отырып дұға оқыған кезінде балалары тізе бүккенде анасы екеуін қолынан ұстап тұрған. Күтпеген жағдайға байланысты ертеңгі ас кеш ішілді, шіркеудің қоңырауы соғылған кезде олар дастарқан басында отыр еді. Леди Джейн шіркеуге баруға денсаулығым болмай отыр деді, үйдегі намазда да ойына құдай жолындағы қағида кіріп шыққан да жоқ.



	Осы кезде Родон Кроули Грейт-Гонт-стритті артқа тастап. Гонт-Хаустың есігінің алдындағы қола медуздың басын балғамен соғып, бүл сарайдағы қақпашының қызметін атқарған күмістелген күрең қызыл желет киген, қызыл бет Силенді шақырды. Қақпашы да алба-жұлба полковниктің сұрқынан шошып, алдын орағытты. Бірақ полковник өзінің карточкасын шығарып, қақпашыға онда жазылған мекен-жайды көрсетті де, лорд Стайнға полковник сағат бірден кейін күні бойы өзінің үйінде емес, Сент-Джеймс-стриттсгі "Ридженгс-клубта" күтетінін айтыңыз деп қатал тапсырды. Родон ұзағанда қызыл бет семіз қақпашы қайран калып, оның соңынан қарады; кешеге мерекелік киімге киіп шыққан адамдар да, мұнтаздай жуынған жетімхананың балалары, ләпкесінің есігіне сүйеніп тұрған көкөніс сатушысы да, күннің көзінен көлеңкелеп, терезе қақпағын жауып жатқан сатушы да қарады, шіркеу де қоңыраулатып жарандарын намазға шақырып жатты. Полковник күйме жалдап, арбакешке Найтсбридж казармасының тұрағын беріп жатқанда, арбакеш биржасына жиналған сопақ байлар оның сырт киіміне қарап сайқымазақ жасады.



	Родон казармаға жеткенде шіркеудің қоңырау үнінен аспан күңіреніп тұрды. Егер ол экипаждан мойнын созып қарағанда Бромптоннан Расссл-скверге қарай кетіп бара жатқан ескі танысы Эмилияны көретін еді. Бір топ мектеп оқушылары шіркеуіне беттеді, тротуарлар, мұқият сыпырылған, күймелер сыртына дейін жексенбілік серуенге шыққан адамдарға лық толы. Бірақ мұнын бәріне назар аударған полковник пе, ол өзінің ойымен әлек. Найтсбриджге келісімен ескі досы, әрі жолдасы капитан Макмердоның бөлмесіне көтерілді, құдай оңдап ол үйінде екен.



	Капитан Макмердо Ватерлоо айқасына катысқан, полктас достарына жағымды, ескіден келе жатқан әскери адамды, бірақ қаражаты болмай, жоғары шенге жете алмаған. Ол демалып. төсегінде жатыр екен. Өткен түнде капитан Джордж Синкбарстын Бромптон-сквердегі үйінде біраз жас офицерлерді, кордебалеттен коп әйел шақырған қонақасыда болып. Мак әр түрлі жастағы, ор гүрлі шендегі адамдардың арасында болып, генералдармен сөйлесіп, ит ерткен бикештермен шүйіркелесіп, бишілермен, боксерлермен де көрісіп, қысқасы, іздесе жолықтыра алмайтын жандардың арасына түсіп, әбден шаршап, оның үстіне бүгін жұмысы да болмағаннан кейін төсекте жатқан-ды.



	Оның бөлмесі жолдастары әскерден босап немесе үйленіп, байсалды өмірге көшкенде сыйға тартқан боксқа, балетке, спортқа арналған суреттерге толы еді. Сонымен капитан елуге келген, соның жиырма төрт жылын әскери қызметке бағыштады, сондықтан оның бөлмесі өзінше мұражай сияқты болатын. Ол Англиядағы атақты мерген, өзінің салмағындағы мықты шабандозы. Кроули полкта қызмет атқарғанда екеуі бәсекелес еді. Қысқасы, мистер Макмерд, біз жоғарыда айтқан "Таза өмірден", "Татбери сүйіктісі" мен "Баркингск қасапшысының" арасындағы жарыс туралы есепті оқып жатқан. Бүл тәпелтек, қысқа күзелген ақ шашты, басына жібек тақия киген қызыл шырайлы, қызыл мұрын, боялған ұзын мұртты әскери адамды.



	Родон сенімді дос керек дегенде қандай достықтың қажет болғанын ол бірден түсіне қойды. Ол таныстары үшін осындай ондаған істі өте ұқыптылық, сақтықпен өткеріп берген. Оны жоғары мәртебелі королі марқұм бас қолбасшысының ұмытылмас есімі үшін Макмердо аса құрмет тұтатын, қасіретке ұшыраған жігіттердің қайсысы болмасын капитанға иек сүйейтін.



	- Сүйікті Кроули, қандай жағдайға душар болдың? - деп сұрады карт жауынгер. - Тағы да картаның әлегі ме? Әлгі капитан Маркерді жалпасынан түсіргендей жағдай ма?



	- Жо, жоқ... енді менің әйеліме байланысты, - деп жауап қайырды Кроули, көзі қарауытып, қатты қызарып.



	Ол ысқырып жіберді.



	- Ол сені тастап кетеді деп айтпап па едім, - деді ол (расында да, полкта де, клубта да полковник Кроулиді алда не күтіп түр деп жолдастары бәстесіп, миссис Кроулидің ізгіліктігіне шүбәланған), бірақ сөзі Родонға түрпідей тигенін түрінен аңғарып, Макмердо ол жағын қозғауды жөн көрмеді.



	- Қалай сонда, достым, өзге амалдың құрығаны ма? - деді капитан байсалдылықпен, шынайы көңілін білдіріп, - сонда қалай, сезік пе, әлде... қалай өзі. Әлде хаты қолыңа түсті ме? Болдырмаудың реті бар ма? Мүмкін болса, бүл мәселе төңірегінде шу көтермеген жон.



	"Мәссаған безгелдек! Бұл енді ғана сезген болды ғой", - деп ойлады да, капитан ол жайындағы офицерлер асханасындағы миссис Кроулидің есімін былапыттаған талай әңгімені есіне алды.



	- Амал біреу ғана, - деді Родон, - екеуміздің біреуіміз о дүниеге сапар шегуіміз керек. Мак, жағдай мынадай, мені жолда ұстатып жіберді; екеуінің үстінен түстім. Мен оны өтірікші, қоян жүрек, қорқақ деп соғып тастадым.



	- Сауап қылыпсың, - деді Макмердо. - Оның кім? Родон ол лорд Стайн деп жауап қайырды.



	- Қарай гөр. Маркиз! Жұрт оны... жо... сені...



	- Немене оны-мұны деп міңгірлеп қалғаның, — деп Родон ақырып жіберді, - онан да менің әйелім туралы өсек естідім демейсің бе, ол туралы маған неге айтпадың?



	- Жұрт не демейді, жігітім, - деді ол, - жұрттың сандалғанын саған айта берсек не болады?



	- Антұрған, сенің мұның достың ісі емес, - деді Родон әбден мұңайып, қолын бетімен жауып алды. Оның келуі карт жауынгерді қатты тебірентті.



	- Бекем бол, достым! - деді ол - Атақты ма, атақсыз ба, онда шаруамыз жоқ, дәл маңдайынан қасқайтамыз, антұрғанның. Ал әйел жағына келсек, оның бәрі бірдей.



	- Мен оны қалай сүйгенімді сен білмейсің ғой? - деді Родон кемсеңдеп. - Мен соңынан малайы құсап сүмеңдеп жүрмедім бе. Жолына барымды шаштым. Оған үйленемін деп тақыр кедей болдым. Қажетті затын алып беру үшін сағатымды да тапсырмадым ба? Ол болса осы уақыттың ішінде өзіне ақша жинағанда, мені түрмеден шығарып алу үшін жүз фунтты аяды ғой.



	Содан кейін ол қатты қапаланып, Макмердоға болған жағдайдың бәрін баяндады, досы оның мұншалық ашылып сөйлегенін бұрын-соңды көрген емес-ті. Досы оның сөзіндегі кейбір көмескі жәйтке жармасты.



	- Бәлкім, әйелің расында да кінәлі емес шығар, - деді ол, - мұны дәлелдей алды ма? Стайн бұрын да онымен әлденеше рет жалғыз қалып жүр емес пе?



	- Солай да шығар, - деді Родон толқып, - бірақ мынасы кінәсіз адамның қылығы емес. Сөйтті де ол капитанға Беккидің әмиянынан тауып алған мың фунттық билетті корсетті. -Мінеки, оның бергені, ол мұны менен жасырып қойған ғой. Осындай ақша үйде жатқанда түрмеге жабылған жерімнен шығарып алмай отыр емес пе.



	Ақшаның жағдайын құптамасақ капитанның шарасы қалмады.



	Бұл мәжіліс өтіп жатқан шақта Родон капитан Макмердоның қызметшісін Керзон-стриттегі киімі салынған шабаданын алып келуге жөнелтті. Осы екі ортада Родон мен оның секунданты Джонсонның сөздігін пайдалана отырып, Макмердоның лорд Стайнға жөнелтетін хатын құрастырды. Капитан Макмердо полковниктің атынан маркиз Стайнға тіл қатуын өзіне асқан құрмет деп санай отырып, бүгін таңертеңгі оқиғаға байланысты, мәртебемнің өзі де қарсылық білдірмес керек, полковниктің талап етуімен қандай жағдайда да кездесуге полковниктен уәкілділік алғанын жазды. Капитан Макмердо лорд Стайнге сыпайы тіл қатып, оз тарапынан онымен (яғни капитан Макмердомен) кездесетін досының аты-жөнін айтуды, әрі бүл кездесуді кешіктірмей шұғыл ұйымдастыруды өтінді. Постекриптумда оның қолында мол сомадағы банк билеті барын, әрі мұны полковник Кроули маркиз Стайнның дүниесі деп айтқанын, әрі оған дәлелі де барын ескертті. Сондықтан полковниктің тапсыруымен ол бүл билетті егесіне табыс етуі керек.



	Қызметшілер Керзон-стриттен қайтып оралғанша бүл хат жазылып болды, бірақ ол шабадансыз, саквояжсыз оралды, ол қысылып. ыңғайсызданды.



	- Ол жердегілер ештеме бергілері келмейді, - деді ол, - үйдің астан-кестені шығыпты. Үйдің иесі келіп, қожалығын жүргізіп жатыр. Малайлар қонақ бөлмеде шарап ішіп жатыр. Олар сізді асхананың күміс ыдыстарын алып қашып кетті дейді, полковник, деді қызметші, біраз тұрып, - үй қызметшісінің бірі кетіп те қалды. Ал сіздің малайыңыз Симпсон қатты бажылдап, әрі өлердей мас, жалақысын төлегенге дейін үйден сабақты жіп шығармаймын деп сіресіп отыр.



	Мейфэрдегі кішкентай революция жайындағы хабар олардың бұған дейінгі қайғылы жағдайларын әлдеқалай жеңілдетіп, көңіл сергітті. Екі офицер де Родонның жеңіліске ұшырағанына қарқылдап күлді.



	- Ұлымның үйде болмағанына тәубе, - деді Родон, тырнағын тістелеп. - Мак, оны манежге алып келгенім есінде ме? Атқа қалай отырады, а?



	- Иә, ұлың жақсы азамат, - деді қайырымды капитан.



	Осы кезде кішкентай Родон "Уайтфрайерс" шіркеуінде, өзі сияқты мантия киген елу баланың арасында отырған, діни уағызды елеген ол жоқ, таяудағы сенбіде үйіне баратынын, әкесі не сыйлар екен, бәлкім, театрға алып барар деп қиялдаумен отырды.



	- Ұлым жақсы бала, - деді Родон, әлі де соны ойынан шығармай.



	- Мен опат болсам... егер мені атып өлтірсе, онда, Мак, сенен өтінерім... сол балаға жолығып, әкең сені өте жақсы көрген деп айтарсың. Тағы да... түу антұрған... достым, оған мына алтын ілгішімді берші, менде бұдан өзге дүние қалмады.



	Ол кір қолымен бетін басты, көзінің жасы сора болып акты. Макмердо түнде киетін жібек қалпағын басынан алып. көзін сүртті.



	- Төменге барып бізге ас дайындайтындар - деді өзінің малайына, даусын көтеріп, сергектік танытып, - Кроули сен ысқылайсың. Мәселен, тұспалаған бауыр ма, әлде селедка жейсің бе. Клей, полковникке менің жейделерімнің бірін алшы. Қымбатты Родон. екеуміздің бойымыз да шамалас еді-ау. Есіңде ме, полкке алғаш алынғанымызда екеуміз де ат құлағында ойнайтын едің-ау.



	Осы сөзді айтты да, Макмердо полковник киім ауыстырсын деп. теріс қарады да досы киінгенше "Таза өмірдің" бетіне көз жүгіртті. одан кейін қашқанның өзі киінді.



	Олар киінуге өте мән берді, себебі капитан Макмердо лордпен жолығатын еді. Ол мұртын басып, жылтыратып. крахмалданған галстук тағып, сарғыш түсті желет киді. Досынан кенін асханаға барған капитанды жас офицерлер онымен дауыстап сәлемдесіп. үйлену тойына бара жатқан жоқсыз ба деп сұрады.





Елу бесінші тарау




	ҚИЯНАТТЫҢ ТҮЙІНІ



	Өткен түннің оқиғасынан қатты күйзеліп, рухы күйреп жасып. сүріне жығылған Бекки Керзон-стриттегі шіркеудің бесін намаздағы қоңырауы қағылғанда барып оянды. Төсегінен тұрып, қызметші француз әйелін шақырып қоңырауын соқты, онымен осыдан бірнеше сағат бұрын ғана ұшырасқан-ды.



	Родон Кроули ханым арам тер болып қоңырауды ұзақ соқты, соңында тіпті жұлқынып қоңыраудың бауын үзіп алды, бірақ мадемуазел Фифин бәрібір келмеді, шашы жалбырап, қолында жібі салбырап үй иесі басқышқа жүгіріп шығып, камеристканы бар даусымен шақырғанда да ешкім үн қатпады.



	Оның мәнісі, бұдан бірнеше сағат бұрын "француздардан әдетімен" табанын жалтыратқан-ды. Қонақ бөлмеден қымбат заттарды жинастырып мадмуазель жоғарыға көтерілді де бұларды реттеп салып шабаданын буды да далаға жүгіріп шығып кэб тауып. заттарын да төменге өзі түсірді, басқа қызметшілерден жәрдем де сұраған жоқ, бәлкім, олар бас тартар ма еді, өйткені оны бәрі жек көретін. Сонымен ешкіммен қоштаспастан Керзон-стрпттегі үйден тайып тұрды.



	Оның ойынша, мынау шаңырақтағы думан аяқталған сияқты көрінді. Фифин кэбті айдатып келді де мұндай жағдайдағы оның жоғары дәрежедегі отандастарының жағдайын ұстады; бірақ олардан гөрі көрегенділік, әлде сәттілік жағдай жасап, өзінің ғана емес, үй иесінің де кейбір дүниесін ұстап кетті (егер үй иесі дегенде әйелді айтсақ, оның қандай заты болар еді), сонымен жоғарыда айтылған бұрыннан көз тігіп жүрген қымбат заттар мен бірнеше көйлекті ғана емес, соған қоса мадмуазель Фифинмен бірге Керзон-стриттегі үйден кезінде мадам Дю-барри пайдаланған XIV Людовиктің стилімен жасалған алтын жалатылған төрт шырағдан, алтындалған алты альбом, кипсек және альманахтар, эмальданған алтын темекі сауыт, Бекки пайдаланған құрттай ғажайып сиясауыт, меруерт бювар және де Родон кіріп келгенде кішкентfestin' дастарқанға қойылған күміс ыдыстардың бәрі де ада болды. Мадмуазель күміс ыдысты орнында қалдырып, сірә тым ауырлық жасаса керек; осы себеппен тас ошақтағы қышқаштарды да, айнаны да, палисандр ағашынан жасалған кішкентай фортепьяноны да қалдырып кетіпті.



	Кейіннен оған ұқсас бір әйел Париждің Гельдер көшесінде сәнқойлық шеберхананы ұстап тұрыпты, ол милорд Стайнның қамқорлығына бөленіп, үлкен құрметке ие болыпты. Бүл бикеш әрқашан Англияны дүниедегі сатқын ел деп жамандап, жас шәкірттеріне сол аралдың тұрғындары afle sement volee2 деп шағымданатын. Осындай бақытсыздыққа ұшыраған madame de Saint-Amaranthe3 жаны ашыған маркиз Стайн оған жақсылық жасаған шығар. Әрине ол қызметіне қарай бұдан кейін де бағаланып, құрметке бөлене берер, бірақ аралап жүрген Бақталастық базарының жолынан ұшыраса қоймайды.



	Кроули ханым төменнен дабырлаған адамдардың даусын естіп, оның шақырғанына үн қатпай жатқан қызметшілерінің ұятсыздығына ызаланып, үстіне капот жамылып, маңғазданып, шу естіліп жатқан асханаға түсті.



	Онда қожалақ аспазшы миссис Реглспен қатарласып кретонмен қапталған тамаша софаның үстіне отырып алып, оның мараскиін сілтеп отыр. Кеше ғана Беккидің қызыл күлгін қағазға жазған хатын тасып, күйменің қасында безек қағып, зыр жүгіріп жүрген паж крем салынған ыдысқа қолын матырып жеп отыр, ал малайы жүзі мұңды, қапалы Реглспен әңгімелесіп отыр; есік айқара ашылып, олардан бірнеше адым жерде тұрып Бекки қызметшілерін дауыстап шақырса да, оның сөзіне ешкім құлақ аспады.



	- Миссис Реглс, бір рюмкені тартып жіберіңізші, құдай жар болсын! - деді аспазшы әйел, Бекки ақ кашемир капотын жамылып қонақ бөлмеге кіргенде.



	- Симисон! Троттер! - деп зіркілдеді үйдің қожайыны. - Мен сіздерді шақырып тұрғанда, қалай тырп етпей отырсыңдар? Мен келіп тұрғанда қалай ғана отырсыңдар? Менің қызметшім қайда?



	Паж бір сәтке қорқып кетіп, қолын аузынан ала қойды, бірақ аспазшы әйел әлгінде миссис Реглске ұсынып отырған рюмкедегі мараскинді қолына алды да, алтын жалатқан рюмкенің шетінен Беккиге тесірейе қарап, қағып тастады. Шарап қараниет бүлікшінің делебесін қоздырса керек.



	- Иә, біз жайғасып, демалып отырмыз, софа сіздікі емес қой, - деді аспазшы әйел, - мен миссис Реглстің софасында отырмын, олар мұны өз ақшасына, әрі қымбатқа сатып алған, солай емес ие? Жалақымды төлегенге дейін осы жерден тапжылмай отыра берсем, онда үйелеп қалармын, миссис Реглс, жоқ, отыра беремін... ха-ха-ха.



	Осыдан кейін ол тағы да бір рюмке ликер құйып алды да, әлдеқалай тыжырайып, кекесінді мысқылмен тағы ішіп салды.



	- Троттер! Симпсон! Мынау жүзі қара маскүнемді қуып шығыңдар! - деп миссис Кроули зілденді.



	- Ол ненің ақысы, - деп жауап қайырды Троттер малай, - өзіңіз қуыңыз. Жалақымды төлеңіз де, мені де қуып шығыңыз. Дүние бізге қарап түр ма, жүре береміз, екі колға бір жұмыс.



	- Сіздер не, маған тіл тигізу үшін жиналдыңыздар ма? - деп айғайлады Бекки, шектен тыс кейіп, - Полковник Кроули келгеннен соң...



	Бұл сөзге қызметшілер қарқылдап күлді, бұған Реглс қана араласпады, ол сүлей сала отырды да қойды.



	- Ол қайтып оралмайды, - деді мистер Троттер, - киіміне адам жіберген екен, мистер Реглс бермек болған еді, мен рұқсат етпедім. ('ол полковнигің де менен артық емес. Ол қашып кетті, сіз де соның ішіне түсетін шығарсыз. Екеуің де бұзық, жер тауысқансыңдар, насқа айтарым жоқ. Сіз маған ақыраңыз. Оған шыдайтын хәлім жоқ. Жалақымызды төлеңіздер. Жалақы төлейсіздер ме?



	Мистер Троттердің қызарған ұсқынына, күрмелген тіліне қарағанда, оны желпінтіп, құтыртып тұрған шараптың буы екені даусыз еді.



	- Мистер Реглс, - деді жаны күйіп, не істерін білмей қапаланған Бекки, - сіз мынау маскүнемге мені балағаттатып қалай шыдап отырсыз?



	- Троттер. айғайды тоқтатыңыз, жетеді! - деді паж Симпсон. Ол қожайынын аяп. молайынын десін қайтарып тастады.



	- Оһ. бикеш. - деді Реглс, - мұндай күнді көремін деп ойлаппын ба. Кроулидің отбасын ес білген кезден білемін. Мен миссис Кроулиде отыз жыл сарай қызметшісі болып істедім, сонда осы отбасының бір мүшесі мені тонап кетеді деп ойлаппын ба, - деп бақытсыз жан көзіне жас алды. - Сіздер маған төлейсіздер ме, жоқ па? Сіздер бүл үйде төрт жыл тұрдыңыздар. Сол кезде менің заттарымды. ыдыс-аяғымды, төсек орнымды пайдаландыңыздар. Сүт пен майдан ғана маған екі жүз фунт қарыздарсыздар, онымен коймай құймақ жасауға мекиеннің бауырындағы жұмыртқаны, күшіктеріне кілегей сұрайтындарыңды қайтейін.



	- Бұл туған баласынын не ішіп, не қойғанын біле ме? - деп килікті аспаз әйел. - мен болмасам, ол баяғыда арам катар еді.



	- Ол қазір де жетімек. - деді мистер Троттер ыржалақтап. Адал жанды Реглс кемсеңдеп, қандай зардап шеккенін тізбектей берді. Оның айтқанының бәрі шындық еді. Бекки күйеуі екеуі оны тақыр жерге отырғызды. Келесі аптада алым векселін өтеуі керек, оған қолында көк тиыны жоқ. Балға соғылса болды, ләпкеден де, үйден де қуып шығады, мұның бәрі Кроулидің отбасына сенгеннің арқасы. Оның көз жасы да, қарызын талап етуі де Беккиді онан бетер ызаландырды.



	- Бәрін де маған қарсы екенсіңдер, - деді ол жабырқап. - Сендер не талап етіп отырсыңдар. Қарыздарыңды жексенбіде төлеймін. Ертең келіндер, толық алақандарына саламын. Полковник Кроули есептесті ғой деп ойлап едім, онда ертең есеп айырысады. Ол бүгін ертеңмен үйден шыққанда, сенсеңіздер, әмиянында бір жарым мың фунты болды. Ол мені көк тиынсыз қалдырды. Сонымен сөйлесіңдер. Қалпағымды киіп, шәлімді салып оны тауып кайтуыма мұрсат беріңіздер. Біз ертеңмен жанжалдасып қалғанбыз, оны естіген боларсыздар. Сіздің бәріңізге ақыларың төленеді. Полковник тәуір кызметке орналасты. Оны тауып келуіме мұрсат беріңіздер.



	Беккидің сенімді сөзі Реглесты да, басқаларды таңғалдырып, олар біріне-бірі қарасып қалды. Сонымен Бекки оларды баурап түсірді. Ол жоғары көтерілді де, бүл жолы француз қызметшісінің жәрдемінсіз - ақ киініп, Родонның бөлмесіне барып, буып-түйіп қойған шабаданы мен саквояжын көрді. Оның үстінде менен келген адамға беріңіздер деген хат та жатыр екен. Содан кейін ол француз әйелі тұратын шатыр астындағы бөлмеге көтерілді, онда бәрі мұнтаздай таза, барлық жәшіктері бос. Бекки еденге шашылған қымбат заттарын еске алды, қызметшісінің қашып кеткеніне көзі жетті.



	- О, құдайым-ай! Не жазығым бар еді, жолым болмай-ақ койды-ау! - деп күйінді ол. - Енді аузым аққа тигенде мұрным қанағаны ма. Орнына келтіре аламын ба, әлде кешіктім бе?



	Жо, тағы бір үміт бар.



	Ол киініп үйден шықты, бүл жолы ешкім бөгет те жасамады. Сағат төрт еді. Бекки көше бойлап жаяу тартты (күйме жалдайтын көк тиыны жоқ-ты), Грейн-Гонт-стриттегі сэр Питт Кроулидің қақпасына жеткенше еш жерге аялдамады. Леди Джейн Кроули қайда екен? Ол шіркеуге кетіпті. Бекки оған қайғырмады. Сэр Питт мені мазаламаңдар деп кабинетінде отыр еді. Бірақ Беккидің онымен жүздесуі керек қой. Ребекка ливрея киген, күзетшінің қасынан зып етіп өте шықты да, қайран қалған баронет газетін қойып үлгергенше сэр Питтің бөлмесінде тұрды.



	Ол нарттай қызарып, Ребеккаға жиіркенішті жүзбен бажырая қарады.



	- Маған бұлай қарамаңыз!- деді келіні. - Питт, қымбаттым, мен кінәлі емеспін. Бір кезде сіз дос-жар адам едіңіз ғой. Құдай ұрсын, кінәлі емеспін. Бірақ жағдай солай болып қалды... Жұрттың бәрі маған қарсы. Дәл осындай сәтте бар үмітіміз орындалып, бақыт құсы енді қолымызға қона бергенде, көрдіңіз бе.



	- Менің газеттен оқығаным рас па? - деп сұрады сэр Питт. Газеттегі бір хабар оны қатты толқытқан.



	- Рас! Лорд Стайн маған бүл жайды жұма күні кешкісін антұрған балдың үстінде айтқан. Оған бір жұмыс береміз дегелі жарты жыл болған. Отар министрі Мартир мырза кеше оған бәрі реттелді деп хабарлапты. Соның үстіне аяқ астынан ол түрмеге түсіп, мына кездесудің болып қалғанын көрмейсіз бе. Менің кінәм Родонның кызметінің жолына белсеніп кірісіп кетуімде болып отыр. Мен лорд Стайнды бұған дейін де жүз мәртебе жеке қабылдамадым ба. Родон білмеген ақшам болғаны рас. Сіз оның қолының ашық екенін білмейтін бе едіңіз. Мен сонша ақшаны қалай оған сеніп тапсырамын?



	Сонымен, қайран калып, тұйыққа тіреліп отырған қайнағасының құлағына мұның айтқаны қонып, қисынды іс болып шықты.



	Әңгіменің беті бері қарады: Бекки бар ойын ақтарып тастады, бірақ өкініш те білдірді. Ол лорд Стайнның (мұның есімін естігенде Питт қызарып кетті) ұнатқанын байқаған Бекки, өзін-өзі ұстатпайтынын, сенімді болғаннан соң атақты мэрдің көңіл жақындығын отбасының мүддесіне пайдаланғысы келеді.



	- Мен сіз үшін пэр атағын алуға әрекеттендім емес пе, Питт, - деді ол (Питт тағы қызарды). - Біз бүл жайында әңгімелескенбіз. Сіз талантысыз, лорд Стайнның қолдауымен ол әбден жүзеге асатын дүние еді ғой, біздің сол үмітімізді мына шалған қырсық қырқып жібермеді ме. Ең әуелі менің мақсатым - күйеуімді кедейліктен, қайыршылықтан құтқару еді, ол маған сенімсіздікпен қарап, қызғаныш жасап, қыр соңымнан қалмаса да мен оны сүйемін, сондықтан да осындай әрекетке бел байламадым ба. Лорд Стайнның маған көзі түскенін сезіп, - деді ол көзін төңкеріп, - адал әйелдің әдептілігінен аттамай, оның көңілін табу үшін қолдан келген айла-тәсілдің бәрін қолданып бақтым. Ковентри аралының* губернаторының дүние салғаны жайындағы хабар жұма күні таңертең ғана алынды да, милорд бұл орынды менің қымбатты жұбайыма бұйырып қойды. Ол мұны бүгін таңертең газеттен оқысын, сөйтіп, тосыннан тарту жасайық деп ұйғарғанбыз. Әуелі кездейсоқта түрмеге түсіп қалғанның өзінде (мұндағы лорд Стайн дархандылық жасап өзі көтермек болып, маған ертерек құтқарып алуға бөгет жасағандай болды). Милорд күліп, сіздің қымбатты Родоныңыз анау жер үңгір-бейлиф үйінде отырып, газеттен дәрежелі кызметке тағайындалғанын естіп ашуын басар деді. Содан кейін... ойламаған жерден үйге келіп қалды. Ес тоқтата алмай, бойын қызғаныш биледі... менің қатыгез Родоным милордтың жағасына жармасты... Құдайым-ай, ақыры немен тынар екен. Питт, аяулым. Мені аяңызшы, бізді табыстырыңыз, - солай деді де ол Питтің аяғына жығылып, ағыл-тегіл еңіреп, оның қолынан ұстап, сүйе бастады.- Мынау әйелдің біздің үйдің табалдырығынан аттап тұрғанына қайран қаламын, - деді леди Джейн, қалшылдап, өңі қуарып. (Бүл бикеш ертеңгі астан кейін қызметшісін Реглс пен Родон Кроулидің малайынан жағдайды біліп келуге жұмсаған. Олар болған жағдайдың бәрін айтып, әуелі басқа да кейбір оқиғаларды да қосып, тұздықтап та жіберген).



	- Миссис Кроули біздің үйге... адал отбасының үйіне қалай батылы барып бас сұғады.



	Әйелінің бұлай беттен алғанына сэр Питт жасқанып та қалды. Ал Бекки болса сэр Питтің қолын мықтап ұстаған күйінде тізерлеп отыра берді.



	- Анығын білмейді ғой, оған түсіндірсеңші. Менің кінәлі емес екенімді ұқтырыңызшы, қымбатты Питт, - деді ол.



	- Қымбаттым, сен миссис Кроулиге әділетсіз тиісіп тұрсың, менің сөзіме сен, - деді сэр Питт. Бұл сөзді естігенде Беккидің еңсесі көтеріліп қалды, - мен оз тарапымнан оның...



	- Немене оның, - деп леди Джейн айғайлап, оның даусы шыңғырып шығып, жүрегі тайша тулады. - Оның сұрқия әйел екенін... тас бауыр ана, опасыз әйел екенін айтпақсың ба? Ол өзінің бүлдіршіндей баласын ешқашанда бауырына басқан емес, бала осында әлденеше рет келіп, анасының мейірімсіздігін айтқан-ды. Ол қандай да болмасын сүттей ұйып отырған отбасына араласып кетсе болды, бүлдіріп, бақытсыздыққа душар етіп, олардың ең қасиетті сезімдерін ірітуге, бүлдіруге бар қулық-сұмдығын, айла-тәсілін, жылпостығын, өтірігін қосып, бүлдіріп тынады. Ол жұрттың бәрін алдағандай өзінің күйеуін де алдап соқты. Ол қара ниетті, күйкі тірліктің, даңғойлықтың, атақ құмарлықтың құлы, сатқын жан! Ол қасыма таяп кетсе, денем түршігеді. Оған балаларымды жуытпауға тырысамын. Мен...



	- Леди Джейн!- деп айғайлап жіберді де, сэр Питт орнынан тұрды, - солай деп айтуға бола ма?..



	- Сэр Питт, мен сізге адал жар болдым, - деді леди Джейн тайсалмай сөйлеп, - мен неке қияр адал сөзімді ақтадым, ала жіпті аттамадым, құдай алдында арым таза, әйелдік парызымды атқарып, күйеуімнің айтқанын екі етпеймін, ізеттілік сақтап, сүйреңдемеймін, бетіңнен алмаймын, сөз жарыстырмаймын. Бірақ әр нәрсенің шегі бар, мына әйелдің тағы да менің отбасыма араласуына қарсымын, егер бүл мұнда аяқ басса, онда мен төркініме кетемін, балаларымды да қалдырмаймын. Христианмен қатар отыруға бүл салдақының қақысы жоқ. Сіз... Сіз, сэр, екеуміздің бірімізді қалауыңыз керек. - Осылай деген миледи өзінің сөзіне желпініп, бөлмеден шығып кетті де, аң-таң болған сэр Питт Ребеккамен қалып қойды.



	Бекки бұған ренжімеді де, керісінше айызы қанды.



	- Мұның бәрі сіздің маған сыйлаған гауһар түйреуіштің жоғы ғой, - деді Бекки сэр Питтке, оған қолын созып. Ол бүл жерден кеткенге дейін (бұған дейін леди Джейн жоғарғы қабаттағы дәретхана бөлмесінің терезесінің алдында күтіп тұрғанына күмәніңіз болмасын) баронеттің сөзін алып та үлгірді, ол бауырын тауып, татуластыруға әрекет жасайтын болып келісті.



	Родон полктың асханасында бірнеше жас офицерлерді кездестірді, олар мұны дастарқанға шақырып, борышпен, содалы сумен тұспалаған балапан тауық сыйлады, Родон да сызыла қойған жоқ. Содан кейін олар жасына қарамай әңгіме қозғап, әр нәрсенің басын шалды: Бетерсидегі көк кептер аулау жайын қызықтап, Роса мен Осбалдистонның пайдасы бәстесті; Француз операсындағы мадмуазель Ариан жайында, оны кімнің тастап кеткенін, оның Пентер Каромен жүргенін; "Қасапшы" мен "Сүйіктінің" арасындағы жарыс, сонда да бір көзбояушылық болды ма деп те әңгімені гулетті. Тебіндеп шыққан мұртын өсіруге тырысып, он жеті жасар батыр жігіт Тендимен бүл жарысты өз көзімен көргенін, боксерлердің айқасын нағыз білгірлікпен әңгімеледі. Ол "Қасапшыны" жарыс болып жатқан жерге күймесімен алып барып, өткен түні солардың қасында болыпты. Егер мұнда бір сұрқиялыққа баспағанда "Қасапшы" жеңіп шығатыны даусыз екен. Ондағының бәрі бірімен-бірі жең ұшынан жалғасып жатқан оңбаған жылпостар, сондықтан Тендимен көк тиын да төлемейді... жоқ, жоқ айта көрмеңіз төлемейді. Қазіргі бокстың білгірі болып тұрған балғын корнет, Крибтың* ғашығы осыдан бір жыл бұрын ғана мұз мәмпәси сорып, Итонда шыбықпен соғылған мактың емес пе.



	Сонымен, олар Макмердо келіп олардың әңгімесіне араласқанға дейін биші әйелдер, түрлі жарыстар, ішімдік жайында, жеңіл жүрісті әйелдер жайында бірін айтып, біріне кетіп отырды. Ол жас буындарды сыйлауды әрі тең-тенімен, тезек қабымен дегенді ескермеді-ау деймін: карт жауынгердің анекдотты көкіткен соншалық, мұнда жиналған жастардың бірі де шаңына ілесе алмады; мұны оның ақ шашы да, олардың мұртсыз жүзі де тоқтата алмады. Мак карт анекдотпен аты шыққан-ды. Қысқасы, ол ақсүйек атаулының серісі еді; әлбетте оны ерлер шешелеріне емес, сүйіктілеріне қонаққа ертіп баратын. Сырттай қараған адамға ол бір қалыпты өмір кешетіндей көрінетін, бірақ ол өзінің тағдырына риза, ешкімге зияны жоқ, өзімен-өзі тіршілік етіп жатқан жанды.



	Мак мол асты ішіп болғанша офицерлердің көпшілігі дастарқан басынан тұрып кеткен. Жас лорд Веринсс үлкен ағаш мүштікпен шылымды бұрқыратып, ал капитан Юз сигармен айналысты; қу жанына тыныштық бермейтін Тендимен сайтан екі бұтының арасына кішкентай бультерьерін қысып қойып, әбден қызып (бұл ылғи да әйтеуір бір ойынмен айналысатын) капитан Дьюсиспен таған ойнап жатты, ал Мак пен Родон клубқа беттеді, осы екі арада олар әлгі әлек ойларынан тіл қатыспады, іштерінен тынды. Керісінше екеуі де жұрттың әңгімесіне араласып, жарқылдап күлісті, жұртты алаңдатудың жөні де жоқ-ты. Бақталастық базарында басқа күйбеңмен той-думан, ішімдік, ойын-күлкі араласып жататын. Родон мен оның серіктесі екеуі Сент-Джеймс-стритке жетіп, клубтың басқышымен көтерілгенде, жұрт сеңдей ағылып, шіркеуден кайтып келе жатты.



	Байлаулы сәйгүліктей осы арадан шықпайтын кербездер клубтың әйдік терезелерінен көшеге телміріп ұзақ тұратын, олар әлі оз орындарына жайғаспаған; оқу залында әлі ешкім жоқ. Онда отырған бір жігітті Родон білмейтін болып шықты, ал екіншісіне қарыздар еді, сондықтан оны елемеуге тырысты; үшіншісі жексенбілік "Роялист" газетін (даулы мәселелермен, шіркеумен, корольді жақтаумен аты шыққан) оқып отырды. Әлгі соңғысы Кроулиге таңырқай қарады да:



	- Кроули, құттықтаймын! - деді.



	- Немене? - деді полковник.



	- Ол жайында "Бақылауда да", "Роялисте де" басылған, - деді мистер Смит.



	- Ол не? - деді Родон дауыстап, қатты қызарып. Ол лорд Стайн екеуінің жанжалы газетке басылып кеткен екен деп қорықты. Полковниктің қолы қалтырап, газетті қалай оқығаны Смитті қайран қалдырды.



	Мистер Смит пен мистер Браун (Родонның картадан есебі айырылыспаған жігіті) полковник клубқа келер алдында ол жайында әңгімелескен-ді.



	- Жұлдызы жана кеткенін көрдің бе? - деді Смит, — менің естуімше Кроулидің қалтасында көк тиыны жоқ көрінеді.



	- Бұл бізге де жаман болмады, - деді мистер Браун, - ол маған жиырма бес фунт қарызын төлемей кетпейтін болар.



	- Жалақысы қанша екен? — деді Смит.



	- Екі-үш мың фунт, - деп жауап қайырды Браун. - Ол жердің ауа-райы адам тұрғысыз, құдай атып кеткен жер, сірә ұзаққа бармас. Ливерсидж бір жарым жыл, оның алдындағы адам алты аптаға-ақ шыдапты деп естідім.



	- Оның бауыры өте ақылды адам дейді ғой. Маған ол бір ез адам көрінуші еді, - деді Смит. - Қалай дегенмен байланысы күшті екен. Полковиикке де жағдайды сол жасаған болу керек.



	- Сол дейсің бе? - деді Браун кекетіп, - бос сандалбай. Оны орналастырған лорд Стайн.



	- Қалайша?



	- "Жақсы әйел жаман еркекті адам етеді", - деп жұмбақтады да, Браун газетін оқып берді.



	"Роялистен" Родон төмендегідей хабарды оқыды:



	"Ковентри аралындағы губернатордың орлы



	Ұлы мәртебелімнің "Иеллоуджек" кемесі (капитаны Джандерс) Ковентри аралына хат пен газет жеткізді. Жоғары мәртебелі сэр Гомас Ливерсидж Суомптонда етек алған безгекке шалдығып дүние салды. Гүлденіп келе жатқан отар, ел ауыр қазаға қайғырып отыр. Біз бүл орын Ватерлоо шайқасында көзге түскен, Бани орденіне ие болған полковник Родон Кроулиге ұсынылып отыр деп естідік. Біздің отар елдерімізді басқаруға ерлігімен ғана емес, сонымен катар әкімшілік талантымен танылған адам қажет. Осындай қайғылы жағдайдан кейін Ковентри аралында босап қалған орынға отар ел жөніндегі министрліктің тағайындамақ адамы бүл жауапты орынға сақадай сай екеніне шүбәланбаймыз".



	- Ковентри аралы! Мұның қай жерде? Сені үкіметке ұсынған жасаған кім? Достым, мені өзіңе хатшылыққа алшы!- деді Макмердо күліп.



	Кроули мен досы екеуі мына оқыған хабарға аң-таң болып отырғанда, клубтың малайы полковникке Уэнхем мырзаның есімі жазылған карточка әкеліп ұсынды да, бүл жігіт полковник Кроулиді көргісі келетінін айтты.



	Полковник пен адъютант лорд Стайннан эмиссарлықпен келіп тұр деген оймен Уэнхемның алдынан шықты.



	- Кроули, сау-сәлеметсіз бе? Сізді көргеніме қуаныштымын, - деді мистер Уэнхем күліп, Родонның қолын қуана алып.



	- Менің ойымша, сіз...



	- Дәл таптыңыз, - деп жауап қайырды Уэнхем мырза.



	- Олай болса менің досым, лейб-гвардиялық Жасыл полктың капитаны Макмердо.



	- Капитан Макмердомен танысқаныма өте қуаныштымын, - деді мистер Уэнхем, секундантқа полковникке сәлемдескендей күліп, үйіріліп амандасты. Мак мистер Уэнхемге тері қолғап киген қолының бір саусағына саусағын ұсынып, крахмалданған галстугіне басын сәл иіп, салқын сәлемдесті. Бәлкім, ол лорд Стайн маған кемінде полковник жібермей мына "штафиркасын" жібергені қай басынғаны деп кекірейген болуы ықтимал.



	- Макмердо менің атымнан қарекет жасайды, сондықтан, талабымды біледі, - деді Кроули, - екеуіңізді қалдырып, менің кеткенім жон болар.



	- Әрине, - деді Макмердо.



	- Олай етуге болмайды, қымбатты полковнигім, - деді мистер Уэнхем, - сізбен жүздесуге рұқсат сұрап тұрғаным - өзіңізбен сұхбаттасу еді, бірақ капитан Макмердоның сөзге араласуына да ризамын. Былайша айтқанда, капитан, менің досым полковник Кроулидің ойлап тұрғанындай емес, менің әңгімем жақсылық арнасына бастайды-ау деймін, жақсы сөз - жарым ырыс.



	- Ім!- деді капитан Макмердо. "Сайтан алғыр қызметкердің қылығы осы, - деді ол ішінен. -Олар жылы-жылы сөйлеп, сөзбен арбап бәрін тындырмақ".



	Мистер Уэнхем, төрлет, отыр демесе де креслоға жайғасып, қалтасынан газетті алып әңгімені бастады:



	- Полковник, бүгінгі газеттердің бетіндегі жақсы хабарды оқыдыңыз ба? Үкімет өзіне өте бағалы қызметкер тауыпты, сізге тамаша орын ұсынылып отыр, менің ойымша бүл қызметтен бас тартпайсыз-ау деймін. Жылына үш мың сом, ауа райы жұмақ, губернатордың сарайы қандай ғажап десеңізші, өзің қожа, өзің би, шеніңіз де өсіп жатыр. Сізді шын жүректен құттықтаймын! Жігіттер, менің досым осыншама қамқорлық үшін кімге міндетті екенін біле ме екен?



	- Түсінсем бұйырмасын, - деді капитан, оның досы қалақай шаққандай қызарып кетті.



	- Дүниедегі ең бір қайырымды, дарқан, әрі ең атақты адам - менің тамаша досым маркиз Стайнға міндетті.



	- Одан мұндай орын алғанша мойныма дорба салып, қаңғып кетемін, - деп ақырды Родон.



	- Сіз менің қайырымды досыма ренжулімісіз, - деп мистер Уэнхем сабырлылықпен сөзін жалғастырды, - онда әділдікке, ақылға жүгініп көрейік, кәні, маған себебін айтыңызшы, неге қарсысыз?



	- Неге? - деп дауыстады Родон таңырқап.



	- Неге дейді-ау, сайтан алғыр!- деп қоштады капитан, шыбығымен еденді ұрып.



	- Жарайды "сайтан-ақ алсын", - деді мистер Уэнхем езу тартып қоштап, - ақсүйек, сабырлы, адал адам ретінде ойланып көріңізші, қателескен жоқпыз ба? Айталық, сіз жол жүріп үйіңізге келдіңіз, үйіңізден кездестірдіңіз - онда тұрған не бар? Милорд Стайн миссис Кроулимен біздің Керзон-стриттегі үйден де тамақтанады. Онда тұрған оғаштық, әлде таңғаларлық оқиға бар ма? Ол сіздің үйде, дәл осындай жағдайда сан рет болмап па еді. Жігіттік сөзіммен ант етемін (осы сәтте мистер Уэнхем бітімші жағдайында болып, қолын кеудесіне қойды), сіздің күдігіңіз орынсыз, мүлдем қисынсыз, сізге қисапсыз жақсылық жасап жүрген жігіттің, әрі сүттен ақ, судан таза періштедей ледидің намысына, арына тиеді.



	- Сонда сіз Кроули қателесті деп айтпақсыз ба? - деп сұрады мистер Макмердо.



	- Менің әйелім миссис Уэнхем сияқты, миссис Кроули да кінәлі емес екеніне кәміл сенемін, - деп мистер Уэнхем желпініп сөйледі.



	Біздің досымыз көзсіз қызғаншақтыққа ұрынып, жоғары дәрежедегі қауқарсыз қартқа, өзінің қамқоршысы, әрі досына ғана емес, сонымен қатар өзінің әйеліне де, ұлының болашағына да, өзінің өмірден алатын орнына да балта шауып отыр емес пе? Не болғанын мен сізге айтайын, - деді мистер Уэнхем сөзін жалғастырып, байсалдылықпен, дәлелдей сөйлеп, - бүгін ертеңмен милорд Стайн маған адам жіберіп шақыртыпты, келсем оның жағдайы адамның жаны ашырлық, әрине қауқарсыз шал мынадай қара күштің иесімен қақтығысқанда оңсын ба, ол емес, кез келген шал немесе әлсіз адам да соның халіне ұшырамай ма. Мәймөңкелемей турасын айту керек, жігітім, сіз күшіңіздің басымдылығын көрсетіп, өте қатыгездік жасағансыз, полковник Кроули. Менің қайырымды, асыл досымның тәні ғана жараланбады, жаны да жараланды. Таяқ еттен, сөз сүйектен өтеді. Қайырымдылық жасаған, соншалық, жақын тартып, бауыр басқан адамы осындай масқаралық жасап, ел бетіне қарай алмай қалды. Бүгін газетте жарияланған хабар соның қайырымдылығының, шапағатының арқасы емес пе? Бүгін мәртебелімнің үйіне келгенімде оның жағдайы адам аярлық екен. Ол да сіз сияқты намыстанып, жаным арымның садағасы деп ширығып отыр екен. Полковник мырза мен сізге ескертіп қояйын, бұл іс милордтың қолынан келетінін білетін шығарсыз.



	- Ол ер жүрек адам, - деді полковник. - Ешқашан, ешкім оны қорқақ деп айтып көрген емес.



	- Оның маған бірден берген бұйрығы дуэльге шақыру жағын полковник Кроулиге жеткіз деді. "Өткен түнгі оқиғадан кейін, - деді ол, - екеуміздің біріміз ғана жер бетінде жүруіміз керек".



	Кроули басын шұлғыды.



	- Сіз нақты іске көшіңіз, Уэнхем, - деді ол



	- Мен лорд Стайнның ашуын басу үшін бар өнерімді салып бақтым. "О, жаратқан ием, -дедім мен, - миссис Уэнхем екеуміз миссис Кроулимен кешкі асты біздің үйден ішіңіздер деп қонақасыға шақырғанына бармағанымыз өкінішті-ақ болды".



	- Ол сізді асқа шақырған ба еді? - деп сұрады капитан Макмердо.



	- Операдан кейін шақырған. Міне, шақыру билеті де бар... Жо, жо, өзге қағаз екен... оны өзіммен ала шықтым ба деген едім, қалдырып кетіппін ғой; Оқасы жоқ, - ондай шақыру алғаныма сеніңіздер, құдай куә. Біз барғанымызда - миссис Уэнхемның басының сақинасы мазамызды алар еді: әйелімнің басының сақинасы бар, әсіресе көктемде бас көтере алмайды, сорлы, - егер біз келгенімізде, сіздер үйге қайтатын едіңіздер, ешқандай ұрыс жанжал да, күдік те тумай, құда да, құдағи да тыныш болар еді. Сонымен менің бейшара әйелімнің кесірінен екі бірдей текті, зиялы адамдардың өміріне қатер төніп, корольдіктегі ежелден келе жатқан атақты екі отбасына дақ түсіріп, олардың қайғы-қасіретке ұшырағалы отырғаны мынау.



	Мистер Макмердо әрі-сәрі болған, екі оттың ортасында қалған адамдай досына қарады, ал Родон болса қолға түсіп тұрғанда айырылып қалар ма екенмін дегендей іштей ширықты. Ол мынаның бір сөзіне де сенбеді, бірақ қалай жоққа шығарады.



	Мистер шешендігіне салып, еті қызған бәйге аттары сияқты тоқтар емес, жалғастыра берді, ол парламентте де осындай сөзді жиі тоғытатын-ды.



	- Мен лорд Стайнның ложасында бір сағаттан артық болмаса кем болмадым, осы уақыттың ішінде оны жекпе-жекті қой деп үгіттеумен болдым. Істің мәнісі расында да күдік туғызарлық дедім. Мұны түсініп тұрмын, кез келген еркек те сондай күдіктенуі мүмкін. Қызғанышқа бой алдырған адамда дедім мен, ес болмайды, оған тек сондай тұрғыдан қарау керек. Екеуіңіздің араңыздағы жекпе-жек екі жақты бірдей беделден айырады. Сіз сияқты осыншалық жоғары мәртебелі адам біздің заманымызда, бұқараның арасында революциялық бағыт бел алып, қайдағы бір теңдік доктринасы етек алып отырған жағдайда, әйелдің кесірінен жұрт алдында шатаққа ұрынуға қақысы жоқ, оның ешқандай да күнәсі болмағанына қарай ма, кімнің аузына қақпақ боласыз. Ақыры мен оны жекпе-жекке шақырмауға көндірдім.



	- Бұл айтып отырғаныңның бір сөзіне де сенбеймін, - деді Родон, тісін шықырлатып. -Сөзіңізде түйірдей шындық жоқ, жалған, бұған жел беріп отырған мына сізсіз, мистер Уэнхем". Мен лорд Стайннан шақыру алмасам, оны өзім шақырамын, сайтан алғырды.



	Полковниктің тура бас салғанынан қаймығып, мистер Уэнхемнің жүзі қуарып кетті де, есік жаққа қарай берді.



	Бірақ ол капитан Макмердоны көмекшілікке өзі қалап алды емес ие. Жігіт орнынан тұрды да, оның мынадай дөрекі сөзіне реніш білдіріп, қағып тастады.



	- Сен ісіңді маған тапсырған екенсің, олай болса қолымды қақпа, енді сенің айтқаның емес, менің айтқаным болады. Сайтан алғыр, мұндай сөзбен мистер Уэнхемді балағаттауға ешқандай құқың жоқ. Мистер Уэнхем, біз сізден кешірім сұрауымыз керек. Ал лорд Стайнды дуэльге шақыру жайында сен басқа адам қарастыр, мен ол міндетті атқара алмаймын. Егер милорд таяқ жеп алып, қол қусырып, томпиып отырамын десе, отыра берсін, онда қанша шаруамыз бар. Ал миссис Кроулидің жағдайына келсек, менің бұлтартпайтын пікірім: ешқандай дәлелің жоқ, қолыңмен ұстап алдың ба? Мистер Уэнхем айтқандай, әйелің күнәсіз. Қысқасы, ұсынған орынды алып, іштен тынбасаң, сен нағыз ақымақ боласың.



	- Капитан Макмердо, сіз ақылды адамның сөзін айтып отырсыз, жөні сол, - деді мистер Уэнхем, жаны жай тауып. - Мен полковник Кроулидің ашу үстінде айтқан сөзін көңіліме алмаймын.



	- Оған күмәнім жоқ!- деді Родон кекесінмен.



	- Өшір үніңді, тентек!- деді капитан масаттанып.



	- Мистер Уэнхем сенімен төбелеспейді, оның үстіне айтқан сөзінің жаны бар.



	- Менің ойымша, - деді Стайнның эмиссары, - бүл әңгімені жылы жауып қою керек. Мұның бір ауыз сөзі мына үйден тысқа шықпау керек. Әрине бүл менің досымның, әрі мені жау санап қасарып тұрған полковник Кроулидің пайдасына айтылған сөз.



	- Лорд Стайн тіс жара қоймас, - деді капитан Макмердо, - оның бізге де пайдасы жоқ. Бүл мақтан етер жағдай емес, қалай дегенмен бұл неғұрлым аз айтсаң, соғұрлым пайдалы. Таяқ бізге емес, сіздерге тиді. Егер сіздер риза болсаңыздар, онда біздің шымбайымызға не батып барады.



	Сонымен, мистер Уэнхем қалпағын алды, оның жалғыз калып бұрқырауына мүмкіндік жасап, капитан Макмердо қонақты шығарып кетті. Екі жігіт жеке шыққаннан кейін Макмердо лорд Стайнның елшісінің жүзіне зер салды, дәл осы кезде оның дөңгелек жүзінде құрттай да қайырымдылықтың нышаны білінбеді.



	- Сіз болар-болмас іске қысылмаңыз, мистер Уэнхем, - деді ол



	- Капитан Макмердо, сіз кекетпеңіз, - деді ол күліп, - бірақ миссис Кроулидің операдан кейін бізді кешкі асқа шақырғаны рас, оған ант ете аламын.



	- Әрине! Миссис Уэнхемнің басы ауырып қалды... Мынадай жағдай, достым, менде мың фунттық билет бар, егер сіз қолхат берсеңіз, соны сіз арқылы жөнелтсем.



	Билетті конвертке салып, лорд Стайнға жолдаймын. Менің досым онымен атыспайды, бірақ оның ақшасын алғымыз келмейді.



	- Мұның бәрі жаңылысқандық, қымбатты сэр, тек жаңылысқандық, - деп жауап қайырды Уэнхем мүләйімсіп, сөйтті де капитан оны клубтың баспалдағына дейін шығарып салды, сол сәтте алдарынан сэр Питт Кроули ұшырасты. Екі жігіттің жүз таныстығы бар-ды, капитан баронетті бауыры отырған бөлмеге ертіп келді, сэр Питтке лорд Стайн мен полковниктің арасындағы істі тындырғанын айтып берді.



	Әрине, сэр Питт бұл хабарға қатты қуанып, істің тыныштықпен тынғанына ризашылық білдіріп, бауырын құттықтады, осыған байланысты дуэльдің келтірер зиянын, дауды мұндай жолмен шешудің жат қылық екенін айтып, үлкендік танытып ақыл да айтып тастады.



	Бұдан кейін ол әңгіменің бетін келініне қарай аударып, Родонды әйелімен табыстырмақ болып шешендікке басты. Ол Беккидің айтқандарын түгін қалдырмай қайталады, оның сөзінің шындық екенін, оның күнәсіздігіне сенетінін де жеткізді.



	Бірақ Родон оның сөзін де құлаққа ілмеді.



	- Ол менен он жыл бойы ақша жасырып келіпті, - деді Родон, - әуелі Стайннан ақша алмадым деп ант-су ішкенін айтпайсың ба. Мен ақшаны тауып алғанымда ол осымен істің тынғанын ұқты. Питт, ол көз боямаған күнде де, одан қайырым күтпеймін. Оны көргім келмейді, қарасы өшсін!



	Оның басы салбырап, ұнжырғасы түсіп, қайғыға батты.



	- Бейшара-ай, қайтсын, - деді Макмердо басын шайқап.



	Алғашында Родон Кроули қара ниет қамқоршының жәрдемімен тағайындалған қызметтен де бас тартпақ болды, лорд Стайнның жәрдемімен орналастырылған ұлын да мектептен алмақ болды. Бірақ бауыры мен Макмердо әлдеқалай кектенемін деп жақсылықтан айырылып қала ма деп оны көндірді. Әсіресе капитанның өз қолымен қас жауын жоғарылатқанын есіне алғанда Стайнның қандай күйде болатынын айтқаны оны қатты ойландырды да, иландырды.



	Маркиз Стайн тәуір болып, үйінен шыға бастағанда бір күні отар ел жөніндегі министр кездесіп қалып, министрліктің атынан таптырмайтын адам ұсынғанына бас иіп рахмет айтты. Бүл мақтауды есту лорд Стайнға қандай әсер етті десеңізші.



	Онымен полковник Кроулидің арасындағы жанжал Уэнхем айтқандай ешқайда тарамай, ешкімге тіс жармады, секундант пен сенімді адамдарына да солай ескерткен, бірақ мұндай сөз жерде жата ма, сол күні-ақ желдей есті. Кешкісін Бақталастық базарындағы елу үйдің дастарқанының басында дүркіреп әңгіме болды. Кішкентай Кеклби жеті үйде қонақта болып, соның бәрінде осы оқиғаны әңгімелеп, өзінше қосып ұшындырып, әрлеп жеткізді. Бұған миссис Вашингтон Уайттың қыбы жанып, ынтық болды. Эпископ Илингскінің әйелі өзінің наразылығын білдіруге сөз таба алмай састы. Епископ сол күні Гонт-хаусқа барып, өзінің есімін келушілердің кітапшасына жазып қалдырды. Кішкентай Саутдаун қапаланды, оның әпкесі леди Джейн де қапаланды - сөзіме сеніңіздер, қатты қайғырды. Леди Саутдаун Қайырымды Үміт мүйісіндегі қызына бәрі жайында жазып та үлгерді. Құрып кеткенде үш күнге дейін осы әңгіме гуілдеп бүкіл қалаға жайылды, ал мистер Уэнхемнің сыбырлауымен қимылдаған мистер Уэгтің аркасында газет бетінде жариялаудан құдай сақтап қалды.



	Керзон-стриттегі бейшара Реглстың мүлкіне сот орындаушылары тоқтам салды, осы үйді жалдап отырған сұлу келіншек қайда кетті? Кім айта алады? Бірнеше күн өткеннен кейін мұны жұрт ұмытты. Ол кінәлі ме екен. Дүние шіркіннің кешірімпаздығы, Бақталастық базарының мұндай күдікті оқиғаға шығарар үкімі бәрімізге де аян емес пе. Кейбіреулер оны лорд Стайнның соңынан Неапольге кетіпті деседі, ал енді біреулер милорд Беккидің келгенін естіп, бүл қаланы тастап Палермоға өтіп кетіпті деседі; енді біреулер Бирштадта тұрады екен, Болгария корольдігінің dame d honneur болыпты деседі; тағы біреулер Булониде, кейбіреулер Челтенхемде жиһаздалған бөлмеде тұрады екен деп гуледі.



	Родон оның тіршілігіне жетерліктей жылдық қаражат бөліп тұрды, ал Бекки жоқтан бар жасайтын адам болғандықтан, мұны барынша ұқыпты жұмсар. Қамсыздандыру қоғамының бірімен келісімге келгенде ол өмірін қамсыздандырып, Англиядан жүрер алдында қарызын да өтеп кетер еді, бірақ Конвентри аралының ауа райы соншалық жайсыз, сондықтан полковник жалақысының есебінен қарыздана алмады. Ол бауырының атына аса ұқыптылықпен ақша аударып, баласына пошта қатынаған сайын хат жөнелтіп отырды. Ол Макмердоға сигарет, ал леди Джейнге бір құшақ ұлу, кайен бұрышын, күшті пикул, гуавтың шырынын, отар елдердің әр түрлі зат кездемесін жіберіп тұрды. Ол Англиядағы бауырына жаңа губернаторын жер-көкке сыйғызбай мақтаған "Суомптон газетін" жіберді, ал - "Суомптон сақшысы" (оның әйелі губернатор үйіне шақырылмады) ұлы мәртебелім — мейірімсіз, оған қарағанда Неронды тәлімді филантроп деп айтуға болады деп жазды. Кішкентай Родон бүл газеттерді алып, ұлы мәртебелім туралы оқуды ұнататын-ды.



	Анасы ұлын іздеуге талпынбады да. Жексенбі сайын, әрі демалысқа шыққанда да жеңгесіне келіп тұрды. Ол Корольдік Кроулиге бауыр басып, мұндағы құс ұяларына дейін білді, ол Хэмпширге алғаш келгенін мақтан ететін сэр Хадлстонның аңшыларымен аң аулауға шықты.





Елу алтыншы тарау




	ДЖОРДЖДЫ ДЖЕНТЛЬМЕНДІККЕ БАУЛЫДЫ



	Джордж Осборн атасының Рассел-сквсрдегі жеке үйіне мықтап орналасты да, сол үйдегі әкесінің бөлмесін меншіктеніп, ондағы дүние-мүліктің мұрагеріне айналды. Сырт пішінінің тартымдылығы, батыл да өткір мінезі, әрі джентльмендік қылығы Осборн қартқа ұнап, оған бауыр басты. Ол баяғы өзінің ұлын мақтан ететіндей немересін де қолпаштады.



	Әкесінен мұның еркелігі асып кетті, атасы ұлына көрсетпеген байлықты немересінен аямай еркін ұстады. Соңғы жылдары Осборнның саудасы өрге басып, Ситиде оның беделі артты. Өткен кездері ұлын жеке меншік мектепке орналастырғанына, ұлына әскери атақ алып бергенін мактан ететін-ді. Енді қарттың төбесі көкке жетіп, немересін одан жоғары самғатуды ойлады. Ол немересін нағыз жігіт жасамақ - мистер Осборн өне бойы осылай дейтін. Ол немересінің студент болғанын, парламент мүшелігіне, тіпті баронетке жетуін де армандайтын. Егер оның Джорджы осындай атаққа жету жолында болса, қарт бүл дүниеден армансыз өтемін деп ойлады. Бала тәрбиесіне ол университеттік білімі бар озық оқытушыны ғана шақыртты - ондай өзге анау-мынау көк соққан, шала молдалардың қажеті жоқ деген ойға келді. Ол бір кезде барлық поптарды, ғалымдарды, сол сияқты адам сымақтарды шетінен сыбап, бұлар алаяқ, алдампаз қулар, латын мен грек сөзін жаттап алып, нан тауып, тамағын асырап жүргендер, соған қарамай британдық көпестер мен джентльмендерге тұмсығын көтеріп қарайтынын қайтерсің, әлгілер бұларды үйірімен сатып алуға шамасы келеді деп күпінетін. Енді ол өзінің нашар, әрі аз оқығанына опық жеп, Джорджға жақсылап, жүйелі білім алу керек деп ақыл айтатын.



	Олар дастарқан басында кездескенде атасы немересінен не оқығанын, сабағының жайын сұрайтын, немересінің әңгімесін қызыға тыңдап, құртақандай Джордждың не айтқанын ұққан адамдай кейіп білдіретін. Бірақ ол жүздеген қателікке ұрынды, өзінің білімсіздігін әлденеше мәрте сезді. Немересі бұл тараптан оны құрмет тұтпады. Білімінің жоғарылығы, зеректігі жағынан Джордж тез жетілді де, атасының топас екенін тез аңғарды, сондықтан шалды менсінбей, оған танауын көтеруді шығарды. Баланың алғашқы тәрбиесі қарапайым да, шектеулі болғанымен, тәрбиелік мәні жоғары еді, атасының қиялынан әлдеқайда пайдасы да, джентльмендік тәрбиесі де жоғары еді. Джорджды қайырымды, нәзік, инабатты әйел тәрбиелеген, ол бір нәрсеге шалқыса, тек ұлын ғана мақтан ететін; оның жаны таза, мінез-құлқы қарапайым-ды, сондықтан да осы бір жайт ғана оны нағыз леди етіп көрсететін. Ол міндетін үнсіз атқарып, өзі үшін емес, біреу үшін өмірін пида етіп, соның орнына құрбандыққа дайын тұратын. Ол ешқашан жарқылдап ой білдірмегенмен, кісі сыртынан ғайбат сөз айтпайтын, әрі жамандық та ойламайтын. Қарапайым, қулық-сұмдықсыз, мархабатшыл, пәк жанды бейқам Эмилиямыз нағыз бақытты әйел санатына қосылмай өте ме.



	Жас Джордж тумысынан жұмсақ мінезді, жайдары адамды әбден басынып алды. Анасының қарапайым да ізеттілігінен кейін топас шалдың тоң мінез, дөрекілігіне тап болған бала атасын билеп алды. Ол тіпті Корольдің мұрагері болса да өзі туралы осыншама менмендікке мойынсұнды оңайға түспесе керек.



	Анасы оны жатса-тұрса ойынан шығармай зарыға сағынғанда (бәлкім жалғыз жатқан ұзақ түнде алар есіне), бұл балғын джентльмен ойын-қызық тамаша қуып анасын онша есіне де алмайтын. Бала мектепке қыңқылдап, жылап әрең кететін, өйткені өте қолайсыз жерге баратын-ды. Үйінен кетпеймін деп коп бала жылай бермейді ғой. Балалық шақтарыңызда тәтті тоқашты көрсе қыңқылдап, ал шешең кетіп қалғанда қыңқылдаған кезіңде қара өрік қосып пісірген пирог ұстатса көз жасыңды тыя қоятындарыңызды еске алып, достарым, бауырларым, нәзік сезімді айыпқа бұйыра көрмеңдер.



	Сонымен мистер Джордж Осборн оның ауқатты да дархан қолды атасының барлық байлығына кенеліп, жағдайын пайдаланып жатты. Арбакешіне ең сымбатты пони сатып алып бер деп тапсырма берілді, ақша не істетпейді, ақшаға табылады ғой. Джордж бүл атқа алғаш манежде мініп үйренді, содан кейін жайдақ мініп, тосқауылдан ескіртіп үйреткеннен кейін Риджентс-паркке, кейін Гайд-паркке серуендеуге рұқсат етілді. Ол мұнда сән-салтанатпен, груммен бірге келді. Ситиге коп бара бермей, істі фирманың кіші иесіне тапсырып қойған Осборн шал серуенге мисс Осборнмен бірге шығатын, ол да сол әдеттегі жолымен жүретін. Кішкентай Джордж шауып келіп, нағыз шабандоз сияқты аяғын салбыратып кербезденгенде, шал Джейнді шынтағымен түртіп: "Мисс Осборн, тентекті көрдің бе?" - деп мәз болып, жүзі нұрланып, балаға, күйменің терезесінен қол бұлғап, бас шұлғитын; жылқышы күймеге қарай бас иіп, құлшылық ететін, ал малай кішкентай Джорджға бас иетін. Осындай серуен кезінде баланың тағы бір әпкесі миссис Фредерик Буллок та (оның гербінде алтын өгіз бейнеленген, көк ордасында үш кішкентай Буллок пен терезесінен үкі желбірейтін күйме Гайд-паркте күнде пайда болатын) -қайталап айтайын, сол миссис Фредерик Буллок қатарынан өте бергенде мына кішкентай тентекті ала көзбен атып, қалпағын қисайта киіп, әлдеқандай менменсіп, лордтар паңданып асқақ қарап өте шығатын.



	Жеткіншек Джордж бесіктен белі шықпай, әлі он бір жасқа толмай жатып-ақ үлкен еркектер құсап штригпен сәнді етік киді. Ол өкшесіне алтын жалатылған шпор тағып, алтын сапты шыбық ұстады. Мойын орағышына қымбат түйрегіш тағып, Кондуит-стриттегі Леманың шеберханасында лайканың терісінен тігілген ең жақсы қолғап киді. Шешесі оған екі мойын орағыш беріп, өз қолымен бірнеше жейде тіккен. Бірақ оның кішкентай Самуилы жесір шешесіне амандаса келгенде бүл жейделері жұқа бәтеспен ауыстырылыпты. Бәтес жейделерінде қымбат тастардан жасаған түйме жарқырап тұрды. Эмилия берген қарапайым киімдер жасырылып қойылған немесе мисс Осборн арбакештің баласына кигізген болу керек. Эмилия мұндай сәнденіпті жөн деп көңілін жұбататын. Ұлының сымбаттылығын мактан ететін.



	Эмилияда ұлының қырынан түсірілген кішкентай суреті барды; ол басқа да портреттердің қатарында қабырғада ілулі тұратын. Бір күні ұлы оған сәлем бере келді, - әдеттегідей бромптонның тар көшесімен желіп келді, ол жердің тұрғындары баланын сымбатын көрмекке терезелеріне жүгірісті, - ол асығып, салтанатпен күліп, шинелінің қалтасынан (жағалы барқыт, бас сулығы бар кішкентай ақ шинель киген) қызыл сафьян қорапты шығарып, шешесіне ұсынды.



	- Мен мұны өз ақшама сатып алдым, мама, - деді ол, - саған ұнайды ғой деймін.



	Эмилия қорапты ашып қуанғанынан дауыстап жіберіп, баласын құшақтап шөпілдетіп сүйіп алды. Қораптың ішінде Джордждың өзінің суреті бар екен, өте жақсы жасалыпты (әрине Джордж бұдан әлдеқайда сұлу, — деп ойлады жесір). Атасы суретті Саутгемптон-роу дүкеннің сөресіне қойылған бір суретшінің өнеріне көзі түсіп қалып, немересінің суретін жасатыпты. Қалтасында мол ақша жүретін Джордж суретшіден портреттің көшірмесі қанша тұрады, оз ақшамнан төлеймін депті, шешеме сыйлайын деп едім депті. Бұған таңданған суретші аз ақшаға көшірмесін түсіріп береді. Мұны естіген Осборн карт, оның ісін құптап, балаға суретшіге төлеген құнынан екі есе арттырып ақша беріпті.



	Эмилияның буырқанып масаттануымен салыстырғанда, атасының қанағаттануы нені білдіреді, байқадыңыз ба? Бұл жағдай баланың анасына деген махаббатының бар көрінісін білдіріп, Эмилияны қайран қалдырып, шаттыққа бөлеп ол бейшара дүниеде менің баламнан асқан қайырымды бала ұшыраспайды деп түйді. Бірнеше апта бойы оның анаға деген махаббаты мен қайырымдылығын есіне алып, қуанумен болды. Портреті жастығының астында жатқанда ол қатып ұйықтайтын, қаншама рет осы портретті сүйіп, жаратқан иесіне жалбарынды. Өзі сүйген адамы тарапынан аздаған, болар болмас жылылық сезсе, соған мәз болып, қанағат тұтар еді. Джордждан тірідей айырылғаннан бері ол мұндай қуанышқа бөленіп, мауқы басылмағаны.



	Жаңа үйде жас Джордж өзі би, өзі қожа болды; дастарқан басында кәдімгі жігіттерше әйелдерге шарап ұсынып, бүл Осборн қартты қайран қалдырып, өзі де тартынбай шампан сілтеді.



	- Мынаған қараңдаршы, - деді қарт масаттанғандықтан, қып-қызыл болып, қасында отырған адамды шынтағымен түртіп. - Мұндай жігітті көріп пе едіңдер? Иә, жігіт болды деген осы, енді сақалын қыруы ғана қалды, құдай қаласа, оның да ауылы алыс емес.



	Бірақ Осборнның достары баланың мұншалық шолжаң еркелігін жөн демеді. Джордж үлкендердің сөзін бөліп, бастаған әңгімені аяқтатпай киліккенін сот Коффин де жақтырмады, ал полковник Фоги ішімдік сіміріп отырған балаға қарай да алмады. Адвокат Тоффидың зайыбы Джордж алдындағы стақанды шынтағымен қағып, портвейінді оның сары атлас көйлегіне төгіп алғанда баланың рақаттанып күлгенін ол жақтырды дейсіз бе, әлде Джордж Рассел-скверде үшінші ұлын төмпештегенін (ол жігіт Джордждан бір жас үлкен болатын, Илингедегі доктор Тиклъюстың училищесінен мейрамға үйіне келген) жөн көрді дейсіз бе? Оның есесіне Джордждың атасы мұның ерлігін құптап, екі соверен сыйлап, бұдан былай да өзінен бойы ұзын, жасы үлкен баланы соқса, тағы да сыйлық беретінін ескертіп қойған. Мұндай жағдайдан карт не жақсылық көргенін айту қиын. Оның ойынша төбелес баланы шынықтырады деп ұқты, ал зорлықшылық - қажет нәрсе, оны үйренудің залалы жоқ деп ұқты. Ағылшын жастары атамзаманнан осылай тәрбиеленеді, біздің арамызда әділетсіздікті, дөрекілікті, қаталдықты қолдайтын, одан акталатын жүздеген мың адам бар, солардың ықпалын балалардың арасынан жиі ұшырастырамыз.



	Атасынын мақтауына масаттанған, мистер Тоффиді жеңген Джордж өзінің әскери ерлігін одан әрі жалғастыра бермек болды.



	Бір күні қасиетті Панкратия шіркеуінің қасында серілік жаңа кәстөмін киіп мақтанып серуен құрып жүргенінде, тоқаш дүкеніндегі бала оның сырт тұрпатына қарап кекесінді сез айтып тастады. Онсыз да соқтығарға сылтау таба алмай жүрген біздің жас періміз, үстінен сәнді бешпетін шешіп, қасына еріп жүрген досына ("Осборн мен К" фирмасының кіші компаньонының ұлы, Грейт-Корем-стрит, Рассел-скверде тұратын мистер Тоддқа) ұстатты да кішкентай наубайшыны төмпештеп тастамақ болды. Бірақ бұл жолы әскери айқаста жолы болмай, кішкентай наубайшы оны соққыға жығып тастады. Ол үйіне көзінің алды көлкілдеп қайтты, жұқа жейдесінің омырауына мұрнынан сауылдап аққан қан жұқты. Ол атасына еңгезердей баламен соғыстым деді, ал Бромптондағы анасына бүл айқасты толық айтқанмен, кей жерін жасырып, әсірелеп те соқты.



	Жоғарыда аталған Корем-стрит, Рассел-сквердегі мистер Тодд Джордждың досы, әрі мұның табынушысы еді. Екеуі де театр кейіпкерлерінің суретін салуды, қызықтап мәмпәси соруды, таңқурайдың шиесін қосып жасаған пирожный жеуді құмартып, Риджентс-паркте, Серпентайнеде шаңғы мен коньки тебуді қызықтап, мистер Осборнның тапсыруымен өзінің малайы әрі жан күзетшісі Роусонмен жиі барып тұратын, театр партерінің соңғы қатарынан орын алып отыруды ұнататын.



	Бүл жігітпен олар астананың ең басты театрларының бәрінде болды; олар "Друри-Лейннен" "Сед-лерс-уэлске" дейінгі әртістердің бәрінің аты-жөнін білетін, Тоддтың отбасы, жас достар көрген белгілі пьесалардан картоннан қиып көріністер жасады. Қызметші Роусон сұмырай адам болатын, ол қалтасында ақшасы болғанда өзінің бала қожайынын устрица мен стакан суға ром қосып ішкізіп, жатарда маужыратып тастайтын. Мистер Роусон мұның пайдасын көргеніне күмәнданбаңдар, ол баланы алдап соғып, есесін жіберген жоқ.



	Кішкентай Джорджды сәнді киіндіру үшін Вест-Эндтен атақты тігінші шақыртылды -мистер Осборн Сити мен Холборнның тігіншісымақтарын менсінбеді (ал өзі сол Ситидің тігіншісі тіккен киіміне риза еді) - және бүл сиқыршыға пұлды аямайтынын ескертті. Сондықтан Кондуит-стриттегі мистер Вулси ойына келгенін тігіп, оның үйіне фантазия-шалбар, жилет-фантазия және бешбет-фантазия жөнелтті, мұнысы бүкіл бір мектептің еркесін киіндіруге жетер еді. Джордждың қонаққа киіп баратын ақ желеті, дастарқан басында киетін ашық барқыт желеті, құдды ересек адамдардың киіміндей жылы шапаны бар-ды. Ол түскі тамаққа дастарқан басына "құдды вестэнділік кербездей" киініп келіп отыратын. Малайдың бірі оған қызмет көрсетіп, киінуге жәрдемдесетін, оған қоңырау соғып кіріп, хатты күміс подносқа салып әкелетін.



	Джордж ертеңгі тамақтан кейін ересек адамдар сияқты асханадағы креслоға жайғасып отырып "Морнинг посты" оқитын.



	- Жас пері келістіріп сыбайды, - деп малайлар, оның тез жетілгеніне таң қалысты. Әкесін кергендер, "Кішкентай Джордж әкесінің аузынан түскендей" деді. Ол үйіне тез бауыр басып, өктемдік жүргізіп, малайларына дікіңдеп, әрі қайырымдылық көрсетіп, үйді думандатып жіберді.



	Джордждың тәрбиесі көрші тұратын, жеке сабақ жүргізетін, мұғалімге тапсырылды. Онда "жас ақсүйектер мен джентльмендерді университетке, заңдылық кызметке баулиды. Оның оқулық жүйесінде ескі оқу орындарында әлі күнге дейін сақталып келе жатқан баланы шыбықпен соғу тәсілі қолданылмайтын. Мұның үйінде оқушы жоғары қоғамның тәлімін алып, өз үйдегідей қамқорлыққа бөленеді. Бейракс графының капелланы Харт-стрит Блумсбериде тұратын имам Лоренс Вил, зайыбы миссис Вил осы тәсілмен тәрбиелеуге шәкірт топтастырады.



	Капеллан мен зайыбы осындай қитұрқы хабарды газетке жариялап, жеке адамдар арқылы таратып, екі-үш оқушы тартуға мүмкіндік алды, әрі олар мол ақша төлеп, баламыз жақсы орналасты деп қуанысты. Сонымен бұл пансионда Вест-Үндістанда туған, мұнда ешкім қатыспайтын - өңі қара торы, бұйра шашты, барынша сылқым сақадай бала да тұрды; енді бірі жиырма үш жасқа толған соқталдай жігіт, оның білімі таяз, жөнді оқымаған, соны ерлі-зайыпты Вилдер жоғары топ санатына жеткізуі керек; Ост-Үнді компаниясында кызмет ететін полковник Бенгластың екі ұлы бар-ды. Джорджды миссис Вилдің пансионымен таныстырғанда, бұл төртеуі соның үйінде түратын. Ал Джордж өзге он шақты бала сияқты үйінен келіп оқитын; ол ертеңмен өзінің досы мистер Роусонның күзетуімен келіп жететін, егер ауа райы жақсы болса, түстен кейін пониына мініп, арбакешпен үйіне қайтатын. Мектепте бұл баланың атасы шіріген бай деп айтатын. Имам мистер Вилдің өзі оны осы жағдаймен құттықтап, оған коғамда көрнекті орын алуды тағдыр жазғанын, сол жоғары міндетті атқару үшін осы бастан, бала кезден дайындық жасауға кеңес беріп, баланың айтқанға құлақ асуы - ел басқару ісіне дайындық болып саналатынын түсіндірді. Сондықтан, ол Джордждан мектепке мәмпәси алып келмеуді, жас Бенгластардың денсаулығын бүлдірмеуді өтінді. Бұл балалар Вил ханымның дастарқанынан қажетінің бәрін ішетінін ескертті.



	Ал оқу жағына келер болсақ, оның Вил мырзаның ерекше мән беріп айтатын curriculum өте кең көлемді қамтитын. Сондықтан джентльмендер Харт-стритте дүниедегі бар ғылымның бәрінен мағлұмат алатын. Имам мистер Вил де жұлдызды аспанның бұрандалы үлгісі, электр машинасы, токарь станогы, театр (кір жуатын үйде), бірнеше құмыра, ол өзі таңдаулы деп атайтын, көне заманнан бүгінге дейінгі авторлардың әр тілдегі ең таңдаулы шығармасы іріктелген. Балаларды Британ музейіне ертіп барғанда ол жаратылыстану бөлімі бойынша көненің көзін, оның үлгілерін шешіліп бір әңгімелегенде, төңірегіне жұрт жиналып, Блумсберидің тұрғындары білімдарлығына қайран қалысты. Ол қашан да, қай жерде сөйлемесін (әрі ол тоқтамай сөйлейтін), ең сұлу, ең ұзақ сөздерді сөздіктен іріктеп алып сөйлейтін, бүл ұтымды да, тиянақты үндес сөздер оған кәдуілгі күнде қолданылатын ауызекі сөзден қымбатқа түспейтін.



	Мәселен, ол мектепте Джорджға былай деп айтатын:



	- Кеше досым, нағыз археолог, джентльмен, нағыз археолог доктор Балдерспен ғылым жайында сұхбаттасып, ел орынға отырғанда үйге қайтып келе жатсам, жұрт құрмет тұтатын сіздің Рассел-сквердегі теңдесі жоқ ғимаратының шамы жарқырап түр екен, бәлкім қонақ шақырылған болу керек. Соған қарап ойға түйгенім, Осборн мырзаның мол дастарқанынан қауымымыздың таңдаулы адамдары дом татқан болу керек, солай ма?



	Вил мырзаның көзін бақырайтып қойып мазақ етіп, міз бақпайтын, әзіл-оспақты түсінетін кішкентай Джорджи Вил мырза оз көзімен көргендей үстінен дөп түсіп отыр деп жауап қайырды.



	- Олай болса, жігіттер мистер Осборнның үйінде сыйлы қонақасыда болған достарының дастарқанына өкпесі болмағанына мен бәстесе аламын. Мен өзімде бүл меймандос адамның дастарқанынан әлденеше мәрте дәм татқанмын... Айтпақшы, Осборн мырза, сіз бүгін ертеңмен аздап кешігіп келдіңіз, сіз бұрында әлденеше рет солай жасаған едіңіз. Сонымен, жігіттер, мен өзімнің қарапайым, қатардағы адам екеніме қарамастан, Осборн мырзаның сыйлы қонақтарының қатарынан орын алып, табақтас, дастарқандас болғаныма, мені сондай адамдармен тең санағанына ризашылық білдіремін. Әлбетте, менің құрметке бөленуім бүл бір емес, не ұлы, не атақты адамдармен дастарқандас болғанбыз, мәселен, менің абзал досым, әрі қамқоршым, жоғары мәртебелі граф Джордж Бейракрсты алайық - сіздерді айтқаныма сенер деп ойлаймын, бүл таза қанды ағылшын бекзатының дастарқаны, ыдыс-аяғы, ешбір кем емес-ті, әрі оның қонақты қарсы алуы, оған көрсеткен сый-сияпаты бұдан кем деп айта алмаймын... Ал енді, мистер Блак, әлгінде мистер Осборнның кешігіп келуіне байланысты үзіліп кеткен сабағымызды жалғастырайық, Евтропиядан үзінді оқи беріңіз.



	Сондықтан да бүл ұлы адамға біраз уақытқа Джордждың тәрбиесі сеніп тапсырылған. Оның лепірме асқақ сөздері Эмилияны таңғалдырып, оны ғұлама ғалым санады. Бейшара жесір миссис Вилмен достасып алды, оның да өзіндік себебі бар-ды. Ол осы үйде болып, Джордждың оқуға қалай келіп-кететінін көруге құштар, байғұс әйелге бұдан өзге не қызық қалды. Миссис Вилден conversazioni шақыру алуға ризашылық білдіретін, мұндай айына бір рет өткізілетін (күлгін карточканың бетіне аргон деген сөз жазылатын), мұнда профессор оқушыларымен, оның достарын шаймен сыйлап, ғылым жайында сұхбаттасатын. Бейшара Эмилия мұндай жиындардың бірін құр жібермей, Джордждың қасында отырғанына төбесі көкке жеткендей масаттанып, көңілі жай табатын. Ол ауа райы қандай болғанына қарамастан, Бром-птоннан жаяу кайтатын, қонақтар тараған кезде Джордж малайы мистер Роусонмен кетеді де, бейшара миссис Осборн сулығын киіп, шәлісін салып үйіне жиналғанда жақсы отырыс, өнегелі мәжіліс болды деп миссис Вилді сүйіп, көзіне жас алар еді.



	Атасына апта сайын беріп тұрған есебіне қарағанда, Джордж әр тараптан білімдар, ғұлама адамнан әжептәуір білім алып, біртіндеп білім дүниесінің шырынын татқанға ұқсайды. Арнаулы карточкаға жиырма шақты пайдалы ғылым саласының атаулары жазылып, оның әрқайсысынан оқушының алған біліміне баға қойылды. Грек тілінен Джордждың білімі aristos , ал латыншадан optims4, французша - tres bien т.т., ал жыл аяғында оқушылар барлық пәннен сыйлық алды. Әуелі құрметті миссис Мак-Мулдің өгей бауыры, бұйра шашты жас жігіт мистер Суорц та, селолық округтен келген жиырма үш жасар сомадай мистер Блак та, жоғарыда айтылған солбыраған, еріншек Тодд та он сегіз пенистік, ұстазының латын әрпімен аргон деген жазуы бар кітапшасын сыйлыққа алды.



	Мистер Тоддтың үй-іші түгелімен Осборнның үйінен тамақтанатын. Қарт кісі Тоддты клерктен фирманың кіші иесі дәрежесіне дейін жеткізді. Осборн карт жас мистер Тоддтың кіндік әкесі болатын (кейін шақыру карточкасына "Мистер Осборн Тодд " деп жазып, ақсүйек тұқымына жанасты), ал мисс Осборн болса мисс Мария Тоддтан купел қабылдап, жыл сайын оған жақындығын білдіріп, кіндік қызына имам шарт лұғатты соз кітапшаларын, діни жырдың жинағын, тағы сол сияқты заттарды сыйлап қоятын. Мисс Осборн кей кезде Тоддтарды күймесіне мінгізіп серуенге бірге алып шығатын; ол ауырып қалғанда қысқа плюш шалбар мен желет киген малайы Рассел-скверден Корем-стриткс варенье, тағы басқа тәтті тағам алып келетін, әрине Корем-стриттегілер бүкшең қағып Рассел-сквердегілерге құлшылық ететін. Миссис Тоддтың бармағынан бал таматын, ол қойдың тоңазытылған, ысталған етін тартқанда, оның үстіне қағаздан гүл қиып, ал шалқан мен сәбізден тамаша гүл жасап, тағам бетін сәндендіретін, өзінің айтуынша "Скверге" жиі барып, қонақасыға дайындалатын асқа да араласып кетіп, сол қонақасыға өзі де катысқанын ұмытпай айтып отыратын. Егер біреу-міреу келмей орын босай қалса, онда Тоддта дастарқанға шақырылатын. Миссис Тодд Мариямен кешеуілдетіп келіп жасқаншақтап қақпаны қағып тұрар еді, осы кезде мисс Осборн әйелдерді қонақ бөлмеге ертіп кіретін, ал ол жерде шешесі мен қызы ерлер келгенше қосылып он шырқауға дайындалатын. Бейшара Мария Тодд, бейшара қыз-ай. Олар Рассел-скверде жұрт алдында бүл әндерді орындау үшін үйінде қаншама қара тер болып дайындалды десеңізші!



	Сонымен тағдырдың жазуы солай болған сияқты Джордж жанасып кеткен адамының бәріне билік жүргізетін, барлық достары, туысқандары, қызметшілері, бәрі-бәрі оның алдында тізе бүгетін. Ол мұндай жағдайға етін үйретіп алды. Бұған бауыр баспайтын адам бар ма? Джордж ақылшы болуды қалады, бәлкім бүл оның жаратылысынан бойына біткен қасиеті болар.



	Рассел-сквердегі үйде жұрттың бәрі мистер Осборнның алдында қалтырап тұратын, ал мистер Осборнның өзі Джордждың алдында құрдай жорғалады. Баланың тым өжеттігі, түрлі кітап, ілім туралы сандырағы, жырақтағы жат жерде сүйегі қурап қалған әкесіне ұқсастығы қартты үрейлендіріп, оны баланың билігіне еріксіз бас идірді. Кейде баланың әкесіне тартқан қылықтары, тік мінезін, қолын сермеп сөйлегенін немесе сөз саптауын естігенде, алдына



	Джордждың әкесі келіп тұрғандай сезініп, селк ете қалатын. Ол ұлына жасаған қатыгездігін жуып-шаю үшін немересіне жұмсақ қарауға тырысты. Немересін еркелеткеніне жұрттың бәрі қайран қалысты. Қызына бұрынғыдай ұрысып, діңкілдеп, айғайлап, ал Джордж тамаққа кешігіп келгенде күлетін.



	Джордждың әпкесі мисс Осборн отырып қалған кәрі қыз еді, әрі әкесінің қаталдығынан мүлдем қатып-семіп, еңсесі түсіп кетті. Пысық бала әбден шыр айналдырды. Джордж буфеттегі вареньеден жәшіктегі қатып қалған бояуға дейін (ол мистер Смидтен оқып жүргендегі жәшігі еді-ау, одан бері не заман өтті, онда ойнақтап жүрген бала еді ғой) сұрайтын да, тілегі орындалғаннан соң оны көзіне ілмей қайқайып шыға келетін.



	Дос, құрбы дегендегі жалғыз ермегі дүрдиген қарт оқытушы оның жұлмалауына көніп, асты-үстіне түсетін, төмпештеп те алатын. Қайырымды миссис Тодд өзінің сегіз жасар кенже қызы Роза Джемеймомен ойнауға рұқсат ететін. "Екеуі шүйіркелесіп жақсы ойнайды," - дейтін миссис Тодд (әрине "Сквердің" балаларын айтып отырған жоқ қой). "Бұлардың алдына кім шығып көріпті. "Екеуі үріп ауызға салғандай, жарасып қалғанын көрмейсіз бе?" - деп ойлайтын анасы іштей.



	Еңсесі түсіп, кәрілік жеңген нағашы атасы да тентек балаға мойынсұнды. Олай етпеске амалы бар ма, ол сәнді киім киіп, салт атқа мініп, оның үстіне атқосшысы ертіп жүретін сері жиенді қалай құрметтемейсің. Джордж нағашы атасы Джон Седлиді қас жауы мистер Осборн күн сайын мазақ етіп, сыбап отырғанын естіп өсіп келеді емес пе. Осборн құдасын алжыған қайыршы, көмірші, байлықтан айырылған есуас, әйтеуір тақпайтын аты жоқ, сілейтіп сыбап отыратын. Осындай құлдыраған нашар адамды кішкентай Джордж қалай құрметтесін. Жиенін Рассел-скверге көшіргеннен соң бірнеше айдан кейін миссис Седли дүние салды. Ол марқұм жиенін жактырмады, бала да бауыр баспады. Әжесінің дүние салғанына мұңаймады да, сырт көзге жасымады. Қаралы жаңа кәстөм киіп келіп, анасының театрға жібермей, көптен армандаған спектакліне бара алмағанына қатты кейіді.



	Қарт ледидің сырқатына байланысты Эмилия күні-түні анасын күтті, оның аман қалуына да сол себеп болған шығар. Әйелдің азапты ісін еркектер бағалай біле ме. Олардың күнде атқаратын жұмысының жүзден бірін орындасақ, есіміз ауысып кетер еді, әйелдің қырық жаны бар деп текке айтылмаған, мұндай азапқа әйел ғана төзеді. Ешқандай рахметі жоқ азапты еңбек, қаншама мейірімділік, жақсылық жасасаң да көзге көрінбейді, керісінше жәбір шегетін, махаббатыңа, еңбегіңе, қызметіңе, күтіміңе алар алғысың да жоқ, қарғысы болмаса. Нәзік жанды еркектің күңдері осы ауыртпалықтың бірін де білдірмеуге тырысасыңдар-ау.



	Эмилияның анасы сол жатқаннан қайтып басын көтермеді, беті бері қарамады. Миссис Осборн баласымен жолығуға баратын кезден өзге уақытта қасынан қарыс ұзамады. Кемпір сол жағдайда да күңкілдеп реніш білдірді, байлық бар кезде қайырымды да мейірімді еді, кедейлік пен сырқат еңсесін түсірді. Бірақ анасының күдер үзуі, оның күтімі Эмилияны қажытпады, керісінше сырқаттың күтімі қайғысынан алаңдатты. Эмилия анасының мазасыздығына шыдап бақты; жастығын жөндеп, қыңқыл-сыңқылына, кейісіне жөн жауап беріп, қартты жасытпай, өмірден үмітін үздірмеді, балалық қарызын ақтады. Бір кезде мейірлене қарайтын анасының көзін өз қолымен жапты.



	Содан кейін мына жарық дүниеде жетімсіреп жалғыз қалған, бар ауырлық басына түскен әкесіне пана болды, қамқорлық жасап күтті. Ол байлықтан да, атақ-даңқтан да, әйелден де айырылды. Жалғыз үміті де тірегі - Эмилия болатын, қауқары кеткен, ұнжырғасы түскен қарттың одан өзге сүйеніші де жоқ. Біз бүл жағдайды коп әңгімелей бермейік, өйткені мұңды да қызықсыз тірлік.



	Мұны оқып отырған Бақталастық базарының жарандары есіней бастағанын сезіп отырмын.



	Бір күні жас жігіттер имам мистер Вилдің кабинетіне жиналғанда, жоғары мәртебелі граф Бейракрстың капелланы әдеттегідей білгірсініп суырылып сөйлей бастағанда, Афинаның мүсіні орнатылған есіктің алдына сәнді күйме келіп тоқтады да, ішінен екі жігіт түсті. Жас бенглстықтар Бомбейден әкем келіп қалды ма деген оймен жүгірігі терезе алдына барды. Евтропиядан үзінді оқығанда жүзін жасырып, көзін сығымдайтын жиырма үш жастағы сомадай жігіт терезенің ойнегіне мүрнын тақап, ливрей киген малай күймеден секіріп түсіп, мырзаларға есік ашқанша қарап түрды.



	- Бірі - күбідей, екіншісі - шидей, - деді мистер Блак, осы кезде есік қатты соғылды. Бәрі де қуанысты, әуелі капелланда болашақ оқушыларымның әкелері келіп қалды ма десе, ақыры мистер Джордж әйтеуір кітапты жауып қоюдың сылтауы табылғанына қуанды.



	Үстіне көнетоз тар ливрея киген бала есікті тартқанда оның өңі кеткен мыс түймелі киімін көрді, ол кабинетке кірді де:



	- Тыста екі жігіт мистер Осборнға жолықпақ, - деді.



	Сол күні таңертеңнен бүл жігіт пен ұстаз арасында пікірлері жараспай, мектепте баланың ойнағы болып бара жатқанына наразылық білдіріп, кірбің пайда болған, бірақ жүзі әдеттегідей жылып:



	- Мистер Осборн, күймемен келген достарыңа жолығуға рұқсат етемін және оларға менің атымнан, миссис Билдің атынан сәлем жолдаңыз.



	Джордж қабылдау бөлмесіне келіп, бейтаныс екі жігітті жолықтырды, ол әдеттегі менмендігіне басып басын қайқайтып, мұрнын көтеріп, олардың бас-аяғына қарады. Біреуі - етжеңді, мұртты, екіншісі - арық, ұзын бойлы, көк сүртік киген, күнге күйген, бурыл шашты.



	- О, құдайым-ай, қалай ұқсап қалған, айна-қатесіз, аузынан түскендей, - деді ұзын жігіт. -Сен бізді шырамыттың ба, Джордж?



	Әдеттегідей баланың беті албырттанды да, көзі жайнап кетті.



	- Мына жігітті танымадым, - деді ол, - ал сіз майор Доббин болуыңыз керек.



	Дұрыс айтады, ол біздің ескі досымыз еді. Ол баламен амандасқанда қуанғанынан даусы дірілдеп, екі қолынан алды да, өзіне қарай тартты.



	- Онда мен туралы мамаң айтқан болды ғой, солай ма? - деп сұрады ол.



	- Айтпағанда ше, - деді Джордж, - сан рет айтқан.





Елу жетінші тарау




	ЭОТЕН



	Осборн шалдың менменсуінің көп себептерінің бірі - Бақталастық базарында баяғыдан бері қақтығысып келе жатқан үзеңгілес бәсекелесі, әрі жауы, бір кезде мұның мүсіркеушіні Седлидің кәрі қойдың жасындай жасы қалғанда күні кеше жұрттан ала бөтен қуғындап, намысына тиген адамның қолынан амалсыздан күн көріс ақша алып отырғанына ризашылығы еді. Саудасы дүркіреп, жолы болып тұрған қызыл құлақ кедейленген шалды жеті атасынан қоймай сыбап алып, оған арагідік жәрдем көрсетіп тұрды. Джордж арқылы анасына ақша ұстата отырып, ол дөрекілікпен дүңкілдеп, сенің нағашы атаң банкротқа ұшырап байлықтан айырылған есуас шал, сондықтан ол қайырымдылық жасап, жәрдем көрсетіп, арам қатырмай ақша ұстатып келе жатқан адамға ризашылығын ұмытпауы керек. Джордж анасына ақша ұстатқанда бүл сөзді оған да, қасіретке душар жесір шалға да жеткізді. Эмилияның ендігі бар тірлігі әкесінің бас-аяғына қарап, қамқорлық жасау еді. Бала да дүниеден күдер үзген дәрменсіз нағашы атасына қамқорлық жасап, оны мүсіркеді.



	Бәлкім, Эмилия әкесінің дұшпанынан жәрдем алып "намысын" аяққа басқан болар. Бүл қасіретті бейбақта "намыс" деген ешқашан да болған емес. Ол кәмелетке толғаннан, Джордж Осборнмен қиылысқан бақытсыз некеден бері бүл бейбақтың соры қайнап, кедейлікке маталып, махаббатына да, қызметіне де қарымта орнына дөрекі сөз естіп, қасіретке ұшырап отырмады ма? Намысы бар адам мұншалық аяққа таптала ма? Осы тағдырға куә болып отырған жарандар, сіздердің жанашыр бейбақтарыңыз күннен-күнге намысы аяққа тапталып, жақсылығы қасіретке айналып, тағдырдың тәлкегіне ұшырап, кедейлігі бетіне басыла бергеніне қалай қарайсыздар, өздеріңіздің жолдарыңыз болып, байлыққа малынып отырғанда бұларды еске алып, мүсәпір халдегі байғұстарға қол ұшын берер ме едіңіздер. Бұлар туралы ойлағанда әрі қорланып, әрі намыстанып, зығырданыңыз қайнар, "тап деген жойылмауы керек, кедей де, бай да болуы керек" дейді ауқатты адамдар қызыл шарабын сілтеп отырып (осы шақта терезесінің түбінде қайыр-садақа сұрап отырған бейшара Лазарға дастарқанынан бір үзім нан тастап қояр ма еді). Өте дұрыс айтады. Бірақ құбылмалы өмірдің сыры да мол, ол өмір лотереясы сияқты, біреу ұтады, біреу - ұтылады, біреу байлыққа белшесінен батады, біреу қу сигарын ұстап қала береді.



	Сонымен, шынтуайтына келсек, пәлендей қайғырып, намыстанған, жанын жеген Эмилия жоқ, қайын атасының оқтын-оқтын ұстатқан там-тұм тиын-тебенін қанағат тұтып, әкесін асырап жүріп жатты. Бұл келіншектің (сүйікті бикештер, олай дейтінім Эмилия бар болғаны отыз жаста, сондықтан оны келіншек демей не дейміз). Мінез-құлқы осындай - ол сүйген жарының жолына бәрін құрбан етті. Ұлы қолында тұрғанда кішкентай Джорджға түн ұйқысын төрт бөлмеді ме; ол анасы мен әкесі үшін қорлыққа шыдап, намысын таптатып, бауырынан баласын суырып беріп отырған жоқ па, баласынан тірідей айырылды, бұдан өткен қорлық бола ма, сол үшін там-тұмдап алған қаражат жанына батпайды дейсіз бе? Мынау өмірдің тәлкегіне құрбан болып, аққан жұлдыздай сөніп жатқан пенделердің ішінде өзінің жағдайын өскен ақсүйек ортадан гөрі, сәл қанағат тұтып, іштей өзін жұрт қатарлы қарапайым жан едім, жаратқан иемнің мұнысына да тәубе, аз уақыт болсам да жар құштым, сүйгеніме қосылдым, бала көтердім деп қанағат тұтатын шығар. О, бейшара әйелдер-ай десеңші! Азап үшін, құрбандық үшін жаралған жандар-ай, сендердің тірліктерің тозақтың оты ғой, жарғақ құлақтарың жастыққа тимей түн ұйқыларың төрт бөлінеді, үйдің күйбің тірлігінің құлы болып жүрістерің мынау. Сіздерді азапқа салып қойған еркек атаулы бір уақыт ес жиып, құдайдың оларға сақал бергеніне шүкірлік етіп, әйел атаулыға аяушылық білдірсе болар еді-ау. Осындайда өткендегі бір оқиға еске түседі. Париждың қасындағы Бисетрдегі ақылы ауысқандарды қамайтын түрмеден дертке шалдыққан бақытсыз жанды кездестіргенмін. Біздің біріміз ол сорлыға қағазға ораған шылым ұсындық. Ол нақұрыс бұған риза болғаны соншалық, қуаныштан еңіреп жылап жіберді; сіз бен бізге біреу жылдық кірісі мың фунттық қаражат ұстатса да немесе өмірімізді арашалап аман алып қалса да осындай қуанбас едік. Мінеки, әйелге қаншама азап көрсеткенмен, болар болмас көңілін ауласаң да, сіз оған періштедей көрініп, ол бейшараның көзіне жас келіп, көңілі босайды.



	Сондай қайырымдылық, оған жіберілген сыйлық құртақандай бейшара Эмилияның көңілін аулап қуаныш берді. Оның жайнап, құлпырып басталған өмірі - түрмелік қапас тірлікке қамалды да, ұзаққа созылған тозақты тірлікке тұйықталды. Анда-санда балақайы келгенде қапас тірлігіне лып еткен сәуле беріп қалатын. Оның түрмесінің бір шеті -Рассел-сквер еді: ол қалай еткенде де сонда барады да, түн баласы орнына қайта оралып, тірлігін атқарып, аурудың жағдайына қарап, тамағын әзірлеп, дәрі-дәрмегін ұсынып, өмірге өкпелі қарттардың күңкілін, ренжісін естіп, үнсіз кызметін атқаратын. Қаншама мыңдаған адамдар, әсіресе әйел атаулы осындай құлдыққа душар болып жатыр десеңізші! Бұлар көк тиын ақы алмайтын ауруханадағы сырқат адамның қасында отыратын беймаза, қайырымды жандар, бірақ оларда адамға қызмет көрсету үшін отырмыз деген асқақ ой болмайды, мұны адалдық парызым деп ұғады; олар ұйқыға да, аштыққа да, азапқа да төзеді, олар түн баласы көз ілмей қақиып отырады. Адам тағдырын айқындайтын қол жетпейтін құдіретті күш қайырымды, ақылды адамдарды жүйкелетіп, титықтатып, ал менмен ақымақтар мен антұрғандарды алшаңдатып қоятынына қайран қаласың. О, бауырым бар деп тасыма, жоқ деп жасыма. Бақытты болуға қақысы бар, бірақ оған қолы жетпеген адамдарға қайырымдылықпен қара, иман жүзді бол Оларды менсінбеуге құқың бар ма, - ойланшы - сен кімнің жоғын жоқтайсың? Ауқатының ба, әлдінің бе? Кімнің ісі өрге басады - сәттіліктің, жоғары мансап, кімнің аркасы - ата-бабаңның жосығының, молшылыққа қол жеткізген кім - түптеп келгенде тағдырдың тәлкегі болар да.



	Эмилияның анасы бромптон бейітіне жерленді, ол осы араға Джорджбен неке қиюға келгендегі жауын-шашынды, бұлыңғыр күнді есіне алды. Оның қасында су жаңа қаралы жейде киген ұлы отырды. Ол мұндағы қарт күзетші мен тәрбиешіні еске алды. Поп жаназасын шығарғанша ол өткенді есіне алды. Қолбайлау болып отырған Джордж болмаса анасымен бірге жатпақ та ойда еді, бірақ әдеттегідей оз ойынан шошып, аналық міндетін атқаруға ант беріп, құдайға құлшылық етті.



	Сонымен, Эмилия әкесінің өміріне септігін тигізуге бар күш-қуатын жұмсап, балалық парызын ақтауға тырысты. Баяғы ақсаусақтық жайына қалды, оның бәрі баршылықта, тамағы тоқтықта, басқа түскен соң баспақшы болды, қолы қолына жұқпай зыр жүгірді, қарт әкесінің киімін жамап-жасқап, отымен кіріп, күлімен шығып, қазан-ошақты да өзі ұстап, тамақты да өзі жасады, бір ауық оған ән шырқап, кейде карта да ойнайды, дауыстап газет те оқып береді, Кенсингтон бағына немесе Бромптон бульварына қыдырып та қайтады, кейде ерінбей-жалықпай оның әңгімесін тыңдап, күліп көңілін аулайтын немесе күңкілі көп ұрысқақ дәрменсіз шал күн көзіне қыздырынып отырып, өзінің өкінішін, қайғысын, өткен-кеткен ауыртпалықтарын айтқанда, қасында мызғымай отырып, өз ойымен, өз басынан өткергенін де еске алатын. Жесірлердің ойлары неткен қайғылы, мұңды еді десеңізші! Ол асыр салып ойнап жүрген балаларды көргенде тірідей айырылып қалған Джорджын есіне алатын.



	Әкесі - үлкен Джордждан да тірідей айырылды, - екі жағдайда да оның кіршіксіз махаббаты - күйеуіне, махаббатынан айыры¬лып, соның жазасын тартпады ма, басқа түскен соң көнбеске қандай шараң бар. Ол бақытсыз күнәкар осының бәрі өзімнің ниетіме, асып-тасуыма қарай болды деп көзін жасауратып, кінәні оз басына аударуға да тырысты. Ол мына жарық дүниеде жападан жалғыз қалды.



	Мұндай жалғыз адамның өмірін әлдеқандай желпінтіп, оған бір көңілді, күлкілі оқиғаларды жанастырып: сезімтал, баукеспе, қамалдың мыжыма коменданты немесе інінен безіп Латюдтың сақалы мен бакенбардына ұялаған тышқан немесе Тренттың* саусағымен, тіс тазартқышымен қамалдың керегесінің астынан үңгіген саңлауы жайында құйқылжытуға болар еді ғой. Бірақ Эмилияның тұтқындалуын баяндайтын жазушыға әңгімесін жандандырудың қажеті жоқ. Оқырман қауымның бір есінде болатын жағдай, оның өмірінің осы бір кезеңі өте қайғылы да мұңды еді, бірақ сөйлесе, көңіл аша қалған адаммен тез шүйіркелесіп, көңілденуге әзір тұрғандай-ды; тіршілігі өте қарапайым, тіпті таршылықта тұрды десе де болады; ән шырқап, көңілін көтеріп, тәтті тоқаштарын пісіріп, карта ойнап, шұлық та жамады - мұның бәрі карт әкесі үшін ғой. Сондықтан Эмилия қайсар да батыл әйел ме, бастарыңды қатырмай-ақ қойыңдар. Біздің де басымыз жерге жетіп, банкротқа ұшырап, жарты жолға келгенде кемпірден айырылып мүсәпір халге ұшырай қалсақ, қасымызда басымызды сүйер, асты-үстімізге түсіп, кір-қоңымызды жуып, бас-аяғымызға қарайтын осындай адамымыз болсын деп, жатпай-тұрмай қүдайдан сұрай беріңіз.



	Седли карт кемпірі өлгеннен кейін қызының қолына қарап қалды, ал қызы болса қарт әкесіне жәрдем беруді ермек етіп, қайғысы жеңілдеп, екі жарты бір бүтін дегендей, біріне-бірі пана болып тіршілік ете бастады.



	Бірақ біз бұл екі адамды мұншалық қапаста, жайсыз өмірге душар етіп қалдыра қоймаймыз. Дүние жақсарып келе жатқаннан кейін бұларға да жақсылықтың сәулесі түседі. Сезімтал оқырманымыз манағы майор Доббинның қасына еріп Джордждың мектебіне барған етжеңді жігіттің кім екенін байқап қалған болар. Бүл Англияға кайтып оралған біздің ескі танысымыздың бірі, әрі оның мұндай кезде келуі туысқандары үшін үлкен қуаныш еді.



	Майор Доббинге өзінің қайырымды досынан, жеке басының ісіне байланысты алдымен Мадрасқа, одан әрі Еуропаға барып қайтуға рұқсат алуы онша қиынға соқпады, ол күн демей, түн демей жол жүріп, безгегіне де қарамай Мадрасқа келіп жетті, майорды ертіп келе жатқан қызметшілері сандырақтап жатқан оны бір жолдасының үйіне әкеліп орналастырды. Жолға шыққанда да Еуропаға аттанғанға дейін осында аялдамақ болып келіскен-ді. Көп күнге дейін оның беті бері қарамай, қасиетті Георгий шіркеуінің қасындағы шіркеуден ұзамайтын шығар, солдаттар бейітінің басынан мылтықтарын тарсылдатып қоштасатын шығар, жат жерде қаншама ер жүрек офицерлер жерленбеді, туған жердің топырағы бұйырмады деген осы десті.



	Доббин бейшараны күткен адамдар оның әлденеше рет сандырақтап Эмилияның есімін айтып жатқанын естіді емес пе? Анда-санда есін жиып қалғанда, онымен енді бұ дүниеде жүздесе алмайтын болды-ау деген ой жанына қатты батты. Ол топырақ осы арадан бұйырған шығар деп, бұ дүниемен қоштасуға бел байлады. Ол пендешілік тіршілігін реттеп, азғана қаражатын мына жарық дүниеде ең жақыным деп санайтын адамның атына бағыштады. Үйіне орналасқан досы мұны куәландырды. Доббин мойнына өріп тағып алған қоңыр шашыммен жерле деп өтінді, шынын айтсақ, Сен-Жанс бөктерінде Джордж Осборн қаза тапқаннан кейін Эмилия ұшып түспеді ме, сол кезде жас жесірдің шашын қиғанда оның Брюссельдегі қызметшісінен сұрап алған еді.



	Доббин есін жиып, ептеп беті бері қарады да, қайта жатып қалды, осыншалық қан алғызуды, каломел ішкізуді мықты денсаулық көтере алар еді. Оның құр сүйегі қалды, Калькуттадан келе жатқан сапарынан Мадрасқа бұрылған капитан Брег басқарған "Рамчундра" кемесіне отырғызғанда, оның әлсіздігі соншалық, қолын да қимылдата алмайтын. Доббинді үйінен жолға шығарып салған досы, әй бүл сапарға шыдай алмайды, адам болмайды, бейшараны бір күн таңертең жалауға орап, матрос төсегіне таңып, теңізге лақтырады да, жүрегіне сақтаған қымбаттысын теңіз түбіне ала кетеді-ау деп күдіктенді. Кім білсін, теңіз ауасынан ба немесе сырқаттың беті қайтты ма, әйтеуір кеме желкенін желбіретіп, бетін үйге қарай бұрғанда біздің досымыздың жағдайы жақсарып, олар Қайырымды үміт мүйісіне жеткенде құлан таза айықты (бірақ құмай тазы құсап, қабырғасы ырсиып, құр сүлдері қалған, тірі аруақ сияқты еді).



	- Кирк түңілетін болды, бүл жолы оған майор шені жетпеді, - деді ол күліп, - ол полк кайтып оралғанда "Газетаның" бетінен шенінің өскенін оқымақ еді ғой.



	Сіздерді алаңдатпай, майордың өз үйі, өлең төсегі болып кеткен қаһарман* полкі туралы да айта кеткен жөн болар. Майор Мадраста төсек тартып жатқанда көп уақытын шетелде өткерген Вест-Үндістаннан оралған бойда Ватерлоодағы жағдайға байланысты Англияда аялдап қалып, одан Фландриядан Үндістанға сапар шеккен полк енді үйге кайтуға бұйрық алды. Сондықтан олардың келуін Мадраста күткенде Отанына бірге қайтатын еді.



	Бәлкім, осыншама арып-ашқан кезде Глорвинаның қамқорлығына бөленуге тағдыр жазбаған болар.



	- Миссис О'Дауд бізбен бірге келе жатқанда ендігі мені өлтіріп тастар еді, - деді күліп бірге келе жатқан серіктесіне, - мені жайғағаннан кейін сізге ауыз салып, бұған күмәнданбаңыз, сонымен Саутгемптонға олжалы оралар еді, - солай, солай сүйікті Джоз, ол әйелді білмейді екенсіз, тіршілік болса өлі жолықтырып қаларсыз.



	Біздің алпамсадай танысымыз да "Рамчундраның" бортында келе жатқан. Ол Бенгалияда он жыл өмір кешті. Денсаулығын оңдап, әл жинау үшін тамақты талғап ішіп, сан қонақасыда болып, ақшыл сыра қызыл шарап, су қосып ішілген коньяк Ватерлооулық Седлидің Еуропаға жол тартуына септігін тигізбей қоймады. Тояттаған сері салқын жерге оралып тоғын басып, етін арылтпақ та болған шығар. Үндістандағы белгіленген мерзімді тамамдап, жайлы жағдайдың арқасында едәуір қаражатты қалтаға басып алған Джоз мол зейнетақымен үйіне қайтып, Англияда тұруына да, немесе Үндістанға оралып, сирек ұшырасатын қабілеттілігіне сай ұзақ жылғы қызметіне орналасып, мансапқа ие болуына да мүмкіндігі бар еді.



	Біз соңғы рет көргендегіден ептеп еті қашыпты, бірақ маңғаздық, паңдық пайда болыпты. Ватерлоо айқасының ардагері ретінде ол тағы да мұрт қойып, тамаша тігілген алтын оқалы барқыт фуражка киіп, қымбат тастардан әр түрлі түйреуіштер қадап сәнденген сылқым сері палубаның үстінде ерсілі-қарсылы жүрді. Ол палубаға шығар алдында каютада тамақтанып, Бонд-стрит те немесе Калькуттадағы Корсода серуендейтіндей сәндене киінді. Ол бұратана халықтан малай алып келе жатқан, тақиясына Седлидің отбасының күміс гербі тағылыпты. Джоз Седли сияқты мейірімсіз манапқа қызмет ету малайға оңай болмады. Джоз әйелдер сияқты сылап-сыйпанып, сұлу келіншектер сияқты таранып, боянып, бой түзеді. Одан жасы кіші, 150-полктың жас жауынгері Чеферс пен үшінші қайтара ұстаған безгектен кейін үйіне кайтып келе жатқан Рахите бейшара екеуі кают-компанияның үстелінде Седлиді қолпаштап, қолтығына су бүркіп жолбарыс аулағандағы, Наполеонмен соғысқандағы ерлігін айтқызуды қызық көретін. Кемедегі жігіттер мен жас офицерлерге (құдай оңдағанда бүл әңгіме үстінде майор Доббин болмай қалды) императордың Лангвудтағы* табытының басында тұрғанын, Ватерлоо түбіндегі айқасты айтып, тіпті мен болмасам Наполеон қасиетті Елена аралына айдалмас еді деп те бөсті.



	Қасиетті Елена аралынан ұзағанда ол кемедегі шараппен, ет консервісімен және өзі жолға алып шыққан арасан суымен жұрттың бәрін сыйлады. Майор Доббин дастарқан басының отағасылығын Джозға ұсынды да "Рамчундраның" капитаны Брег пен офицерлер де мистер Седлиді дәрежесі, текті, жоғары адам ретінде құрмет тұтты. Бірақ екі күн қатты дауыл соқты да Джоз каютасына кіріп алып шықпай қойды, иллюминаторын тақтаймен бекіттіріп тастады. Осы күндері ол төсегінен тұрмай жатып алып, Қайырымды үміт мүйісіне күйеуі имам Сайлес Хорнблоуэр мен бүл жігіт сондағы миссионерді, сапар шегіп бара жатқан аса қадірменді леди Эмилия Хорнблоуэрдің "Рамчундраның" бортында қалдырып кеткен "Финчлейс қауымының кір жуушысы" жайындағы кітапты оқып жатты. Бірақ күнделікті оқуы үшін Джоз роман мен пьесаларды мол алып келе жатқан, мұны оқимын дегендердің қолына ұстатып, жұрттың көңілін тапты.



	Мистер Седли мен майор екеуі квартердекте отырып, үй-ішінің жағдайын әңгімелеп талай кешті өткізді, бүл шақта кеме бұлқынған күңгірт теңізді тіліп ілгері жылжыды, аспанда ай қалқып, жұлдыз жымыңдады, қоңырау қағылып, күзет алмасып жатты. Майор сигар тартып, ал шенеунік қызметшісі дайындап берген калианынан түтін бұрқыратты.



	Майор Доббин өне бойы сондай шеберлікпен әңгіменің желісін Эмилия мен оның ұлына қарай бұра берді. Джозға әкесінің орынсыз мысқылы, соңғы кездегі өне бойы жәрдем сұрай беруі ептеп жалықтырған-ды, ал майор әке-шешесінің қайғылы тағдырын, жасының ұлғайғанын ескерткенде оның беті бері қарап, жылы шырай білдірді. Қарт әке-шешесімен бірге тұрамын деген ой - үш ұйықтаса оның түсіне кірмейтін сияқты; олардың әдет-ғұрпы, тірлігі басқа қауымның ортасында өскен жас адамның тірлігіне сай келмейтін шығар (осыны айтқанда Джоз құптап, бас шұлғыды); бірақ майор Джоз Седлиге бойдақ тірлікті қойып, Лондоннан жеке меншік үй сатып алып, ел қатарлы өмір сүру керек дегенге ол иланды. Мұндай үйді ұстап тұруға қарындасың Эмилиядан артық адам таба алмайсың деді, ол қандай сымбатты да сүйкімді, ол адамға жұғымды, мейірбан жан. Миссис Джордж Осборн Брюссельде, Лондонда болған кездерде қандай беделге ие болғанын, ақсүйектердің ең жоғарғы тобына жататын бекзаттар қайран қалыспады ма деп әңгіме шертті майор. Содан кейін Джоз жиені Джорджды бір жақсы мектепке орналастырып, көрнекті адам етіп тәрбиелеуді қолға алса, әйтпесе атасы мен әжесі, шешесі оны тым еркелетіп жіберген шығар деп сөз арасында емеурін танытты. Қысқасы, әрлі-берлі түлкі бұлаңға салып, көңілін аулап отырып қу майор Джоздан қарындасым мен жетім жиеніме қамқорлық жасаймын деген сөзін алды. Ол Седлидің отбасында қандай жағдайдың болғанын: Эмилияны ажал анасынан айырып, байлық баласынан айырғанын естімеген-ді. Орта жастағы сүр бойдақ жігіт жатса-тұрса есіл-дерті миссис Осборнға ауды да тұрды, оның бар ойы - Эмилияға жақсылық жасау-ды. Ол Джоз Седлиге қарындасын жер-көкке сыйғызбай мақтап, бар жақсы қылықтарын асырып айтуы ерсі де көрінуі мүмкін, бірақ мұны өзі сезбеді. Бірақ күйеуге шықпаған апа-қарындастары, қызы бар еркектердің басында бар сол бойжеткендерге соз айтушы жігіттер бұларға ерекше ілтипатпен қарайды. Бәлкім мынау Доббин құда да сондай ой бар ма екен?



	Байтал түгіл бас қайғы дегендей "Рамчундра" кемесіне орналасқанда майор Доббиннің халы мүшкіл-ді, әсіресе кеме сол Мадрас рейдінде тұрған үш күнде беті бері қараған жоқ Өте әлсіз, күр сүлдерін сүйреткен майор бір күні палубада жатқанда мистер Седлимен тіл қатқанға дейін, бүл онымен кездескеніне онша қуана қойған жоқ-ты. Ол Джозға ажал айналдырып қалды, ұзаққа бармайтын шығармын, - деді, кіндік балама аздаған қаражат қалдырдым, миссис Осборн мені есіне ала жүрер, тұрмысқа шыққалы жатқан көрінеді, алдынан ақ күн тусын деді.



	- Тұрмысқа? Ондай әңгіме жоқ, - деді Джоз. Хат алған, бірақ күйеуге шығамын деген сөз айтпады. Айтпақшы, ол майор Доббин үйленетін көрінеді, алдынан жарылқасын деп жазған.



	Седлидің Еуропадан алған хаты қай күні жазылыпты". Джоз каютаға барып біліп қайтты. Ол хат майор алған хаттан екі айдан соң жазылыпты. Осыдан кейін кеменің дәрігері елінің қонағына қуанып, оны құттықтады, ал Мадрастың дәрігері адам қатарына қосылуы екіталай деп табыс еткен-ді. Сол күннен бастап дәрігер басқа дәрмек қолданды, майор Доббин оңала бастады. Сонымен тамаша офицер капитан Кирк майор шеніне қолы жетпей қор болды.



	Кеме Қасиетті Елена аралынан өткенде майор Доббин көңілденіп, буыны бекігені соншалық, жолаушылардың бәрі таңғалыпты. Мынау жарық дүниеде өмір кешкен пендең адам болып жаралған соң, дүниеде ешбір нәрсені қызықтамай жүре алмайды, сол қызықты нәрсесін іздеген кез - өмірінің ең қызықты кезеңі болып қалмақ. Доббиннің осындай қызықты кезеңі басталды-ау деймін. Ол кеменің мичманымен қалжыңдасып, капитанның көмекшілерімен қылыштасып, бала сияқты арсалаңдап, тыным таппай кеменің ішін кезді, бір күні кешкі асқа жиналған жұртқа көңілді өлең айтып жұртты қыран-топан күлдірді, оның бала сияқты жеңілтектеніп кеткені соншалық, әуелі оны алғашқыда топастау жігіт санаған капитан Брег акырғы майорды ұстамды, өте зерделі, білімпаз офицер деген атқа лайық адам екен деп мойындады.



	- Сайтан алғырдың қылығы нашарлау екен, - деді Брег үлкен көмекшісіне, - бүл губернатордың үйімен туыстасатын адам емес сияқты, ол мәртебелім, леди Уильям екеуі бірдей маған құрмет көрсетіп, бүкіл қауымның алдында, бас қолбасшының өзі болған жерде сыра ішіп қоялық деп құрмет көрсеткен. Мұның қылығы ұнап тұрған жоқ... бірақ мұның бір артықшылығы бар сияқты.



	Капитан мұндай әңгімесін айтумен кемені ғана басқарып қоймады, сонымен катар адам да тани білетінін көрсетпек болса керек.



	Сонымен, Англияға он күндік жол қалғанда кеме тымырсық күйге душар болды, Доббин дегбірі қашып, қолды-аяққа тұрмай зырылдап, ұшып-қонды, жуырда ғана жайдары мінезін көрген жолдастары қайран қалысты. Қайыра жел тұрып, кеменің жүрісі жылдамдай бастағанда, ол қайтадан шаттанып, ал кемеге лоцман көтерілгенде қуанышында шек болмады. Құдайдың құдіреті-ай десеңізші, Саутгемптонның көзтаныс мұнараларын көргенде оның қалай қуанғанын сұрамаңыз.





Елу сегізінші тарау




	МАЙОР ДОСЫМЫЗ



	"Рамчундра" кемесінде майордың беделі асқаны соншалық, мистер Седли екеуін кемеден алып кететін, көптен зарыға күткен баркасына мінгенде капитан Брег бастаған офицерлер мен матростар - бүкіл кеменің экипажы майор Доббиннің құрметіне үш қайтара "уралады", ал Доббин болса қатты қысылып, басын иығына түсірді. Джоз байғұс мені құрметтеп жатыр деп ұққан болуы керек, алтын оқа жапсырған бас киімін қолына алып, достарына бұлғады. Содан кейін жолаушылар айлаққа жеткізілді де, зор қошеметпен қарсы алынып, одан әрі "Ройал Джордж" қонақ үйіне қарай беттеді.



	"Ройал Джордждың* қонақ қарсы алатын залына енгеніңізде ағылшынның қонақжайлылығын танытатын қара сыра (портер) құйылған күміс құмыра, сиырдың жаясынан қуырылған ростбиф аузыңыздан сілекей ағызып, жат жерден қайтып келе жатқан адамдардың көзіне оттай басылып, дом татуға асықпай ма, бұл жұмақтай қонақ үйдің табалдырығын аттаған адам бірнеше күн жата-жастанбай аттанар ма, бірақ Доббин бірден жолдың қамын ойлап күйме қарастырды, Саутгемптонға түсісімен Лондонға жетуге асықты. Бірақ Джоз сол күні кешкісін жолға шығу дегенді естігісі де келмеді. Жол азабын тартып, тар төсекте қысылып, пәлен күн азап шеккен ауыр денелі бенгалдық жігіт мынадай мамық көрпе-жастықты кең төсекте рақаттанып ұйықтаудың орнына жеті түнде түн қатып не басыма күн туды деп ойлады. Жүгі түсіріліп, оны анықтап, түгендеп болмайынша, әрі қалғанынан қарға адым аттап кетпейді. Сонымен майор бір түнге шыдайтын болды, поштамен үй-ішіне келгенін хабарлады. Ол достарына жазып жібер деп Джозды да үгіттеді, сөз бергенмен, орындамады. Капитан, дәрігер, кемедегі тағы да біраз жолаушылар мейманханаға келіп, біздің жігіттермен бірге тамақтанды. Джоз дастарқанға тамақты мол алдырып, майорға ертең бірге аттанамыз деп сөз берді. Мейманхананың қожайыны мистер Седлидің портер сыраны сіміргеніне қараудың өзі бір ғанибет деді. Шіркін, уақытым болып, мына әңгімеден ауытқи алсам ағылшын жерінде ішілген пинт портер туралы бүтіндей бір тарау жазар едім-ау. Аһ, мұның дәмділігін айтсаңызшы. Бұл күрең сыраны сағынып, сусыныңды қандырып ішу үшін, еліңнен бір жыл жырақта жүріп қайту керек.



	Келесі күні таңертең майор Доббин әдеттегідей ұқыпты қырынып, киініп тысқа шықты, бірақ бүл сияқты дәліздегі ұйқысы қашқандардан өзге бүкіл үйде қыбыр еткен пенде жоқ, бәрі қанып ұйықтап жатыр. Майор етігін сықырлатып, ерсілі-қарсылы жүрді де қойды, әр түрлі дыбыстар шығарып қорылдаған, пышылдаған ұйқылы жандар, бір есіктен, есіктің арасына қаз қатар тізілген блюхерлердің, веллингтондардың, оксфордтардың әр түрлі аяқ киімдері сыртқа шығарылып қойылыпты. Содан кейін Джоздың бұратана халықтан жалдап алып келе жатқан қызметшісі оянып, қожайынының асай-мүсейін, өне бойы аузынан тастамайтын қалианын жайғастыруға кірісті. Содан кейін үй қызметшілері оянып, дәліздегі қара адамды шайтан санап бажылдап қатты қорықты. Қызметшілер "Ройал Джордж" кемесінің сарбаздарының дүниесін жиыстырғанша үндіс пен Доббин шелекке де сүрініп үлгерді. Қонақ үйдің малайы орнынан тұрып, мейманхананың сыртқы есігінің ілгегін ашқанда барып майор жан тауып, енді жолға аттануға болатын шығар деп, тез күйме келтіріңдер деп жарлық берді.



	Содан кейін ол миссис Седли жатқан бөлмедегі екі кісілік кең төсекке құрылған шымылдықты ашты, мистер Джоз етжеңді адамдардың әдетінше, үйді басына көтеріп қорылдап жатыр екен.



	- Седли, тұрыңыз, - деп дауыстады майор. - Жолға шығуымыз керек, күйме жарты сағаттан кейін дайын болады.



	Мамық көрпенің астынан міңгірлеген дауыс шықты. Джоз уақыт қанша деп сұрады. Қысылған майор амалсыздан уақытты дәл айтты (ол өзіне пайдалы болған жағдайда да ешқашан жалған айтып көрген емес), Джоздың аузынан ақ ит кіріп, көк ит шықты, оның сөзін қайталамай-ақ қоялық, сол сөздердің мәні осындай құлқын сәріден тұрсам адам болмай кетейін, жау шапқандай шырт ұйқыда жатқан адамды мазалау жігіттік емес, майор антұрғанның бет алған жағынан жолы болсын деген ұғым білдірді. Содан кейін майордың беті қайтып, күбіжіктеп жолға жиналды да, Джоз қайта қорылға басты.



	Осы арада күйме де келіп қалды, майор бұдан артық күте алмай жол тартты.



	Ағылшынның жер көріп, ел көріп серуен құрып жүрген ақсүйегі немесе асығыс хабар алып келе жатқан журналист болса да (үкіметтің бұйрықтары да оның алып ұшты асығыс жүргізілмейтінін) ол мұншалық асықпас еді. Форейторлар да төленген пұлына қарай жүреді ғой, майор бұл жағына тарлық жасамаған. Күйме күңгірлетіп безек қағып зырылдап келеді, көңілдің қуанышы ма, әлде ерекше бір қанат бітті ме, майордың көңілі алабұртып, табиғат та ерекше құлпырып, жасыл алқап желек тартып, елді-мекендер де тізбектеліп қалып барады, оймақтай, тап-таза шет аймақтағы қалалардың мейманханаларының қожайындары есік алдына шығып, Доббинге иіліп сәлем беріп қалып жатыр; жол бойындағы көлеңкеде аттылы-арбалы жолаушылар тамақтанып жатқан асханалардың қасынан да, ескі қамалдар мен парктерде; ескі шіркеулі қарапайым қыстақтардың қасынан да аялдамай зуылдап өте шықты. Туған жердің табиғаты-ай десеңші! Алыстан алып ұшып сағынып жеткеніңде бұдан артық не бар, дүниеде. Ол сені аялап қарсы алғандай, ол саған құшағын жайғандай, сен болсаң алды-артыңа қарамай зуылдап өтіп барасың. Бірақ майор Доббин Саутгемптоннан Лондонға дейін жол бойында жол бағаналарынан өзге еш нәрсені елемей жетті. Ол Кемберуэлдегі ата-анасын көргенше асықты.



	Әуелі Доббин Пикадиллиден Слотердегі бұрынғы тұрағына жеткенге дейінгі уақытқа өкінді; ол мұнда баяғы ескі әдетпен келіп қалды. Оның мұнда болмағанына не заман, баяғы жастық шағында досы Джордж екеуі талай тамаша-думан құрмап па еді. Енді Доббиннің сұр бойдақ атанғаны мынау. Оның шашына қылау түсіп, жастық шағына да қылау түсіп, сезімі де күңгірт тарта бастапты. Бірақ мынау есікте баяғы қара киімді, сүйір иекті, бетін әжім басқан қарт малай, ол баяғыдай сағаттың бауына бір құшақ мөр таңба байлап, қалтасындағы бақырларын сылдыратып, майорды бір апта бұрын кетіп, қайта оралған адамдай қарсы алды.



	- Майордың заттарын жиырма үшінші нөмірге алып барыңдар, бүл соның бөлмесі болатын, - деді Джон, жүзінде ешбір таңғалудың, таңырқаудың нышаны жоқ. - Түскі тамаққа қуырылған тауық жерсіз. Сіз үйленбедіңіз бе? Бізде бір шотландық дәрігер қонақ болған, сол үйленді деп айтқан-ды. Жо, жоқ* полкпен катар Үндістанда орналасқан отыз үшінші полктың капитаны Хамби айтқан еді-ау. Жылы су келтірсек қалай болады? Сіз күйме жалдағаныңыз не? Әлде дилижансты менсінбедіңіз бе?



	Бұл мейманханаға орналасатын әрбір офицерді білетін ескі көз малайға он жыл бір жылдай көрініп, Доббинді бұрынғы бөлмесіне ертіп барды, мұнда жүн жапқышты баяғы төсегі, еденде сол көнетоз кілем, бірақ бұрынғыдан кірлеу екен, өңі оңған шытпен тысталған сол қара мебель — мұның бәрі майордың жастық шағын есіне түсірді.



	Неке тойының алдында Джордждың осы бөлмеде ерсілі-қарсылы жүріп, тырнағын тістелеп, әке-шешем райынан қайтуы керек қой, кайтпаса қойсын, маған бәрібір деп айтқаны күні кешегідей Доббиннің көз алдына елестеді. Майорға сол Джордж қазір есікті ашып кіріп келетіндей сезілді.



	- Сіз жасаңғырамақсыз, - деді Джон, сол өткен күндерді есіне алып.



	- Он жыл, қалшылдатқан безгек адамды қалай жасаңғыратады, Джон, - деді ол - Ал сіз өзгермепсіз, сол баяғы қалпыңыз.



	- Капитан Осборнның жесірінен хабарыңыз бар ма? - деп сұрады Джон. - Қандай асыл жігіт еді. Құдай тағала-ай, қолы ашық жан еді, ақшаны судай шашатын. Ол мұнда некелесуге келгеннен кайтып оралмады. Ол маған үш фунт қарыз еді. Міне, қараңыз, жазулы тұр: "Мың да сегіз жүз он бесінші жылы капитан Осборн үш фунтқа қарызданды." Бұл қарызын әкесі өтер ме екен, қалай дейсіз?



	Джон Слотердің нөмірінен сафьян мұқабалы қапталған жазу кітапшасын тапты, мұның әбден оңып, майланып кеткен беттеріне жазылған мейманхананың коп шимайының арасында Джордждың қарыздары да жазылған-ды.



	Мейманын бөлмесіне жеткізді де, Джон үнсіз шығып кетті. Майор Доббин қызарып, өзінің ақымақтығына іштей налып, өзін-өзі мазақ етіп, ең сәнді азаматтың киімдерін таңдап алып, туалет үстеліндегі күңгірт айнадан сұрланған сарғыш түсіне, ақ шашына қарап күліп жіберді.



	"Джон карт таныған соң, - деді ол, - Эмилия да шырамытар, не көрініпті".



	Қонақ үйден шықты да Бромптонға жаяу тартты. Ол миссис Осборнның үйіне қарай беттегенде Эмилиямен соңғы ұшырасуындағы барлық жағдай көз алдына елестеді. Арка мен Ахиллестің мүсіні бүл кеткеннен кейін қойылыпты. Пикадиллиде мұндай жоқ-ты, осы уақыттың ішінде көп дүние өзгеріпті, шала-пұла бағдарлап келеді. Бромптоннан таныс шолақ көшені айналып, Эмилия тұратын көшеге түскенде Доббиннің буын-буын босап кетті. Күйеуге шыққаны рас па екен? Егер оны баласымен жолықтырса... қалай болады? Сол шақта алдынан бес жасар бала жетектеген әйел шыға келді... Сол емес пе? Доббин бүл ойдан да қалтырады. Ақыры Эмилиясы тұратын үйдің қақпасына жетіп, есіктің тұтқасынан ұстады да, қолы жабысқандай қалшиып қалды, ол жүрегінің тулаған дүрсілін естіді. "Жарайды құдайдың бұйрығы шығар, кетсе жолы болсын, - деп іштей күбірледі. Мұның қай сасқандық, тұрмайтын да шығар." Сөйтті де қақпа есігін ашып, аулаға енді.



	Әдетте, Эмилия отыратын қонақ бөлменің терезесі ашық екен, бірақ бөлмеде ешкім жоқ. Майор фортепьяноны да, оның үстіне ілінген суретті де көз алдына елестетті де, тағы да мазасызданды. Есіктің жақтауында, бұрынғыдай мистер Клептің аты-жөні жазылған мыс қалақша ілулі түр екен, соның қасындағы балғалы қоңырауды соғып, Доббин келгенінен сыбыс білдірді.



	Он алты жастар шамасындағы қызыл шырайлы, көзі жарқыраған, қысық көз шықты да, басқышқа сүйеніп, майорға қарап аңырып қалды.



	Ол тірі аруақ сияқты өң-түссіз, әрең ғана тіл қатты:



	- Миссис Осборн осында тұра ма?



	Қыз одан көз алмай қарап тұрды да, содан кейін түсі бозарып, айқайлап жіберді.



	- О, құдайым-ай, майор Доббинсіз ғой? - Сөйтті де ол майорға екі қолын ұсынды.



	- Сіз мені шынымен танымай қалдыңыз ба? - деді ол, - мен сізді "Тоқаш майор" деуші едім ғой.



	Бұған жауап ретінде майор қызды құшақтады да сүйіп алды, оның мұндай қылық жасағаны өмірінде бірінші рет болар. Қыздың қуанышы қойнына сыймай, жылап, әрі күліп бар даусымен: Ма! Па!" - деп айғайлап, бұларды сырттай терезеден бақылап, әлдеқалай көк фрак, ақ бәтес жейде киген бөгде адамның қызын құшақтап тұрғанына таңғалысқан ата-анасын шақырды.



	- Ескі таныстарыңмын ғой, - деді ол қысылып, - сіздер ұмытып қалдыңыздар ма? Миссис Клеи, сіз маған тәтті тоқашпен шай беруші едіңіздер ғой. Клеп сіз де ұмыттыңыз ба? Мен Джордждың кіндік әкесімін ғой, Үндістаннан келіп тұрған бетім.



	Қуанышпен қол алысып амандасты; миссис Клептің қуанышында шек болмады, ол осы дәлізде мұнын тілеуін тілеп, қаншама рет жаратқан иесіне жалбарынды.



	Үйдің егелері сыйлы мейманы майорды Седлидің бөлмесіне ертіп келді (мұндағы жиһаздардың бәрін есіне тұтқанды; Стюард жасаған, қоламен көмкерілген ескі фортепьяно, Джордждың бейітіне қойылған ескерткіштің гипстен жасалған құрттай көшірме бейнесі, бір кезде жарқырап тұрушы еді, оның ортасында мистер Седлидің алтын сағаты тықылдап тұр). Сол бос креслоға мұны отырғызып қойып, әкесі, шешесі, қызы үшеуі алма-кезек сөздерін бөлісіп, бастарынан кешкен талай оқиғаларын айтпап па еді, мұның бәрін бізде естігенбіз, ендігі Доббиннің естімегені: миссис Седлидің қазасы, Джордждың атасы Осборнмен табысуы, жесірдің ұлынан тірідей айырылып қайғыруы, Эмилияға байланысты тағы да басқа оқиғалар. Доббин бірнеше рет Эмилияның алдағы жағдайын сұрамақ болды да, бірақ сыр шашқысы келмеді. Ақыры оған миссис Осборн әкесімен Кенсингтон бағына қыдырып кеткенін айтты, олар ауа райының жақсы күндері мұнда өне бойы қыдырып қайтады екен. (Ол қаусыраған ұрысқақ шал болды, қызы байғұс әбден жалықты, бірақ ол әкесін, құдай бар құдды періштедей күтеді, бір адам әкеге қараса сондай-ақ болсын!).



	- Қазір өте асығыспын, - деді майор, - кешке өте асығыс шаруаларым бар. Бірақ миссис Осборнға жолығып, сәлем берсем деп ем. Мүмкін, мисс Мэри маған жол сілтеп жіберер.



	Мисс Мэри мұндай өтінішке қуанды да, таңырқады да. Майор Доббинді ертіп бармақ болды. Ол өзі де миссис Осборн Рассел - скверге кеткенде мистер Седлиді қыдыртып қайтады екен. Қарт кісінің отыратын орындығын да білетін көрінеді.



	Қыз жүгіріп үйге кіріп кетті де өзінің қызыл қалпағын, миссис Клептің сары шәлісін салып, үлкен түйреуіш қадап шықты, мұның екеуі де өзінікі емес, шешесінің киімі болатын, майордың қасында ересек көрінгісі келсе керек.



	Көк фрак киген біздің офицер былғары қолғабын киіп, бойжеткенге қолын ұсынды да екеуі мәз болып жолға шықты. Доббин алдағы кездесуде қасында серігі болғанына қуанды, жалғыз жолығудан да қаймықты. Ол серігіне Эмилия жайынан сауал қойып, басын қатырды. Миссис Осборнның ұлынан айырылғанына қатты қапаланды. Ол бұған қалай шыдады. Оған жиі жолығып тұра ма? Енді мистер Седлидің халы қалай екен, қаражаты, күн көрісі қалай? Мэри өз шамасынша "Тоқаш майордың" бар сауалына жауап қайырды.



	Бірақ осы арада елеуге тұрмайтын бір оқиғаға душар болды, сырт көзге пәлендей оғаш болмағанмен, майор Доббин үшін бүл оқиғаның мәні зор еді. Олардың алдынан сирек бакенбарды, крахмалдан ақ галстук таққан солғын түсті жас жігіт шықты. Ол екі әйелдің қолтығынан ұстап келе жатты. Оның бірі биік бойлы, орта жастағы тәкаппар әйел, оның түсі, келбеті ағылшын пасторына ұқсас екен, екіншісі - түсі келіспеген, әрсіз, қара торы, басына ақ ленталы жаңа қалпақ киген, иығына сәнді сулық ілген, кеудесіне алтын сағат таққан келіншек. Екі ледидің ортасындағы жігіттің қолында қол шатыр, шәлі, кәрзеңке, қолы мүлдем бос емес, сондықтан ол оған сәлемдескен мисс Мэри Клепке қалпағын алып сәлем де бере алмады.



	Ол басын ғана шұлғыды, екі әйел де ізеттілікпен қызға сәлемдесті де, оны ертіп бара жатқан көк фракты, бамбук таяқ ұстаған бейтаныс адамға одырая қарасты.



	- Мыналарың кім? - деді майор, жақындап қалғанда, жол серігі, олардың қасынан ұзаған үшеуге таңғалып.



	Мэри оған қулана қарап жауап қайырды.



	- Бұл приходтық поп, имам Бинни (майор Доббин селк етті), оның апайы мисс Бинни. О, құдайым-ай ол бізді жексенбілік мектепте әбден сорымызды қайнатушы еді. Ал мынау мыртық қыли көз, алтын сағат таққан миссис Бинни, мистер Гритстің қызы. Оның әкесі дәмді тағаммен сауда жасаған адам, Кенсингтонда "Кәдуілгі алтын шайнек"' деген ат қойылған шайхана ұстаған, Олар осыдан біраз бұрын үйленіп, Маргеттен жаңа оралды. Әйелдің жасауы - бес мың фунт; олар мисс Биннимен араз көрінеді, бұларды табыстырған да сол мисс Биннидің өзі көрінеді.



	Майор мұның алдында мазасызданып, енді ол селк етіп серпіліп, бамбук таяғымен жерді нұқып қалды да, мисс Клеп шошып кетіп: "Ой!" - деп айғайлап жіберіп, қарқылдап күлді. Мисс Мэри олардың тарихын айтып болғанша жас жұбайлардың соңынан қарап, аузын аңқитып тұрып қалды; бірақ имам жігіттің үйленгенінен өзге еш нәрсені естіген жоқ, -қуаныштан басы айналды. Осы кездесуден кейін аяғы әлдеқалай жеңілденіп, тез жүріп кетті, әлден уақытта сабырлық жасап, жүрісін баяулатты (он жыл бойы қиялдаған арманы қарыс жерде тұрғандай көрінді), бромптноның шолақ көшесін айналып, Кенсингтон бағынын дуалындағы ескі тар дарбазадан енді.



	- Олар әнеки, - деді мисс Мэри, тағы да Доббиннің қолын қысып, селк еткенін сезіп.



	Қу қыз бәрін түсіне қойды. Өзінің сүйікті романдары: "Фанни жетім" немесе "Шотландия көсемдерін" оқығандай сезінді.



	- Жүгіріңіз, менің келгенімді айтыңыз, - деді майор. Мэридің қатты жүгіргені соншалық, оның сары шәлісі желге желкен сияқты желбіреді.



	Седли шал тізесіне бет орамалын жайып қойып орындықта отырып Эмилияға баяғыда өткен бір оқиғаны айтты, мұны ол әлденеше қайтара естіген, бірақ сонда да ізеттік сақтап күліп қояды. Соңғы кезде өзінің жағдайын ойлап, арасында әкесінің әңгімесін тыңдаған болып жымиюды да әдетке айналдырған, бірақ бір сөзін де құлағы шалған емес. Мэридің жүгіріп келе жатқанын көріп орнынан ұшып тұрды. Оның дегендегі секем алғаны Джордж еді, бірақ қыздың күлімсіреген жүзі үрейін ысырып, нәзік жанды ана жүрегін орнына түсірді.



	- Сүйінші! Сүйінші - деді майор Доббиннің жаушысы, - жолаушы келді, жолаушы оралды.



	- Кімді айтасың? - деді Эмма, әлі де ұлын ойлап.



	- Әне, көрмейсіз бе, - деді мисс Клеп, артына бұрылып қолын нұсқап. - Сол жаққа қараған Эмилия Доббиннің ілбиген бейнесін байқады, оның ұзын көлеңкесі шөптің үстімен ілесіп келе жатты. Эмилия да селк етіп, жүзі лезде қызарып, әрине жылап жіберді. Өйткені grandes eaux1 әр уақыттай-ақ осылай атқылайтын, сонымен жазықсыз нәзік жанның өміріне кеш болса да қуаныш келді.



	Эмилия жүгіріп жеткенше Доббин оған мейірленіп, ынтыға қарап тұрды. Екі қолын созып, құшағын жайды. Эмилия өзгермепті ептеп жүзі солғын, сәл толықсыпты, көзі баяғыдай жәудіреп түр. Жұмсақ қоңырқай шашына екі-үш тал күміс қылау түсіпті. Оның көзі боталап жасқа толып, майорға қос қолын созды да, адал да мейірімді жүзіне күлімдей қарады. Доббин қос қолын қысып, мықтап ұстады. Бір сот тілі байланғандай үнсіз тұрды. Неге оны құшақтап, бауырына қысып, ешқашан жалғыз қалдырмаймын деп неге айтпайды. Әрине ол қарсылық білдірмес, құшағынан бұлқынбас еді.



	- Мен, мен... сізге жалғыз келмегенімді айтуым керек, - деді ол біраз үнсіздіктен кейін.



	- Миссис Доббин ба? - деп сұрады Эмилия, одан қашықтап. Ол неге үн қатпады?



	- Жоқ!- деді ол қолын жібермей. - Ондай сандырақты сізге кім айтты? Сіздің бауырыңыз Джозбен бір кемеде келдік, соны айтпақ едім. Ол сіздерді бақытқа бөлеу үшін үйіне оралды.



	- Әке, әке!- деп айқайлады Эмилия. - Естідің бе? Бауырым Англияға келіпті. Ол сені күту үшін оралыпты. Бүл келген майор Доббин.



	Мистер Седли денесі қалтырап, орнынан әрең көтерілді де ойланып қалды. Содан кейін бір адым ілгері аттады да, майорға ескі әдетпен иіліп сәлем берді, оны мистер Доббин деп әкесі сэр Уильямның амандығын сұрады. Жуырда өзі келіп кеткен Уильямға да бір барып сәлем беріп қайтайын деп едім деді. Сэр Уильямның бұған келмегеніне сегіз жыл өткен екен, - шал сол келісінің қаруын қайтармақ болды.



	- Ол алжып қалды, - деді Эмма сыбырлап, Доббин оған жақындап қолын алғанда.



	Майордың Лондонда шұғыл шаруалары болса да мистер Седли шай ішуге үйіне шақырғанда қарсылық білдірмеді. Эмилия сары шәлі салған жас досының қолынан ұстап ілгері жылжыды, ал Доббин мистер Седлимен қалды. Шал өте ақырын жылжыды, ол өзі туралы, марқұм Мэри туралы, бір кездегі гүлденген өмірі, қиюы қашқан тірлігін әңгімеледі. Оның ойы өткенді қайталады, қартайған адамның бәрі солай болмақ. Жуырда ғана тұқыртқан соққыны айтпаған да, ол бүгінгі тірлік туралы ештеңе ойламады да. Майор сөзін бөлмеді. Жанары алдында кетіп бара жатқан әйелде еді, ол мұны өңінде де, түсінде де, сонау бір о дүниеге барып қайтқан шағында да есінен шығарған емес.



	Эмилия бүл күні кеште қуанышы қойнына сыймай, нендей жұмыс атқарса да аяқ-қолы жерге тимей ерекше ынтамен атқарды, Доббинге де осылай көрінді. Ол Эмилияны көзінен таса қылмай қараумен болды. Осындай сәтті ол армандап күтпеді ме, ол бұдан жырақта, жат елде, шөл далада, қауіп-катерде, қиын жолда жүргенде оны армандап, қаріп әке-шешесіне сүйеу болып, олардың қайғысын бөлісіп, айтқанын орындап, сол күнін бақыт санап жүрген шығар деуші еді, дәл қазір де сол қиялының куәсі болып отыр. Мен Доббинде ерекше талғам болды немесе асқан ақылды адамдар біздің ескі досымыздың ойынан шыққандай қарапайым бақытты қанағат етеді деп айта алмаймын - қалай дегенмен оның тілегі орынды ма, орынсыз ба, әйтеуір алған бетінен қайтпады, ынтықтығы арта түсті. Эмилияның құйған шайы бал татып, тоқтаусыз іше бергісі келді.



	Доббиннің осындай ыңғайын аңғарған Эмилия оған қулана күліп, шайды үсті-үстіне құя берді. Бірақ майордың өлі түстенбегенін, Слотер де сонау бір келмеске кеткен заманда, Эмилияның он екі де бір гүлі ашылмаған, миссис Пинкертонның пансионын жаңа ғана тәмамдап үйіне кайтқан кезінде Джордж екеуі әлденеше рет масайрап, тамақтанып отыратын үстелге дастарқан жайылып, ыдыс-аяғы қойылып мұны күтіп отырғанын Эмилия қайдан білсін.



	Миссис Осборнның майорға алғаш көрсеткен қошеметі, ол үйге кірісімен жоғары қабаттағы бөлмеден алып келіп көрсеткен Джордждың миниатюрасы еді. Суретте бала пәлендей сымбатты емес-ті, бірақ анасының көңілін аулағанының өзі бір ғанибет емес пе. Әкесі ұйықтап кеткенге дейін Эмилия ұлы туралы аса көп айтпады. Рассел-сквердегі мистер Осборн туралы әңгіме есту қарттың жанына бататын, ол соңғы бірнеше айдың жүзінде сол бәсекелесінің арқасында өмір сүріп жатқанын да ескермесе керек. Оның ата жауына айналған мистер Осборнды біреу-міреу еске алса болды, шал шала бүлінетін-ді.



	Доббин шалға "Рамчундрада" сапар шегіп келе жатқанда қандай жағдай болғанын, әуелі ұлы Джоздың қартайған әкесіне қамқорлық жасап, рақатқа батырамын дегенін асырыңқырап та айтып салды. Сол сапар үстінде майор ұлына балалық, бауырлық, ақыры туыстық қарызды мол әңгіме жасап, оған қарындасым мен жиеніме қамқорлық жасаймын деген сөзді зорлағандай айтқызған-ды. Ол ақыры Джоздың әкесі жіберген вексель туралы өкпесін жазып, Седли карт нашар шарапты тиеп жібергенде әрең құтылғанын күліп әңгімелеп, оның жоғын жеңілдетті. Ақыры артында пәлендей зіл сақтамайтын Джозды жылы-жылы сөйлеп, көңілді әңгімелер айтып, бауырына тарта отырып, туыстарына деген сезімін оятып, бетін бері қаратқан.



	Ұят та болса айтпасқа амалым жоқ майор қыза-қыза шындықтың шегінен де асып кетті: ол Седли қартқа балаңыздың Еуропаға кайта оралуының негізгі себебі сіздермен көрісу деп салды.



	Мистер Седли әдеттегі мерзімінде креслода отырып қалғып кетті де әңгіменің тізгіні Эмилияның қолына тиді, байғұс жесірдің ұлынан өзге не әңгімесі болатын еді; ол ұлынан айырылған азапты күндерін де есіне алмады, сол кезде дүниеден безбек болып еді-ау. Мұның бәрін қайталап еске түсіру оған ауыр соғар еді. Оның есесіне ұлының қамқоршыларын, оның талантын, болашақта қолы жетер мансабына байланысты коп айтты. Анасы оның ағылшындарға тән сымбаттылығын, бірге тұрған шақтағы қайырымдылығын. мейірімділігін созбен айтып жеткізе алмай аузының суы құрыды; Кенсингтон бойында оны король тұқымынан шыққан герцогиня токтатып, қызыққанын да; баланың қазіргі тіршілігін; оның арбакешін, пониін де; оның ақылды да тапқыр екенін де, Джордждың ұстазы Лоренс Вил ағзам аса білімдар, ғұлама, ерекше талантты адам екенін де айтып үлгерді.



	- Оның білмейтіні жоқ, - деді Эмилия. - Ол керемет кеш те өткізеді. Сіз жайында оқығаны, тоқығаны мол көпті көрген адам деді - Сіз басыңызды шайқап, жоққа шығармақсыз ба, ол сіз туралы өне бойы сондай ойда, - мистер Виллдің кешінде болсаңыз, өзіңіз де сондай ойда қаласыз. Әр айдың соңғы аптасындағы сейсенбі күні өткізеді. Джордж болашақта соттың, сенаттың кез келген қызметін атқара алатынына сенімім кәміл деді. Мәселен, оның куәсі мынау, - деді де Эмилия фортепьяноға келіп, оның жәшігінен Джордждың жазған шығармасын алды. Осы уақытқа дейін анасы сақтап келген бұл керемет еңбектің мазмұны мынадай еді:



	"Менмендік туралы. Адам баласының жеке басының қасиетін жоятын кемшіліктердің ішіндегі ең жексұрыны, оңбағаны - менмендік. Өзін-өзі мақтаған өліммен тең деген, осы өзімшілдік, менмендік мемлекеттік тірлікте де, отбасы тірлікте де адамды ең жексұрын қылмысқа итермелеп, соған себепкер болады, жардан құлатады. Өзімшіл, менмен адам өзінің әулетін құртып, шаңырағын ортасына түсіріп тынады; ал менменсіген король халқының тоз-тозын шығарып, көбінесе оны соғысқа айдап салады.



	Мысал: Гомер жырау жырында Ахиллдың өзімшілдігі гректерді мыңдаған әлегім апатқа ұшыратпады ма: Ахсяндарға алапат алып келді (Гом.Ил. 1, 2) Марқұм Наполеон Бонапарттың менмендігі Еуропадағы сансыз соғысқа түрткі болып, оның өзі де Атлант мұхитындағы қасиетті Елена аралында соның кесірінен опат болмады ма.



	Бүл мысалдан түйетініміз - біз өзіміздің қара басымыздың ғана қамын ойлап, менмендік дертке шалдықпай, жұрт қамын да ойлап, оның өзіне құлақ асуымыз керек.



	Джордж Осборн. "Афина"мектебі, 1827 жыл, көкек айынын 27 күні".



	- Жазуы қандай, байқаңызшы. Әлі бесіктен белі шықпай жатып гректің ақындарынан үзінді келтіретінін қайтесіз!- деді баласына сүқтанған ана. - О, Уильям, - деді ол тағы майорға қолын созып, - жаратқан ием көз жасымды көріп, осындай бала бергеніне қалайша қуанбассың! Жоғалғаным табылғандай мауқымды басты, марқұмға қалай ұқсайды... байқайсыз ба?



	"Оның жұбайын есінен шығармағанына ренжуім жөн бе? - деп ойлады Уильям, - қаза тапқан досымнан қызғанып немесе бір ғана жанды өмір бақи сүйетініне қапалануым керек пе, қалай? О, марқұм Джордж, қолда барда алтынның қадірін білмей кеттің ғой."



	Орамалымен көзін жапқан Эмилияның қолын ұстағанда оның басына осындай ой келген-ді.



	- Қымбатты достым, - деді Эмилия оның қолын қысып, - сіз маған өмір бақи қимас та қайырымды қамқоршы, әрі сүйеніш болып келесіз. Тұра тұрыңызшы, әкем оянды-ау деймін... Сіз ертең Джорджға барып, жолығып қайтасыз ба?



	- Ертең бара алмаймын, - деді Доббин бейшара. - Жұмыстарым бар.



	Ол әлі әке-шешеме сәлем берген жоқпын, қымбатты қарындасым Эннға жолыққан жоқпын деп айта да алмады, әрине бүл үшін кез келген адам-ақ майорды кінәлар еді. Сөйтті де Джозға мекен-жайын тастап, қоштасып кетті. Сонымен алғашқы күн осылай өтіп, Доббиннің көңілі орнына түсті.



	Ол Слотерге оралғанда қуырылған тауық баяғыда суып қалған, - мұны Доббин кешкі аста жеді. Үйіндегі жандар ерте жататынын білетін майор Доббин оларды жеті түнде мазаламайын деді де, кешінде Хеймаркет театрына келді, мұнда уақытын жақсы өткізгеніне күмәнданбауға болады.





Елу тоғызыншы тарау




	ЕСКІ ФОРТЕПЬЯНО



	Майордың келіп сәлем беруі Джон Седли қартты қатты толғандырды. Сол күні кешкісін шал жанын қоярға жер таппады, қызы оны әдеттегі ермегімен де айналыстыра алмады. Ол өзінің жәшіктерін, қораптарын ақтарып, қолы қалтырап бума қағаздарын қарап, Джоздың келуіне қарай бұларды ретке келтірді. Бүл қағаздар ұқыптылықпен сақталған-ды: буылып, есеп-шоттары агенттер мен сенімді адамдарына жазысқан хаттары Шарап жобасына (алғашқыда үміт күттірер еді, кейін бір түсініксіз кездейсоқ жағдайға ұшырады); көмір жобасына (ең бір ұтымды кәсіпорын болар еді, капитал жетпей қалды); ұнтағына дейін пайдаланылатын патентті ағаш тілетін кәсіптің жобасы, тағы басқаға арналған қағаздар қатталып тігілген-ді. Бүкіл кешті осы қағаздарды, құжаттарды реттеп, қалтыраған қолына шырағдан ұстап.бір бөлмеден екінші бөлмеге жүрумен өткізді.



	- Мынау шараптың қағазы, мынау ағаш ұнтағының, мынау көмірдің құжаттары, мынау менің Калькуттаға, Мадрасқа жазған хаттарым, оған Бани орденді майор Доббин мен мистер Джозеф Седлидің қайырған жауабы, - деді карт.



	Эмма бұған жымиып күлді.



	- Джоз бүл қағаздарыңды ақтарып қарап отырмайды-ау деймін, әке, - деді қызы.



	- Айналайын қызым, бүл істен сенің хабарың жоқ қой, - деді әкесі маңғаздана басын шайқап, расында да, бүл жағдайдан



	Эмилия мақрұм болатын; өкінішке орай, кейбір адамдар ынта қойып үйреніп те алады.



	Седли қарт бұл түкке жарамсыз қағаздарын үстелге жайып, бетін гүлді орамалмен (майор Доббиннің сыйлықтарының бірі) жауып, мистер Джозеф Седлидің келуіне дайындаған мына қағазға тиюші болмаңдар деп қызметшіге, үй иесіне де ескертті.



	- ...Мистер Джозеф Седли - Ост-Үнді компаниясының Бенглия қызметіндегі шенеунігі.



	Эмилия келесі күні әкесінің ерте тұрып оянып жүргенін байқады - ол мұның алдындағы күннен де абыржулы, одан да әлсіздеу екенін байқады.



	- Эмма жарқыным, әкең бүгін түнде нашар ұйықтады, - деді ол. - Түнімен бейшара шешеңді есіме алдым. Ол бейшара тірі болғанда тағы да Джоздың күймесіне мініп серуендер еді ғой. Оның өзінің күймесі болушы еді ғой, шіркін-ай, қандай жарасып жүруші еді десеңші!



	Сөйтті де көзі жасаурап, әжім басқан бетінен сорғалап жас ақты. Эмилия көзінің жасын сүртіп, бетінен сүйді де, мойын орамалын бант жасап, ең жақсы жейдесіне сәнді түйреуіш қыстырды. Осы жаңа жейдесін киіп, сәнденіп, ертеңгі алтыдан ұлының келуін күтті.



	Сауттемптонның басты көшесінде бірнеше тігінші шеберханалары бар, мұның айналы витриналарында көз тартар қызылды-жасылды жібек, барқыт көкірекшелер және сол кезеңнің қызықтырар суреттері ілінген, мұнда сымбатты жігіттер бұйра шашты, бота көзді балаларды жетектеп, Эпслихаустағы Ахиллестің мүсін ескерткішінің қасынан Амазонка киіп, атқа мініп өтіп бара жатқан әйелдерге көз қысады. Джоз Калькуттадағы ең жақсы көкірекшенің бірнешеуін алып кисе де, мына астанаға ұнамсыз болар деп, тағы да алтын көбелек қадаған қызыл күрең атласын, ақ жолақты, қайырма жағалы қара - қызыл ши барқыттан тігілген екі көкірекше, оған қоса алты тосқауылдан ат секірткен бейнелі күлгін эмальдан жасалған алтын түйреуіш тағылған көкшіл атлас галстук те сатып алды да, енді оз дәрежесінде қайқайып Лондонға енуге болады деген ойға келді. Джоздың баяғы ұялшақтығы, болар-болмас нәрсеге өне бойы қызара қалып, тұтығатын әдетінен арылып, ашық та батыл, өзінің орнын біліп сөйлейтін дәрежеге жетті.



	- Жұмбақтамай, мәймөңкелемей турасын айтсам, - деді ол жолдастарына, - сәнді киінуді ұнатамын.



	Дегенмен, мұның сәнді киінуіне қарап әйел жанды сылқым екен деуге болмайды, өйткені губернатордың үйінде өткен балдарда әйелдер көз тастаса, ыңғайсыз көріп, қызарып, ұялып теріс айналып кететін. әйелдің көзіне түсуден қашатын негізгі себебі - олар сөз айта ма деп жасқанатын, өйткені некелесуді жек көретін. Бірақ менің естуімше Калькуттада Седли Ватерлоодан асқан сылқым болмапты: ол салтанатпен серуендейтін көрінеді, сүр бойдақ жақсы қонақасы берген көрінеді, әрі қаладағы ең қымбат күміс ыдыс-аяқ соның үйінде болыпты.



	Мұндай ұзын бойлы, әрі денелі адамға көкірекше тігуге, табандаған бір күн кетеді ғой, әрі ол уақыттың біразын Джоз өзіне де, бұратана көмекшісіне де қызмет атқаруға әрі кеденнен жүктерін алып жатқан агентке жарлықтарын жеткізу үшін қызметші жалдауға жіберді; алтынға бағалап жер түбінен артынып-тартынып алып келген жүк пе деп ойлайсыз, мұнда: киім-кешек салған сандық, Джоздың өзі бетін ашып көрмеген кітаптар, манго салынған жәшік, әлгі сандықтардың ішінде не жоқ дейсіз, үндінің каррилері, әйелдерге сыйлыққа алған шәлілер, тағы сол сияқты persicos apparatatus1 молшылықты, бірақ мұны өзі де ашып көрмеген-ді.



	Ақыры, сылқымыуыз ісін тындырып, үш күннен кейін жаңа кеудешесін киіп Лондонға тартты, Үндістаннан алып келген кызметтісінің тісі тісіне тимей сақылдап, орамалға оранып, еуропалық жаңа қызметшінің жанында, ат айдаушының қасында отырды; Джоз болса мүштігін бұрқыратып, маңғазданып күймеге жайғасты, оған балалар "уралап" айқайлап жатты, көп жұрт қомпиған кейпіне қарап, мынауың генерал-губернатор шығар деді. Сіздерге зередей шынымды айтсам, тамақсау байғұс жол бойындағы тап-таза көркем қалашықтардың мейманхана ұстаушыларының дастарқанынан дом татпай, олардың көңілін қалдырған емес-ті. Саутгемптонда балық пен күріш, пісірілген жұмыртқа жеп, лықа тойып шығып, Винчестерге келіп тыныққанда, бір стақан балдай хересті сілтеп тастауға да қарсы болмайды. Олтонда күймесінен түсіп, қызметшілерінің кеңесімен біраз көкөніс сатып алуды да теріс көрмеді. Фарнемде епископтың ғимаратын тамашалап, сәл-пәл аялдап, түстеніп алуды теріс көрмеді, тұспалаған жылан балық, бұзау етінен пісірілген, бұршақ салынған котлет жеп, бір шиша қызыл шарапты ішіп жан шақырды. Оның ыстық жерден ілестірген қызметшісі бұрынғыдан бетер қалтырады, Богшот қыратынан өткенде тоңғандай сезінді де Джоз-саибте коньяк та ұрттап қойды. Соның аркасында Джоз Лондонға кеме буфетін ұстаушы каютасы сияқты шарапты да, сыраны да, етті де, пикуляны да, темекіні де артынып-тартынып ток келді. Оның күймесі салдырлап, күлдірлеп Бромптонның есігінің алдына ел орынға отыра жетті. Бүл мистер Доббиннің Слотерден жалдап қойған нөміріне де бармай осылай тартқан.



	Көшеге қараған терезенің бәрінен адамдардың басы караңдады да, кішкентай қызметші жүгіріп қақпаға келді. Клептің қызымен әйелі асхананың терезесінен қарады; Эмма дәлізге ілінген сулық пен қалпақтардың арасында сасқалақтап, Седли карт буын-буын қалтырап қонақ бөлмеде үйелеп қалды. Джоз керіліп күймеден көрініп, Саутгемптоннан жалдаған жаңа малайы мен қоңыр жүзі бұрынғыдан да көкшіл тартқан бұратана ере келген қызметшісі екеуі бірдей бәйек қағып, күйменің жиналмалы басқышын ағытып, қолтығынан сүйеп жерге түсірді. Күрке тауық құсап қоқиланып үйге беттеді. Ерлі-зайыпты Клептер дәлізге қонақ бөлменің есігінен бірдеме естиміз бе деген оймен шыққан болу керек, сол жерде кеудесіне киген жалаң қабат сырт жейдемен дірілдеп, кеңірдегі сорайып, аппақ тісі жылтырап тұрған Лола Джевабаны ұшыратып қайран қалысты.



	Байқаған боларсыз, Джозды бөлмеге енісімен есігін тарс жаптық та, оның карт әкесі мен бейшара қарындасымен қалай көріскенін сіздерден жасырып қойдық. Қарт қатты толқыды, әрине қызы да егілді, қалай дегенмен де Джоздың жүрегі тастан жаралған жоқ қой. Он жыл жат елде жүріп көріспеген адам қанша мейірімсіз болса да, туыстықты ойлайды ғой. Уақыт, жол қашықтығы деген адамды ойландырса керек. Ұзақ жыл көріспей зарыға күткенде сағыныш мауқын басу оңай, әрі сол мерзім адамды коп ойландырса да керек. Сол бір келмеске кеткен күндерде әке мен баланың арасында кикілжің де болғанмен, ол әкесіне көрісіп қолын алғанына қуанды, заманында сымбатты да, көңілді болған қарындасын басынан өткерген бақытсыз күндерін, қартайғанда зейнет орнына бейнет көрген қайғысын да есіне алды. Эмилия қара көйлек киіп босағада қарсы алып, оған сыбырлап шешесінің қайтыс болғанын естіртті де, әкеммен сөйлескенде бүл әңгімені қозғама деп ескертті. Бұл сөз жайына қалды, өйткені әкесі баласына анасынан айырылғанын өзі естіртіп еңіреп жылады. Бүл жағдай біздің үндімізді қатты толғандырып, өзінің жағдайын ойлаудан қалды.



	Жүздесудің нәтижесі жақсылықпен аяқталса керек, өйткені Джоз қайта күймесіне мініп, мейманханаға аттанғанда, Эмма әкесін құшақтап, бауырым қайырымды деп ылғи да айтушы едім ғой деп шалды қуантты.



	Расында да, әкесі мен қарындасының мүшкіл халін көрген Джозеф Седли алғашқы кездесудің ықпалымен көңілі жібіп, енді мұндай жоқтықты көрсетпеймін деп түйді: қалай дегенмен біраз уақытын Англияда өткізеді, осы кезде оның үйінің есігі ашық, Эмилия өз алдына үй болып кеткенше мұның үйін ұстап, билігін жүргізеді, ешкім қолынан қақпайды...



	Эмилия басын изеді де, көңілі босап жылап алды. Ол бауырының ойын ұқты. Майор келіп кеткеннен кейін жас досы Мэри екеуі бүл жайды бір кеш әңгімелеген-ді. Мэри сол күні куәсі болған оқиғаны жасыра алмады да, бәрін айтып берген. Олардың қасынан мистер Бинни әйелімен өткенде, майор енді оның бәсекесі жоқ екенін сезгенін оз сөзінен білдіріп қойыпты.



	- Сіз үйленген жоқ па едіңіз? - деп сұрағаныңызда ол қалтырап: "Ол өтірікті сізге кім айтып отыр?" - дегенін байқамадыңыз ба? Бикеш-ау, - деді Мэри, - ол сізден бір минут көз алған жоқ қой, бейшараның шашы сізді ойлай-ойлай ағарып кеткен болар.



	Бірақ, Эмилия төсектің тұсында ілулі тұрған күйеуі мен ұлының суретіне қарап, өзінің қамқоршы жас досына бұдан былай мұны айта көрме деп жалынды. Майор Доббин күйеуінің ең жақын досы болатын. Ол қайырымды жан ретінде Джордж екеуіне қамқорлық жасап келеді. Эмилия оны бауырындай сүйеді, бірақ мынадай періштенің жары болған адам - керегедегі суретті көрсетіп - басқа біреуге көңіл қосуы күнә емес пе? Бейшара Мэри күрсініп: мына қарсыдағы ауруханада істейтін жас мистер Томкинс -шіркеуге барғанда бұдан көз алмай мөлиіп қарай береді, көзінен жүзін жасырғанымен, бүл да оған көңілі ауған сияқты еді, - ол өліп кетсе бұл қайтпек? Көкірек ауруы бар, мұны жұрттың бәрі біледі, беті қызарып тұрғанмен, қалақтай қатып қалған, сіңіріне ілініп қалған.



	Адал жанды майордың бұған ынтықтығын сезген Эмилия оған әлдеқалай кабак көрсетіп немесе реніш білдірген емес. Мұндай сенімді де, жігіттің тарапынан көрсетілген қамқорлыққа, достыққа әйел баласы кет әрі болмаса керек. Дездемона Кассиоға ренжімеді, бірақ оның лейтенанттың құштарлығын сезбеді деу ақылға қона қояр жағдай емес-ті (ал менің пікірімді білгіңіз келсе, бүл қара ниетті оқиғада мавр күдіктенбеген, секем алмаған ұсақ-түйек жайттар бар-ау деймін). Миранданың Калибанға* жылы шыраймен қарауы да соған байланысты болар. Әрине, ол да ебедейсіз бейшараны жарылқай қойған жоқ. Сол сияқты сырттай ғашық болып салпаңдап жүрген майор Доббинді Эмилия да жарылқады ма? Оның зор адамгершілік қасиетін бағалай отырып, Эмилия оған достық қатынас қана жасады; ол бұған сөз айтқанға дейін жылы шырайлы қатыста болмақ-ты. Уақтысы келген кезде үзілді-кесілді айтып, ат құйрығын кесіп тастауға бекінді.



	Сондықтан да ол сол түні мисс Мэримен сырласқаннан кейін өте жайлы ұйықтапты, ертеңмен Джоз кешігіп жатқанына қарамастан, сергек сезініп, көңілі көтеріңкі жүрді. "Мисс О'Даудкс үйленбегені жөн болды, - деді ол ішінен, - полковник О'Даудтың майор Уильям сияқты тамаша адамға тең келер қарындасы болуы мүмкін емес".



	Шағын ғана таныстарының ішінде оған жар болар кім бар? Мисс Биини ме? Жоқ, ол тым кәрі, әрі мінезі де шайпау. Мисс Осборн қалай? Ол да кәртамыш. Кішкентай Мэри әлі бала ғой... Миссис Осборн майорға лайықты тең таба алмай ұйықтап кетті.



	Дегенмен, мегзеген уақытында хат тасушы келіп, көңілін орнына түсіріп кетті: Эмилияға жазылған хатта бауыры оған ұзақ сапардан қатты шаршаппын, бүгін келе қоюға әлім жоқ, бірақ келесі күні таңертең Саут-гемптоннан шығып, амандық болса әке-шешеммен көрісемін деп жазыпты. Бұл хатты әкесіне оқып берген Эмилия соңғы сөзіне күрмеліп қалды. Бауыры бұлардың басына түскен қасіретті естімеген екен ғой. Иә, оны қайдан естісін? Атының сыры иесіне мәлім дегендей, ұйқышыл Джоздың жиырма торт сағатта төсегінен тұрып жолға шыға қоймайтынын, тағы бір сылтау тауып, жатып алатынын да біле тұра, анасының дүние салғанын естіртіп хат та жаза алмады, өйткені Эмилиямен ұзақ әңгімелесіп, олай қарай жөнелтетін поштаға үлгере алмай, кешігіп қалған.



	Сол күні таңертең майор Доббин Слотер мейманханасында Саутгемптондағы досынан хат алған: Джоз досынан осының алдындағы күні таңертең оятқанда (оның басы сынып ауырып, көзі жаңа ғана ілінген екен) оған ашуланғанына кешірім сұрап, әрі Добқа Слотерден өзіне және қызметкеріне жайлы бөлме алып қоюды өтініпті. Сапар шеккен кезінде майор Джозға таптырмайтын адам болды. Ол кенедей жабысып, ажырамай қойды. Жас бала Рикетс пен кішкентай Чефферс те сол күнгі пошта күймесімен жолға шықты, әуелі Рахите арбакештің орнына отырып, оның қолынан делбені алды; доктор Портсидағы туыстарына тартты; Брэг Лондонға өзінің серіктесімен кетті; ал бірінші жәрдемшісі "Рамчундердегі" жүкті түсірумен айналысты. Сондықтан мистер Джоз Саутгемптонда жалғызсырап, "Джордж" мейманханасынан егесін шақырып, сонымен бірігіп шарап ішіп, тамақтанды. Дәл осы мезетте майор Доббин өзінің әкесі сэр Уильяммен бірге тамақтанып отырған-ды, ал қарындастары оның миссис Джордж Осборнда болғанын да сұрап біліп алды (майор өтірік айтуды мүлдем білмейтін).



	Джоз Сент-Мартинс-лейнге жайлы орналасты да калианын тартып, рақаттанып, көңілі соққанда театрға барып қойып, қаннен қаперсіз жүріп жатты, қасында досы майор Доббин болмағанда сол Слотерде қалып та қоятын еді. Эмилия мен әкесіне өз шаңырақтарыңды тұрғызып беремін деген уәдесін жүзеге асырғанға дейін бүл жігіт бенгалдыққа маза бермеді. Джоз иі жұмсақ адам болатын, сондықтан Доббин өзінің пайдасын ойламағанмен біреуге қамқорлық жасау үшін күш-қуатын аямайтын. Сондықтан біздің шенеунік қайырымды, әрі айлакердің тұзағына түсіп қалды да, үй сатып ала ма, әлде жалдай ма, әйтеуір досының айтқанының бәрін орындауға көнді. Қара бейнесін көбінесе Сент-Мартинс-лейннің балалары мазаққа айналдырған Лол Джеваб сэр Уильям Доббиннің "Леди Киклбери" кемесімен Калькуттаға қайтарылды. Ол жүрер алдында еуропалық қызметшілерді карри, пилав және калиан дайындауға үйретті. Джоз майор екеуі Лонг-Экр көшесіндегі шеберханаға арнайы тапсырмамен жасатып жатқан әсем күймені де қызыға бақылап жүрді. Жақсы екі ат жалданып алынды. Джоз бұл аттарды жеккізіп, сәнді киініп, Паркте серуендеп үнділік достарына барып кайтатын. Мұндай серуендерінде қасында көбінесе Эмилия мен Доббин де отыратын, кейде күймені Седли карт пен қызы пайдаланатын, мисс Клеп те ескі досының қасында болатын, сары шәлі салған оны күймеге отырғызғанда қуанышы койнына сыймайтын еді, әуелі бүл қыз өтіп бара жатқанда аурухана терезесінің пердесінен көрініп тұратын жігіт те байқап қалған.



	Бромптонға Джоз алғаш келіп қайтқаннан кейін Седли он жыл өмірін өткізген жұпыны үйде қайғылы жағдай көрініс тапты. Бір күні мұнда Джоздың экпижы келді де (жасатып жатқан күйме әлі біткен жоқ, уақытша жалданған күйме), Седли қартты қызымен біржола алып кетті. Сондағы бүл үйдің әйелі мен қызының еңіреп жылағанын көрсеңіз, біздің хикаямыздың өн бойында мұндай шынайы шерін тарқатып жылаған адамдарды ұшырастырған жоқсыздар. Ұзақ жыл бір үйде тұрып, бір есіктен кіріп, бір есіктен шығып екеуі де Эмилиядан қатты соз естіп, керісіп көрген емес. Ол қайырымдылықтың, жайдары мінезділіктің пірі сияқты еді, әуелі миссис Клеп шектен шығып, пәтер ақысын талап етіп тас-талқан болғанда да ол қайырып қатты сөз айтқан емес. Енді Осборн ханым біржола кетіп бара жатқанда сол айтқан сөздері жанына батып, ұзақ уақыт пәтерші ұстаған бөлмесінің терезесіне бөлме пәтерге беріледі деп құлақтандыру жапсырып жатып өзін қатты кінәлап, егіліп жылады. Оларға енді мұндай жайлы пәтерші қайдан келсін. Қиялдау заманы өтті, барлық locataires шай бергені, қойдың етін бергені үшін аямай контрибуция сыпырып алатын заманының өткеніне Клеп ханым кектеніп, өшін алды. Тұрғындардың көпшілігі балағаттап, жанжалдасып, ал кейбіреулері пәтерақы төлеуден бас тартты, ешкім көп тұрақтай қоймады. Сонымен үй иесі әйелінің ескі тұрғындармен жылап айырылысатын жөні бар-ды.



	Эмилияның кеткеніне мисс Мэридің қайғырғанын айтып жеткізу мүмкін емес, сондықтан уақыт алмайын деп отырмын. Ол сәби кезінен Эмилиямен бірге өсіп қайырымды, жайдары әйелге бауыр басып кеткені соншалық Эмилияны байлыққа малынған жаңа үйіне алып баратын кең күйме келіп тоқтағанда, досымен құшақтасып көріскен мисс Клеп есінен танып қалды, ал Эмилияның өзі де бүл қыздан кем қайғырмады. Ол мұны туған қызындай жақсы көрді. Он бір жылда қыз әбден бауыр басып кеткен. Бұдан іргесі ажырағанына Эмилияда қайғырды. Әрине жаңа қонысқа Мэри келіп тұратын болды, бірақ оның ойынша әке-шешесінің күркесіндей (мисс Клеп өзінің құмартып оқитын романының тілімен үйін осылай деп атайтын) - бақытты бола қоймайды деп топшылады.



	Оны қателесті деп-ақ қоялық. Бұл күркеде Эмманың бақытты күндері болды ма екен? Қатыгез тағдыр одан ештеңені аяған жоқ сияқты. Отырсаң - опақ, тұрсаң - сопақ дегендей, бүл үйдің қатыгез, мейірімсіз қатыны бар өшін иі жұмсақ Эмилия бейшарадан алмады ма, бір нәрсеге ренжісе де, уақытысында пәтер ақысы төленбесе де, әйтеуір бұған тиіспеген күні жоқ, жайшылықта да ала көзденіп жүргені. Ендігі Эмилияның құдайдан сұрары да, пендесі деп жаратса бүл үйді көрсетпеу. Ал енді Эмилияның жұлдызы жанғанда сол бұрынғы үй қожайыны әйелінің бәйпеңін де, әлдеқалай қылымсып жанашыры бола қалуын да жаратпады. Миссис Клеп жаңа үйдің әрбір бөлмесіне таңырқап, пәтердегі әрбір затқа қайран қалып, миссис Осборнның көйлегін ұстап көріп, бағасын сұрап, мұндай сымбатты денеге қандай киім болса да жарасады деп ант-су ішті. Қазір жарамсақтанып жатқан екі жүзді жүзі қараның бұрынғы қылықтары: пәтер ақыны аз уақытқа соза тұралық деп қаншама жалынып бас иген-ді, ол әкесі мен шешесін болар-болмас киім-кешек сатып алғанда мұны жаныңды баға алмай отырып киім сатып алғаның қай сасқаның деп жәбірлеп, оны аяғына таптамас па еді?! Енді қай бетімен жарамсақтанады, онымен қоймай жылайтынын қайтерсің.



	Бейшара әйелдің басына түскен ауыртпалықты ешкім сезген де, естіген де жоқ, әуелі мұны осы қырсықтың себепкері болған әкесіне де сездірмеді. Ол әкесінің жіберген қателігінің бәріне шыдап төзді, соның бәрінің сазайын бұл кешірді.



	Эмилия енді мұндай қайғыға душар болмайтын шығар деп ойлаймын. Әр адамның жаны басқа, уақыт ұмыттырады дегендей, бауыр басқан досынан ажырағанда көңілі босап, жабырқап қалған бейшара Мэри сол қарсысындағы ауруханада істейтін жас жігіттің қамқорлығына алынып, көңілі жай тапты. Бромптоннан кетерде Эмма пәтерінен портреттерді (кереуетінің тұсына ілінген екі портретті) және әбден тозығы жеткен, қиқылдап, шиқылдап қалған фортепьяноны ғана алды, өзге мүлікті Мэриге сыйлады. Ал ескі фортепьяноны көзінің қарашығындай сақтауының себебі бір Эмилияға ғана аян: ата-анасы сыйлаған, аспапқа алғаш қолын тигізіп үйрене бастағанда сәби еді-ау. Оқырманның есінде болар, әкесінің үйі күйреп, шаңырағы ортасына түсіп, үй-мүлік сатылғанда мұны бір қайырымды, әрі ет-бауыр жанашыр адамы сатып алып, екінші қайтара сыйламады ма?



	Джоздың үйінің жабдықталуын, орналастырылуын, мұның іші көрікті, әрі ыңғайлы болуын қадағалап жүрген майор Доббин Бромптоннан жүк тиелген арба келгенде, сол жүк ішінде фортепьяно барын көргенде қатты қуанды. Эмилия мұны жоғарыдағы әкесінің бөлмесімен жалғасып жатқан өзінің қонақ бөлмесіне қоймақ болды, бұл бөлмеде кешқұрым Седли қарт отырар еді.



	Жүк тасушылар музыкалық ескі аспапты тасығанда Эмилия мұны жоғарыда айтылған бөлмеге алып баруды бұйырғанда Доббин ризалық білдірді де іштей қуанып қалды.



	- Мұны сақтап қалғаныңызға қуаныштымын, - деді қуанышын сездіре сөйлеп, - онша кұрметтемейді ғой деп ойлап едім.



	- Бар дүниемнен мұны артық көремін, - деп жауап қайырды Эмилия.



	- Рас айтасыз ба, Эмилия? - деді майор Доббин қуанып.



	Мәселе мұны өзі сатып алғанында болып отыр емес пе, бірақ ол жайында тіс жармаса Эмилия басқа біреу сатып алып берді деп ойлайды дегенді ескермепті. Доббин мұны мен сыйлағанымды Эмилия біледі деп масаттанып жүр еді.



	- Рас па, Эмилия? - деді ол ең маңызды бұл сұраққа іле-шала Эмилияның өзі қарсы сұрақ қойды:



	- Басқаша болуы мүмкін емес қой. Бүл Джордждың сыйлығы емес пе еді?



	- Мен білмедім, - деді Доббин бейшара міңгірлеп, оның түсі бұзылып кетті.



	Дәл сол шақта Эмма жағдайға мән бермеді; адал жанды Доббинге назар аудармады, оның мұңайғанын да байқамады. Бірақ кейін барып ой елегінен өткерді де, қатты қайғырып, әрі өкінді. Фортепьяноны Джордж емес, Уильям сыйлаған екен-ау. Бұл болса Джордждың сыйға тартқан жалғыз дүниесі деп көзіндей көріп ұстап, мият тұтып жүрмеді ме? Аспаппен тілдесіп, оған Джордждың қылығын әңгімелеп, кешкі мезгілде жалғыз отырып, күй сандықпен мұңдасып, күйеуінің ең жақсы көрер әуендерін ойнап, саусақтарымен хал-қадерінше әуезді саздарды сөйлетіп, егіліп жыламаушы ма еді. Мінеки, соның бәрінің күлі көкке ұшып, қаншама жыл өткеннен кейін бүл Джордждың сыйлаған аспабы болмай шықты. Енді бүл аспап құнын жойды. Бұдан кейін бірде Седли қарт аспапта бір әуенді ойнашы деп өтінгенде, ол фортепьяно бұзылып қалыпты, басым ауырып, жайым болмай отыр деп сылтауратты.



	Содан кейін осылай жете ойланбай, сезімге елігіп, біреудің жетегіне еріп кете беретін ақ көңілі орынсыз елегізгіш мінезі барына өкініп, адал жанды Уильямның көңілін тауып, рахметін айтып, өкпесін тарқатпақ болды. Бірнеше күн өткеннен кейін түскі астан кейін қонақ бөлмеде рақаттанып көз ілдіріп отырғанда, сонда креслода Эмилия майор Доббинге дірілдеген үнмен тіл қатты:



	- Сізден бір зат үшін кешірім сұрайын деп едім, - деді.



	- Қандай зат? - деді ол



	- Әлгі ... кішкентай фортепьяно үшін. Сіз оны маған сыйға тартқанда рахмет айтқан жоқ едім ғой... Одан бері ұзақ уақыт өтті, онда мен тұрмысқа да шыққан жоқ едім. Мен ол кезде өзге біреу сыйлады деп қалыппын. Рахмет, Уильям.



	Сөйтті де ол қолын созды, бейшараның жүрегі атша тулап, әдеттегісіндей істеп отырған жұмысынан, көз алмай тесіліп қарап қалды.



	Бірақ Уильям шыдай алмай кетті.



	- Эмилия, Эмилия!- деді ол даусы көтеріңкі шығып, - оны сіз үшін сатып алғанмын. Сізді сол кезде де, дәл қазіргідей сүйетінмін. Енді бар шындықты айтпай болмайды, адамның төзімі де, шыдамы да таусылатын кезі болады ғой. Сонау бір кезде сіздің үйге мені бала кезімнен атастырылып қойған қалыңдығымды көрсетемін деп Джордж ертіп келген, сол алғаш көзім түскен кезден сізге құлай ғашық болдым. Сіз шашыңыз бұрымдап өрілген, ақ көйлек киген ойнақтаған қыз едіңіз: сіз әлдеқандай бір он шырқап, жоғарыдан түсіп, алдымыздан шыққаныңыз есіңізде ме? - Біз сонымен



	Воксхоллға қыдырып бардық. Сол күннен бастап мына жарық дүниеде бір ғана қызды армандадым - ол сіз едіңіз. Содан бері зымырап өте шыққан он екі жылдан бері сізді бір сот те есімнен шығарған емеспін. Үндістанға аттанып бара жатып, осы ойымды айтпақ болып сізге келіп едім, сіз сүлесоқ, көңілсіз қарсы алдыңыз да, батылым бармады. Менің қалғаным да, кеткенім де сізге бәрі бірдей көрінді.



	- Мен тым қатыгездік, мейірімсіздік көрсетіппін, - деді Эмилия.



	- Жоқ, селқос қарадыңыз, - деді Доббин албырттанып, - менің әйелге қызығатын қасиетім жоқ. Қазір сіздің көңіл-күйіңізді сезіп тұрмын, фортепьяноның сыры ашылып қалғаны жаныңызға қатты батты; оны мен емес Джордждың сыйламағаны сіздің ішіңізді күйдіріп барады. Мен оны ұмытып кетіппін, әйтпесе ешқашан айтпас ем. Осыншама жыл сырттай ғашық болып, тек сізді ғана ойлап тірлік етіп жүргендіктен, байғұс басым бір сот ақымақ болып, сіздің бетіңізді бері қаратқандай сезініп қалыппын.



	- Пендешілік жасап тұрсыз, - деді Эмилия қарсылық білдіріп, - Джордж бұ дүниеде де, о дүниеде де менің жарым. Өзге адамды сүюге қақым бар ма? Сол алғаш мені көрген сәтіңізден дәл қазір де мен соның жарымын, қымбатты Уильям. Сізді қайырымды, ақпейіл адам деп айтқан да сол болатын, сізді бауырыңдай сүй деп үйреткен де сол болатын. Сіз маған да, балама да сондай бауыр болмадыңыз ба? Егер Англияға бұдан бірнеше ай бұрын келгеніңізде... мені жалғыздық тозағынан айыратын едіңіз. Сол жалғыздықтан дүниямен қоштаса жаздадым. Бірақ сізді зарыға күтіп, құдайға да жалбарындым, баламнан айырылдым... ұлым келісті бала емес пе, Уильям? Екеумізге де бұрынғыдай дос-жар адам болыңыз...



	Оның даусы талықсып үзілді де, Доббиннің кеудесіне басын сүйеді.



	Майор Эмилияны бала ұқсатып құшақтап, маңдайынан сүйді.



	- Мен өзгермеймін, қымбаттым Эмилия, - деді ол, - сіздің махаббатыңыздан өзге тілегім жоқ, бұрынғыдай қатынаста бола берейік. Қасыңызда жүріп, жиі көрісуге рұқсат етіңіз, алыстатпаңыз.



	- Неге алыстатамын, - деді Эмилия.



	Сонымен қалтасында көк тиыны жоқ, дүкендегі тоқашқа телміріп аузының суы құрыған оқушы сияқты Уильямның Эмилияға көз тігумен заманы өтіп жатты.





Алпысыншы тарау




	ҚАЙЫРЫМДЫ ҚАУЫМҒА ОРАЛУ



	Эмилияның қолына бақыт құсы қонды. Бұған дейін оның ғұмыр кешкен төменгі тобынан алып шығып, ақсүйектердің тобына қосамыз, әрине біздің тағы бір сүйікті танысымыз миссис Бекки араласқан жоғары бекзаттардың арасы болмағанмен, соларға жетеқабыл, олардан өзін кем санамайтын кербездерге. Джоздың достары үш президенттіктен* құралған-ды, ал оның жаңа үйі - Мойра-плейс*, Минто-сквер, Грейт-Клайв-стрит, Уорен-стрит, Гастингс-стрит, Октерлони-плейс, Плсси-сквер, Эсей-террас (мұны тура мағынасында "бак" деп айтуға болады, өйткені 1827 жылы үйлері сыланып, есік алды асфальттандырылмағанда) орталық болып табылатын ағылшын-үнді ауданы еді, мұнда көрікті үйлер салынған. Мистер Уэнхемнің "Қара зындан!" атайтын үнді ақсүйектерінің болашағы зор әсем тұрағын кім білмеуші еді. Мойра-плейстегі үйді алуға Джоздың қоғамдық дәрежесі жоғары емес-ті, өйткені мұнда Компания кеңесінің отставкаға шыққан мүшелері, үнді сауда фирмасының қожайындары (әйелдеріне жүз мың капитал аударғаннан кейін банкротқа ұшырап, кірісі торт мың фунттық жұпыны иелік алып, жаны жай табатындар) ғана тұруға құқы бар-ды. Джоз Гилспай-стриттен екінші немесе үшінші дәрежедегі жиһазды үй жалдады да, мистер Скейптің агентінен Седонс жасаған көрікті мебель мен кілем, қымбат айна сатып алды. Скейп жуырда Калькуттаның "Фогл, Фейк және Крексмен" атты ірі сауда үйіне серіктестікке алынып, мұнын жарнамасына ұзақ уақыт адал жолмен жиған-терген қаражатын, жетпіс мың фунт қаржысын қосқан, ол Сассекс иелігіне ойысқан Фейктың орнын басқан-ды (Фоглдар фирмадан шыққалы көп болған, сөйтіп сэр Хорес Фогл пэрге жоғарылатылып, барон Банданна атағын алатын шығар) - сонымен "Фогл мен Фейк" ірі фирмасы миллион фунт зиян шегіп, ағылшын-үнді жұртының тең жартысын қайыршылыққа ұшыратқаннан екі жыл бұрын осы фирманың серіктестігіне енген-ді.



	Алпыс бес жасында қасіретке душар болған адал жанды Скейп фирманың істерін жою мақсатымен Калькуттаға сапар шекті. Уолтер Скейп Итоннан алынып, сауда үйінін біріне жұмысқа жөнелтілді. Флоренс Скейп, Фанни Скейп, олардың анасы Булоннан ұшты-күйлі жоқ болып кетті, олар туралы жұрт бейхабар. Қысқасы, Джоз олардың үйін басып қалды, олардың кілемдерін, буфеттерін сатып алып, бір кезде әйелдердің көрікті жүздері бейнеленген айнаға қараумен болды. Бұлар толық есеп айырылысқан Скейптердің жәрдемшілері тағы да тауар қажет болып қалса біз дайын деп карточкаларын қалдырыпты. Скейптің қонақасында кызмет көрсеткен ақ желет киген ерен бойлы даяшылар, әр түрлі көкөніс тағамдарын әзірлейтін аспазшылар, сүт тасушылар, қолды-аяқты орындаушылар да жаңа мырзаға қызметке жарап қаламыз ба деп, орда қызметшісінің алдында ойқастады. Осы үйде соңғы кезде тұрған үш отбасының тұсында үйдің мұржасын тазалаған, мистер Чамми орда қызметшісі мен оның жас көмекшісінің алдында құрдай жорғалап, алдап-сулап миссис Эмилияның күзетшісі дәрежесін алмақ болды, оның міндеті көп түймелі кеудеше, жолақ бастырықты шалбар киіп, бикеш серуенге шыққанда бақылау болу.



	Жаңа ордада басы артық күтуші ұсталмады. Орда қызметшісі Джоздың малайы да саналды, әрі шағын отбасындағы өзге орта қызметшісінен шарапты көп те ішпеді. Сэр Уильям Доббиннің қала сыртындағы иелігінде өскен қыз Эмилияға қызмет жасады. Биязия, қайырымды қолқанат қыздың көрсеткен қызметінен алғашында Эмилия ыңғайсызданып, оны қалай пайдаланатынын білмей тосырқады да, дегенмен жаратылысынан иі жұмсақ адам күтушісіне мейірімділік білдірді. Бірақ бұл қызметші таптырмайтын адам болып шықты, ол төсекте тұралап қалған Седли қарттың бас-аяғына қарап, баладай күтті.



	Мисс Осборнды көруге адам коп келді. Леди Доббин қыздарымен қонақ болып, оның тағдырының өзгергеніне қайран қалысты. Орындықтарына Осборндардың гербін бейнелеген жапқыш кигізген тамаша күймесін мінін, Рассел-сквердегі мисс Осборн да сәлем бере келіп қайтты. Джоздың байлығы тасыпты деген сыбысты естіп, Осборн карт немересі Джордждың байлығына байлық қосылатынына күмәні болмады.



	- Сайтан алғыр, біз баланы ел қатарына қосамыз әлі, - деді карт. - Амандық болса, парламент мүшесі болғанын да көрерміз, оны шешесіне жолықтырып кайтыңдар, ал мен тірі тұрғанда ол салдақының жүзін көргім келмейді.



	Сонымен мисс Осборн жеңгесіне сәлем бере барды. Оны көргенде Джорджға жақын жүретін болдым деп қуанғанын айтпасақ та түсінікті. Балаға шешесіне жиі жолығып тұруға рұқсат етілді. Ол аптасына бірер рет Гилспай-стрит те түстеніп, қызметшілері мен туыстарына Рассел-сквердегідей өктемдік жасап қайтып жүрді.



	Дегенмен, Джорджи майор Доббинді құрмет тұтып, ол бар жерде айылын тартып отырды. Джорджи ақылды бала еді, сондықтан майордан қаймықты. Ол кіндік әкесінің қарапайымдылығына, мінезінің байсалдылығына, оның жан-жақты білімділігіне, оның шыншылдығына, әділдігіне табынатын, ол мұны баласынбай, ересек адамдарша сырласатын. Джордж өзінің өмірінде мұндай адамды ұшырастырмады, ал нағыз жігіттер оған ұнайтын. Ол кіндік әкесіне бауыр басып, онымен паркте серуендеп, әңгімелесіп еститін. Уильям Джорджға әкесі туралы, Үндістан, Ватерлоо жайында, басқа да әңгіме шертетін-ді, бірақ өзі туралы айтпайтын. Джордж әдеттен тыс масаттанып, тентектік жасағанда майор оны мазақ ететін, ал мисс Осборн бүл қалжыңды тым қаталдық деп ұғатын. Бір күні театрға барғандарында, бала партерде отырғысы келмей, бүл орынды менсінбеді де, майор оған ложадан орын алды, сонда оны қалдырды да, өзі партерге келіп отырды. Коп кешікпей кішкентай франттың қолы Доббиннің шынтағың түртіп, қолтығынан ұстады: Джордж қылығының жүгенсіздігін түсініп, жоғары топтан төмен түскен-ді. Тентек ұлына көзі түскенде оның жымиған күлкісі Доббинді жадыратып, көңілін орнына түсірді. Эмилияға тән дүниенің бәрін ұнатқандай ол баланы да жақсы көрді. Джордждың қылығын естіп, шешесі де риза болды. Ол Доббинге бұрынғыдан да мейірлене қарады, әлдеқалай қызарып кеткен сияқты көрінді.



	Джордж шешесіне Доббинді мақтаудан жалықпады.



	- Мама, мен оны жақсы көремін, өйткені оның білмейтіні жоқ, ол ұбақ-шұбақ сөздерді сағыздай созып мақтанатын Вилл карт сияқты емес. Дұрыс айтамын ба? Балалар оны мектепте "Ұзын құйрық" деп атайды. Ол атты мен қойғанмын. Тауып қойдым ба? Доб латынша да, ағылшынша да, французша да, түрлі тілде сөйлей біледі. Екеуміз серуендегенде ылғи әкем туралы айтады, өзі туралы тіл қатпайды. Мен атамнан естігенмін, полковник Баклер айтыпты - Доббин армиядағы ерлігімен көзге түскен жау жүрек офицер деп айтыпты. Атам оған таңғалып: "Солай ма? Әйтпесе мен оны қой аузынан шоп алмайтын жуас деп жүрсем" деген. Мен оның жуас емес екенін білемін, солай ма, мама?



	- Майордың шамасы оған жететін шығар, - деп күлді Эмма. Джордж бен майордың арасында шынайы түсінісу, ұғынысу пайда болғанмен, нағашы ағасымен катысты олай болмады. Джордж ұртын томпайтып, саусақтарын жилетінің қалтасына салып: "Құдай тас төбемнен ұрсын, олай болуы мүмкін емес! Джоз" - деді Джозға ұқсатқаны соншалық жұртты еріксіз күлдірді. Тамақ үстінде дастарқанда жоқ тамақты сұрап, бетін тыржитып нағашы ағасы құсап сөйлегенде қызметшілер қыран-топан күлкіге бататын, әуелі ең ұстамды деген Доббиннің өзі баланың жүзіне қарап, шыдамай күлкіге басатын. Тентек бала нағашы ағасының көзінше мазақтамағанына Доббиннің қатал тектегі мен шешесінің өтініші ғана тоқтататын. Ал мәртебелі мырза іштей жиені оны ақымақ, топас санап, жұртқа мазақ етіп отыр деп күдіктеніп, Джордждан қатты сескеніп, әлдеқалай маңғазданып, байсалды болып отыратын-ды. Жас жігіт Гилспай-стритте түстенеді дегенді естісімен Джоз мырза клубта кездесуге бара қалатын. Бірақ оның болмағанына екіне қояр адам да жоқ-ты. Осындай сәтте мистер Седлиде өлең төсегінен тұрып, асханаға келіп, бала-шағасымен, көбінесе майор Доббинмен бірге тамақтануға алып келер еді. Ол осы үйдің ami dc la maison1 - Седли қарттың досы, Эмма мен Джордждың досы, Джоздың ақылшысы, әрі жәрдемшісі болатын.



	- Біз оны өте сирек кездестіреміз, біз үшін ол Мадраста жолаушы жүрген адам сияқты, -деді бірде Кембсруэлдегі Энн Доббии.



	Ей, мисс Энн-ай, майор сізге үйленемін деп армандап жүрмегенін бір уақыт есіңізге алмағаныңыз ба?



	Джозеф Седли өміріне аса мон беріп, оны той-думанмен қызықтап өткізді. Оның алғашқы қадамы "Шығыс клубының" мүшелеріне барудан басталатын, онда үнділік бауырларымен түске дейін отырып түстеніп, содан кейін сол достарын үйіне ертіп келіп, қонақасы беретін.



	Эмилия бұл жігіттерді әйелдерімен қарсы алып, күтуі керек, Эмилия бұлардан Смиттің коп кешікпей кеңесші болатынын; Джонс Англиядан қанша жүз мың рупий алып кеткенін; Лондондағы сауда үйі оған Бомбейдің "Томсон, Кибобджи мен К°" фирмасы берген векселді төлеуден бас тартқанын және фирманың Калькутталық бөлімшесі де күйіп кететінін; егер миссис Браун (Ахмеднагар полкінің офицері Браунның әйелі) лейб-гвардиядағы жас жігіт Суонкимен байланысын: онымен палубада жеті қараңғы түнге дейін отырғанын, онымен де қоймай Қайырымды үміт мүйісіне аялдағанда, атқа мініп серуендеуге шығып, сол офицермен адасып кеткенін; миссис Хардимен Үндістанға өзінің он үш сіңлісін алып барғанын, бүл кешен имамы Феликс Рэбитстың қыздарының он бірі тұрмысқа шыққанын, ал жеті қыз өте жайлы жерге ұзатылғанын; Хориби жан таппай тыпырлап отырғанын, өйткені оның әйелі Еуропада қалатынын, ал Троттер Амсрапурға коллекторлыққа тағайындалатынын да естіді. Қонақасы үстінде осындай әңгімелер айтылды. Бәрінің әңгімесінің төркіні біреу-ақ, бәрінің де ыдыс-аяғы күміс, бәрі де меймандарға қой төстігін, күрке тауық тартады. Ал саяси әңгімелер, әйелдер үстіңгі қабатқа көтеріліп, шарап ішу басталғанда айтылады, ал әйелдер болса өздерінің қыңқыл-сыңқылын, балаларының қылығын айтады да.



	Mutato nomine болғаны, барлық жерде бір сарын. Бақауылдардың әйелі округтегі сот істері жайында әңгімелеспеуші ме еді? Әскери қызметкердің әйелдері полктағы өсекті айтпай ма? Поптардың әйелдері жексенбілік мектептерде кім-кімнің орнын басатынын айтпай ма? Әйел бекзаттар шыққан тегін айтысып, мақтан етіспей ме? Олай болса біздің үнділік достарымыздың да өз сыры бар емес пе? Әрине бүл істерге қатысы жоқ адамдардың бұлардың ішінде үндемей отырып тыңдағанда жалығып та кететінін теріске шығара алмайсыз.



	Көп кешікпей Эмилия қонаққа шақырған жерлерді кітапшасына жазып алып, күймесіне мініп қонақтан кайтатын, сонымен леди Бладайерге (Бенғаль армиясында қызмет атқаратын Бани орденді генерал-майор сэр Роджер Бладайердің зайыбы); Бомбейлік генерал сэр Дж.Хафтың зайыбы леди Хафка; директор Пайстың әйелі леди Пайсқа, т.б. қонаққа барып, үйлерінде болды. Тіршіліктің құбылысына тез бауыр басты. Гилспай-стритке күйме күн құрғатпай келіп тұрды. Орындаушы бала қолды-аяққа тұрмай күймеге мініп зуылдап, Эмма мен Джоздың шақыру карточкаларын таратумен болды. Белгілі уақытта Эмма күймеге мініп, жол-жөнекей клубтан Джозды алып, таза ауада серуендетіп немесе әкесін салып алып, Риджентс-паркты аралап қайтатын. Басқа түссе баспақшыл дегендей, Бромптондағы кедейлік тұрмысқа, жалғыздыққа көнген Эмилия мынандай асып-тасыған молшылыққа, сән-салтанатқа да бауыр басты: ойын-күлкі, қонақасы, күмбірлеген күйме, асты-үстіне түскен қызметші. Өмірдің құбылмалығы осында, бүгін бар да, ертең жоқ. Егер тағдыр жазып герцогиня бола қалса, ол міндетті де атқарар еді. Джоздың қауымындағы әйелдер Эмилияның пәлендей ерекшелігі болмағанмен, сүйкімді, сымбатты келіншек деп ұйғарды.



	Ал еркектер оның қулық-сұмдықсыз, қарапайым да қайырымды мінезін ұнатты. Англияда демалыста жүрген, үсті-басына дуаналар құсап жылтырақ тағып, салдың сыпатына еніп, мұрттарын ширатып кэбке мініп, оңды-солды кезіп, театрдан шықпай Вест-Энд мейманханасын жайлап алған үнді серілері миссис Осборнды жер-көкке сыйғызбай мақтап, Паркте оның күймесіне қарай бас шұлғып, Эмилияға ертеңмен сәлем бергеніне қуанатын-ды. Бүкіл Үндістандағы армияның серісі, жоғарыда айтылған қауіпті сылқым лейб-гвардиясы Суонк бір күні Эмилиямен жолығып, әлдеқайдағы қабан аулағандағы қызық оқиғасын айтып, tеtе a tete деп тұрғанда майор Доббин ұшырасып қалды. Кейін ол офицерлер жиналып, әңгіме-дүкен құра қалғанда, сол келіншектің үйінен ұзын бойлы, арық, кексе ақымақ офицер туралы айтып, оны босағасына байлап қойған, қарыс ұзамайды, бір еркін сөйлесе алмайсың деп жүрді.



	Майордың бойына сәл де болса менмендік, даңғойлық сезім ұяласа, Эмилияны әлгі қауіпті сылқымнан қызғанар еді ғой. Бірақ ол Эмилияға соншалық сенетін де, әрі ондайға қимайтын. Әуелі жас адамдар назар аударып қалжыңдаса, бүл қуанатын. Өйткені күйеуге шыққан күннен бастап мұны кемітіп, қорламады ма? Жұрт жылы сөйлескеніне Эмилия нұрланып, жайнап, өмірге де ынтықтығы артқанына майор да ризашылық білдірді. Эмилияны бағалаған адам майордың саналы қылығын жөн дер еді, өйткені ол орынсыз қызғанышты махаббаттың емес, сабырлылық пен саналы ойдың адамы емес пе!



	Джоз король сарайына шақырылғаннан кейін, ол нағыз шынайы берілген адам ретінде барғанына күмәндансаңыз (ол алдын ала сол сарайға барар киімімен клубтағы жұртқа көрінген-ді, ал Доббин мұны алып кетуге көнетоз мундирімен келіпті), біздің шенеунік ор уақытта роялист, Георгий IV жақтаушысы болса, дәл сондай ықыласпен тори, мемлекеттің жағына шықты, әрине сондай сарайдағы қабылдаудың біріне Эмилияны ала баруды ұйғарды. Джоз оның міндеті - қауымның ынтымағын қолдау деген тұжырымға келіп, Джоз Седли мен оның үй-іші Сент-Джеймс сарайында монархтың айналасына топталмаса, оның көңілі жарым болатындай сезінді.



	Эмма күліп:



	- Қалай қарайсың, Джоз, ата-бабамыздың көзі - гауһар тасты тағайын ба? - деп сұрады.



	"Шіркін-ай, сондай гауһарды сыйлайтын күн туар ма екен, - деп ойлады майор. - Сізге жарасатынын тапсам болды ғой!"





Алпыс бірінші тарау




	МҰНДА ЕКІ ШЫРАҒДАН СӨНДІ



	Мистер Джоз Седли отбасының қайта бағы жанып, жығылған туы қайта желбіреп, баяғыдай өзі қатарлы жұртпен қарым-қатынас жасасып, қонақасы беріп жырғап қалды. Кімнің басына бак мәңгілік орнап қалған, әлейім жұртқа келіп жатқан жағдай емес пе. Сіз үйіңіздің қонақ бөлмесінен жатын бөлмеге - екінші қабатқа көтерілгенде, басқышқа жарық түсіріп тұрған, екінші қабаттан үшінші қабатқа көтерілетін тура бет алдыңыздағы керегедегі шағын аркаға көзіңіз түсті ме (мұнда әдетте балалар мен қызметшілер жайғасады), сонымен қатар басқа да қажетті заттар орналастырылады, мұны сіздерге табыт жасаушы адамдар ғана айта алады. Аркаға табытты сүйеп қояды, қара көлеңке жерде ол көзге түсе бермейді.



	Лондон үйлеріндегі жоғары, төменгі басқыштарға жарық түсіріп тұратын осы екінші қабаттағы арканың ғажабын айтпаңызшы, бүл үй тұрғындарының аспалы өткелі десе де болғандай. Бүл баспалдақпен ала көлеңкеде аспаздар құмыралары мен табақ тегештерін көтеріп, жууға алып барады; таң ағарып атқанда клубтағы тамашадан оралған қожайынның баласы босағаға етігін шешіп тастап, осы басқышпен көтеріледі, бүл басқышпен кисеядан тігілген юбка киген, шілтер мен лента тағып думанға, биге жиналған келбетті де нұрлы, шаттыққа бөленген бикеш те жүгіріп, гүл-гүл жайнап түсер еді; мұнымен басқыштың канаты ең жақын қатынас жол деп есептейтін, ешқандай қауіп деген ойына кіріп шықпайтын кішкентай мистер Томми өтетін; бүл басқышпен жаңа босанған зайыбын қарулы қолына көтеріп, дәрігерлер қонақ бөлмеге баруға болады деген күні оны перзентханадан жәрдемге келген күтушіні соңынан ертіп, маңғазданып, әрбір басқышты сықырлатып басып ері түсетін; дәлізде қалдырған аяқ киімін таң атқанға дейін жинап алу үшін, май шырағданды қолына ұстап есінеп, мұнымен Джон да бөлмесіне көтерілетін. Бүл басқышпен жоғары, төмен емшектегі нәрестелерді де, шалдарды да алып өтеді, мұнымен балға шақырылған меймандар да, баланы шоқындыратын поп та, сырқаттың бөлмесіне дәрігер де, тіпті табыт жасаушылардың адамдары да жоғарғы қабатқа көтерілер еді. Дәлізде сырттай бақылап отырған адам - өмір мен өлімнің арасы бір тұтам екенін, өмірдегі күйбең тірлік - басқыш пен арка сияқты екенін бір уақыт бағдарлар еді-ау. О, менің шашақты қалпақ киген досым, саған да, маған да күніміз жеткенде дәрігер осы басқышпен көтеріліп келеді. Сіздің күтушіңіз шымылдықты түріп қарайды, бірақ сіз оны қайдан сезесіз, содан кейін ол терезені айқара ашып тастайды да, жатын бөлмені желдетеді. Содан кейін туыстарың бүкіл үйдің есік алдына перде іледі де, өздері сырт бөлмеге ауысады, сәлден кейін қабіршілерге, қаралы киім киген адамдарға кісі шаптырады. Сонымен менің де, сіздің де жалған ғұмырымыз тамам болады, бізді үйден шығарып, о дүниеге жөнелтеді: біреулер жылап-сықтаған болып сыңсиды, кернейлер дарылдап, мыс табақтар соғылады да, қайтадан құлаққа ұрған танадай тыныштық пайда болады. Егер біз ақсүйек тұқымы болсақ, онда біздің бұрынғы тұрағымыз болған үйдің қабырғасына аты-жөніміз, тегіміз жазылған қаралы герб қағылады да: "Жаны жаһаннан жай тапты" деп жазылады. Ал сіздің ұлыңыз үй жиһазын түгелдей ауыстырады, немесе пәтер жалдаушыға тапсырып, басқа бір жайлы көшеге ауысады; есіміңіз сіздің клубтың "қайтыс болған мүшелерінің" тізімінде жүреді. Сіздің қазаңызға қанша қайғырғанмен, жесіріңіз қаралы көйлектің сымбатты тігілуін қалайды; тірі қалғандар қашанғы көз жасын төге береді; өлгенмен бірге өлмек жоқ, бәрі де ұмыт болады, тас ошақтың тұсында ілулі тұрған сіздің портретіңізге біраздан кейін туыстарыңыз көз жасын төкпей-ақ қарайды, тағы біраз уақыт өткенде ол құрметті суретіңізді алады да, оның орнына тіршілік құрып отырған ұлының суретін іледі.



	Дүние салғандардың қайсысына көбірек қайғырып жылайды? Меніңше тірі кезінде жақындарын оншама сыйламаған адамға көбірек жылайды. Сәбидің өлімі қатты қайғыртып, ағыл-тегіл жылатады, ал сіздің қазаңыз, оқырман бауырым, дәл солай болады деп айтуға аузым бармайды. Өзіңіз сияқты ер жеткен, үйлі-баранды болған ұлыңыздың немесе ең жақын досыңыздың қазасынан гөрі әлі сізді танып үлгермеген, таныса да бір аптадан кейін ұмытып кететін сәбидің өлімі қатты қайғыртады. Біз Иуда мен Симонға* қатал да, қатыгезбіз, бірақ олардың кенжесі Вениаминге деген махаббатымыз бен аянышымызда шек жоқ. О, қайырымды жандар, сіздер қартайсаңыздар - бай немесе кедей карт болсаңыздар - күндердің бір күнінде: "Туыс-жарандарымның бәрі маған қайырымды-ақ, бірақ өле кетсем ешқайсысы қайғырмайды. Мен асқан баймын, олар дүниеме, мұрагерлікке қызығып отыр" немесе "Сіңірі шыққан кедеймін, аналарға масыл болдым-ау" деп ойлайсыз.



	Миссис Седли дүние салғаннан кейін қаралы мерзім енді ғана өтіп, Джоз үстінен қаралы киімін енді ғана шешіп, ұнататын түсті жилетін кигені сол еді, жолдас-жоралары мұның басына тағы бір қасіреттің төнгенін, карт әкесі кемпірінің соңынан о дүниеге сапар шегуге дайындалып жатқанын сезді.



	- Үлкен мәжіліс құрып, думандатып қонақасы беруге жағдайым келмейді, - деді Джоз Седли клубта отырғанда, - әкем хал үстінде жатыр. Бірақ Чатни достым, пәлендей шақыруды күтпей-ақ алты жарымда ескі көз жолдастарыңды ертіп, қонақ болып қайтарсыз. Сіздермен бас қосуға қашанда қуаныштымын.



	Сонымен Джоз бен достары үнсіз тамақтанып, кларнетін ішіп отырды, осы мезетте карт әкесінің өмірі қылаулап сөніп бара жатты. Сарай қызметшісі аяғының ұшынан басып, дастарқан басына шарап та алып келді, қонақтар тамақтан кейін карта ойнауға кірісті; кейде ойынға майор Доббин де катысты; кейде түн ұйқысын торт бөліп елегізіп, сырқат әкесінің қасына әлденеше қайтара барып, шала ұйықтайтын, көзі домбыққан миссис Осборнда дастарқан басына келетін.



	Төсек тартып қалғаннан бері Седли карт қызының жәрдемін коп көрді. Ол дәрі-дәрмекті де, сорпаны да қызының қолынан ішті. Оның әкесіне қызмет етуден өзге тіршілігі жоқтай еді десе де болады. Төсегі шалдың бөлмесіне кіретін есіктің босағасына салынды, сіркесі су көтермеген шалдың қыңқылдаған даусы естілсе болды, қасына жетіп барды, бірақ әділеттігін айтқан жөн, шал байғұс қызын оятпаймын, мазаламайын деп кейде бірнеше сағат көз ілмесе де дыбыс шығармай қимылдамай жатар еді.



	Ол осы кезде қызын жақсы көргені соншалық, жас кезінде де мұндай әкелік сезім болмаған сияқты. Балалық міндетін атқарғанда қай көздегіден де құлпырып шыға келетін. "Ол бөлмеге күннің сәулесі құсап білдірмей енеді?", - деп ойлайтын Доббин байғұс Эмилиядан көз алмай бақылап жүріп; Эмилияның жүзі мейірленіп, жүрген дыбысы сезілмей жұмсақ басып, сыбырлап сөйлер еді. Баланың бесігінің қасында отырғанда немесе сырқат адамды күткенде әйел адамның жүзінен махаббаттың нәзік ұшқынын, қайғының табын кім сезбеді.



	Бірнеше жылға созылған іштен тынған жаулық су сепкендей басылып, татуластық пайда болды. Өмірінің осы бір соңғы сәтінде қызының балалық парызын өтеп, жасаған қамқорлығына разы болып, бір кезде әйелі марқұм екеуі ұзақ әңгімелеп, баласына бола бәрінен безгенін, қартайған ата-анасына қамқорлық жасаудың орнына тек баласының жағдайын ғана ойлайтынын; одан Джорджды атасы алып кеткенде жосықсыз, орынсыз соншама қайғырғанын қаншама әңгіме етіп еді. Өмірінің соңғы талықсыған соңғы сәтінде ол өкпесінің бәрін кешіріп, азап шеккен көнбіс, әрі ұяң, мейірімді жанға тән ризалығын білдіріп жатты. Бір күні түнде сырқаттың бөлмесіне ақырын басып, үнсіз кірген Эмилия әкесінің ояу жатқанын керді, әбден әлі кеткен карт қызына тіл қатты:



	- Оһ, Эмилияжан. Марқұм анаң екеуміз саған тым қатал қарап, орынсыз өкпелеп, әділетсіздік жасаппыз, төсек тартқаннан бері соны ойлап, жанымды қоярға жер таппаймын, - деді ол суық та әлсіз қолын созып.



	Эмилия әкесінің төсегінің қасына тізерлеп отыра қалып, құдайға сиынды, әкесі де оның қолын жібермей ұстап, дұғасын оқып жатты. О, қайырымды жарандар, өмірмен қоштасар алдында біздің қасымызда да осылай тізерлеп отырып дұға оқитын адам болғай.



	Мүмкін ұйқысыз өткен түнде шалдың көз алдынан бүкіл өмірі тізбектеліп: күреспен өткен жастық шағы, жігіт шағындағы табысы мен байлығы. жасы ұлғайғанда басынан тайған бақ, қазіргі мүсәпір халы өткен болар. Оны жеңген, сүріндірген тағдырға не шара, мұраға қалдырар үйі да, көк тиыны да жоқ... Бос кеткен, қарап қалған өмір, жеңіліс пен өкініш, бұдан өзге артына не қалдырып барады. Сіздермен ой бөлісейінші, оқырман жарандар: мына дүниеде болғаның да, толғаның да немесе кедейленгеніңде, өмірден күдер үзгеніңде аттанғаның жон бе? Бәріне қол жетіп, бәрін еріксіз өзгеге беруге мәжбүр болып немесе түгің қалмай ұтылып, жарық дүниеден тайып тұрғаның жөн бе? Күндердің бір күнінде: "Ертеңгі күннен сәттілік те, сәтсіздік те күтер ештеме жоқ. Әдеттегідей күн шығады, жұрт дағдылы жұмысына кіріседі немесе думанына басады, мен болсам жаным жай тауып, тынышталып бүл дүниеден жыраққа аттанып кетемін" деп айтарсыз, бүл да бір ғажайып сезім шығар.



	Тағы да бозарып таң атты, жарқырап күн шықты, бар тіршілік дүниесі ұйқыдан оянып, тірлігіне кірісті, думанына араласты. Бірақ Джон Седли қарт қана үнсіз, қарсылықсыз жарық дүниемен қоштасып, Бромптон бейітінде жатқан кемпірінің қасына барып жайғасты.



	Майор Доббин, Джоз бен Джордж оны қара шұғамен қапталған күймеге салып, мәңгілік орнына жайғастырды. Қайғылы оқиғадан кейін Ричмондағы "Жұлдыздар мен Айыл тартпадан" әкесін жерлеуге келді. Ол бүл үйде... мұндай жағдайға төзбеді, оны өздеріңіз де сезіп отырған боларсыз. Бірақ Эмма осында калып, ақырына дейін парызын өтеді. Әкесінің қазасы Эмилия үшін пәлендей қатты соқпады, керісінше қайғыдан гөрі салмақтылық басымдау еді. Ол әкесінің хал үстінде жатып, бүл жақсы өлім, - деп тағдырдың жазуына мойынсұнып, о дүниедегі өмірден үміттенгенін есіне алып, менің де өлімім осындай болса, қиналмай алып кетсе деп жаратқан иесіне жалбарынды.



	Мәңгілік мекеніміз жер болғаннан соң мұндай өлім - ақ өлім шығар. Сіз дәулетісіз, асып-төгіліп, шалқып отырсыз, сонда қоштасар алдында былай дейсіз: "Асқан дәулет иесімін; жұртыма сыйлымын; жақсы-жайсаңдардың қауымында өмір сүрдім; құдайдың арқасында текті жерден өрбідім. Короліме, отаныма адал қызмет еттім. Мен бірнеше жыл парламентке қатысып, қызмет атқардым, сөзім жерде қалмады, бағалады. Ешбір жанға зияным жоқ, мойнымда бір тиын қарызым жоқ, керісінше баяғы мектептес жолдасым Джек Лазарға елу фунт қарыз бердім, менің жаналғыш саудагерлерім оны асықтыра қоймайды. Қыздарыма он мың фунт қалдырамын, бүл жақсы жасау мен барлық күмісімді, әрі жиһазымды, Бейкер-стриттегі үйімді, мұрамның заңды бөлігін әйеліме қалдырдым, ал жерімді, құнды қағаздарымды Бейкер-стриттегі үйдің астындағы қоймадағы балдай шарабымды ұлыма қалдырдым. Жылдық кірісімнің жиырма фунтын камердинеріме қалдырамын, сондықтан мен өлгеннен кейін менің атыма ешкім де жаманат келтіре алмайды".



	Немесе сіздің аққуыңыз басқаша әуенге басар, сонда сіз былай дерсіз: "Мен бүл дүниеден күдер үзген, жолым болмаған мүсәпір шалмын. Басыма ақыл да қонбады, байлық та бітпеді. Сансыз қателікке ұрындым, міндетімді әлденеше ұмытқан, шатасқан адаммын. Қарызымнан құтыламын деп айта алмаймын. Қимылдарға дәрменім жоқ, аузыма су тамызар, мені мүсіркер қасымда адамым жоқ хал үстінде жатқаным мынау. Құдай алдында дәрменсіздігіме кешірім сұрап, аяғына жығылып, жалбарынып дұғамды оқимын, одан өзге қолымнан не келеді".



	Сіз о дүниеге аттанар кезде табытыңызды мүрдеге қояр алдында осы екі сөздің қайсысын қалайсыз? Седли қарт соңғы сөзді айтты. Ол өлімге бойсұнып, қызының қолын ұстап жатып, бүкіл ғұмырдың күйбең тірлігін, өкінішін, қайғысын тастады да, жарық дүниемен қоштасып, көзін жұмды.



	- Мінеки, көрдің бе, - деді Осборн карт Джорджға, - маңдай тер, табан ет, ақшаны ақылдылықпен орнын, көзін тауып жұмсау, адам баласына қандай бақыт әкелетінін? Өзгеге жүгінбей-ақ, менің жағдайымнан көрмейсің бе? Менің банктегі қаржымның мөлшерін білесің бе? Енді өзіңнің нағашы атаң Седлидің жағдайына қара, жылан жалағандай. Осыдан жиырма жыл бұрын ол менен ауқатты болатын, менен он мың фунты артық еді.



	Бромптоннан көңіл айта келген осы адамдар мен Клептің отбасы болмаса, Джон Седли қартты ешкім есіне де алмады, әуелі мұндай адамның тірлік еткенін есіне алған тірі жан да болмады.



	Осборн карт өзінің досы полковник Баклерден (бізге мұны Джордж айтқан-ды) майор Доббин қандай кемеңгер офицер екенін айтқанда, ол бұған күмәнданып, сенімсіздік білдірді де, мұндай жұғымсыз жанның соншалық ақылды, парасатты, жұрт көзіне түсетіндей адам болуы мүмкін емес деп қиқарланды. Сэр Уильям Доббин өзінің ұлы жайында өте жоғары ойда болатын. Әрі майордың білімдарлығын, батырлығын, өжеттігін дәлелдейтін коп оқиғалар барын, сонымен катар оның қадір-қасиетін жоғары топтың адамдары да бағалайтынын айтты. Ақыры, ең жоғары топтың қонақасына шақырылған тізімдерге де іліге бастады да, Рассел - сквердегі карт ақсүйекке қатты эсер етті.



	Майор Джордждың қамқоршы кіндік әкесі саналған, Эмилия оны атасына беруге мәжбүр болған, сондықтан екі джентльменнің арасында іс барысында бірнеше мәрте кездесу болды, осындай бір отырыста қырағы алыпсатардың көзі кіндік баласы мен шешесінің есебін шалып қалды да, оны қапаландырған да, әрі қуандырған да жағдайды байқады: бейшара жесір мен ұлының күн көрісіне жұмсаған қаражаттың бір бөлігі Уильям Доббиннің қалтасынан шығыпты.



	Осборн Доббиннен бұл жағдайдың басын ашып айтуды талап еткенде, мүлдем өтірік айтуды білмейтін адам, қысылып, қызарып, әрі-бері бұлталақтап, ақыры мойындауға мәжбүр болды.



	- Джордждың үйленуіне, - деді ол (сол кезде шалдың жүзі сұрланып кетті), - менің де ықпалым болған-ды. Бейшара досым тым жақындасып кетіп еді, сөзінен бас тартуы оны да жұрт алдында қара бет қылатын, әрі миссис Осборнды мерт ететін еді. Осындай сәтте Эмилия мүлдем қаражатсыз қалғанда, мүмкіндігіме қарай оған жәрдемдесуім қажет болды.



	- Майор Доббин, - деді мистер Осборн, оның бетіне тура қарап. беті қызарып, - сіз мені қатты соққыға жықтыңыз, бірақ бетіңізге айтуға рұқсат етіңіз, сіз адал адамсыз. Қолымды ұсынамын, ойыма келмеген, қайран қалатын жағдай - менің кіндігімнен өрбіген тұқымым сіздің қаражатыңызбен тіршілік еткені...



	Сонымен екеуі қол алысты, Доббиннің пәлен жыл жасырып келген сыры бір-ақ сәтте айрандай төгіліп, әшкере болды.



	Доббин шалдың беріш болып қатқан өкпесін жазып, ұлының аруағы разы болсын деп, ақыретте мойнына қарыз қылмай татуластырмақ-ты.



	- Джордж баға жетпес азамат еді ғой, - деді ол - оны бәріміз жақсы көретінбіз, ол үшін қолымыздан келгеннің бәрін орындауға бар едік. Кезінде жастықтан ба, әйтеуір оның маған әсері күшті болғаны соншалық, мен оның қауымын әуелі бас қолбасшыға да айырбастамас едім. Мен ешқашанда одан батыл жанды, басқа да жағынан одан артық жауынгерді кездестірген емеспін, - Доббин шалға баласының есте қалған ерлігін, қайсарлығын айтып жеткізді. - Ал Джордж оған қандай ұқсас десеңізші!- деді майор, соңғы сөзін немересіне аударып.



	- Оның әкесінен аумай қалғаны соншалық, кейде қатты үрейленемін, - деп мойындады атасы.



	Майор бірер рет мистер Осборнға түстенуге келгені бар (бүл мистер Седлидің сырқат кезі болатын), сонда екеуі астан кейін әңгімелесіп отырып, бастарынан кешірген қасіретті айтысты. Әке марқұм ұлын мақтан етіп, ерліктерін қайталап, шалдың бейшара ұлына деген өкпесі қайтып, беті бері қарай бастағанын сездірді, майор қатыгез, тас жүрек шалдың жібігеніне қуанды. Екінші күні кешке қарай Осборн шал оны сонау балалық шағында Джорджбен бірге келіп жүгендегідей, Уильям деп сөйлесе бастады. Адал жанды майор бұдан еңбегі зая кетпегенін сезді.



	Келесі күні ертеңгі тамақ үстінде мисс Осборн жасына, мінезіне қарай қалжыңға айналдырып, майордың сырт пішінін, мінез-құлқын күлкіге айналдырмақ болған еді, үйдің қожайыны оның сөзін қайырып тастады;



	- Көгершінім, оған сенің қолың жетпей отыр емес пе, шаңырақтағы еттің сасығын-ай дегендей болып жүр ме! Сен әлі пісіп жетілмеген жүзімсің. Ха-ха-ха! Уильям тамаша адам, жігіттің султаны.



	- Сөзіңіздің жаңы бар, ата, - деді Джордж атасын қоштап, содан кейін қарт джентльменнің қасына барды да, ақ шалған ұзын бакенбардын қолына уыстап, мейірлене күлді де, оны сүйіп алды. Кешінде бүл әңгімені шешесіне бастан-аяқ шешіле айтып еді, ол ұлының сөзін қоштады.



	- Әрине, ол асыл азамат, - деді шешесі. - Әкең ол туралы әрқашан да: Доббин - әділетті, ең таңдаулы адамдардың бірі дейтін.



	Осы әңгімеден кейін іле-шала Доббин бұлардың үйіне келді, сірә Эмилияға бұл да әсер еткен болуы керек. Тентек бала мұнымен қоймай, Доббинге таңертеңгі әңгіменің екінші бөлігін айтып салды:



	- Доб, сіз білесіз бе, - деді ол, - бір ғажайып бикеш сізге тұрмысқа шыққысы келеді. Ақшасы құдайы көжедей, әрі қызметшілерін ертеден қара кешке дейін ұрысып, екі аяғын бір етікке тығады.



	- Оның кім? - деді Доббин.



	- Осборн апайым, - деді бала, - атам солай деп айтты. Аһ, Доб, менің жездем болсаңыз қандай рақат болар еді.



	Осы сәтте іргелес бөлмеден Седли қарттың Эмилияны шақырған әлсіз үні үзіліп естілді де, күлкі тыйыла қалды.



	Осборн қарттың беті бері қарағанына шек келтіру мүмкін емес-ті. Ол кейде Джордждан ағасының жағдайын да сұрап қоятын, сонда немересі нағашы ағасы Джозды мазақтап: "Құдай тас төбемнен ұрсын!"- деп кеспесін іше бастайтын. Бір күні атасы былай деді:



	- Сэр, бұл сіздің тарапыңыздан үлкенді сыйламағандық болып табылады, сіз әлі боқмұрын бала бола тұрып туысыңды мазақ етесің. Мисс Осборн, бүгін серуенге шыққанда мистер Седлиге менің шақыру карточкамды табыс етерсіз, естідің бе? Мен онымен ешқашан сөзге келген емеспін.



	Ол да жауап ретінде карточкасын жіберді, әуелі Джоз майормен қонақасыға шақырылды. Дастарқанның молдығы соншалық, мистер Осборн да мұндай қонақасы берген емес-ті. Осы үйдегі күміс ыдыс-аяқтың бәрі тартылып, ең атақты қауым шақырылыпты. Мистер Седлиді үстел басына мисс Осборн ертіп келді, оған жылы сезім білдірді, бірақ мистер Седлидің арғы жағында қысылып, ұялып отырған майорға мүлдем назар аудармады. Джоз тасбақа сорпасын өмірінде бірінші рет татып отырғанын айтты да, мұндай тамаша мадерді қайдан сатып алатынын сұрады.



	- Седлидің қоймасынан алдырылған, - деп сыбырлады сарай қызметшісі койнына.



	- Бұл шарапты баяғыда қымбат бағаға сатып алып едім, - деді мистер Осборн дауыстай сөйлеп, содан кейін оң жағында отырған көршісінің құлағына сыбырлап, шарап "қарттың дүниесі сатылғанда" алынған деді.



	Осборн карт майордан миссис Джордж Осборн жайында бірнеше қайтара сұрады. - Бұл жағдайда майорға қаншама айт десе бөгеле ме. Ол келінінің күйеуін жанындай жақсы көргенін, соның жолында өзін құрбан етіп, әлі күнге дейін күйеуге шықпай отырғанын, оның әке-шешесін қалай күткенін, атасынан, туысынан айнымайтын, болашағына бөгет болмайын деп ұлын қалай бергенін айтты.



	- Оның қалай азап шеккенін сіз білмейсіз ғой, сэр, - деді адал жанды Доббин даусы дірілдей шығып. - Сіздің онымен татуласатыныңызға күмәнім жоқ. Ол сізден ұлыңызды алғанмен, сізге ұлын беріп отыр емес пе? Сіз өзіңіздің Джорджды қаншама ет бауырым, ұлым дегеніңізбен, ол сізден он есе артық сүйген болар, махаббат деген осы емес пе?



	- Құдай бар, шын сөзім, сіз жақсы адамсыз, сэр, - мистер Осборнның бар айтқан жауабы осы болды. Ұлынан айырылған ана қайғыратынын, жесірдің жапа шегетінін, тіпті оның байлығы келініне қасірет шектіретінін ол ешқашан ойлаған да емес. Әйтеуір татуласудың ауылы жақын екеніне көзі жетті; қайын атасымен жүздесетінін еске алғанда Эмилияның жүрегі тарсылдап кеудесіне сыймады.



	Бірақ бұл кездесудің реті келмеді. Седли қарттың сырқаты, ақыры қазасы мұны созып жіберді. Осы оқиға ма, әлде басқадай жағдайлар ма, әйтеуір соңғы кезде мистер Осборнның еңсесі түсіп, ойға беріліп, тұйықталып қалды. Ол қаражат ісімен айналысатын адамына кісі жібертті, соған қарағанда мұрагерлік жағынан бір өзгеріс жасады - ау деймін. Оны емдейтін дәрігердің айтуынша, ол әбден әлсіреген, қатты абыржыған жағдайда көрінеді, ептеп қан алғызсаңыз, теңізбен сапар шегіп қайтсаңыз деп кеңес берген екен, оның ешқайсысын мақұлдамапты.



	Бір күні ертеңгі тамаққа асханаға келмеген соң қызметшілері оны іздеп жуынатын бөлмеге барса, еденде жатқан шалды көреді. Мисс Осборнды шақырып, дәрігерге адам жүгіртіп, мектепке бара жатқан Джорджды да қалдырып қойысты. Сырқаттан қан алып, банкі қойғаннан кейін барып ес жиды, бірер рет сөйлемек болып еді - тілі құрғыр орамға келмей күрмеле берді. Арада төрт күн өткен соң ол дүние салды. Дәрігер басқышпен төмен түсті де, жерлейтін адамдар жоғарыға көтерілді. Үйдің Рассел-сквердегі баққа қарайтын терезелердің қақпақтары түгелдей жабылды. Ситиден Буллок жетті.



	- Ол балаға қанша ақша қалдырыпты? Жартысын қалдырмаған болар? Үшеуіне теңдей бөлген шығар?



	Дегбірі қашқан сот еді.



	Марқұмның ақтық сөзін айта алмай, қоштаса алмай кеткен адамы бар ма екен? Бүл дүниемен қоштасар алдында адал жанды келінімен табысқанына күмәнім жоқ. Қалдырған мұрасына қарағанда, ұзақ жыл жүрегінде беріш болып қатқан кектесін жібіп, сабасына түскен сияқты.



	Шекпенінің қалтасынан Джордждың Ватерлоодан жазған бадырайған қызыл мөр соғылған хаты шықты. Қарт ұлына байланысты өзге де қағаздарды ақтарғаны байқалды, өйткені бұлар сақталған жәшіктің кілті қалтасынан табылды. Соғылған мөр сындырылып, конверттің аузы ашылған екен, сірә құлардың алдында оқыған болу керек, өйткені сол кезде сарай қызметшісі қарттың кабинетіне шай алып барғанда қожайыны қызыл мұқабалы отбасылық інжілді оқып отыр екен.



	Қарттың мирасқорлық өсиет жазбасын ашқанда дүние-мүлкінің тең жартысын Джорджға, жартысын екі қызына қалдырыпты. " Буллок мырза мұрагерлердің пайдасына сауда үйінің барлық ісін қолға алады, егер қаламаса фирмадан шығуына болады. Джордждың тиесілінің есебінен түсетін жылдық кірістің бес жүз фунты оның шешесінің - "менің марқұм ұлым Джордж Осборнның жесіріне" беріледі. Сонымен ол қайтадан ұлын өз қамқорлығына алады".



	"Менің сүйікті ұлымның досы майор Уильям Доббинге" өсиетін орындаушы міндеті жүктелді, "Немерем мен жесір келінім қаражатсыз қалғанда (мирасқорлық жазбада осылай делінген) ол қайырымдылық, адамгершілік парасаттылығын танытып, оларға оз қаражатынан жәрдем берген, сондықтан жұрағатыма көрсеткен қамқорлығы үшін рахметімді айта отырып, менен сыйлық ретінде подполковник шенін сатып алуға жетерлік қаражат алуын өтінемін немесе бұл соманы өзінің қалауынша жұмсауына да болады".



	Эмилия қайын атасының дүниеден өтер алдында татуласып көз жұмғанын естіп, қалдырған мұрасына ризашылық білдірді. Ол ұзақ жылға созылған жұмбақ сырдың мәніне енді ғана қанықты. Қайын атасы ұлын өзіне қайырып бергеніне қуанышы қойнына сыймады. Осының бәрі кімнің арқасында жүзеге асқанын жесір сорлы енді ғана ұқты. Бұлардың арасын бітістіріп, табыстырып жүрген, сонау бір қырсық шалын, дүниеден күдер үзіп, тақыр кедейлік күйге түскенде аузына қарлығаштың қанатымен су тамызып, аштықтан аман алып қап, ел қатарына жеткізген Уильям екен-ау. Мұны қалай сезбеген. Ақыры күйеуімен табыстырып, ұл сүйдірген де сол Уильям болды ғой, о, жаратқан, оның мұншалық жақсылығын немен өтерсің! Ол осылайша тебіреніп, жерге тізерлеп отырды да, осындай қайырымды да адал жүректі жанды пәле-жалаңнан сақта, қамқоршы болғай деп жаратқан иесіне жалбарынды. Мөлдір махаббатқа бас иіп, табынды. Мұндай жан мына адам баласы қырқысып жатқан дүниеде мол болар ма еді, шіркін, арман-ай!



	Осындай адамгершілігін, дархандығын, мейірімділігін немен өтейді - алғыстан артық, ризашылықтан артық қандай өтеуі болуы мүмкін. Егер пендешілік жасап, ойына бір жат қылық түссе, күйеуінің үрейі көрден шығып: "Сен екі дүниеде де мендіксің!" десе қайтеді.



	Уильям оның көкейіндегі сезімін ұқты емес пе, соның сырын ұғамын деп ғұмыр кешіп, салпақтап келе жатқан жан емес пе?



	Осборн марқұмның қалдырған мұрасы Эмилияның аралас-құралас қауымына белгілі болғанда, оның беделі өсіп, жұрттың беті бері қарап, үйірсектене бастады. Оны менсінбей мұрнын шүйіретіндердің аузына құм құйылып, құты қашты. Кішігірім тапсырмасын жүре тыңдап, "Қожайынымнан сұрап көрейін" дейтін Джоздың қызметшісі енді дымын шығарудан қалды. Көнетоз көйлек кигенін мазақ етіп, тыржиятын аспаз әйел де жым болды, әрине бүл бикеш жексенбі күні шіркеуге шоқынуға барғанда сәнденіп киінгенін көрсеңіз. Мұндай киімі бар әйел кеше ғана жанын әрең бағып, енді-енді ел қатарына қосылған бейшара жесірге күлмей қайтсын, әрі ол соған қарамай қожайының бола қалса; Эмилия қоңырау соққанда малайы бұрынғыдай бұрқылдамай, тез қимылдайтын болды. Бұлардың арбакешіне дейін керіліп, қырсығып, өлермен шал мен миссис Осборнға бола күймені ауруханаға айналдырамыз ба деп күңкілдейтін дөкейлерің орнына мистер Осборнның арбакештерін алмастырып қоя ма деп қорқып: "Ей, сол Рассел-сквердегі арбакештер, тәйірі, қаланың көшесін ажырата ала ма, олар осындай бикештің күймесін айдамай адыра қалсын" - деді. Ағасының достары - әйел демей, еркек демей бәрі де қарындасының жағдайын сұрап бәйек болып, атасына көңіл айтып, аты-жөнін білдірген қағаздары дәліздегі үстелдің үстінде үйіліп жатты. Бірге туған, құрсақтас бауыры қарындасын қайырымды, момын бейшара, сормаңдай жесір ғой, мен қамқорлық жасап, киіндіріп, ішіндіріп отырмын деп ойлап, кердеңдеп, бұрын асқақ қарайтын болса, енді қарындасына да, байлығы тасыған жиеніне де асқан ілтипатпен қарап, олардың алдында құрдай жорғалап, мәйпең қағып, осыншалық тіршіліктің ауыртпалығын, жесірліктің қасіретін тартқан "бейшара қызға" серуен құрып, ел аралап, жер көріп көңілін көтерген жөн деді. Ертеңгі дастарқан басында қарындасына: "Бүгінгі күнді қалай өткізесің, не ойың бар?" - деп сұрайтынды да шығарды. О, сұм дүние-ай!



	Атасының мұрагерлік ұйғарымы бойынша Джордждың қамқоршысы болып қалған Эмилия кіндік әкесі, әрі сол қамқоршының бірі майормен ақылдаса отырып, мисс Осборнға Рассел - сквердегі үйде тұра бер, өзіңнің қалауың білсін, сені әкеңнің үйінен ешкім қумайды деп ұсыныс жасады, бірақ әке-шешемді, бауырымды шығарған қара үйде тұра алмайтын шығармын, ниеттеріңе ризамын деп, ескі көз екі-үш қызметшісін алып, Челтенхем ауданына көшті де, қалған қызметшілеріне мол қаражат беріп, қош айтысты. Ал осы үйдің ыстық - суығына бірдей төзіп, коп жыл бауыр басқан сарай қызметшісіне менің қасымда қалыңыз деп өтініп еді, ол орыннан бас тартты да, жиған-тергенін ішімдік үйінің ынтымағына қосты (сірә тасы өрге домалаған болар). Қайын сіңлісі қара шаңырақтан бас тартқаннан кейін дос-жарандарымен ақылдасты да, ол да бүл ұсқынсыз ескі үйде тұрмайтын болды. Үйдің есік-терезесі бекітіліп, сәнді портьерлері, күңгірт канцелябрлері, бұлыңғыр тартқан айналар жиылып, буылып-түйілді, қонақ бөлмедегі қызыл ағаштан жасалған жиһаз сабанға оралып, кілем біткен бунақталып, жіппен буылды, жақсы түптелген кітаптардан құралған шағын кітапхана екі жәшікке салынып таңылды, осы дүниенің бәрі бірнеше әйдік жабық арбаға тиеліп, Джордж ер жеткенге дейін сақталу үшін Пантехниконға* жеткізілді. Ал күміс ыдыс-аяқ салынған ауыр сандықтар Стамп мен Раудқа жеткізілді де, бала балиғат жасқа толғанға дейін осы атақты банкирлердің жер астындағы қоймаларына сүңгіп кетті.



	Қаралы киімін әлі иығынан түсірмеген Эмма ұлын ерітті де, сонау қыз кезінен бері босағасын аттамаған қайын атасының қаңырайған қара шаңырағына келді. Жүк тиелген есік алдында шашылған сабан да жиналмапты, әлем тапырақ. Эмилия ұлы екеуі бір кезде жиһазға толы, бүл күнде қаңырап қалған үйге енді. Олар ені жалпақ тас басқышпен екінші қабатқа көтерілді, Джордж шешесіне сыбырлап, атам осы бөлмеде көз жұмды деді, содан кейін тағы жоғары көтеріліп, Джордждың бөлмесіне жетті, Эмилия ұлының қолынан жібермей ұстады, бірақ оның ойы өзге адамға ауды. Ол Джордждан көп бұрын бөлмеде әкесі тұрғанын білетін.



	Эмилия ашық терезенің біріне келді (бір кезде ұлынан айырылғанда осы терезеге сырттан телміріп, жүрегі сыздап талай күндерді өткізген еді-ау), сонымен терек арасынан Рассел -сквердегі өзі туып өскен, балалық шағын өткізген үйін көрді. Бәрі қайта көз алдынан тізбектеліп өтті: той-думан, қуанышты жүздер, кайтып келмейтін бақытты балалық шақ; сол үйден кеткеннен кейінгі азапты да, кесапатты, жүрегіне өшпестей дақ қалдырған жылдар. Эмилия періштедей көрген қамқоршы адамын, балалық шағындағы досын, жалғыз ғана мәңгілік жұбайын еске алды, жүрегі құрғыр ұмытар емес, іш-бауырды елжіретіп кетті.



	- Мама, мынаны қарашы, - деді Джордж, - әйнекке тырналып жазылған "Дж. О." деген әріпті нұсқап; мен бұрын мұны көрмеген едім... мұны мен жазған жоқпын.



	- Сен дүниеге келгенге дейін бұл әкеңнің бөлмесі болатын, - деді Эмилия, қызарып кетті де, ұлының бетінен сүйді.



	Олар кейінгі кезде жалдап алған Ричмондтағы үйіне қарай үнсіз келе жатты, әрине бүл жаңа қонысқа жан күзетшісін ертіп, күйбеңдеп қайын сіңлісі мисс Осборн да келіп тұратын, мұнда салт атқа мініп жиі келіп қайтатын, әрі кішкентай Джордждың қамына байланысты істері болатын майорға да жеке бөлме бөлінген.



	Джорджды оқудан біраз демалдыру мақсатымен мистер Виллдің мектебінен алған, сондықтан бүл жігітке Тәрбие үйінің шіркеуіндегі Джордж Осборнға қойылған мәрмәр тасқа ескерткішке таңбаланатын сөз жазу тапсырылған еді.



	Джордждың әкесінің құрсақтас қарындасы миссис Буллоктың кішкентай інісінен жәбір көрдім, маған тиесі мұраның жартысын қағып кетті деп іштей құса болғанмен, сырт көзге сыр білдірмей, жеңгесі мен інісіне келіп, жақындық сездірмек болды. Роухемптон мен Ричмондтың арасы онша жырақ емес-ті, сонымен күндердің бір күнінде есігінде бұқаның алтын бейнесі салынған күймеге үлбіреген балаларын отырғызып алып, күмбірлетіп жетіп келді. Буллоктың бала-шағасы улап-шулап Эмилия бақшада кітап оқып, ағасы Джоз құжырада қой бүлдіргенді шарапқа салып, рақаттанып сілтеп отырған, ал майор үндіс бешпентін арқасына жауып Джорджбен аударыспақ ойнап жатқан үстінен шықты. Қалпағына жау жапырақтай бант байлап, үстіне қаралы киім киіп, балаларын алдына салып келе жатқан. Қырсық шалғандай дәл сол шақта майордың жотасынан секіріп ойнап жатқан Джордж оның шөжелерін қағып кетті.



	"Жасына қарағанда біздің Розаның теңі екен" - деп ойлады да қамқоршы ана жеті жасар сырқатты қызына көз тастады.



	- Роза, нағашы ағаңның бетінен сүй, - деді миссис Фредерик. - Джордж сен мені таныдың ба? Сенің әпкеңмін, әкеңнің қарындасымын.



	- Сізді өте жақсы білемін, - деді Джордж, - бірақ мен сүйісуді жек көремін. - Сөйтті де жиенінен қашқақтады.



	- Тентегім, мені шешеңе ертіп бар, - деді миссис Фредерик; сөйтіп жеңгесімен ұзақ жылдан кейін қайта көрісті. Эмилия жоқшылыққа, тағдырдың тәлкегіне ұшырап, қапаста қалған кезде миссис Буллок оның жағдайын білмек түгіл есіне де алмады, енді Эмилия өзінің қауымынан көрнекті орын алып, бекзаттардың қатарына қосылғанда келініне сәлем бере келіп отыр.



	Жаратқан ием, пәруерлі құдай, пендеңнің тіршілігі осы ғой, басыңа шам жанып еді жарыққа үймелеген көбелектей топырлай бастады. Баяғы мектептен таныс, әуелі жақсы досы саналатын мисс Суорц естеріңізде болар, ол да алыстан ат терлетіп, күйеуін, сәнді ливра киген малайын ертіп, Хемптоннан келіпті. Үндінің жиені, қара торы келіншек Эмилиямен баяғыдай іші-бауыры елжіреп, өліп-өшіп амандасты. Осы жерде бір әділеттілікке жүгінбей болмас: егер ол Эмилияны көріп тұрғанда сол баяғы достығын ұмытпай, баяғыдай жақын тартар еді. - Бірақ que vouz? - мынандай үлкен қалада біреуді -біреу біліп бола ма. Олар қатардан шықты болды көз жазып қалады, сол тобырымен ілгері кете береді. Мына Бақталастық базарында, хан базарда кімді - кім іздесін?



	Қалай болған күнде де мистер Осборнның қазасына байланысты қаралы күн өткенше Эмманың ақсүйектер қауымының қатарындағы адамдардан табалдырығы босамады, олар бүл қауымға енген адамдар өздерін бақытты санауға міндетті деп ойлайтын-ды. Ақсүйектер қауымы нағашы - жиенді қыз алысып, әбден араласып, туыстасып кеткен-ді, сондықтан мұнда туыстық қатысы жоқ бірде бір леди кездестірмейсіз, тіпті Ситидегі ұсақ-түйек сататын алыпсатардың өзі де әлде қалай бір пэрдің туысы болып шығады. Ледилердің арасында оқыған - тоқығаны көпті: олар Сомервилль ханымның* шығармасын оқып, Корольдік институттың есігін ашатын. Енді біреулері Інжілді мықтап ұстап, Эксетер-холлды* мінәжат тұтатын. Ол қайын сіңлісі миссис Буллокті бірер рет қонақасыға шақыруға мәжбүр болғанда қатты қайғырды, өткендегі өшпенділікті қаншама естен шығармақ болса да беріштеніп қалған-ды, жібір емес. Ал қайын сіңлісі өзеуреп, іші -бауырына кіріп, мұны үйретіп, ақылшы болып жақындасып бара жатқанын қайтесіз. Ол Эмилияға тігінші тауып беріп, шаруашылығына араласып, жүріс-тұрысына да қарады. Ол жеңгесін жалғызсыратпай, Роухемптоннан жиі келіп, ақсүйектер арасындағы, сарай маңындағы өсек-аяңды жеткізіп, жеңгесінің көңілін аулады. Джоз миссис Буллоктің мылжыңдағанын сүйсініп тыңдағанмен, майор бұл бикештің қарасы көрінгеннен - ақ теріс айналып кететін. Бір күні түскі тамақтан кейін жақсы - жайсаңдарға берілген қонақасыда Доббин тура қасқа бас Фредерик Буллоктың қасында отырып мүлгіп кеткен-ді. (Фредтың есіл-дерті Осборнның капиталы Стамп мен Раудидың банкирлік үйінен мұның фирмасына көшсе екен деп армандады); Сол шақта латын тілін білмеген, һом "Эдинбург шолуындағы" аты шулы мақаланы естімеген, һәм католиктердің жан сипациясы жөніндегі қырсық шалған заң жобасын талқылаудағы мистер Пильдің тосын қарекеті жайында, оған титтей де қатысы жоқтай жұмған аузын ашпай, үлкен қонақ бөлмесінде, әйелдердің арасында терезенің арғы жағындағы мәутідей құлпырған көк майсаға, қиыршық тас төселген жалғыз аяқ жолға, оранжереяның жалтылдаған шатырына көз тастаумен болды.



	- Менің бағдарлауымша, қайырымды жан көрінеді, бірақ тым қарабайыр ма деймін, - деді миссис Рауди. - Ал анау майорың cpris болып қалғаннан cay ма?



	- Жарқыным, мұның дүниеге қызықпайтын адам, - деді миссис Холиок, - сондықтан тәрбиелеймін деп қара тер болма.



	- Дүниеден мақрұм қалған надан ба, әлде дүниеден күдер үзген мәжнүн бе? - деді миссис Глаури ыңыранған дауыспен жабырқап тақиялы басын шайқап, - мен одан Рим папасы қашан құлайды екен мистер Джоуле айтқандай: Мың да сегіз жүз отыз алтыншы жылы ма, әлде мистер Уопшоттың жорамалдауынша, мың да сегіз жүз отыз тоғызыншы жылы құлай ма?" - деп сұрадым, ол бейшара: "Бейшара папа! Оған құлап не көрініпті... Оның қандай жамандығы бар еді?" - демесі бар ма.



	- Ол менің бауырымның жесірі, менің жеңгем, - деп жауап қайырды миссис Фредерик, -өзгені былай қойғанда, сіздердің оны сыйлауларыңызға, құрметпен қарауларыңызға, әрі оны бекзаттардың санатына қосуларыңызға осы жағдайдың өзі де жетпей ме. Әлде сіздер тағдырдың тәлкегін басынан өткерген адамда пайдақорлық, аш көздік пиғылдың болмайтынын естен шығардыңыздар ма.



	- Бейшара миссис Буллок, - деді үйіне бірге қайтқан миссис Рауди миссис Холиокқа, - ол ылғи да бір пайдасын ойлап, күйбеңдеп жүреді. Ол миссис Осборнның қаражатын біздің банктен өзінің банкісіне аударып алмақ. Онымен қоймай нағашы інісін өзінің көзі сығырайған Розасына атастырмақ ниетпен бәйек болып, асты-үстіне түсуі адамның жынын келтіреді!



	- Ей, сол Глауриің "Күнәлі адамыңмен", һәм, "Армагеддондағы айқасымен" қарасы құрымайды екен!- деді серігі миссис Холиок. Сонымен күйме Патний көпірінен өте шықты. Бірақ өмірдің тәлкегіне ұшырап, жоқшылықты да, жаманшылықты да көріп қалған Эмилия мұндай жандармен серіктесіп шетелге сапар шегеміз дегенде қуанышы қойнына сыймады.





Алпыс екінші тарау




	РЕЙН БОЙЫНДА



	Бұдан бұрынырақ тәмамдап әңгімелеген оқиғалардан кейін бірнеше апта өтісімен әдеттегідей парламент жабылды да, Лондонның салауатты қауымы астанадан салтанатпен серуенге шығып, жолға аттанды. Ойын-сауық құрып, әрі денсаулығын, көңіл хошын таппақ ағылшын серілері мінген "Батавтық" кеме Тауэр айлағынан сапарға аттанды. Кеменің үстіне күнқағар тартылып, орындықтар қойылды, өтер жол томпайған тығыршықтай сәбилерге, әсем киінген күтуші әйелдерге, желбіреген жаздық көйлек, күлгін қалпақ киген бикештерге, жол қалпақ, болаттай жекет киген (саяхатқа шығар алдында мұртын әдейілеп өсірген) жігіттер, крахмалданған кішкентай галстук тағып, мұнтаздай тазаланған қалпақ киген ескінің көзі, текті жұрттың ұрпақтарына лық толы еді. Бұлар бейбітшілік бітім шарты жасалғаннан кейін Еуропадағы, арысы бүкіл құрылықтың қалаларына coddem ұлттық тұрпатын танытпақ түрлері еді. Кеме үстіндегі ығы-жығы жұрт қалпақ салған қораптарын, брамдық қобдишаларын,* несессерлерін басына көтеріп, жайма базардағыдай ығы-жығы күй кешті. Жолаушылардың ішінде тәрбиешілермен бірге Ноненверт немесе Кениговинтерге ғылыммен айналысуға бара жатқан Кембридждің көңілді студенттері де, ширатып бакенбард қойып, жылтыраған асыл тастар тағынған, әңгімелері сәйгүлік ат, айналдырғаны сұлу келіншек ирландық жігіттер, олардың қасында кембридждың жастары мен олардың қара торы тәрбиешілері ұялып келіншектерге жолар емес. Эмс пен Висбадендегі арасанға биыл қыстай ішкен тағамын кішкентай түтікпен trente et quarante рет шайғызып тастау үшін Пель-Мельдік карт фланерлер де бара жатты. Бұлардың ішінде жас қызға үйленген Мафусаил карт, оның қасында әйелінің қол шатырын көтеріп, жол көрсетіп жүрген гвардия капитаны Папильон да болды. Некелік саяхатпен аттанған жас жігіт Май да бар, оның зайыбы бұрын миссис Уинтер аталған, ол мектепте мистер Майдың әжесімен бірге оқыған-ды. Мұнда оншақты баласы мен соншалық тәрбиешілерін де ерткен атақты Бейракрстың отбасынан тараған сэр Джон мен миледи өткен-кеткенге тесірейе қарап, бірақ ешкіммен тіл қатыспай оқшаулау отырды. Олардың гербпен безендірілген күймелері осындай оншақты күймемен кеменің фордегіне орналастырылды. Бұлардың арасынан өту мүмкін емес-ті, алдыңғы каютаға орналасқандардың өтуі тіпті қиын-ақ. Солардың ішінде Хаундсдичтен* өз дүниесін тиеген бірнеше еврей жігіттері бар-ды, бұлардың ауқаттылығы соншалық, мұнда үлкен салонда отырған көңілді жұрттың тең жартысын сатып алуға қаражаты жететін еді; бұлардың ішінен папка ұстаған мұртты бірнешеуі кемеге отырғанына жарты сағат өтпей-ақ сурет сыза бастады; екі-үш француздың emmes de chambre сылқымдарды кеме Гринвпчтен өтпей-ақ толқын лоқсытты; ат байланған жерде екі-үш ат күтуші кеменің кернеуінен доңғалағына үңіліп тұрып, Леджерге қандай ат жарамды екенін, Гудвуд жарысында қанша аты бәйгеден келетінін де әңгімеледі.



	Барлық курьерлер кемені тексеріп шығып, өзінің қожайындарын каютаға немесе палубаға орналастырып болысымен бір жерге жиналып, темекі шегісіп, гуілдеп әңгімеге кірісті. Оларға қосылған Еуропа жігіттері күймелерді қызықтады. Ол жерде сэр Джонның отыз адам сыятын әйдік күймесі; милорд Мафусаильдың экипажы, милорд Бейракрстың тарантасты бричкасы, фургоны да тұрды. Бұлардың пұлы кімге болса соған төленді, бір ғажабы ол милорд жолдық қаражатты қалай тапқанына қайран қаласың. Біз бұл құрметті адамның қалтасында қанша ақшасы барын, әрі оған қанша пайыз төлегенін, оны кім бергенін де білеміз. Ақыры осы арада жұрттың бәрін қызықтырған, өте сымбатты жол экипажы да тұрғанын айтпасқа болмайды.



	- A qui cette voiture la - деп сұрады иығына сафьян сөмке асқан тілмаш, өзі сияқты құлағына сырға тағып үлкен сафьян сөмке көтерген адамнан.



	- C'est a Kirsch, je pense - je Jrai vu toute a J' heure - qui prenoit des sancvihes dans la voiture, -деп ол таза герман - француз тілінде сөйледі.



	Осы кезде жолаушылардың жүгін орналастырып жатқан матростарды дүниедегі барлық тілдердегі боқтық сөздерді араластырып сыбап бұйрық беріп жатқан Кирш трюмнен шықты да, тілмаш бауырларына келіп, бұл Калькутта мен Ямайкадан келген шіріген бай шонжардың экипажы екенін, саяхат кезінде өзі оған жолбасшы болуға жалданғанын айтты. Дәл осы кезде бір бала жігіт лорд Мафусаилдың күймесінің төбесіне секіріп шықты да, одан өзінің экипажына ырғыды, терезесінен ішіне кірді, мұны тамашалап тұрған курьерлер құптап мәз болысты.



	- Nous allons avoir une belle traversee monsieur , Джордж, - деді курьер алтын оқалы фуражкасын көтеріп.



	- Сенің француз тілің құрып кетсін!- деді жас жігіт, - Галетан қайда?



	Шама шарқына қарай ағылшын тілінде жауап қайырды, өйткені monsieur Кирш бірнеше тілде еркін тіл қатқанмен, біреуін де нақышына келтіріп сөйлемейтін, шатып - пұтып ұғындыратын-ды.



	Өктем сөйлеген жігіт батырың галета тоқашты күтірлете шайнаған (расында да, қарны ашатын жөні бар, осыдан бақандай үш сағат бұрын Ричмонда тамақтанған еді ғой) біздің бала досымыз Джордж Осборн болатын. Нағашы ағасы Джоз бен анасы екеуі жігіттермен кеменің тұмсығы жағында отырған. Сонымен төртеуі жазғы саяхатқа аттанды.



	Джоз граф Бейракрс пен оның бала-шағасының қатарынан, тенттің астынан орын алды да, көршісінің үй-іші бұдан көзін айырмады. Джоз ерлі-зайыптылармен бұрыннан жүз танысты, оларды алғаш 1815 жылы Брюссельде көргендегіден (Үндістанда жүргенде бұлармен аралас-құралас қатысқан ескі таныстарымыз деп әңгімелейтін) жасаңқырап кеткен бе, қалай. Леди Бейракрстың шашы ол кезде қоңырқай сияқты еді, енді сарғыш түске айналыпты, лорд Бейракрстың бакенбарды бұрын жирен-ді, енді қарайып кеткен бе, қалай, күнге шағылысып, бірде қызыл, бірде жасыл болып көрінді. Бірақ текті ерлі-зайыптылар қалай өзгергенмен Джоздың ойынан шықпады. Лорд дуалап тастағандай олардан өзге жаққа мойын бұра алмады.



	- Мына көрші мырзалар сізді қатты қызықтырды - ау деймін, - деді Доббин, Джозға қарап күліп. Эмилия да күліп жіберді. Ол қара лента жүргізген қамыс қалпақ, қаралы көйлек киген-ді, бірақ көктемнің күйкі тірлігі, жол әбігерлігі оны ерекше елітіп, еріксіз күлдіріп еді, сондықтан да қуанышты сезінді.



	- Күн қандай тамаша еді, - деді Эмилия, оған өз жанынан сөз қосып:- сірә сапарымыз сәтті болар.



	Джоз қарсысында отырған бойжеткендерге селқос, көзінің қырын тастап қана қолын бұлғады.



	- Біздің жүзген жерімізде болсаң, - деді ол, - онда ауа райына мән бермес едің.



	Дегенмен ол қаншама теңіздің көкжалы болғанымен, мына теңіз сырқаты оны сілейтіп салды, түнімен күйменің ішінде болып, курьер оған грог ішкізіп, бас-аяғына қарады.



	Серуенге шыққан бұл жолаушылар Роттердам айлағына келіп тоқтады да, одан әрі басқа кемеге мініп Кельнге келіп түсті. Бүл жерде барлығы да жағаға шықты. Джоз оның келуін Кельн газеттері: "Herr Qraf lord von Sedley nebst Beglleitungaus fns London!" деп жазатынына сенімді болды.



	Джоз сарайға киетін сәнді костюмдерін де ала келген; Доббинге де әскери киімдеріңді ал деп көндірген. Мистер Седли шетелдік мемлекеттің патша сарайларына барып сәлем беруді парызым әрі құрмет тұтқаным деп" түсінді.



	Саяхатқа шыққан бұл тобымыз қай жерге аялдаса да Джоз ебін тауып өзінің, майордың да шақыру карточкасын ұсынады. Юденштадте қаласында ағылшын елшісі үйіне қонақасыға шақырғанда, Джоз басына үш бұрыш қалпақ, шұлықпен панталон киімін кимек болып әлек жасап, бәрі үгіттеп, әрең қойдырды. Джоз үзбей күнделік жүргізіп тоқтаған мейманхананың күтімін, тамағының, шарабының дәмді - дәмсізін тізіп жазып отырды.



	Ал Эмилия бұл сапарға ризашылық білдіріп, көңілді сезінді, Доббин соңынан жиналмалы орындық пен сурет салатын альбомын көтеріп, кішкентай суретшінің еңбегіне құмарта қарады, бұрын-соңды бұлай ешкім қызығып көрмеген-ді. Эмилия палубаның үстіне отырып алып жарқабақтарды, қамалдарды сызды немесе екі серігі Доббин мен Джорджды ертіп, есекке мініп шапқыншылардың көне мұнараларына көтерілді. Доббин есекке мінгенде ұзын сирағы жер сызып бара жатқанына өзі де, Эмилия да күлді. Доббин бәріне тілмаш болды, өйткені ол әскери әдебиеттен неміс тілін жақсылап үйренген еді, әрі Джорджды таңғалдырып Рейн мен Пфальцтағы атақты кампаниялардың бәрін есіне түсірді. Джордж экипажды айдаушы герр Киршпен, мейманхананың қызметшілерімен, форейторларымен былдырласып жүріп бірнеше аптаның ішінде жоғарғы ағыстағы неміс диалектісінде әжептәуір нан сұрап жейтін дәрежеге жетті де, шешесі мен кіндік әкесін қайран қалдырды.



	Джоз мырза серіктерінің түстен кейінгі саяхатына сирек қатысты. Ол түстен кейін көбінесе ұйықтайтын немесе мейманхананың бағында әңгіме құратын. Рейндегі жеміс бағын ауызбен айтып жеткізгісіз. Күн сәулесіне нұрланған табиғат көрінісі, әйдік өзеннің бетіне көлеңкесі түскен жасыл тау. Мұны бір рет көрген адам өмір бақи ұмыта қояр ма! Қаламыңды қойып осы Рейн жерін бір сәт көз алдыңа елестетіңізші, қандай бақытты сезінер екенсіз. Жаз айында кешке қарай таудан мөңіреп, қоңыраулары шылдырап түскен сиыр табыны көне қаланың көшелерін бойлап, ескі қамалдың орларын жағалап, үлкен қақпаларға еніп, көк шөптің бетінде көкшіл көлеңке көлбеңдейді. Аспан да, жердегі өзен беті де алқызыл желек тартып, ерекше нұрланады. Күн биік таудан еңкейіп, ұясына батты; тез көз байланып, өзен беті қарауытты; ескі қамалдардың терезесінен түскен жарық өзен бетіне сәуле шашып күмістей жылтырайды, өзеннің арғы бетіндегі жота беткейдегі деревняда от жылтырап, бейқам тірлік нышанын сездіреді.



	Джоздың бойына біткен ерен қасиеті - ұйқы, мұнда да бетіне үнді орамалын бүркеп көз шырымын алып, содан кейін "Галиньяни" газетін бақайшағына дейін қалдырмай оқып, Англияда болып жатқан жаңалықтарды біліп шығатын (шетелде жолаушылап жүрген ағылшындардың бәрі де бұл сиқырлы басылымды құныға оқитын). Бірақ Джозды жоқтап жатқан достары жоқ, оның ұйықтағаны да, ояу жүргені де оларға бәрібір. Олар кешқұрым неміс қалаларындағы сол кездегі тартымсыз операларға баратын, мұнда адамдардың орналасуы дәрежесіне, қауымына қарай болатын: бір жағында пышылдап, жылап-сықтап қойып, шұлықтарын тоқып, дворян әулеті, ал бюргер қауымы келесі жағына орналасатын; мәртебелі герцог өзінің қайырымды да етжеңді әулетімен ортадағы үлкен ложаға орналасатын; ал партерде қара ағаштай қатқан ши мұртты, күндік жалақысы екі пенс офицерлер отыратын. Эмма мұнда өзін өте бақытты сезінді, ол алғаш рет Моцарт пен Чимарозды* таныды. Біз майордың музыкалық сезімін айтып, оның флейтада қалай ойнағанын әңгімелегенбіз. Бірақ осы опералардың орындалуында музыканың Эммаға қалай әсер еткені оны қатты толғандырды. Бүл таңғажайып музыкалық шығарма жаңа дүниенің - махаббат, сұлулық дүниесінің есігін ашқандай сезінді. Нәзік сезімнің иесі -Моцартты тыңдағанда тебіренбей қалай шыдасын. Дон-Жуанның нәзік ариясы оның асқақ сезімін оятқаны соншалық, жатар алдындағы дұғасын мінәжат етер алдында: "Vedrai Carino1 немесе Batti2" тыңдап сезімге бойды алдырған күнә емес пе деген ойға қалды. Эмилия осындай діни нанымдардан кеңес сұрап жүретін ақылшысы майорға жүгінді, ол -өнердегі, һәм табиғаттағы қандайда болмасын сұлулық тек бақыт қана алып келмейді, сонымен қатар ләззат та береді. әрі аспан әлеміндегі жұлдыздан, табиғат сұлулығынан қандай әсер алсақ, музыкадан да сондай сезім қуатына ие боламыз, сондықтан да жердегі жаратылыс құбылысына қандай риза болсақ, аспан әлеміне де сондай махаббаты мінәжат етуге тиіспіз. Миссис Осборнның ептеген өзіндік қарсылығы (оның Бромптонда тіршілік еткен кезіндегі "Финчлей қауымындағы кір жуушы" сияқты теологиялық еңбектерде, сол мектептің өзге де шығармаларындағы тәлімі бойынша) Доббин шығыстың үкі туралы әңгімесін айтып, онда күн сәулесі көзге залал, оны бұлбұл асыра дәріптейді делінген деп түйіндеді.



	- Адамның жаратылысы ғажап: біреу шырқайды, біреу тыңдайды, - деді ол күліп, - ал мынадай дауыспен сіз бұлбұлдардың арасында жүруіңіз керек.



	Бұл бикештің осы бір кезеңдегі өміріне айрықша тоқталғым келеді, өйткені Эмманың өмірге құштарлығы білініп, ол ақ жарқын, әрі ризашылық білдірген шағы еді. Бейшара жесір тағдырдың тәлкегіне түсті де, малтығып шыға алмай қалмады ма, оның тіршілік ортасы, айналасындағы адамдар мұндай түсініктен мақрұм емес пе еді, күні кешеге дейін оның айналасында селт еткен сезім толғантар адам болды ма? Әйел байғұстардың көпшілігінің тағдыры осы да. Әйел затының көпшілігі өз құрбысының күндесі, әр нәрсені өзінше топшылауы - ақылының шолақтығы, ал қайырымдылығы - топастық болып саналады; өткен-кеткенді жіпке тізіп отыратын қатыгез, кер ауыз әйелдер әңгімеге араласпай, сырт қалып отырған бикештерді кінәлап, үндемегеннен үйдей пәле шығады деген, бұлардың тымырайғанын іштей ұнатпай отыр ғой деп бәле жаба кінәрат жасайтынын қайтесіз. Сонымен, құрметті білімпаз оқырмандарым, бүгін кешқұрым сізбен осындай бағбанның арасына түсіп қалсақ, біздің де жолымыз болмай аузымыздан сөзіміз, қойнымыздан бөзіміз түсіп қалуы мүмкін. Ал екінші тараптан сол бағбаныңыз сізбен дастарқандас болды делік, мұнда әрбір адам ақылды сөз айтады, ақсүйек тұқымынан жаралған бикештер өздерінің құрбыларын да аямай жерден алып, жерге салып даттағанда, ал бөгде жұрттың адамы да ортақ сөз таба алмай қысылып, пүшайман болып, оған да ешкім назар аудармай жетімсірер еді-ау. Тең - теңімен, тезек қабымен деген осыдан шыққан болар.



	Эмма бейшара осы уақытқа дейін нағыз жігіттермен жолықпағанын да ескерген жоқ, әлде адамзатқа мұндай пенде жиі ұшыраспайтындықтан көзге түсе бермейтін шығар. Осы кітапты оқып отырған жарандар өздерінің таныстарының арасынан ізгі мақсатты, адалдыққа берік, қара басының ғана емес, әлейім қауым алдындағы асқақ адалдығы бар адамды; қиянатсыз, қарапайым жанды; һәм жұрт жүзіне тура қарай алатын, ұлық та болса кішік, адамгершілігі мол адамды коп ұшырата аламыз ба? Біз бәрімізде сәнді киінген жүздеген сылқымды, бекзаттардың арасынан орын тепкен, олардың тақиясын теріс айналдырып, құдіретті топтың ішінде қызыққа батып жүрген бірер адамды да бәріміз де білмейміз бе? Сенбесеңіздер, көне бір жапырақ қағаз алып, олардың тізімін жасап жіберейік.



	Мен өзімнің тізіміме ешбір толқымастан майор досымның есімін енгізіп қоямын. Оның аяғы ерен ұзынды, өңі сарғыш, ептеп шүлдірлеп сөйлейтін, алғаш танысқан адамға күлкілі көрінетін, бірақ ол өмірдің парқын білетін, бойкүйез емес, сергек, ақылды жан, кіршіксіз адам, адал өмір сүретін, жүрегі таза, сезімтал-ды. Әрине, қол-аяғының ерен ұзындығын Доббинді келемеждейтін әкелі-балалы Джордж Осборндар мазақ етіп күлетін. Бәлкім олардың осы келемежі Эмилия бейшараға майордың артықшылығын бағалауға бөгет жасаған да болар. Бірақ қателеспейтін жұмыр басты пенде бар ма, бізде жақын адамдарымыз туралы әлденеше рет қателесіп, кейін мойындамадық па. Эмилияның осы бір бақытты күндері Доббин туралы пікірі мүлдем өзгерді.



	Бұл бір кез екеуінің де өміріндегі ең бақытты шақтары екенін өздері де мойындады. Қайсымыз өмірімізге көз жүгіртіп, сол бір адам баласының ең қуанышты шағы деп айта аламыз? Қалай дегенмен де бұл екеуі сол жылы Англиядан серуендеп шыққандардың ішіндегі ең бақыттысы, қуанышты жандар болды десек қателеспейміз, асыра айтқандық та болмайды. Джордж олармен театрға ылғи да бірге барды, бірақ ойын аяқталғаннан кейін Эмманың иығына шәліні майор жапты. Ал олар серуенге шыққанда бала ілгері жүгіріп, әлдеқалай мұнараға немесе терекке шығып, ойнап кететін, осы кезде Эмма мен майор төменде қала беретін: ол баяғыдай шылымын шегіп, Эмма табиғаттың немесе қамалдың көрінісін сызатын. Дәл осы сапарда мына әңгімені жазып отырған пақырыңыз да оларды алғаш жолықтырып танысқаны, имандай шындық, бір ауызда жалғандық жоқ.



	Полковник Доббин мен оның қасына ерген жолаушыларды алғаш рет ұлы герцог қаласы Пумлерникелде* ұшырастырдым (бір кезде сэр Питт Кроули атташе ретінде дүрілдеп тұрған, бірақ оның бәрі өткен іс қой, мұның бәрі Германияда тұрған ағылшын дипломаттарының бәрі қашатын Аустерлиц түбіндегі айқастан бұрынғы кез болатын). Олар тілмашпен күймеге мініп келіп, Erbprinz мейманханасына тоқтап, табльдоттың арғы жағынан тамақтанған.



	Жұрттың бәрі де ірі тұлғалы Джозға сұқтана қарап, түскі тамаққа әзірлеткен иоганисбергерді қалай аузынан суы құрып жегеніне таңғалысты. Кішкентай жиені де нағашысынан қалыспады, ол да ұлтының намысын жібермей Schinken Braten, Kartoffeln, қызыл жиденің шырынына, тұшпараға, пудинг пен қуырылған балапанға, бауырға да пул төледі. Ол он бес түрлі тағамнан кейін түстікті десертпен аяқтап, әуелі қалғанын өзімен ала да кетті. Дастарқан басында отырған жастар баланың байсалдылығына, қымсынбай, ұялмай, емін-еркін сезінетініне таңғалысып, оған қалтаңа тәтті тоқаштан салып ал деп қошеметтеді де, ол мұны мына немістің көңілді жұртының бәрі баратын театрға жөңкіген жол бойында да қаужады. Баланың қаралы киім киген шешесі баласының қылығына қысылып, ұялғанмен, өте көңілденіп, күліп, жаны жай тапты. Көп кешікпей полковник шенін алған Доббин балаға әзілдеп, - сен тамақтан тартынба, ас - адамның арқауы, - деп, ол әлі дәмін татпаған тағамдарды нұсқап, - мына бір соны тамақ екен, бәлкім дәмін татып жіберерсің, - деп қолпаштап қойды.



	Сол күні кешке ұлы герцогтық Пумперникель сарай театрында гастрольдық спектакль көрсетілді, сол кезде сұлулығымен де, талантымен де дүркіреп тұрған Шредер-Девриен* мадамның тасы өрге домалап, ғажайып "Фиделио" операсында басты кейіпкерді бейнелемеді ме. Біздің төрт досымызға "Erbprinz" мейманханасының егесі Швендлер құрметті қонағы ретінде партердағы креслолардан орын алыпты. Көретін көз, еститін құлақ болғаннан кейін етжеңді, мұртты жігіттің таңғажайып әртіс пен музыка Осборн ханымға кереметтей әсер етіп, балқытып тастады деген сөзін естімеуіміз мүмкін емес қой. Тұтқындардың хоры шалқығанда әнші әйелдің даусы шырқырап, бозторғайдың үніндей қалықтап турды, ал ағылшын ледидің жүзінде ғажайып құштарлық та масаттық сезім ұялады, әуелі кішкентай тақуа атташе Фипс те оған дүрбімен қарап:



	- Осындай сезімтал жан да болады екен-ау, - деп күлмеңдеді.



	Сахнадағы бір көріністе Фиделио күйеуін құшақтап: Nichts, nichts, mein Florestan деген кезде Эмилия бәрін ұмытып, көңілі босап, орамалымен бетін басты. Осы сәтте театрдағы әйел біткеннің бәрі - ақ пышылдап отырды, бірақ өзім өмір тарихын жазып жүрген әйелден ғана көз алмай отыр дым.



	Келесі күні Бетховеннің - "Die Schlacht bei Vittoria" деген дүниесі қойылды. Пьесаның басталуында Мальбрук жайында ән шырқалып, француз армиясының ілгері ұмтылысын байқатады. Содан кейін барып даңғыралар соғылып, кернейлер тартылып, зеңбіректің дүрсілі естіліп, талықсыған, ыңыранған жаралылардың жан тәсілімі сезіліп, ақырында: "God save the King"' салтанатты үн қатылды.



	Осы кезде залда отырған он шақты ағылшын - партердің креслосында отырған жастар, сэр Джон мен Булминстер (өзінің тоғыз баласын тәрбиелеуге Пумлерникелден үй жалдаған), алпамсадай мұртты жігіт, ақ шалбар киген ұзын тұра майор, ол қамқорлыққа алып, асты-үстіне түсіп жүрген бала ерткен әйел, әуелі галереяда отырған атқосшы Киршке дейін орнынан тұрып, дуылдап, көне де қайырымды британ ұлтына жататынын танытты. Charge d'affaires. Ал Солитер сорайып орнынан тұрып, бүкіл империяның атынан бұған қошемет көрсеткендей қысылып, әрі мәз болып күлді. Ол біз бұрында Ватерлоо айқасының алдында әңгіме жасаған, майор Доббин қызмет атқарған* полктың командирі, генерал Типтофтың немере інісі еді. Сол генерал кейін маршал атағына ие болған, сол жылы ғана жылқышы құстың жұмыртқасы қосылған қатырма құйма жеймін деп уланып дүниеден қайтқан. Одан кейін ұлы мәртебелім, көп айқастарға сол полктың командирі болып қатысқан полковник Бани орденді сэр Майкл О'Даудты полк командирлігіне қайта тағайындады.



	Солитер полковник Доббинді маршалдың үйінде ұшырастырған болу керек, өйткені сол күні театрда оны танып, сәлем берді. Ұлы мәртебелімнің уәкілі асқан ізеттілік танытып, ол ложасынан тұрып, дүйім жұрттың көзінше жаңа танысымен қол беріп амандасты.



	- Солитер қуды қараңыз, - деді бастығымен креслода отырып бақылаған Фипс сыбырлап.



	Беті жылтыр әйел көрсе болды тікенекше жабыса қалады. Бірақ дипломаттар сом жаралған емес пе?



	- Миссис Доббинге тіл қатуыма болар ма екен, рақым етіңіз, - деді елші сайқалдықпен.



	Джордж қатты қарқылдап күліп:



	- О, мынау бір қызық болды ғой.



	Эмма мен майор қызарып кетті (біз бұларды партердің бірінші қатарынан байқадық).



	- Бұл кісі леди - миссис Джордж Осборн, - деді майор, - ал мына кісі оның бауыры мистер Седли, белгиялық азаматтық қызметтің көрнекті қызметкері. Мұны сіздің құзырыңызға таныстырып қоюға рұқсат етіңіз.



	Милордтың жылы шырайлы күлкісі Джозды баурап алды.



	- Пумперникелде көп боласыздар ма? - деп сұрады ол, - көңілсіздеу жер. Бірақ біз сіздер сияқты бекзат жандарға зәруміз, сондықтан сіздерге көңілсіз болмаудың жағдайын қарастырамыз. Мистер хха, хха... миссис... гм-гм. Ертең сіздер орналасқан мейманханаға кіріп шығамын.



	Оның ойынша мына парфиян күлкісімен, көзқарасымен миссис Осборнды баудай түсірдім деген болу керек.



	Көрініс аяқталғаннан кейін вестибюльде топталып тұрдық та, жұрттың қалай тарқасып жатқанын байқадық. Жесір герцогиня қаусап тұрған арбасына мінді, оны беттерін әжім басқан екі фрейлин кемпір мен аласа бойлы тырнаның аяғындай қаздиған, қоңыр парич, жасыл мундир киіп, кеудесін толтыра орден таққан, соның ішінде қасиетті Михаил Пумперникель орденінің жұлдызы мен сары лентасы ерекше жарқыраған, тұлы бойы насыбай сасыған камергері ертіп кетті. Даңғыра соғылып, гвардия курмет корсетті де, көненің көзі рдуан арба қиқалаңдап жүріп кетті.



	Содан кейін жоғары мәртебелі ұлық - герцог пен оның үрім-бұтағы шықты да, мемлекеттің басшы қызметкерлеріне бас иіп, жалпаңдап, қолпаштап жатты. Герцог болса ризашылық білдіріп бәріне бас иді. Гвардия тағы да құрмет корсетті, жаппай қызыл киім киген лаушылардың қолындағы шырағдандары лаулап, жарқыраған күймелер мұнаралы Шлоссберг тауымен астасып жатқан герцогтық ескі сарайға келіп енді. Пумперникелде жұрттың бәрі бірін-бірі біледі. Сондықтан ол жерге шеттен келе қалған қонаққа шетел істері жөніндегі министр немесе оның үлкенді-кішілі бір қызметкері "Erbprinz" мейманханасына келіп қонақтың, аты-жөнін біліп қайтар еді.



	Сонымен жұрттың театрдан тарқағанын бақыладық. Солитер оманда қасынан қалдырмай ертіп жүретін Дон-Жуан келбеттес еңгезердей малайының қолынан сулығын алып иығына ілді де, үйіне жаяу тартты. Біздің таныстарымыз есік алдына шыққанда премьер-министрдің зайыбы жаңа ғана портшезіне еніп, ал оның қызы Ида ару капоры мен ағаш калошын енді ғана киген еді. Джордж бала есінеп, майор миссис Осборнның басындағы шәлісін жөндеп, ал мистер Седли кең-мол пішілген ақ жилетінің жағасынан қапсыра ұстап, аяғымен жер тіреп тұрғандай шіреніп шықты. Біз габльдоттағы таныстарымызға қалпағымызды алып, бас шұлғып қоштастық, ал леди болса күлімсіреп, иіліп қоштасты, оның мұндай иман жүзділігі кімді де болса балқытып жіберер еді.



	Бүл топты үйлеріне жеткізу үшін мейманхананың күймесі де күтіп, Кирша мырзаның бақылауында тұрған-ды, бірақ біздің алпамса мырза шылымын шегіп, жаяу жүріп барғанды жөн көрді, қалған үшеуі бізбен күліп қоштасып, Седлиді қалдырып жүріп кетті. Шылым қорабын қолтығына қысқан Кирш қожайынының соңынан ерді.



	Біз бәріміз бірге жүрдік те, әлгі алпамсадай жігітпен қаладағы acrements жайында әңгіме қозғадық. Ағылшын үшін мұнда қызықтырар, көңіл көтерер жайттар мол-ды; аң аулауға шығады; қонақжай сарайлар бал ұйымдастырып, қонақасы да береді; қысқасы іш пыстырмайды, зеріктірмейді, театры да керемет, дүние де арзаншылық.



	- Біздің елшіміз тым қайырымды, жайлы адам ба деп қалдым, - деді, біздің жаңа танысымыз, - мұндай уәкіліміз... білгір дәрігеріміз болып тұрғанда бұл жер бізге қолайсыз болмайды. Жайлы жатып, жақсы тұрыңыздар, джентльмендер!



	Кирш қолына шырағдан ұстап Джозды жатын орнына алып бара жатқанда оның салмағынан басқыш сықырлады. Ал біз сүйкімді қарындасына мына қала ұнап, ұзағырақ тұрып қалар ма екен деп қиялдадық.





Алпыс үшінші тарау




	МҰНДА ЕСКІ ТАНЫСТАРЫМЫЗБЕН ҰШЫРАСАМЫЗ



	Лорд Солитердің тарапынан көрсетілген қайырымдылыққа мистер Седли тәнті болыпты, келесі күні таңертеңгі тамақта Джоз осыншама сапар шегіп жүріп Пумперникельдей тәуір жерді ұшырастырмадым деген пікір білдірді. Джоздың сырын аңғара қою онша қиын емес-ті; сондықтан Доббин қу бұрынғы коллектордың сырын ұғып күліп қойды. Бірақ Джоз онымен қоймай Солитерлердің сарай - ғимараты мен сол тұқымдағы өзге де атақты адамдар туралы да білгішсінді, өйткені Джоз таңертеңнен өзімен бірге тастамай алып жүретін "Пэрлердің кітабын" қарап алған-ды. Иә, ол мәртебелімнің әкесі граф Бегвигті де кездестірген. Жаңылмасам кездестірген сияқты... мәртебелілердің бас қосуында - ау деймін... Доб мұны есінен шығарып алған ба қалай? Сонымен әлгі елші сөзінде тұрып, бұларға келіп жолыққанда Джоз жанын қоярға жер таппай, оның алдында құрдай жорғалады, жат жердегі, жырақты жайлаған елші бейшараға мұндай құрмет жиі көрсетілген бе? Жоғары мәртебелім келісімен Джоз Киршқа, алдын ала келісім бойынша ым қағып қойды, ол жүгіре шығып, тағам келтіруге жарлық берді де, бөлмеге әр түрлі жеңіл-желпі тағамдар келтірілді. Джоз мәртебелі қонағына қолын қусырып, тағам ауыз тиюді өтінді.



	Солитер қалайда ебін тауып, мұнда көбірек кідіріп, миссис Осборнның жәудіреген көзіне (күннің сәулесінен жүзі құлпырып көрінер еді) телміре қарамақ ниетте еді. Ол Джозға Үндістан жайында, ондағы бишілер тарапынан екі-үш сауал беріп қойды да, Эмилиядан ертіп жүргені кімнің ұлы екенін сұрады да, хордың қызындай сымбатты, оймақтай әйел кеше театрда жұртты қайран қалдырып аузына қаратқанын айтып, әрі Доббиннің де басын айналдырмақ оймен соңғы соғыс жайында, қазіргі Пумперникельдің герцогі, мұрагер патшазада басқарған пумперникель жасағы жайында да әңгімелеп кетті.



	Лорд Солитер өзін соншалық сымбатты жан санап, ол бетіне қараған, көзі түскен әйел атаулының аузының суы құрып, құлай ғашық болады деп ойлайтын-ды. Өзінің тапқырлық ойымен, өзге де сиқырлығымен Эмилияны торға түсірдім деп ойлап, үйіне кеудесіне нан пісіп оралды да, ізін суытпай хат жазбақ болды. Ол Эмманы толқыта қоймады, бірақ оның жымиған күлкісіне, әлдеқалай қылымсығанына, әтірленген бәтес бет орамалына, лакталған биік өкше жылтыр етігіне таңғалды. Мақтауының мәнін жете түсінбеді, өйткені жұртпен онша үйірсек болмағандықтан, әрі мұндай иненің көзінен өткен еркекті бұрын -соңды кездестірмеген-ді, сондықтан лордқа тамсанып емес, таңырқай қарады. Оның есесіне Джоз құлап түсті.



	- Лорд неткен қайырымды жан еді, - деді ол, - маған өзінің дәрігерін жіберемін дегені тіпті айтып жеткізгісіз ізеттілік қой. Кирш, қазір табан астында біздің карточкамызды граф де Шлюссельбакқа жеткізіңіз. Майор екеуміз сарайындағы көрген қошеметімізді ақтап жіберелік. Кирш, менің мундирімді алыңызшы. Екеуміз де мундир киелік. Отанымыздың шетелдегі уәкілі ретінде бүл мемлекетке көрсеткен құрметіміз болады - әрбір ағылшын жігіті қай елге барса да осылай жасағаны жон.



	Солитер жіберген жоғары мәртебелі герцогтың лейб-дәрігері, доктор фон Глаубер Джозға Пумперникельдің арасан суы, арнаулы ем оны құлан таза айықтырып жібереді, буыныңыздағы сары суды, беліңіздегі құяңды пышақпен сылғандай жұлып түсіреді, бенгалдыққа жастық шағы қайта оралып, жіптіктей жігіт болатынын айтып, әбден нандырды.



	- Өткен жылы, - деді ол, - сэр, құдды сіз сияқты етжеңді ағылшын генералы Бюлькли келген. Мен оны үш айдан кейін үйіне жіптіктей жігіт етіп қайтардым, ол антұрған екі айдан кейін құтырып баронесс Глаубермен билемесі бар ма.



	Сонымен дәрігер мынадай кеңес берді: Арасан, дәрігер, сарай және char qe d'affaires -бұдан өзге жаққа аяқ баспаңыз, биыл күзді осы табиғаты тамаша жерде өткізіңіз, деп ол Джозға ақыл да айтты. Сөзіне берік char e d'affaires келесі күні Джоз бен майорды Виктор Аврелю XVII - гe жолықтырды; бұл монахқа оларды сарай министрі граф де Шлюссельбак ертіп барды.



	Сол арада олар сарайдағы қонақасыға шақыру алды да, бүл қалада біраз болатыны анықталғаннан кейін астананың ақсүйек тұқымды бикештері миссис Осборнға жолығып, шақыру қағаздарын ұсынып танысып қайтты. Олар қайсысын алсаңыздар да, кедей болғанымен текті жерден шыққандар, бароннан кемі жоқ, бұған Джоздың қуанғанында шек жоқ. Өз клубының мүшесі Чатниге хат жолдап, бенгалдық қызметіндегі адамдар Германияда зор құрметке бөленетінін айтты, ол өзінің досы граф де Шлюссельбакқа Үндістанда қабанды қалай аулайтынын көрсететінін, әрі қимас достары - герцог пен герцогиня соншалық қайырымды, аса зиялы адамдар екенін жазды.



	Ұлы мәртебелінің қонақасысына Эмма да барды, бірақ сарайда белгілі күндері қаралы киім кимейтін болғандықтан, корсажына гауһар тас тағып, бауыры сыйлаған алқызыл көйлекті киіп барды. Бүл киімнің қонымдылығы, жарасымдылығы соншалық, герцог та, бүкіл сарайдағылар да (біз майор туралы айтпай-ақ қоялық, ол Эмилияны кешкі киімімен көріп, жиырма бес жастан артық деп айтуға ауыз бармайды деп, ант-су ішкен) таңғалысып, ауыздарының суы құрыған.



	Осы көйлегімен патша сарайындағы балда майор Доббинмен полонезді биледі, осы қарапайым биде Джоз да қарап қалмай графиня фон Шлюссельбакпен билеп рақатқа батты, кексе әйел ептеп бүкірлеу екен, бірақ отбасы гербінде он алты эмблема мен девиз бар, сонымен ол Германияға патшалық құрып отырған шаңырақпен қарға тамырлы туыстықта болатын.



	Пумперникель гүлденген ойпатқа орналасқан, бұл жерден күнге шағылысып, жарқырап Пумпа өзені ағып өтіп Рейнге барып құяды. Менің қолымда табан астында карта болмай отыр, сондықтан дәл қай жерде екенін нұсқап көрсете алмаймын. Өзеннің кейбір жерінің тереңдігі соншалық, салда жүреді; ал қалған жерінде диірменнің доңғалағын да айналдырып жатады. Ал Пумперникельдің бағына біткен осының алдындағы жарық жұлдызы, ұлы, әрі атағы жер жарған Виктор Аврелий XIV әйдік көпір салдырып, оған өзінің бейнесін тұрғызып, айналасын жеңіс, бейбітшілік, молшылық эмблемаларымен әсемдеп тастады. Ол тізе бүккен түріктің теңін аяғымен таптап түр. Тарихқа көз жүгіртсек, Вена Собесскиді* азат еткенде ол янычарымен айқасып, қылыш сұғып өлтірген екен. Герцог мынау Мухаммед үмбетінің азап шегіп, аяқтың астында тапталып жатқанына беті бүлк етпестен жымиып күлімсіреп, аса таяғымен Aurelius Platz1 жақты нұсқап, қаражаты жетіп жатса, өз заманының керемет ғимараты болатын жаңа сарай тұрғызып жатқанын әңгімелеп кетті. Бірақ Монплезирдің (адал жанды немістер мұны Монблезир атайды) құрылысына қаражат жетпегендіктен қаңтарылып қалған, қазірде сарайы да, паркі де, бағы да қаңырап тұр, ал оның көлемі патшалық құрып отырған монархтың қажеттілігінен он есе артық.



	Мұнда орнатылған бақ Версаль бағынан кем түспеуі керек еді, қазірге дейін террас пен баудың аралығындағы бірнеше зәулім фонтандардан мейрам күндері су жіберілгенде дүлей күшпен атқылап, су тілсіз жау екенін көрсетіп, жұртты үрейлендіріп қояды. Сонда Притон үңгірі деген бар, мұнда қорғасыннан тритон айдаһардың аузынан су атқылатып қана қоймаған, ол сол қорғасын көмейінен әлдеқандай қорқынышты үн де шығарады; сонымен қатар мұнда нимфтың шомылатын жері мен Ниагар сарқырамасы деген де бар, осы араға төңіректегі жұрт ландтаттың ашылуына байланысты жәрмеңкеге немесе бүл бақытты халықтың жыл сайын билеушісінің туған күнін, яки үйленген күнін тойлаған да жиналып, аузынан суы құрып, тамсанудан әлі жалыққан емес.



	Сол шақта герцогтықтың барлық қалаларынан, он миль қашықтықтағы - Болкумнан; оның батыс шекарасымен жапсарлас, әрі қоқан-лоқы көрсететін Пруссиядан; князының аң аулайтын жерге салған құжырасы бар, оның иелігін көрші князь Поцентальск иелігінен Пумп өзені бөліп жататын Грогвицтен, осы бақытты ғұмыр кешіп жатқан князьдіктегі барлық қыстақтарда, фермаларда, Пумптың бойына салынған диірмендерді мекендейтін қызыл юбка, барқыт бас киім, үш бұрышты қалпақ киіп, аузына мүштек қыстырған тұрғындар астанаға ағылып, жәрмеңкедегі ойын - қызықты көріп, тойлап қайтады. Сол шақта театр үздік ойындар көрсетіп; сонда Монблезир фонтандары атқылайды (құдай оңдағанда мұнда жұрт топтасып көреді, әйтпесе, жалғыз-жарым көру қорқынышты-ақ); сол кезде акробаттар да, кезбе цирктер де, айтпақшы, ондағы бір шабандоз әйел жұрттың бәрінің аузының суын құртып, бәрінің жарғақ құлағы жастыққа тимей соны әңгіме етті, сол la petite vivandiere мына қауым "кімнің аузына қақпақ қоясыз, алып-қашты сөз таратып, ойбай жансыз көрінеді; Францияның жансызы екен деп дуылдады) ағылып келді; сонымен тамашаға жиналған қарақұрым халыққа ұлы герцог сарайының есігі айқара ашылып, бөлмеден бөлмеге өтіп, жарқыраған паркеттерді басып, не сәнді жиһаз қойылған қонақ жайларды емін-еркін аралатты. Монблезирде ұлы патша Аврелий Виктор XV салдырған бір ғимарат бар-ды, мұны көрген жан қайран қалатынды, сондай адамның бірі маған ол теңдесі жоқ әсем, ғажайып ғимарат деп айтқан. Онда Вакх пен Ариадна* тарихының көріністері бейнеленген, ал онда қойылған үстелдер қызметшілердің жәрдемінсіз - ақ есіктің ашылып-жабылуымен жазылып, жиналып жатады. Бірақ бүл ғимарат Аврелий XV-нің жесірі, Болкум үйінің құдайшыл да қатал шаһинасы, әрі әсіресе қызық түбіне жеткен күйеуі дүние салғаннан кейін ұлының балиғатқа толмаған шағында герцогтықта регенттік құрған Барбараның бұйрығымен жабылған.



	Германияның бұл аймағында Пумперникель театры атақты да әйгілі болатын. Осы күнгі герцог жас шағында театрда өзінің операсын қоюды талап еткендіктен, біраз уақыт бұрынғы беделінен айырылып қалған. Жұрт арасында мынадай бір әңгіме тараған, бір күні герцог оркестрде операның дайындығын тыңдап отырып, операны жеделдетіп шырқатпайсың деп фаготпен капельмейстерді бастан ұрыпты. Дәл осы шақта герцогиня София комедия жазыпты, әрине оны тыңдаған адамның күйін айтпай-ақ сезуге болады. Бірақ енді герцог өзінің музыкасын ынтымақты топта тыңдап, ал герцогиня өзінің пьесасын сарайына қонаққа шақырылған шетелдіктерге ғана көрсететін болды.



	Патша сарайы дүние-жиһазға, әсем көрініске малынған. Бал ұйымдастырғанда қонақасыға торт жүз адам шақырылса да әр адамға алқызыл ливрея киген малай қызмет көрсетеді, әрі бар жұртқа күміс ыдыспен ас тартылады. Той-думан үзілмей жалғасып жатады. Бұдан да қуатты князьдердің иеліктеріндегі сияқты герцогтың камергері мен шталмейстері, ал герцогиняның өзінің сыбайлас әйелдері мен фрейлин бикештері болды.



	Конституцияда белгіленгендей немесе көрсетілгендей билеуші ағзам шектелген яки сайлануы да, сайланбауы да ерікті. Ал өз басым сол Пумперникельде болған шағымда оның мәжіліске қатысты дегенін естісем құлағым керең болсын. Премьер-министр үшінші қабатқа, ал сыртқы істер министрі Цвибак кондитерінің астыңғы қабатындағы ыңғайлы пәтерге орналасты. Бұл елдің армиясы тамаша оркестрден құралған, олар міндетін атқарумен қатар сахнаға да шығатын, мұнда оларды көру бір ғанибетті, өйткені түрік киімін киіп, наркескен қайқы ағаш қылыш ұстап, қызара бөртіп, немесе Рим жауынгерінің" кейпінде офиклеид пен тромбон алып жүретін, мұны көру ғанибет дейтінім кешке қарай бүгін таңертеңнен aureliys естіп, ертеңгі аста қарсыдағы кафеде ойнап отырған адамдарды кайта ұшыратасыз. Оркестрден өзге де сән-салтанатты шұбыртқан офицерлер штабы, сірә бірнеше солдаты болса керек. Сарайдағы негізгі сақшыларға қоса гусар киімді үш-төрт солдат сарайда қарауылда болғанын байқадым, бірақ олардың атқа мінгенін көре алмадым. Қой үстіне бозторғай жұмыртқалаған заманда атты әскердің керегі не? Сол гусар атаулы қай жаққа сапар шекпек?



	Қайырымды қоғамның мүшелері - әрине, біздің айтып отырғанымыз қайырымды, парасатты жандардың қоғамы емес пе, ал бюргерлерді айтатын болсақ, оларды көзге ілмей кетті деп кінә таға қоймасыздар, өйткені олар баяғы әдетінше біріне-бірі қонақтап, сайран құрып жүріп жатыр. Жоғары мәртебелі тайате (Зе Бустің де, жоғары мәртебелі madame Шнурбарттің де қонақ күтетін күні бар, оның үстіне театр есігі аптасына екі рет ашылып, ойын көрсететін, апта сайын мәртебелі ағзамымыз сарайда қабылдау жасайтын. Сонымен думаннан-думанға араласып, сән-салтанаттан ләззат алып, ақсүйек қауым гүжілдеп ғұмыр кешіп жатты.



	Қалада алауыздық та етек алды, мұны ешкім де жоққа шығара алмайды. Пумперникельдер саясат дегенде жанын салып қара терге түсетін, партиялар бірімен-бірі жауласып та жататын. Штрумфтың фракциясы мен Ледерлунгтың партиясы болды; оның бірін біздің елшіміз, екіншісін француздық charye сһа d'affaires мосье де Макабо қолдайтын. Біздің елшіміз мадам Штрумфт туралы емеурін білдірсе болды, шынтуайтына жүгінсек, қарсыласы Ледерлунг мадамнан енді тәуір айтатын, әрі өзінің диапазонында үш нотаны жоғары аламын деп масаттанатын, - сол елшіміз қандайда болмасын ойын айтса болды, француз дипломаты сол сәтте қарсы жаққа шыға қалатын.



	Қаланың тұрғындарының барлығы екі партияның бірін қолдайтын. Ледсрлунгты қалай мақтасаң да жарасатын, өте нәзік жанды, даусы асқақ болмағанмен үні құлаққа жағымды еді, ал Штрумф көнетоз дүние сияқты әрі кетіп қалған, оның үстіне толықсып, жайылып кеткен: мәселен, "Сомнамбулдың"* соңғы көрінісінде түнгі көйлегімен, қолына шырағдан ұстап шығып, терезе арқылы диірменнің суынан тақтаймен өтіп шығу керек еді, ол терезеден әрең шықты, ал тақтай оның салмағын көтере алмай қайқайып, шықырлап кетпеді ме. Бірақ ойынның соңында шырқады дейсіз! Ол Эльвиноның құшағына құшырлана жабысты, енді аз болғанда оны тұншықтырып тастар ма еді, қалай. Бұл арада кішкентай Ледерлунг... жарайды, өсек-аяңды жиғанымыз жетер, ең басты әңгіме бұл әйелдер пумперникельдегі француз бен ағылшын партиясының тууы еді, мұндағы қауым осы ұлы екі ұлтқа тең жара бөлініп жататын.



	Біздің жағымызда ішкі істер министрі, шталмейстер герцогтың хатшысы, падишах та болды, ал сыртқы істер министрі, Наполеон кезінде кызмет атқарған бас қолбасшының зайыбы, гофмаршал мен Парижден ең соңғы үлгілер мен қалпағын мосье де Макабо арқылы алдырғанына мәз болған оның зайыбы француз партиясының жағында қалды. Оның кеңсесінің хатшысы жылмысқы зымиян, күйкентайдай Гриньяк деген жас адамды, ол бәрінің альбомына Солитерды әжуалап карикатура салып берді.



	Олардың штаб-пәтері мен табльдоты "Pariser Hof'1 мейманханасында болатын, әрине олар жұрт көзіне түспей ізеттілік сақтайды, бірақ кекетіп-мұқатып, сөзбен атысады, іштен шалады - мен Девонширде екі палуанның күрескенін көріп едім, олар аяқпен қақтығысып, жанын жеп жатты, бірақ беттері бүлк етпеді. Солитер де, Макабо да үкімет басшыларына шағым түсірмеді, істі насырға шаптырмады. Мысалы, біздің жақ былай деп жазды:



	"Бүл мемлекетте, тіпті бүкіл Германияда француздың осы күнгі елшісінің іс-әрекеті Ұлыбританияның мүддесіне нұқсан келтіріп отырған жайы бар, өйткені бұл адамның мінез-құлқы жұғымсыз, жүзі қара адам, ол өзінің мақсатына жету үшін қандайда сұрқия жалғандыққа бара алады. Ол мұндағы сарай сылқымдарын ағылшын елшісіне қарсы қойып, Ұлыбританияның іс-әрекетін сұрқиялық, зымияндық тұрпатта көрсетуге тырысады, өкінішке орай оны дөрекілігімен, сарыуыздығымен жұртқа танылған министр қолдайды".



	Француздар мына тұрғыда:



	"Солитер мырза дүние жүзіндегі ұлы халық тарапына баяғы аралдықтардың есерсоқтық менмендігі, мақтаншақтығын, кемсітуін, кекетуін әлі қояр емес. Кеше біз оның корольдік ұлы мәртебелім герцогиня Берриский* туралы оның ұшқалақ сөзін естідік, ол бұдан бұрын ер жүрек герцог Ангулемский* жайында намысқа тиетін сөз тастап, ұлы мәртебелі корольдік герцог Орлеанский жоғары мәртебелі Лилий тағына билік жасамақ деген қауесет таратқан. Ол мағынасыз үреймен ала алмағаннан кейін бекзаттарды алтынмен арбады, "алтын көрсе періште жолдан таяр" дегендей, осы патша сарайындағы сатқындардың бәрі соның жағына шықты, қысқасы Пумперникельде тыныштық орнамай отыр, бұл сұрқия оңбаған жойылмай Германияда тәртіп, Францияда - сенімділік, Еуропада - бейбітшілік орнамайды", - деп жазған еді. Осылайша екі жақтың бірі лау жөнелткенде жұрттың бәрі гуілдесіп құлағдар бола қалатын.



	Жылдың басында Эмма қабылдау күнін белгілеп, асып-тасымай қонақасы берді. Француз тілін үйрететін ұстаз алды, ол шәкіртінің бұл тілде мінсіз сөйлейтінін, әрі тіл үйренуге ерекше қабілеті бар екенін айтып оның көңілін көтерді. Эмилия тілді коп бұрын оқығанды, содан кейін Джорджды оқыту үшін грамматикасын қайталаған-ды. Эммаға он сабағын Штрумф мадам берген еді, ол әуенді әуезімен, асқақ ырғағымен айтқаны соншалық қарсыдағы үйдегі премьер-министрдің пәтерінің астынғы қабатында туратын майор Эмманың даусын есту үшін терезесін омында ашып қоятын. Немістің сезімтал да қарапайым әйелдері Эммаға тез бауыр басып eu du деп сөйлесіп, жақын жандардай шүйіркелесіп кетті. Осы бір ұсақ-түйек болып көрінетін жағдайлар олардың өміріндегі бақытты шақтар еді. Майор Джорджды тәрбиелеуді қолға алды, онымен бірге Цезарьді оқып, математикамен айналысты, неміс тілінен сабақ беретін де ұстазы болды, олар кешқұрым күймемен Эммаға серіктесіп серуендеп те қайтатын, ол атқа салт мінуден кереметтей зәресі ұшып қорқатын. Сондықтан Эмма бір жолдас неміс әйелімен, Джозбен бірге серуендейтін.



	Джоз өте қарапайым, мейірбан графиня Фанни де Бутербродты айналдыра бастаған, оның шыққан тегі дөкей жер болғанмен, жылдық кірісі он фунтқа жетпейтін, жерге қарап қалған жандарды. Ал Фанни тарапынан Эмилия сияқты қайын сіңлісі болу мол қуаныш, жаратқан иемнің одан өткен жақсылығы болар ма екен деп тебіренген. Сонымен Джоз өзінің күймесіндегі шанышқысындағы гербіне графиняның гербінде қосып алар реті бар-ды... Бірақ осы екі арада кейбір оқиғалар киіп кетіп, Пумперникельдің мұрагер падишаһы; сиқырлы шаһина Амалия Гомбург - Шлиппенш- лоппенскаямен некелесуіне байланысты той-думанға ұласты.



	Неке тойының тамаша өткізілгені соншалық, мына кішкентай Герман мемлекетінде ондай Аврелий Виктор XIV серіден бері болып көрмеген-ді. Көрші падишаһтар мен шаһинялар, ақсүйек атаулы түгел шақырылды. Пумперникельдегі бір төсектің құны тәулігіне жарты кронға дейін көтерілді, әр тараптан келген мәртебелерге, жоғары мәртебелерге, ағзамдарға құрметті қарауыл қоямыз деп армия табанынан тозды. Шаһинаны әкесінің ғимаратында күйеу жігіттің куәгері граф де Шлюссельбактың қатысуымен сырттай некесін қиды. Жұртқа темекі шақша қисапсыз көп таратылды (кейін оны сатқан сарай зергерінен сұрап білдік, олар мұны қайыра сатып алып отырыпты), Пумперникельдің Қасиетті Михаил ордені сарай төрелеріне қаптап үлестіріліпті, ал оның есесіне біздің төрелерге Қасиетті Екатерина Шлиппеншлоппенская Доңғалақ ордені мен ленталары үлестірілді. Француздың елшісі екі орденге де ие болды.



	- Жаяу бәйгеден озған жел аяқ құсап, - деді өзінің атқаратын қызметі бойынша ешқандай ерекше белгі тағуға рұқсат етілмеген Солитер, - ордендерін ала берсін, - жеңіс бәрібір біз жақта.



	Қалай дегенмен бүл неке британдық дипломатияның жеңісі еді. Француз партиясы қайткенде де Поцтаузенд-Доннерветтер шаңырағынан шыққан шаһинамен некелестіруге тырысты, бірақ біздің жақ ол ойын болдыртпай тастады.



	Некелесу тойына барлығы шақырылды. Жас жұбайлардың құрметіне көшеге кесе көлденең гирляндтар тартылды да, той аркасы желбіреді. Қасиетті Михаил фонтанынан ғажайып қышқыл шарап атқылап, ал Артиллерия алаңынан сыра көпірді. Парктегі үлкен фонтандар да құлпырды, ал бақтарда бағана-сырық орнатылып, оның басына қызыл лентамен байланған сағатты, күміс шанышқыны, шұжықты, т.б. заттарды алу үшін кімнің шыққысы келсе де еркіне қойып берді. Джордж да сол сыйлыққа ие болды; бағана басына өрмелеп шығып, жүлдені жұлып алып, ашық ауыздарды таңғалдырып қайыра құйындай ұшып жерге түсті. Бірақ ол мұны даңғойлық үшін ғана жасады да, ұтқан шұжығын бағананың түбінде жүлдеге жете алмағанына өкініп тұрған шаруаға ұстата салды.



	Француздардың кеңсесі біздердің кеңсеге қарағанда алты лампионы көбірек орнатылып жарқырап тұрған-ды. Бірақ біздің транспарантпен салыстырғанда француздардың иллюстрациялары қараң қалсын. Жас жұбайлардың ойын-сауығын көрсеткен бейне француздың елшісіне керемет ұқсас екен. Дәл осы транспарант үшін бұдан кейін Солиттердің дәрежесі де өсіп, Бани орденін таққан да болар.



	Тойға шетелдіктер қаптап келді, әрине ағылшындар да қалмады. Патша сарайындағы балды қоспағанда ратушта да, редутте де, жоғарыда айтылған немістің Эмс немесе Аахендік ірі компания үйі бөлінді де бір апта бойы Irenie еі guaranie пен рулетка ойналды. Бүл ойынға офицерлер мен жергілікті тұрғындар қатыстырылмады, бірақ шетелдіктер, шаруа әйелдер дейсің бе, әйтеуір ұтамын, ұтыламын деушілерге есік ашық болды.



	Әманда қалтасы ақшасыз болмайтын Джордж Осборн тентек те, ересектерді патша сарайындағы балға шығарып салғаннан кейін, нағашы ағасының қызметшісі Кирш мырзамен ратушқа келді; бырын Баден-Бадендағы ойын залына көз тастағаны бар-ды, -мұнда Доббинмен бірге келген, ол мұны құмар ойынға жолата ма, - ал енді ой дейтін әже, қой дейтін қожа жоқ, өзі би, өзі қожа, құдай оңдап құмар ойын үстелін жағалап, көкжал ойыншыларды торып жүріп алды. Ойынға әйелдер де қатысып отыр, кейбірі маска да киіпті, думанды Карнавал кезінде бұған рұқсат та етілген-ді.



	Рулетка ойналған үстелдің бірінде көнетоз көйлек киген ақ шашты әйел отырды, қара маскадан көзі әлдеқалай жылтылдап, ойнақшығандай болады; алдында түйреуіш пен бірнеше флорин жатты. Крупье түс пен санды айқайлап айтқанда ол карточкаға түйреуішпен белгі соғып, ақшаны қызыл немесе қара түс бірнеше рет шыққаннан кейін барып қойды. Ол тосын қараған адамға ерсілеу көрінді.



	Бірақ ол қаншама қулығын асырамын дегенмен, бір рет те дәл тапқан жоқ, оның соңғы екі флоринін түс пен санын хабарлап отырған Крупье қалағымен қармап жиып алып кетті. Әлгі әйел қалақтай иығын шошаң еткізіп, күрсініп қойды да, алдында жатқан карточканы түйреуішпен бірнеше қайыра тесіп, бір сәт мелшиіп, саусағымен үстелді тықылдатып отырып қалды. Содан кейін барып мұның қылығына қарап қалған Джордждың сүйкімді жүзіне көзі түсті. Ой кішкентай тентек! Мұнда неғып жүр екен?



	Баланы көргеннен кейін одан көз алмай:



	- Monsie ur n'est pas joueur? - деп сұрады.



	- Non, madame, - деп жауап қайырды бала, оның қайдан келгенін бикеш сөзінің мәнерінен байқап қалды-ау деймін, өйткені оған шетелдік мүкіспен жауап қайырды:



	- Сіз бұрын ойнап көрген бе едіңіз? Бәлкім маған сәл жәрдемдесіп жіберерміз.



	- Қалай? - деді Джордж қызарып. Бұл кезде мистер Кирш теге с et noir айналысып, жас қожайынын сетей шығарған-ды.



	- Мен үшін ойнап жіберіңізші, кез келген санға ақша қойыңыз.



	Ол корсаждағы әмиянынан ең соңғы алтын монетін алды да, оны Джордждың қолына ұстатты. Бала мәз болып, айтқанын орындады.



	Әрине, нөмір шыға келді. Жаңа келген адамның қолы жүргіш деген ырым бар.



	- Рахмет, - деді бикеш, ақшаны өзіне қарай тартып, - Рахмет, сіздің есіміңіз кім?



	- Менің есімім Осборн, - деді Джордж, ақша алмақ болып, қолын қалтасына сұғып; сол болмаса бағын сынап көрмек еді, осы сәтте мерекелік мундирін киген майор мен маркиз костюмін киген Джоз сарайдағы балдан келіп қалды. Қонақтардың кейбірі герцогтың қонақасымнан ерте қайтып, ратушта тамашалауды артық көрген-ді. Бірақ майор мен Джоз үйлеріне соғып, баланың жоқ екенін біліп, осылай беттеген болу керек, өйткені, бірден балаға келіп, оның иығынан қағып, құмар ойыннан шығарып алып кетті. Содан кейін жан-жағына қарап, ойынға құмартқан Киршті көрді де, қасына барып, мистер Джорджды мұндай жерге неге алып келдіңіз деп ренжіді.



	Laisser-moi tranquille, - деп жауап қайырды ойынға құмартып, шарапқа буы бұрқырап алған мистер Кирш, - le fauf s'amuser, parbuleu je ne suis pas au service de monsieur3.



	Оның жағдайын көріп беті кайтқаннан кейін майор онымен айтысып жатпады да, Джорджды алып қайтты, кетіп бара жатып Джоздан қаласың ба, жүресің бе деп сұрады. Ол болса әлгіндегі маскалы бикешті иектеп, қолы жүрген әйелдің ойынына құмарта қалыпты.



	- Бізбен бірге үйге қайтқаның жон болар, Джоз, - деді майор.



	- Мен біраз болып, анау Кирш оңбағанды ерте келемін, - деді Джоз. Доббин баланың көзінше артық соз айтқысы келмей, Джозды қалдырды да, Джорджды ертіп үйіне қайтты.



	- Сен де ойнадың ба? - деп сұрады майор олар ратуштан шыққан бетте.



	- Жоқ, - деп жауап қайырды бала.



	- Мұны ешқашан да ойнамаймын деп серт беріңіз, жігітім.



	- Неге? - деп сұрады бала. - Көңілді ойын емес пе? Майор мұның қандай кесепатты ойын екенін ділмарлықпен, жанашырлықпен әңгімелеп, әбден құлағына құйды; әрине мұның дәлелі ретінде әкесінің қылығын да айта кетсе болар еді, бірақ аруақтың құлағын шулатпаймын, баланың көңіліне қаяу түспесін деген оймен тартынып қалды. Баланы үйіне жеткізіп тастап қайтқаннан кейін, көп кешікпей Эмилияның қасындағы Джордждың жатын бөлмесінің шамы сөнгенін байқады. Жарты сағаттан кейін Эмилияның да шамы сөнді. Майордың мұны соншалық неге қадағалағанын шынында да түсінбедім.



	Джоз ойын үстелінің қасында қалып қойды. Ол көніккен ойыншы емес-ті, бірақ кейде құмартып, өрелеген жылқы құсап шыға алмай қалатыны да бар-ды. Оның жилетінің қалтасынан бірнеше наполеондар сылдырлап жатты. Қасында отырған бикештің иығынан асырып қол созды да, алтын монета қойып еді, ұтыс шықты. Бикеш солға қарай ығысып, Джозға отыр дегендей емеурін сездіруде де, көйлегінің көлбеңдеген желбірін бос орындықтан алды.



	- Отырыңыз, жақсыдан шарапат, жаманнан кесепат, - деді шетелдік мүкістерін бұрынғыдан гөрі қоюлатыңқырап, ағылшынның "рахметінен" едәуір өзгешелеп coup Джордж деп мәнерледі. Біздің бекзат текті жігіт ақсүйек тұқымды, атақтылардың бірі тұрған жоқ па деп, жан-жағына жалтақтап қарап алды да, орындыққа отырып міңгірледі.



	- Құдай тас төбемнен ұрсын, жолым болып, қолым жүріп кетті! Сізге бақыт әкелерім сөзсіз, - деп мақтануын жарастырып, қисынсыз сөздерді тоғытты.



	- Сіз жиі ойнайсыз ба? - деп сұрады бейтаныс бикеш.



	- Кейде бірер наполеондар тастап қоятыным бар, - деп Джоз үстелге алтын монетты лақтырып тастады.



	- Әрине, бұл Наполеонмен соғысқаннан жеңіл ғой, - деді маскалы әйел, мысқылдап. Бірақ Джоздың үрейлі жүзін байқап қалып, айылын тарта қойды да, өзінің қылымсыған француз мүкісіне басты:- Сіз менің байқауымша ұтылу үшін ойнамайсыз ғой. Мен де солаймын. Мен көңілді жұбату үшін ойнаймын, бірақ өткен кайтып орала ма, оны қалай ұмытарсың, monsieur! Сіздің кішкентай жиеніңіз әкесінен аумай қалыпты, сойып қаптап қойғандай. Ал сіз... сіз өзгермепсіз... Жо., жо, өзгермепсіз, жұрттың бәрі өзгереді емес пе? Өткенді бәрі ұмытады, кімде жүрек қалды дейсіз.



	- О, құдайым-ай, сіз кімсіз? - деді таңғалған Джоз.



	- Танымай қалдыңыз ба, Джозеф Седли? - деді кішкентай әйел мұңды дауыспен, маскасын сыпырды да, Джозға тесірейе қарады, - Танымай қалдыңыз ба?.



	- О, жасаған нем, миссис Кроули!- деді Джоз тілі күрмеліп.



	- Ребекка, - деді бикеш Джозефтың қолының үстіне қолын қойып, бірақ ойынды мұқият қарап көзден таса қылмады.



	- "Піл" мейманханасында жатырмын, - деді ол, - мені мадам де Родон деп сұрарсыз. Бүгін сүйкімді Эмилияжанды жолықтырдым. Ол сондай көріктеніп, әдеміленіп, құлпырып кетіпті, бақытты көрінеді. Сізде солайсыз ғой? Менен бәрің бақыттысыңдар, соры қайнаған мен ғанамын, Джозеф Седли.



	Ол ескі шілтермен көмкерген ескі бет орамалымен көзінің жасын сүртіп жатып, байқамағансып ұпайын қызылдан қараға жылжыта салды.



	Тағы да қызыл шықты да, ол ұтылып қалды.



	- Жүріңіз кетейік!- деді ол, - ептеп жүріп қайтайық. Ескі көз достар емеспіз бе, қымбатты мистер Седли.



	Осы екі ортада Кирш те қалтасын қаққызып, сымпиып шыға келді де, ай сәулесі түскен көшемен қожайынының соңынан ерді, біздің елшіліктің үйінің үстіндегі транспарант әрең-әрең көрінді.





Алпыс төртінші тарау




	ҰШАРЫН ЖЕЛ, ҚОНАРЫН САЙ БІЛГЕН



	Қоғамның асқақ өнегелі қауымның мүддесіне нұқсан келтірмеуді ойлап, әрине ол кемістікті айтты демек, бірақ кеселді өзінің атымен жариялауды жактырмайды емес пе, сондықтан ізеттілік сақтап миссис Ребекка Кроулидің басынан кешірген өмірінің біраз кезеңіне аялдамай, суыт жүріп кеттік.



	Бақталастық базарындағы атқарар іс молшылық, бірақ тістен шығармайтын істі де білеміз.



	Ариманның жақтаушылары жариялап, азан шақырмаса да сайтанға құлшылық етпей ме? Ақсүйектің тұқымдары кемшілікті



	тайға таңба басқандай бақырайтып жария етіп айтуды ұнатады, олар "дамбал" деген сөз құлағына ерсі естілетін нәзік жанды ағылшын мен америкалық әйелдер сияқты. Көретін көз, еститін құлақ болғаннан кейін айтпасаң, атаңның құны кетеді, соларды біз күнде-ақ ұшырастырып жүрміз, бірақ олардан ұялып безіп жатқан жоқпыз, шыдаймыз да, мына дүние бәрімізге ортақ қой. Егер оларды көрген сайын бетіңізден отыңыз шыға берсе не болады, өртеніп кетерсіз. Әлдеқалай олардың татымсыз бірінің есімі аталып қалса, онда пақырыңның намысына тиген болып, байбалам салады; сондықтан мұны әңгімелеп отырған пақырыңызда біздің дәуірімізде өріс алып отырған әдеттен аспай дүниені жайлаған кеселді соз арасында дәмелендіріп, қызым саған айтамын, келінім сен тыңда дегендей құлақ қағыс жасап, ешкімнің ар-намысына тимей, сыпайыгершілік жасап өте шыққанды жөн көреді. Сондықтан біздің Беккиді, әрине анау-мынау ұсақ-түйек кемшілік кімде жоқ, пенденің бәрі де кемшіліксіз емес қой, жұрт алдына игілікті істермен көрсетілмеді деп айтуға ешкімнің аузы бармас. Реті келгенде мына сіздермен осыншама ой бөлісіп әңгіме айтып отырған пендеңіз оқырман сіздерге де бір сауал қойсын да, мәселен, ол шырқалған әнді, ойын-күлкіні, осы қуаныштың опасыздығын жазып отырғанда сыпайыгершілік заңын бұзды ма, әлде су астындағы сиренаның құйрығын бетіне шығарды ма? Жоқ! Сенбегендеріңіз толқынға көз салыңыздар, әлгі сиренаның құйрығы су астында бұлаңдап, жемтігін қағып, жайпап жүр емес пе. Ал су бетінде қандай мұның бәрі сезілді ме, әдеттен аспай, беймазалық жасалмады емес пе. Мына Бақталастық базарындағы ең ақылгөйіңнің өзі маған тиісе алар ма екен? Әрине су астындағы апалаң-топалаң біткеннен соң оның түбіне сүңгіп, өлекселерді көрген боларсыз, бірақ су лайланып, қаншама үңілгеніңмен ештеме көре алмайсың. Әрине Сиреналар1 жартаста сыланып, арфада ойнап, шашын тарап, сиқырланып он шырқап, айнасын ұстатып, сізді елжіреткенде дүниеде одан өткен жан болмақ емес, ал өзінің әуеніне басып, теңізге түскенінде бүл су аруынан жақсылық көремін демеңіз. Су астының жалмауыздары еліктіріп торға түсірген жемтіктерін жеп думанын құрып, масайрап жатпай ма! Сондықтан, есіңізде болсын, біз ұшырастырмаған кезде Бекки де онша оңды іспен айналысып жатқан жоқ, сондықтан көрсек те көрмедік деп қоялық, аш құлақтан тыныш құлақ деген. Ол жайында неғұрлым аз айтсақ, соғұрлым оңды болады.



	Егер біз Беккидің Керзон-стриттегі топалаңнан кейінгі бірнеше жылғы өмірін толық баяндасақ, онда жұртшылық біздің мына кітабымызды іске алғысыз деп, күдер үзер еді. Күйкі тірлікпен айналысатын, қайырымсыз, мейірімсіз, дүниенің қызығын күйттейтін адамдар (мансабына сөз ілеспеген маңғаз қылықтарыңыз сияқты, бірақ мұны сөздің реті келген соң айтып отырмын) өмірде тұрақтай алмай қуғын-сүргінге ұшырайды. Ал сенген діні жоқ, махаббатты да көрмеген, жұртқа да танылмаған адамнан не күтесіз, одан не үміт, не қайыр.



	Миссис Беккидің өмірінде не қилы кезеңдерді бастан кешіріп, бір кезде ар-ұят дегенге де қарамай, тәуекелге бел байлады да, өзін сақтамады, тіпті бөтен қоғамдағы алған орнын да ескермеді.



	Мұндай abbatement1, рухани дәрменсіздік бірден келмеді, бақытсыздыққа ұшырағаннан кейін, жоғары бекзаттар қауымында орын алып қаламын ба деп, әлденеше қайыра талпыныс жасағаннан кейін барып біртіндеп келді. Суға кеткен тал қармайды, аз да болса өмірден күдер үзбей қарманады, ақыры әлі кеткеннен соң дәрменсіздігіне көзі жетіп су түбіне батпай ма.



	Родон Кроули теңіздің арғы бетіндегі басшылыққа тағайындалған иелікке аттанғанға дейін Бекки Лондоннан кетпей, қайнағасы сэр Питт Кроулиге жолығып, одан қолдау таппақ болды, мұның алдында онымен тіл тапқан да еді ғой. Бір күні сэр Питт пен мистер Уэнхем қауым палатасына бара жатқан жолда заң өкіметі сарайының алдынан қара шілтер түсіріп қалпақ киген миссис Родонның жүргенін соңғысының көзі шалып қалды да ол тайсалып, беттей алмай бұрылып кетті, содан қайтып баронетке қолы жетпей-ақ қойды.



	Бүл іске леди Джейн де араласып кетті-ау деймін. Ол күйеуі екеуі бүл жайында сөзге келгенде, енді кайтып миссис Беккиді көрмеске ант-су ішкен еді ғой. Жеңгесі өзі билік жасап қайнысы Родонды Ковентри аралына аттанғанға дейін үйіне кіргізіп алды, мұндағы ойы миссис Беккиге жолықтырмауды, мынадай қамқорлыққа алынғанда оның үйіне аяқ баса ала ма? Сэр Питтің атына келген хаттардың бәрі мұқият тексеріліп, келіні мен қайынағасының арасындағы қатысы пышақ кескендей тыйылды. Ребекка хат жазамын десе, амалын табатын еді ғой, одан айла артылған ба, бірақ ол сэр Питтпен бірер мәртебе жолығып, онымен отбасындағы дау-дамай жайындағы әңгімені тек адвокат арқылы алысайық деген өтінішін орындады да, онымен жолығуға да тырыспады, үйіне хат жазып мазаламады да.



	Әңгіме Питті Ребеккаға жауықтырғанында болып отыр. Лорд Стайн бақытсыз жағдайға душар болғаннан соң, Уэнхем баронетке жолығып, миссис Беккидің шыққан тегімен таныстырып, Корольдік Кроулидің парламенттегі мүшесін қайран қалдырған. Уэнхем Беккидің тұқым-тұқиянын: оның әкесінің кім екенін, шешесі операда қай жылдары биші болғанын, өткен өмірін, күйеуге шыққаннан кейінгі тірлігін жіпке тізгендей, көзімен көргендей заулатты. Менің ойымша, әңгімесінің көпшілігі жалған, өзінің ниетінің бұзықтығынан, пиғылының жаттығынан туған деп білемін, сондықтан мұның бәрін қайталап жату орынсыз. Бірақ бұдан кейін Ребекка бұрынғы қайынағасының, бір кезде жақын тартып, жақсылығын аямаған туысының, құрметті жер иесінің алдында ақталып жатуды орынсыз көрді.



	Ковентри аралы губернаторының табысы мол емес-ті. Жоғары мәртебелім оның біраз бөлігін жан таптырмай жатқан қарыздары мен қажалатына шығарды да; оның жоғары лауазымы да едәуір шығынды қажет етер еді; түптеп келгенде, Родон әйеліне жылына үш жүз фунттан артық бөле алмайтын болды, бұл сома ол мазасын алмаған күнде ғана төленеді, әйтпесе дау көтеріп ажырасады, Докторс-коммонс жасайды. Қысқасы, мистер Уэнхем, лорд Стайны, Родоны болып, бәрі жабылып Беккиді Англиядан қуып, қолайсыз жағдайдың үнін өшіруге тырысты, көзден таса болса, көңілден кетеді деп ойлады.



	Бекки күйеуінің өкіл адамымен істі тындырамын деп жүріп ұлының жағдайын да ұмытыпты, әуелі оны жолықтыруды да ойына алмады. Жас жігіт аға-жеңгесінің қамқорлығына алынды да, солардың сүйікті ұлы болды. Анасы Англиядан кетіп бара жатып Булонидан оған елжіреп хат жолдап, жақсы оқуын өтінді, құрлыққа саяхатқа аттанып бара жатқанын, амандық болса хат жазып тұратынын білдірді. Бірақ ол бір жылдан кейін ғана хат жолдады, оның өзінде де, сэр Питтің аурушаң жалғыз ұлы көкжөтел мен қылшадан дүние салғанда. Сонда Родонның шешесі қымбатты ұлына елжіреп сәлем жолдады, жалғыз немере інісі қайтыс болғаннан кейін Корольдік Кроулидің бірден-бір мұрагері болып қалған, оның үстіне қайырымды леди Джейнге өзінің туған ұлында бауыр басып кеткен. Ұзын бойлы, сымбатты бала болып өскен Родон бүл хатты алғанда:



	- Джейн жеңгей, менің анам сізсіз, - деді дегбірі қашып, - жо... жо.. ол емес - бірақ сол кезде Флоренциядағы арзан қолды қонақ үйде тұратын миссис Родонға сыпайылықпен, ізеттілікпен хат жолдады.



	Суырылып ілгері шығып кеттік пе деймін.



	Әуелде біздің сүйкімді бикеш Бекки алысқа қанат сермей қоймады, Францияның жағалауындағы Булоннан шықты, мұнда Англиядан қуылған біраз құрбандықтар тіршілік кешетін, мұнда қарапайым жесірлік тіршілік ете бастады, төңірегіне дос-жарандар жинап, мейманхананың екі-үш бөлмесін жалдады. Мұнда ол өте сүйкімді әйел саналып табльдоттың ар жағынан тамақтанды, көршілеріне өзінің бауыры сэр Питт жайында Лондонның атақты, текті таныстарының жағдайын әңгімеледі, ақсүйектердің өмірінен әр түрлі хикаяларды соғып, қулық-сұмдықтан хабарсыз жандарды иландырып тастады. Олардың көпшілігі Беккиді сауатты бекзат санады; бөлмесіне азғана топ жинап, шай берді, жергілікті жұрттың қарапайым той-томалағына да қатысты: теңізге шомылып, ашық күймемен серуендеп, теңіздің жағалауына серуендеп, театрға да барып қойды. Жаз айында мейманханаға бала-шағасымен орналасып, баспаханашының зайыбы миссис Берджойс, жұбайы Берджойс оған сенбі мен жексенбіде қонаққа келіп, Берджойс антұрған Беккиді айналдырғанға дейін оны сүйкімді келіншек деп жүрді. Бірақ іс ешқандай насырға шаба қоймады, Беккидің еркек атаулымен тез тіл табысып, шүйіркелесіп кететін бойына біткен қасиеті емес пе.



	Маусымның ақырында ағылшындардың үйір-үйірімен шетелге серуендейтін ежелгі әдеті емес пе, сондықтан Лондон қауымының легінде Бекки де демалып, саяхат құрып жүрген адам саналып "қауым" оның жағдайын солай жорыды. Сонымен осындай күндердің бірінде, көгілдір теңіздің толқынында Альбионның жарқабағыңдай булонның ғимаратында серуен құрып жүргенде леди Партлетпен, оның қыздарымен жүзбе-жүз кездесіп қалды. Партлет балапандарын жинаған мекиен құсап қыздарын топтады да, бейшара Беккиді ала көзімен атып, бұл жерден тайып тұрды. Бекки қақиып жалғыз қалды.



	Бір күні оларға пакетбот келді. Дауыл қатты соғып тұрды. Бекки теңіз толқыны кесапатын көрсеткен жолаушылардың ашынған жүзіне қарауды ұнататын. Бүл күнгі кемеде леди Слингстоун барды. Бүл мәртебелім кемеде күймесінде тербеліп, пәре-пәресі шығып, кемеден айлаққа әрең жетті. Бірақ оның Беккиді көруі мұң екен, қызғылт қалпағының астынан кескінмен жымиып бойын жиып ала қойды, құлан таза бола қалды. Ребекканы жақтырмай, тыжырайып қарады да, ол өзгенің көмегінсіз-ақ кеденге өзі барды. Бекки күліп жіберді, бірақ жетіскен күлкі емес-ті. Ол өзінің жалғыздығын сезіп, елегізді, алда сағымданған Англияның жартастары алынбас қамал сияқты көрінді.



	Ерлердің жүріс-тұрысында әлдеқандай оқыс қимылдар байқалды. Бірде Гринстон Беккидің көзінше тісін ақситып, қарқылдап күлді. Осыдан үш ай бұрын оның құлы болып бүкшең қағатын, оның Гонт-хауста қаптап тұрған күйменің ішінен күймесін нөсерлеп барып бір миль жүріп іздейтін қаңбақтай Боб Саклинг бір күні жағада Бекки қыдырып жүргенде гвардияшы Фицуфпен (лор Хихоның ұлы) әңгімелесіп тұрды. Кішкентай Бобби қалпағын алмай басын изеп амандасты да Хихоның мұрагерімен сөйлесіп тұра берді. Том Рейке оның қонақ бөлмесіне шылымымен кірмек болды, бірақ Бекки есігін тартып қалды, егер қонақтың саусағы саңлауға ілінбегенде есігін жауып алатын еді. Ребекка бұл жалғанда жалғыздығын сезіне бастады. "Ол осында болғанда мына оңбағандар мені басынбас еді ғой." Ол күйеуінің әуелі адалдығын, аңғалдығын, оны шексіз жақсы көргенін, қайырымдылығын, тілалғыштығын, оның ерлігін, жүректілігін есіне алып қайғырды да. Бәлкім жылап та алған болуы керек, өйткені төменге тамақтануға түскенде әдеттегіден жүзі нұрланып кетіпті.



	Ол енді ылғи да қызарып жүретін, өйткені қызметші әйел мейманхананың есебінен тыс оған коньяк та қоятын.



	Бірақ еркектердің намысына тигенінен гөрі, кейбір әйелдердің жаны ашығаны батып кетті. Швейцарияға барар жолында миссис Крекенбери мен миссис Вашингтон-Уайт БуЛон арқылы өткен (оларға полковник Хорнер мен жас Бомордың, әрине Крекенбери қарт пен миссис Уайттың кішкентай қызы пана болып, көзінен таса қылмады). Бүл бикештер Беккиден қашқақтамады. Олар мұны шектен шығарып жынына тигенге дейін жымыңдасып, күлімдесіп, өткен-кеткенді айтып, көңілін жұбатып, қамқорлық жасаған болды. "Осылардың мүсіркегені маған не керек!" деп ойлады ол бикештер сүйсініп, қоштасып шығып кеткенде, басқыш жақтан Бомордың қарқылдап күлгенін есті де, мұның мәнін Бекки жақсы ұқты.



	Апта сайын мейманханамен есеп айырысып, бүл үйдің иті мен құсына да жылы сөйлеп, қожайынның әйеліне де биязы тіл қатып, күтушілерімен де тіл табысып, өткен-кеткеннің жігін жаппақ болып, ептеп ақшадан сараңдығын (Беккиде басы артық ақша болып көрмеді ғой) жылы шыраймен жуып-шаюға тырысып бағатын Беккидің басына осы қонақтар келіп қайтқаннан соң тықыр түсе бастады. Ол үйдің қожайынынан мейманханадағы орынды босатыңыз деген үшбу қағаз алды. Оған әлде кімдер: Кроули ханым сіздің үйде тұратын адам емес; ағылшынның ледилері онымен бір дастарқаннан дом татысып, табақтас болғысы келмейді деп айтқан көрінеді. Сонымен сорлы Бекки жеке меншік үй жалдап, жалғыздыққа душар болды, бүл да тағдырдың жазуы шығар.



	Өмір шіркін қалай тәлкек жасаса да қайысар емес, ырғайдай иіліп, бүгін иілсе, ертең жазылып, қайта құлпырып жүріп жатты, жүнжіген, мұңайған ол жоқ. Оның сыртынан өсек-аяң қаншама шиебөрідей шұрқырап ергенмен, елейтін ол емес, қайта жігерлене түседі. Ол мына тірліктің жәрмеңкесінен орнын іздеп, тырмысып бақты, тіпті шіркеудегі намазды құр жібермеді, әуелі даусын өзгелерден зорырақ шығарды; теңізде опат болған балықшылардың бала-шағасына да жәрдем көрсетіп, миссис Квошибке тоқыған шілтерлерін, суреттерін де ұсынды; жұрттың жәрдемімен ұйымдастырылатын балдарға да көмектесті, бірақ оған өзі қатыспады, қауымдағы паңдық дәрежесін қалайда сақтауға тырысты; сондықтан да өмірінің кейінгі кезеңдегі бұдан гөрі жақсы шақтарынан гөрі осы бір кезеңін көбірек әңгімелеп отырмыз. Жұрт мұны алапес көріп жақындаудан қорықты, бірақ ол баяғы қалпын сақтап жылы шырай білдіріп отырды; сіз оның жүзіне қарап, мынау бір жапа шеккен адам екен-ау деп ойламайсыз.



	Оның басынан кешкен оқиғасы жұмбақ болып қала берді. Ол жайында жұрт әр түрлі пікірде болды. Кімнің аузына қақпақ боласың, әр адамның басында бір қиял дегендей, өзінің шама-шарқымен көкиді де, біреулер мұны қылмыскер санаса, енді біреулер судан таза, сүттен ақ, бар пәле сұмырай күйеуден екен деп бөсті. Қайсысының сөзіне нанасыз. Сіз бен біз олардың кім екенінің куәсіміз ғой. Бекки болса жұрттың біразын көзінің жасымен, жастайынан анасынан айырылған, ұлына қайғырған зарымен өзінің жағына тартты. Ол баласын есіне алғанда табан астында біреуге ұқсата қоятын. Дәл осындай тұзақпен ол қайырымды миссис Олдерниді қолға түсірген. Бүл әйел Британияның Булондағы королевасы сияқты еді, жұрттың бәрінен асырып қонақасы беріп, бал ұйымдастыратын. Кішкентай Олдерни доктор Порктың оқу орнынан шешесінің қасына демалуға келгенде Ребекканың көңілі босап, жылап-сықтап алды.



	- Менің Родоныммен құрдас екен, әрі қандай ұқсас еді, адам біріне-бірі ұқсай берді-ау, -деп Бекки құдды қайғылы, шерлі адамның үнімен тіл қатты.



	Шындыққа жүгінсек, бүл балалардың жас айырмасы бес жылды, ал ұқсастық дегенге келсек, құрметті оқырман,сіздермен мен қалай ұқсас болсам, дәл сондай, айна-қатесіз жоқ-ты. Франция арқылы Киссингендегі лорд Стайнге бара жатқан сапарында миссис Уэнхем Олдерниге оның баласы туралы айтып: шешесінен гөрі ол баланы сізге мен жақсы сыпаттап беремін, ол әйел ұлына жолықпақ түгіл, оны көргісі де келмейтінін; ұлы он үш жаста, сіздің ұлыңыз сегіз жаста, шашы ақсары, ал оның сүйікті ұлының шашы қоңырқай -деп, бекзат әйелдің көңіліне кірбің түсіріп кетті.



	Теңдесі жоқ қиындықпен, алуан тәсілді айламен, арманына жетіп, енді аузы аққа тигенде быт-шыты шықты, әлдекімдердің кесіріне ұшырады емес пе, енді бәрін басынан қайта бастауы керек, ғұмыры зымырап өтіп барады, жастықтың қызуы, беттің де әрі кете бастады. Оның өмірін жұмыр басты пендеге жазбасын, жалғыздық, жападан жалғыз ғұмыр кешу қаншалық қиын екенін адам басына түскенде ғана түсінеді, мұңлы жалғыздық.



	Шіркеуде Беккидің жұмсақ үніне, сонау Корольдік Кроулидегі күндерінде әр түрлі заңға деген көзқарасы, өзінің пікірі қалыптасқан-ды, соған тәнті болған миссис Ньюбрайт деген біреу біраз уақыт оны қамқорлыққа алды. Сонымен ол кітапшалар алып қана қоймайды, оны оқыды да; Квошибқа фланель матадан юбка, Кокос аралдарындағы үндістерге түнде киетін коленкор қалпақ та тікті; Рим папасы мен еврейлердің дініне қарату үшін желқағарды да бояды; мистер Раулстың басқаруымен сейсенбідегі, Хаглтон мырзаның басқаруымен бейсенбідегі мәжілісіне де қатысты; жексенбі күні құдайға шоқынуға екі рет қатысты, оның үстіне кешқұрым мистер Боулерді, Дарбитті тыңдауға да барды, айтты не, айтпады не, мұның бәрі бос әуре болып шықты. Бірде миссис Ньюбрайт "Фиджи аралының тұрғындарына грелка сатып алуға қаражат жинау қоры" мәселесімен графиня Саутдаунмен хат алысып қалмасы бар ма. Бүл екі бикеште осы қайырымды қауымның ісін жүргізетін басқарманың мүшесі болатын-ды. Осы әңгіменің арасында "өзінің сүйкімді досы" иссис Родон Кроулиды да айтып өткен, ал жесір графиня жығылған үстіне жұдырық деп, бұрын-сонды әңгімені қоюлатып, тұздықтатып, дәлелді де, дәлелсіз де оқиғалардың бәрін тізбектеп, сабақты жібін де қалдырмай, кейбірін ойынан да қосып, күшейтіңкіреп те жазды, содан бастап миссис Ньюбрайт пен миссис Кроулидің арасы алшақтады. Турадағы салауатты адамдардың бәрі бұл бақытсыздықты естіп, бұдан теріс айналды. Шетелдегі ағылшын отарын білетін жұрттың бәрі біз ол елдерге барғанда өзіміздің мақтанышымызды, дәрі-дәрмегімізді, әдет-ғұрпымызды сақтап, ащылы-тұщылы тұздығымызға дейін ала барып, қай жерге тұрақтасақ та құртақандай Британия отауын тіге қоймаймыз ба.



	Басқа түссе баспақшыл дегендей, Бекки сорлы бір отар елден екінші отарға көшті. Булониден Дьеппке, Дьепптен Канға, Каннан Турға ауысты, осы тұрақтың бәрінде де бауыр басып қалудың қамын ойлап, тырысып бакты, бар жанын салып жұртпен ортақ тіл табыспақ болды, бірақ қырсық шалса амал бар ма, түйенің үстінде де ит қабатының кері келіп тұрақтай алмады, мұны жұрт аластап, сүтке тиген мысықтай жасады. Әйтеуір күндердің бір күнінде бір тоты мұны танып қояды да, тұмсығымен шоқып, жан таптырмай тордан қуып шығады.



	Бір күні Портмен-скверде жеке меншік үйі бар, беделді де салауатты Хук Иглз деген әйел мұнымен араласып қалды. Ол Беккидің жаңа ғана қоныс аударған Дьепптегі мейманханасында тұрады екен, екеуі теңіз жағалауында кездесті де, бірге шомылды, содан кейін мейманханадағы табльдотта танысты. Миссис Иглз да мұның тағдырын естіген екен, ондай сөз жерде жата ма, желмен бірге еспей ме. Бірақ біраз шүйіркелескеннен кейін ол мұны - періште, ал нағыз оңбаған - күйеуі екен, ал лорд Стайн - ұяттан, ардан жұрдай қақпас екен деген тұжырымға келді. Миссис Кроулиға қарсы ұйымдастырылған пәле-жаланың бәрі әлгі сүмелек сұмпайы Уэнхемнің ісі екенін жұрттың бәрі біледі емес пе.



	- Мистер Иглз, - деді ол күйеуіне, - егер сізде мысқалдай батылдық, еркектік намыс болса, онда сіз сол сұмпайыны клубта кездестіргеніңізде шапалақпен тартып жіберіңіз. Бірақ миссис Иглздің жұбайы қой аузынан шөп алмайтын момын, геологиясымен айналысып қалған карт кісі болатын, біреуді тартып жіберетіндей қауқар оған қайдан келсін, әуелі біреудің жағына жететін бой да бітпеген. Сонымен аяқ астынан қамқоршы табылып миссис Родонды құдай жарылқады, миссис Иглз оны Париждегі жеке меншік үйіне қонаққа шақырды, әуелі proteqeein үйіне шақырмаған елшінің әйелімен де сөзге келіп қалды, қысқасы әйел адамның қолынан келер жақсылықтың бәрін жасап, Беккиді қамқорлыққа алып, сүйеніш болуға, оның мәртебелі есімін сақтап қалуға жәрдемдесіп бақты.



	Алғашында Бекки өте биязы, әдептен аспай сыпайы жүрді, бірақ оны бүл тірлік те жалықтырды: бір күнге бір күн ұқсас - асып-төгілген байлық, дастарқан молшылығы, күн сайын Булон орманына серуен құру, сол қауым кешке де жиналады, сол той жексенбіде Блейрге барып шоқынып жатқаны, әйтеуір өзгеріссіз айналып келіп жатқан қождан тірлік. Беккиді бұл жағдай әбден жалықтырды. Құдай ондап оның багына Кембриджден жас мистер Иглздің келе қалмасы бар емес пе, оған Беккидің қалай ұнап қалғанын сезген анасы сол сәтте-ақ досын үйден қуып шықты.



	Содан кейін Бекки бір дос әйелмен жеке үйде тұрып көріп еді, реті келмеді, бірігіп құрған тірлігінен жік шығып, жанжалдасып, ақыры қарызданып ажырасты. Тағы да бір сәттілікті қарастырып, пансионға көшуді жөн көрді де, Париждің Рю-Ройалындағы де Сент-Амур деген мадамның атақты мекенінде де біраз күн бағын сынап көрді. Бүл мекеннің салондарында қонақтаған көнетоз киім ілген, заманында дүркіреп бояуы оңған, күдікті сылқымдардың арасында аздап сауық құрды. Бекки жұрт арасында думандатып жүруді ұнататын, ол құдды апиыншы тәрізді еді; апиыны таусылса, мәңгіріп қалатындай, думансыз тіршілігінің мәні де болмайтын сияқты көрінетін.



	- Мұндағы әйелдер де Мэйфэрдегі әйелдердей думаншыл, - деді ол, лондондық ескі досын кездейсоқ кездестіріп қалып, - бірақ көйлектері көнетоз, еркектері тазартылған қолғап киеді, өңкей жылпостар, бірақ Джектерден, Томдардан кем соқпайды. Пансионның қожайыны да әдепсіздеу, бірақ ледилерден әдепсіз емес-ау деп қалдым... - Сөйтті де ол осындағы сәнқой әйелдің бірін айтып қалды, бірақ оның есімін тірі тұрғанда атай қоймаспын. Кешкісін де Сент-Амур мадамның жарқыраған бөлмесін, экарт ойнауға арналған үстелдің төңірегіне айнала отырған орденді-ленталы еркектерді, олардан оқшаулау орналасқан әйелдерді көріп, расында да, бір сәтте текті қауымның арасындамын, мадам - нағыз графиня деп ойлап қалуыңыз сөзсіз. Көпшілігі де солай ойлады, біраз уақытқа дейін Беккиде графиняның салонындағы тәуір бикештердің бірі саналды.



	1815 жылдағы ескі борышкерлердің ізіне түскен болу керек, оны тауып алып Парижден кетуге мәжбүр етті де, панасыз бейшара әйел Францияның астанасынан қашып, Брюееельге қоныстанған кезі еді.



	Бұл қала күні кешегідей көз алдында болатын, оның сонау жаңа қосылған келіншек кезі осыдан басталмады ма. Сол кезде тұрған аласа антресолға күле қарады, Бейракрстың отбасын еске түсірді, соғыс басталып кеткенде олар жандарын қоярға жер таппай қашпақ болып ат іздеген еді-ау. Сонда күймесі ат жегілмей мейманхананың алдында тұрмады ма. Ол Ватерлоо мен Лекенде болып қайтты, Джордж Осборнға қойылған ескерткіш оған қатты әсер етті де суретін сызып алды.



	- Бейшара Сары ауыз - деді ол. - Маған қалай ғашық болып еді, өзі нағыз есуас еді. Оның әлгі кішкентай әйелі Эмилия тірі ме екен? Тамаша қыз еді! Ал оның мес қарын бауыры бар ма екен? Соның алпамсадай бейнесі сызылған сурет қағаздарымның арасында жатқан болуы керек. Бұлар бір қарапайым, қайырымды, сүйкімді жандар болатын.



	Бекки Брюесельге мадам де Сент-Амурдың Наполеонның генералы атақты граф де Бородиноның жесірі графиня де Бородино мадамға жолдаған хатымен келген, ол күйеуі дүние салғаннан кейін табльдот пен экарт ойнайтын үстелден түсетін там тұм табысқа қарап дүниеден мақрұм қалған. Әманда қайдағы бір дау-дамай, айтыс-тартыспен айналысып жүретін сері сымақтар мен roues', "жесірлер, осындай үйлерде өздерін "құрлықтағы қауымның" ішіндемін" деп сезінетін қарапайым ағылшындар мадам де Бородинонын, үстелінде тамақтанып, немесе ойынын ойнайтын. Сері жігіттер қауымды шампанмен сыйлап, салт атқа мініп әйелдермен серуендейтін немесе қала сыртына саяхаттауға ат жалдайтын, бірігіп театрдың немесе операның ложасын сатып алатын, экарт ойыны кезінде қылша мойын әйелдердің ту сыртынан қолын созып, көнге ақша тігетін, шетелде ең таңдаулы қауымның арасында серуен құрып жүрміз деп ата-анасына, Девонширге жазатын.



	Бекки мұнда да Париждегідей пансионның отбасының бетке қарары болды. Ол шампан ішуден де, букеттен де, қала сыртына сауық құрудан да, ложадағы орыннан да бас тартпады, ол бәрінен де кешкі экарт ойынына қатты құмартты, әрі тартынбай батыл ойнады. Әуелде ұсақ тиынмен, содан кейін бес франкпен, наполеондормен, кейін несие билеттерімен ойнады, содан соң пансионның айлық ақысын да төлей алмады, содан кейін жас жігіттерден қарызға ақша ала бастады, қайтадан ақшалы болып мадам де Бородиноның алдында бәйпең қағып, ебін тауып, қолтығына кірді, тағы да көнге он судан қойып, сыпырылып шықты да кайта тақыр кедейленді; сонымен оның мұндағы күтімінің құны жылдың төрттен бір бөлігіне жетті де, мадам де Бородиномен есеп айырысты да, тағы да мосье де Россиньоля немесе шевалье де Рафқа ақша тігіп ойнауға кірісті, құмарлық та апиыншы сияқты адамды мәңгіртіп тастайды.



	Ауруды өлім әшкерелейді дегендей, мұны сіздерден жасырды не, жасырмады не, Бекки Брюссельден мадам де Бородиноның пансионатының үш айлық тұрғын ақысына қарыздар болып аттанды. Бұл жағдайды, оған қоса оның құмар ойнағанын, шарап ішкенін, ағылшын попы Маф имамның аяғына жығылып одан ақша сұрап алғанын, сэр Нудлдың ұлы, Маф имамның шәкірті милорд Нудлмен сыбайлас болып, ол өзінің бөлмесіне жиі шақырып, онымен экарт ойнап едәуір ақша ұтып алғанын, тағы да толып жатқан жағымсыз қылықтарын графиня де Бородино оның үйіне келіп түскен ағылшынның бәріне жырдан да қызық әңгімелеп, ұзын сөздің қысқасы, мадам Родон une vipere екен деді.



	Сонымен біздің кішкентай қаңғыбасымыз Улисс немесе Бемфилд Мур Керу сияқты жанын қоярға жер таппай Еуропаның түрлі қалаларына шатырын тігіп бақты. Оның сұрықсыз тірлігі жұрттың көзіне шалынды, ақыры цыганның кейпін киді де, адамдарды айналдырып, тілемсектікке көшті, мұндай қылығын көргенде төбе шашыңыз тік тұрар еді.



	Еуропаның ауызға ілінер ірі деген қалаларында ағылшын алаяқтарының шағын отары жоқ қалалар ұшыраспайды. Бұлардың басын құрайтындар қағылған-соғылған, бильярдтың залынан, кофеханасынан шықпайтын, ат жарыстар мен құмар ойынының құрбандары -ауқаттылардың қағылған-соғылған жеке пері жігіттері (әдетте бұлардан ата-анасы безген болып шығады), бұлардың есімін сот орындаушысы мистер Хемп оқтын-оқтын шерифтың камерасында жария етіп те қояды. Қарызын өтей алмай түрмеге түсетін, мастыққа салынып ләйліп, жанжал - төбелесті шығаратын да солар, ақы төлемей қашып жүретін де солар, француз бен неміс офицерлерін жекпе-жекке шақырып, мистер Спуниды экарттан сыпыра ұтып, ақшаны қалтаға басып, сән-салтанатпен Баденге тартатын, содан кейін бар табысын қайта құмар ойынға салып, оңды-солды шашып, дау-жанжалға түсіп, тағы да бір олжаға малынып - банкир еврейге жалған вексель ұстатып немесе мистер Спуни сияқты май шелпекті қолға түсіріп, тонағанша қайыршылық ғұмыр кешетін кезбе батырлар да солар. Бұл адамдардың тірлігіндегі баршылық пен жоқшылықты бағдарлау да бір қызық. Мұндай тірліктің әсері болу керек. Шынын айтсақ, Бекки осындай ғұмыр кешті де, соны өзінше рақат тірлік деп қызықтады. Ол осы қаңғыбастармен бір қаладан бір қалаға көшіп жүрді. Жолы болғыш миссис Родон Германиядағы әрбір құмар ойыншыларға белгілі еді. Ол Флоренцияда мадам де Крюшкассемен пәтерде тұрды. Жұрт оны Мюнхеннен қуылған деп айтады. Ал менің досым мистер Фредерик Пижонның айтуынша, Беккидің Лозандағы үйіндегі қонақасыда оны тойдыра ішкізіп, майор Лодер мен құрметті мистер Дьюсис сегіз жүз фунтын сыпырып алыпты. Байқап отырсыздар, Беккидің сол бір кезеңдегі өмірін аздап көзге елестеттік-ау деймін, ол жайында неғұрлым аз айтылса, соғұрлым оңды болар.



	Мисс Кроулидің сол бір жолы болмай қатты қыжалат көрген кездерінде кейбір жерде концерт қойып, музыкадан сабақ берген көрінеді, Әлде бір мадам де Родон деген Вильдбадтагы matinee та8Іса1е'қатысыпты, әуелі оны мистер Валахстың таңдаулы пианисі Шпоф сүйемелдеген көрінеді; ал менің жұрттың бәрін білетін, көп саяхат шеккен кішкентай досым мистер Ивздің айтуынша, ол 1830 жылы Страсбургте болған шағында әлде бір madame Rebecque деген әйел "La Dame Blanche"* операсында он шырқапты да, жергілікті театрда үлкен жанжал шығыпты. Мұндағы жұрттың біразы орындауын ұнатпай, ал партердегілердің (гарнизонның офицерлері отырғызылған-ды) көпшілігі жақтырмай айқай-шу шығарып, сахнадан түсіріп жіберіпті; Ивздың айтуына қарағанда, бұл жолы болмаган dibutante сол миссис Родон Кроули көрінеді.



	Жер басып жүрген қаңғыбас деген осы болар, бауырындағы баладан, қойнындағы күйеуінен айырылып жүрісі мынау. Ол күйеуінен ақша алысымен құмар ойынға кіріседі, ұтылады, аштан өліп жатқан ол жоқ. Мұның жолын қалай тапқанын кім біледі. Жұрт оны бірде Санкт-Петербургтен көрдік деп айтады, бірақ оны бүл қаладан аяқ-қолын жерге тигізбей айдап шығыпты, ол содан кейін Теплица мен Венадағы орыс жансызы болыпты деседі, өсек-аяңның бәріне бірдей сене беруге бола ма. Әуелі маған біреулер Бекки Парижден нағашы әжесін тауып алыпты деп те соқты, сөйтсе ол біз баяғыдан бері айтып келе жатқан Монморанси болмай шығыпты, қаусыраған алба-жұлба кемпір бір бульвардағы театрдың бірінің капельдинершысы екен. Өзге де жұрттың айтуынша, олардың көрісуі өте аянышты болған көрінеді. Бұл хикаяның авторы ол жайында тап басып ештеме айта алмайды.



	Бір кезде Римдегі қаржының құдайы есебінде бес жүз скуди қаржысы бар адамдарды қыс бойына балда шақырды, дәл осы қарсаңда сәті түсіп Беккиге де сол жердегі банкир арқылы күйеуі жіберетін жарты жылдың қаржысы қолына тиіп қалды да, шақыру билетіне ие болып, князь бен княгиня Полонианың қонақасына шақырылды. Княгиняның тақымы арғы түбі Рим мен Эгерияның екінші патшасы Олимпийлардың шаңырағынан өрбитін Помпилийлер* тегінен шыққан-ды, ол князьдың атасы Александре Полониа сабын, эссенция, темекі, орамал саудалап, ор түрлі мырзалардың шабарманы болып, пайыздан тиын-тебен жинады.



	Римнің таңдаулы жұртшылығы - князьдер, герцогтар, елшілер, суретшілер, музыканттар, монсиньорлар, гувернерлік-ерткен жас саяхатшылар - барлық шен-шекпенді адамдар банкирдің қонақ үйіне үймеледі. Залдары жарқырап, алтындаған рамалар (сурет орнатылған) жалтылдап, күдікті антиктерге толы болды. Қызғылт алаңындағы (оның атасы сауда жасаған орамалдың түсі) алтын саңырауқұлақ бейнеленген қожайынның алтын жалатқан әйдік гербі мен Помпили тұқымының күміс фонтанының бейнесі поп пен императорды қабылдауға дайын отырған үйдің барлық бөлмелерінің төбесіне де, есігіне де, керегесіне де, тіпті барқыт шымылдық балдахиндары да жарқырап, ерекше көз тартады.



	Сонымен Флоренциядан дилижанспен келген Бекки өте жұпыны мейманханаға орналасып, Полония князьдың қонақасысына шақыру алды. Күтуші әйел оны әдеттегіден гөрі тәуірірек ендеді де, Ребекка соңғы кезде бірге саяхат шегіп жүрген майор Лодердың (бүл келесі жылы Неапольде князь Раволиді ататын, ал карта ойынында сэр Джон Бакскин қалпағынан ойын картасынан өзге торт король тауып алып шыбықпен ұратын Лодердің өзі) қолтығынан ыстап балға тартты. Олар залға бірге енді, ол жерден бақытты шақтағы ескі таныстарды ұшырастырды. Майор Лодерге көнетоз киімді, өңі оңған орденнің жолақ ленталарын таққан бадырақ көз, сақалды шетелдік мырзалар сәлем берді. Бірақ отандастары майорға жолағысы келмей сырт айналды. Бекки де әйелдердің ішінен француз жесірлерін, күйеулері күн көрсетпеген, сұйық жүрісті итальян графиняларынан таныстарын кездестірді. Бақталастық базарындағы ең таңдаулы қауыммен араласқан бізге осы жерді әңгіме етудің жөні де жоқ. Жығылсаң нардан жығыл дегендей, айтуға тұрарлық қауым болу керек қой, бұлар кім? Бірақ саяхатшылардың легіне Ним мен Пистол* сияқты не алаяқ қулар қосылып, корольдің мундирін киіп, сатып алған шенін мақтан етіп, тонауға қатысып, кейде ұрлығымен тұтылып, дарға да асылып жатады.



	Сонымен, Бекки майор Лодерді қолтықтап бөлмелерді аралап шықты да, буфетке барып шампанмен сусындады. Мұндағы қонақтар, әсіресе майордың әскери достары сыйлаған шарапты құныға сілтеді, содан кейін ілгері жылжып, анфиладтың ақырындағы княгиняның қонақ бөлмесіне де жетті - ол арада Шолпан бейнесі, күміс құрсамалы венециан айнасы болды). Бұл жерде үстіне алқызыл барқыт қапталған дөңгелек үстелге дастарқан жайылып, князьдың үрім-бұтағы ең атақты қонақтарға ас тартты. Бекки лорд Стайнның дастарқанында осындай адамдармен болғанын есіне алды... Кімді айтсаң сол келеді дегендей, есіне түсіргені сол еді Полонианың үстелінде отырған Стайнды көзі шалды.



	Оның жарқыраған ақ маңдайында гауһар тас түсірген жарақаттың ізі білінеді; жирен бакенбарды боялып, пур-пур себіліпті, сондықтан оның солғын жүзі одан бетер сұрланып кетті. Ол ордендерін шынжырлап тағыпты, соның ішінде көгілдір ленталы Аспа орден де бар-ды. Дастарқан басында ықпалды герцог, қайдағы корольдік жоғары мәртебелім отырғанмен, олардың ішіндегі атақтысы Стайн болатын; бәрі де бикештерімен келіпті, милордтың қасында да Гландьенің қызы графиня Белладонна ару отырды, мұның жұбайы (граф Паоло делла Белладонна) энтомологиялық коллекция жинаған белгілі адам еді, ол Марокко императорына бір тапсырмамен жіберіліп, содан оралмағанына коп болды.



	Бекки әйгілі бекзаданың жүзін қайта көргенде ала бөтендеп, көңіл шіркін толқып та кетті, сол шақта қасындағы темекі сасыған майор Лодер жиіркенішті көрінді. Табан астынан оның бойында ақсүйек ледиге тән мінез бой алып, кербез тартып, баяғы Мэйфэрде жүргендей сезінді. "Мынау әйелдің жүзі топас, әрі ызғарлы көрінеді, - деп ойлады ол, -мұндай әйел еркектің көңілін таба біле ме, көңілі жүдеу екен, менің қасымда көңілі сергек болушы еді-ау".



	Атақты бекзатқа көзін жалтылдатып, нұр шашып кербездене, қылымси қарағанда өткенді де еске түсіріп, әрі үмітсіз шайтан дегендей келешектен де күдер үзбеді. Лорд Стайн Жұлдыз бен Алқа орденін тағып асқақ сезініп, жұртпен менменсіп сөйлесіп, тәкаппарланып маңғазданды, оның олай ететін жөні де бар-ды. Бекки оның сыпайы күлкісіне, әсерлі қимылына құмарта қарады. Ax, Ban Віеп ол әңгімені майын тамызып, мәнерлеп айтар еді, тапқыр да ұтқыр ойлы, көргені, оқығаны мол әрі өзі қандай сергек те биязы десеңізші! Ол осындай қасиетті адамды темекі мен коньяк сасыған арбакештің қисық-қыңыр қалжыңымен, боксердің жаргонымен сөйлейтін майор Лодерге, сол сияқтыларға алмастырды-ау!



	"Ол мені таныр ма екен?", - деп ойлады ол Лорд Стайн қасында отырған бір бикешпен күлісіп әңгімелесіп отырды да, басын бір бұрғанда Беккиді байқап қалды.



	Оған көзі түсіп қалғанда Бекки қатты қысылды, бірақ барынша жылы шырай білдіріп, иіліп сәлем беріп бақты, бірақ бір сот лорд Стайн арбасқан жылан құсап бедірейіп, аузын аңқитып, антұрған майор қолтығынан ұстап қонақ үйге ертіп кеткенге дейін көз жазбады.



	- Миссис Ребекка, ас тартылған залға барайық, - деді әлгі жігіт, бұл ақсүйексымақтар тамақты жайпағанда менің де тамаққа тәбетім тартты. Қожайынның шампанынан ауыз тию керек емес пе.



	Майор онсыз да көбірек сілтеді-ау деп ойлады Бекки.



	Ол келесі күні Монте-Пинчоға - Рим фланерлерінің Гайд-паркіне қыдырып барды - бәлкім лорд Стайнды тағы бір кездестіріп қаламын ба дегенде ойы болған шығар. Бірақ өзге танысын кездестірді: ол мәртебемнің сенімді адамы мистер Фич болатын. Ол Беккиге әлдеқалай қыр көрсетіп, бір саусағын қалпағының жиегіне тигізіп сәлемдесіп:



	- Мадамның осында екенін біліп ем, - деді ол, - мейманханадан бері соңыңызға түсіп келемін. Мен сізге бір ақыл айтайын деп ем.



	- Маркиз Стайнның атынан ба? - деді Бекки барынша менменсіп, не дер екен деп күтіп қалды.



	- Жоқ, - деді камердинер, - оз атымнан айтпақпын. Рим - денсаулыққа қолайсыз жер.



	- Мосье Фич, бұл кез емес, пасхадан кейін солай болады.



	- Қазір де солай, мадам, маған наныңыз. Мұндағы жұрттың көпшілігі безгекпен ауырады. Саз батпақтан соққан жел жылдың қай мезгілінде болса да катер. Мадам Кроули әрқашан да bon enfant адам едіңіз ғой, мен сізге жақсылық қана ойлайтын адаммын, parole d honneur2. Сақтаныңыз! Римнен кетіңіз, әйтпесе сырқатқа шалдығып, дүниемен қоштасасыз.



	Бекки қарқылдап күлгенмен, ішін жылан жайлап:



	- Қалай? Мен бейшараны өлтіреді деп ойлайсыз ба? - деді ол қандай керемет! Сонда милорд жол серіктердің орнына жалдамалы қанішерлер ертіп, стилеттер ұстай ма? Сандырақ! Оған ерегіскенде кетпей қоямын. Мені мұнда қорғайтын адамдарым бар.



	Енді мосье Фич қарқылдап күлді.



	- Қорғайды дейсіз бе? - деді ол - Сізге пана болатын, қорғайтын кім? Осында мадам басын айналдырып жүрген майор, капитан атаулы құмар ойыншылар сіздің өміріңізді жүз луидорға да қиып жібереді. Майор Лодер (оның майорлығы менің милорд, маркиздігін сияқты) жайында әр нәрседен хабардармыз, оның ақыры каторгаға, тіпті одан зорсына тірелуі мүмкін. Біздің білмейтініміз жердің астында, барлық жерде достарымыз баршылық. Біз сіздің Парижде кімді кездестіргеніңізді, қандай туысты тапқаныңызды білеміз. Иә, иә, мадам бізге қай көзімен қараса да өзі білсін, бірақ шындық сондай. Сіз қалай деп ойлайсыз, біздің Еуропадағы елшіміздің ешқайсысы да мадамды қабылдамайтыны қалай? Сіз мәртебемнің намысына тигеніңіз соншалық, ол сізді көргенде өртеніп кете жаздады. Кешкісін үйіне қайтқанда жанын қоярға жер таппады. Сізге бола мадам де Белладонна жылап-сықтап, құдай көрсетпесін быт-шытымызды шығарды.



	- Аһ, мадам де Белладонның ісі екен ғой!- деді Бекки жүрегі орнына түсіп, өйткені Фичтің сөзі оны қатты үрейлендірген-ді.



	- Жо, мұнда ол әйелдің қатысы жоқ, ол әйелдің қызғанбайтын күні бар ма? Менің сөзіме күмәндансаңыз, әңгіменің төркіні монсиньорден шығып отыр. Оның көзіне бекер түстіңіз. Егер Римде қалып қойсаңыз, опық жейсіз. Менің сөзіме құлақ асыңыз. Тез кетіңіз. Милордтың күймесін мына жақтан көресіз, - деп Беккидін қолынан ұстап, оны қатардағы аллеяға алып барды. Сәйгүліктер жегілген лорд Стайнның күймесі гербісі жарқырап кең көшеде ағызып бара жатты; оның үстінде жастыққа шалқайып, алдына болонка итін, басына ақ шатыршасын ұстап, қара шашты кербез сылқым мадам де Белладонна, оның қасында - өң-түссіз, селқос сүлей карт маркиз отыр екен. Кейде бойын ыза, кек пен намыс оты билегенде сол уақыт лап еткені болмаса күйген томардай омырайып, мына жарық дүниенің тіршілігінен түңіліп, әбден қалжырап, өмір тәлкегі титықтатып тастапты, саудыраған қартта сымбаттылық та, өмірге деген құштарлық та сөніпті.



	- Сол күнгі кештен кейін монсиньор әлі оңалмады, - деп сыбырлады мосье Фич, күйме қастарынан өте бергенде, Бекки тал арасынан тасалап соңынан қарап қалды.



	"Бұл да болса дәтке қуат", - деп ойлады Бекки.



	Расында да, мосье Фич айтқандай милорд миссис Бекки жайында соншалық қаныпезерлік ойда болды ма (мосье Фич монсиньор дүние салғаннан кейін отанына қайтып, зор құрметке бөленіп, өзінің патшасынан барондық атақ сатып алып барон Фиччи аталды), әлде ол біреудің қамын арқалағысы келмеді ме, немесе оған қоқан-лоқы жасап миссис Кроулиді сескендіріп, қаладан қуып жібер, биыл осында қыстайын деп ем, сол салдақыны көргім келмейді деді ме, кім білсін, бұған ешкім жауап бере алмады. Бірақ қорқыту ықпал етпей қоймады, құртақандай әйел бұрынғы қамқоршысына көз тіккенді қойып, жайына кетті.



	Бұл бекзаттың Неапольда қайғылы қазаға ұшырағанын жұрттың бәрі оқыды; газеттердің хабарына қарағанда, 1830 жылғы француз революциясынан кейін қатерлі бірнеше соққыға шыдай алмай құрмет тұтылатын Джордж Густав, Маркиз Стайн, Гонт-Каслдан Ирландия Пэрі, Граф Гонт, Виконт Хелборо, Барон Пичли және аса құрметті аспалы орденнің, испанның Алтын жабағы орденінің, орыстың бірінші дәрежелі Қасиетті Николай орденімен, түріктің Жарты ай орденінің иесі, Опалы Бөлменің бірінші Лорды Қара басқыштың Грумы, Готтың полковнигі немесе милиция полкінің жоғары мәртебелі регенті, Британ музейінің қамқоршысы, Уайт-фрайерс колледжінің қамқоршысы, азаматтық құқықтың докторы Грилсбидің дүниеден қайтқаны сияқты, француздың көне монархиясының құлауы сезімтал жанды милордты да ұшырып түсірді.



	Апталық газеттің бірінде маркиздің жақсылығы, дарқандығын, таланттылығын, қайырымды істері шеберлікпен баяндалып жазылды. Оның асқан сезімталдығы, Бурбондардың даңқты ісінің жолын қуып, әрі олардан тумалық қатыс іздегені соншалық өзінің мәртебелі туыстарының күйреуін көтере алмады. Оның сүйегі Неапольда жерленді де, әрдайым асқақ сезімтал, қайырымды жүрегі күміс құтыға салынып Гонт-Каслге алып қойылды.



	- Кедейлер мен әсем өнер есіркеушісінен, қамқоршысынан айырылды, - деді мистер Уэг, -ал қауым - әсем сылқымнан, Англия - асқақ патриотының, мемлекет қайраткерлерінің бірінен айырылды.



	Одан қалған мұра үшін ұзақ уақыт талас болды, әуелі мадам де Белладоннан "Яһудидің көзі" аталатын атақты гауһар тасты қайыруды талап ету тартысы біразға созылды. Мәртебелім мұны сұқ саусағынан тастамай салып жүретін көрінеді, сол жүзікті маркиз мезгілсіз жан тапсырғанда әлгі әйел суырып алды деп кінә тағылды. Бірақ оның сенімді досы, әрі қызметшісі мосье Фич бұл жүзік маркиз дүние салардан екі күн бұрын бикештің саусағында жүргенін, әрі құпия сандығында сақталған банк билеттері, қымбат заттар, неаполитаның француздың пайыздық қағаздары, т.б. заттарының болғанын, әрі осының бәрі күнәсіз әйелдің мұрасы екенін дәлелдеді.





Алпыс бесінші тарау




	ҚЫЗЫҒЫДА, ШЫЖЫҒЫ ДА МОЛ КҮНДЕР



	Құмар ойынының үстелінде кездескен күннің ертесінде Джоз барынша сыланып-сипанып киінді де, жанын қоярға жер таппай, түндегі түлен түрткен ойын ешкіммен бөліспей, біреу-міреуді қасына да ертпей, құдды олжасына ортақ болатындай қара ниеттеніп таңертең үйінен шықты да, "Піл" мейманханасының қақпасынан жөн сұраса бастады. Той-думанға орай жұрттың аяқ-қолы жерге тимей абыр-сабырды, даладағы үстел басында темекі тартылып, сыра ішіліп те жатқан, ал үйдің іші көкала түтін болатын. Джоз мырза шүлдірлеген немісшесімен маңғазданып іздеген бикешін сұрастырды да, ең жоғарыдағы -шатыр астындағы қабатқа көтерілді; мұнда көрмеге қымбат заттары мен парча алып келген кезбе саудагерлер орналасқан еді; Апартаменттің үшінші қабатынан жоғары бөлігінде ойын үлгілерінің ордасы, ал төртінші қабатынан жоғары цыганның атақты вольтижері мен акробаттарының труппасы; одан жоғары - шатырдың астындағы қуыс бөлмелерге студенттердің, коммивояжерлердің тойға келген жүргіншілерден арасынан Бекки де пана тапқан екен, бұл сымбатты жандардың бұрын-соңды мекендеп көрмеген күркесі болар.



	Беккиге осындай тіршілік ұнайтын. Ол мұндағы тұрғындардың бәрімен - саудагерлермен де, құмарпаз ойыншылармен де, акробаттармен де, студенттермен де достық қарым-қатынаста болды. Ұяда не көрсең - ұшқанда соны ілерсің дегендей адам тегіне тартпай қоймайды ғой, ол да сол әке-шешесі сияқты ұшып-қонып, жұртпен қоян-қолтық араласып, тез тіл табысып, тірліктің ыңғайына қарай бейімделіп кетеді. Егер жатқан-тұрған лорд кездесе қалмаса Бекки оның шабарманымен де сөйлесе береді. Гуілдеген думан ішімдік, темекінің көкала түтіні, саудагер еврейлердің дауы, кедейленген акробаттардың тәкаппар паңдығы, құмар ойыншылардың жаргоны, студенттердің шырқаған әні, айғай-шуы -осының бәрі бәлекей әйелдің көңілінен шықты, әуелі пәтер ақысын төлей алмай жүрген күндерде де жарқылдап осылардың ішінде сауық кұрды. Осының алдындағы кеште кішкентай Джордждың көмегімен ақша ұтып, қапшығы томпайғаннан кейін оған бүл тірлік жұмақ сияқты көрінді.



	Ауыр денелі Джоз алқынып, ентігіп сықырлаған соңғы басқышқа аяғы тиіп, жоғарғы дәлізге жетті де, маңдайының терін сүртіп, тоқсан екінші бөлмені іздестірді, оның қарсысындағы тоқсаныншы бөлменің есігі ашық қалыпты: саптама етік, лас шлафрок киген студент мүштікпен темекі шегіп төсекте шалжиып жатыр, ұзын шашты, сәнді, бірақ ол да лас кеудеше киген екінші студент тоқсан екінші бөлменің табалдырығында тізерлеп, бөлмедегі бикешке өлердегі сөзін айтып жалбарынып отыр.



	- Әрмен кетіңіз!- деді таныс дауыс, Джоздың құйқасы шымыр ете қалды. - Мен бір адамдарды күтіп отырмын... Атам келмекші, сіз оның көзіне түсіп қаларсыз.



	- Періштем, Englanderin1, - леп өзеуреді әлгі тізерлеп отырған ақсары шашты саусағына үлкен жүзік салған студент. - Бізді аяңыз, жалбарынып өтінеміз. Қашан кездесеміз, айтыңызшы? Фриц екеуімізбен парктегі мейманханадан тамақтаныңызшы. Қуырылған қырғауыл, портер, плумпудинг пісіртіп, француз шарабын ішеміз. Сіз келісім бермесеңіз, жанымызды құрбандыққа шаламыз!



	- Құрбан боламыз!- деді төсекте жатқан жас дворянын.



	Джоз бұл сөзді естігенмен мәніне түсінбеді, өйткені бұл тілді зейін қойып үйренбегені.



	- Newmero. Kattervang dooze, si vous plait!2 - деді Джоз бір сот бойын жиып, кербездене тіл қатып.



	- Quater fang tooce!- деп қайталады да, студент орнынан ұшып тұрып, бөлмесіне қарай жүгірді; есік тарс жабылды да, Джозға олардың қарқылдаған күлкісі естілді.



	- Құдайым-ай, сізісіз? - деді әйел дәлізге шығып, - сізді зарыға күттім ғой. Тұра тұрыңыз... сәл, сәл, кідіріңіз.



	Осы сәтте ол опа-далап қалбырын, шөлмек, шұжық туралған табағын төсектегі көрпенің астына тыға қойды да, шашын тез тарап, қонағын қабылдады.



	Оның таңертеңгі киімі: өңі түскен, кірлеу, әр жерінде помада жағылған күлгін домино еді. Бірақ желпілдеген кең қолтық жеңі ақ білегін, сүйріктей саусағын жасыра алмады, сыртынан буынған белбеуі қыпша белін қынап, ерен сымбаттылық танытты. Бекки Джозды қолынан ұстап бөлмеге енгізді.



	- Кіріңіз! - деді ол, төрлетіңіз, әңгімелесейік. Мына жерге отырыңыз.



	- Етжеңді мырзаның қолын сәл қысып, оны орындыққа отырғызды. Әрине өзі әлгі табақтың, тамақтың, шишаның үстіне отырмады. Джоз болса ғой жалп ете қалар еді-ау, құдай бір сақтады. Осылай жайғасқаннан соң Бекки өткен-кеткен жайды қозғады.



	- Сіз баяғы қалпыңызда сыз, ешбір өзгерісіңіз жоқ? Сізді қай жерде кездестірсем де айнытпай таныр едім; бөтен жерде, жат жұрттың арасында жайдары, адал досыңның жүзін көру қандай ғанибет!



	Шынын айтсақ, дәл осы шақта сол жайдары, жарқын жүз адалдықты, қайырымдылықты таныта қоймады. Кезінде көңілі түскен қыздың орналасқан бөлмесін көзімен бір шолып шықты. Бір көйлегі төсектің басында, бірі есікке қағылған шегеге ілініпті; қалпағы ананың жартысын қалқалапты, ал алдында қола түсті әсем башмағы жатыр. Төсектің қасындағы үстелдегі май шамның қасында француз романы жатты. Бекки мұны да төсекке тыға қоймақ болған еді, бірақ шамды сөндірген қағаз қалпақшаны ғана жасырып үлгерген.



	- Иә, мен сізді қандай жерде кездестірсем де айнытпай таныр едім, - деді ол сөзін жалғастырып, - әйел баласы кейбір нәрсені есінен шығармайды. Сіз мен бұрын-сонды көрген еркек атаулының сұлтанысыз.



	- Рас айтасыз ба? - деді Джоз таңданып, - құдай тас төбемнен ұрсын, шын айтасыз ба?



	- Сонау бір кезде қарындасыңызбен Чизиктен сіздің үйге келгенімде мен әлі бала едім, -деді Бекки. - Менің сүйікті досым қалай, аман-есен бе? О, оның күйеуі қара жер хабар жеткізбесін, марқұм бұзылған адам еді, сіздің қарындасыңыз оны менен қызғанды ғой, ой пендешілік-ай десеңізші! Басқа көңілімдегі адамым болғанда мені оған қарады деп қалай ғана ойлайды.. жо, жоқ... өткенді еске түсіре бермейікші!- Сөйтті де ол шілтерлі бет орамалын кірпігіне тигізіп қойды.



	- Осы кездесуіміз де тағдырдың жазуы, бұйрық деген осы, - деді ол, - өзге бір өмір кешіп жүрген әйелдің мұнда тап болуын басқаша түсіндіре аласыз ба? Джозеф Седли, басымнан кешірген қайғы-қасіретімді сізге айтып жеткізе алмаймын. Азап шеккенім соншалық, кейде есімнен айырылып қаламын ба деп қорқатынмын. Ешбір жерде орын теуіп тұрақтамадым, жарғақ құлағым жастыққа тимей жақсылық, тыныштық, бақыт дегенді сезбей, ел кезумен күнім өтіп келеді, кезбелік қайбір жақсылық! Достың бәрі сатқын болып шықты. Мына жұмыр жердің бетінде адал адам жоқ. Күйеуге сүйіп қосылмағанмен, адал жар болдым, сүйген адамым... жарайды, ол жағдайды қозғамай-ақ қоялық. Оның көзіне шөп салған жоқ едім, бірақ ол мені бағаламай, талақ етіп, тастап кетті. Мен бала сүйген ана болдым, жалғыз ұлым, бір ғана махаббатым, бір ғана үмітім, қуанышым да сол еді, оны бауырыма басқанымда мауқым басылып, аналық мейірімім түсер еді, менің өмірім де, тірлігім де, табынарым да, үмітім де сол еді... Олар сол сәбиімді бауырымнан суырып алып кетті емес пе. Сөйтті де, ол жүрегін қолымен басып, бір сот жастыққа бетін қойып жатты.



	Көрпенің астында жатқан коньяк құйылған шөлмек шұжықтың қалдығы салынған тәрелкеге тиіп сыңғырлап қалды. Осыншама қайғыға екеуі де қапаланды. Макс пен Фриц есіктің сыртынан құлақ түріп, миссис Беккидің еңіреп жылағанына таңғалыпты. Бұрын көңілі түскен қызының мұндай халінен Джоз да сескеніп қалды. Содан кейін Бекки басынан кешкен өмірін ешбір бүкпесіз, қулық-сұмдықсыз ағынан жарылып баяндады: егер мына жарық дүниеде періштенің бары рас болса, ол риза1 киімімен аспаннан жерге түсіп, шайтанның азғыруына елігіп, ақ жолынан тайса, азаматтың опасыздығына душар болған сол періштең дәл қазір Джоздың қарсы алдында коньяк құйылған шөлмектің үстінде отыр еді.



	Бұлар өткен-кеткенді айтып ұзақ әңгімелесті де, Джоз Седли коп нәрсеге көз жеткізді (бірақ бұл жағдай оны таңғалдырады да, көңіліне ақау да салмады), бағып қараса, Джоз Седлиді көргенде Бекки бейшараның жүрегі алғаш рет лүпілдеген екен; әрине Джордж Осборн мұны қатты айналдырыпты, ондай жағдай қызғаныш туғызбай қоя ма, Эмилияның өкпелеуі де орынды көрінеді, бірақ Бекки ол марқұмға аңсары ауған емес, әрі алғашқы күннен бастап-ақ оның көңілінен Джоз ұя тебіпті, бірақ некелі әйелдің жолы нәзік емес пе, ол некелік ғұрпын қатты сақтайды, ала жіпті аттамайды, күйеуінің көзіне шөп салмайтын көрінеді, құдай басқа салғаннан соң көнеді ғой, сол күйеу сымағы полковник Кроули жұрт мәтелге айналдырған "құтырған" жерде тұратын көрінеді, онда ауа райы қолайсыз дейді, сонда жазатайым болып айырылмаса, көзі тірі тұрғанда ол пәледен айырылар емес, бір мойынтұрыққа қосақтап қойғандай жүре берер еді.



	Джоз үйіне көңілі орнына түсіп, асып-тасып кайтты, Ребекканы сүйкімді әйел деп қана қоймай, өте қайырымды, ақылды әйел санап, оның жағдайын жақсартуды да қарастырды. Оны қудалауды тоқтату керек, ол ақсүйектердің қауымына оралып, өзінің орнын алуы керек, сол үшін жаралған жан. Қалай қалпына келтірудің жағдайын қарастырып бағады. Бекки бұл аяқ асты мейманханадан шығып, тыныш жердегі пәтерге орналасуы керек. Эмилия да оған жолығып, көңілін серпілтуі керек. Ол майормен ақылдасып жағдайын қарастырады. Бекки Джозбен қоштасарда көзінің жасын сүртіп, рахметін жаудырып, сыпайы мес қарын мырза еңкейіп саусағын сүйгенде, оның қолын қатты қысты.



	Ол Джозды өзінің күркесінен шығарып салғанда, кәдуілгі ата-бабасының ғимаратынан аттандырғандай құрмет корсетті; алпамсадай джентльмен басқыштан төмен түсіп, көзден таса болғанда Макс пен Фриц ауыздарына мүштіктерін қыстырып, темекісін бұрқыратып күркелерінен шықты, Бекки оларға Джоздың жүрісін мазақтап, көңілденді, өзі қатқан нанмен шұжығын тістелеп, аздап су қосылған коньягын ұрттап, рақатқа батты.



	Джоз қуанышы койнына сыймай Доббинның пәтеріне барып, әлгінде ғана естіген әңгімені майын тамыза айтты, бірақ оның алдындағы күні кешкісін құмар ойнының үстелінде не болғанын бүгіп қалды. Сонымен, миссис Бекки сәл үзіліске ұшыраған de jeuner a la fourchette ішіп болып қалған кезде екі джентльмен оған қандай жәрдем көрсететіндерін ақылдасты.



	Бүл қалаға қандай жағдаймен тап болды екен? Жолдас-жораларының болмағаны ма? Жалғыз кезіп жүр ме? Мектептің кішкентай оқушылары да Авериннің жалғыз-ақ жолымен оп-оңай түсуге болатынын* латын оқулығынан біледі. Сондықтан Ребекканың қалай құлдырағанына тоқтамай-ақ, бөгелмей-ақ қоялық. Ол заманы дүркіреп, жолы болып тұрған кезінен көп өзгерген жоқ, қырсық шалып, жолы болмай қалды.



	Ал Эмилияны өзіміз де біліп қалдық, қой, оның көңілі бос, тым бауырмал, ол біреудің бақытсыздығын естісе, соған қол ұшын бергенше асығады. Ал өз тарапынан ешкімге жамандық ойлаған емес, біреудің айыбын бетіне басып одан түңілген де емес. Егер ол жақын жүрген жарандардың бәріне жақсылық ойлап, жылы қатынас жасаса; ол өзінің қызметшісіне қоңырау соққанына кешірім сұраса, кездеме көрсеткен сатушыдан да кешірім сұраса, егер көше сиырушыға иіліп сәлем беріп, оның денсаулығын сұрап ақымақтанып жүрген әпендің сенің танысың бақытсыздыққа ұшырап қалыпты десең, онда елпілдеп, алып-ұшып кетпей ме; біреуге істеген жамандығың алдыңнан шығады, соның сазайын тартасың деген оның құлағына кіріп шықпайды. Егер мына дүниеде Эмилия шығарған заңмен тұрсақ, жұрттың бәріне де жайлы болар еді-ау. Бірақ Эмилия сияқты адам, әсіресе ел басқарушылардың ішінен өте сирек ұшырасады. Менің ойымша, мұндай ледилер дүниені жайлаған түрмені жойып, жазаның кісенін, дүренің, қайыршылықтың, кедейліктің, аурудың, аштықтың көзін жояр еді. Ол арлы-бергіні бағдарлай бермейтін келте ойлы адам екенін мойындауымыз керек, сондықтан соншалық ауыр опасыздықты есінен шығаруы да мүмкін.



	Майор Доббин Джоздан Беккидің басынан кешкен оқиғасын естігенде, біздің бенгалдық жігіт құсап құлап түспеді. Қуаныш білдірген жоқ, керісінше қасіретке душар болған бейшара әйелге лайықты тұжырымды ойын ғана айтты:



	- Ол салдақы тағы да алдымыздан шықты ма? Алғаш жолыққанда жасыл көзін бір қадағанда оның көзі түсіп кетіп жалт бұрылған, содан бері Беккиді жек көретін, әрі сенбейтін.



	- Ол салдақы қай жерге барса да дуылдатып жүреді, - деді майор, - оның мұнда қалай өмір сүріп жүргенін, шетелде жалғыз-жарым немен кәсіп ететінін ит білсін. Сіз маған оның жауларын, қуғынға түскенін айтпаңыз, жақсы әйел дос-жарсыз болмайды, күйеуден, бала-шағадан ажырамайды. Ол күйеуін неге тастап кетіпті. Сіз айтқандай ол топта сұрқия адам болар. Ол сондай адам болатын, сүмелектің марқұм Джорджды қалай сыпыра ұтқанын білемін. Соларың бір шатақпен, жанжалмен ажырасты-ау деймін. Солай деген сыбыс естіген сияқтымын, - деді ақсүйек атаулының өсек-аяңына құлақ түре бермейтін майор Доббин.



	Джоз болса миссис Беккиді барлық жағынан ізгі жан, күнәсіз, жазықсыз әйел, дұшпанның тілімен датталған деп ақтауға тырысты.



	- Ал жарайды, жарайды. Онда миссис Джордждан сұрап көрейік, - деді біздің есіре мәмлегер майорымыз, - жүріңіз сонымен ақылдасайық, нендей кеңес берер екен, өзге адамды білмеймін, мұндай жағдайда ол таптырмайтын адам.



	- Ім. Эммамен ақылдасқан жон болар, - деді Джоз. Ол қарындасын жақсы көрген емес-ті.



	- Сонымыз жон болар. Сэр, мен ғұмырымда одан асқақ әйелді кездестірген емеспін, - деп салды майор. - Ол бикешке жәрдемдесу қажет ие, жоқ па, қарындасың қазы болсын, соның айтқанына тоқтайық.



	Қу майор құда да тыныш, құдағи да тыныш болады деп екі ортада қалыс қалып, істі тындырамын, ойымды өткіземін деп топшылады, өйткені бір кезде Эмманың күйеуін Ребеккадан қызғанғаның есіне түсірді, оның атын естісе дірілдеп кететін-ді. "Қызғаншақ әйел кешірімпаз болмайды" деп ойлады майор. Сонымен біздің сарбазымыз көшеден өтіп, миссис Джордждын үйіне беттеді, ол болса ұстазы Штрумф мадаммен романстарын шырқап жайбарақат отырған-ды.



	Бұл әйел кетісімен Джоз әдеттегідей асқақтап әңгімесін бастады.



	- Қымбатты Эмилиям, - деді ол - менің басымнан бір ғажайып жағдай өтті... Ио... құдай тас төбемнен ұрсын... ойламаған оқиғаға тап болдым. Сенің бір ескі досың... өте сымбатты ескі досың - бала күніндегі досың - әлгінде ғана сол әйел досың осы қалаға келіпті, сен сонымен жолықсаң қайтеді?



	- Әйел досың! - деді Эмилия даусын көтеріп. - Оның кім, жұмбақтамай айтсаңыздаршы. Майор Доббин, қайшымды сындырып алмаңыз.



	Кейде Эмма белінен тастамай қыстырып жүретін қайшыны майор шынжырынан ұстап айналдырды да, көзіне тигізіп ала жаздады.



	- Ол әйелге қаным қас, - деді майор қабағын қарыс жауып, - оны сіздің де жақсы көрмейтін жөніңіз бар.



	- Ол Ребекка ғой, иә, өзге адам болуы мүмкін емес, - деді Эмилия қызарып, қатты абыржып.



	- Сіз дәл таптыңыз, сіз әманда дұрыс айтасыз, - деп жауап қайырды Доббин.



	Брюссель, Ватерлоо, қайғысы, қасіреті мол келмеске кеткен күндер нәзік жанды Эмилияның сезімін қайта оятты.



	- Мен оны көргім келмейді, - деді Эмма, - жүрегім түршігеді.



	- Мен сізге не дедім? - деді Доббин Джозға.



	- Ол өте бақытсыз күйге ұшырапты... ондай-ондайдың бәрі тоқтықта!- деді Джоз. - Ол әбден қалжырап, қайыршылық күйге түсіпті, адамның басына бермесін, дертке шалдығыпты, қатерге ұшырапты, әлгі опасыз күйеуі тастап кетіпті.



	- Аһ!- деді Эмилия уһілеп.



	- Мына жарық дүниеде оның қол ұшын берер туысы да, досы да жоқ, - деді Джоз, қарындасының қайырымдылығынан үміттеніп, - ол сенен ғана қайырым, үміт күтіп отыр. Ол мүсәпір күйге еніпті, Эмилия. Қайғыдан оның ақылы да ауысып кете жаздапты. Әңгімесі, өмірі мен қатты толқытты... құдай бар, шын сөзім қатты толғантты. Мұндай періштедей жанның осыншама қуғынға ұшырағанын ешкім бұрын-сонды естімеген болар. Отбасы өте қаталдық жасапты.



	- Бейшара-ай.!- деді Эмилия.



	- Егер достық көмек болмаса өмірмен қоштасатын шығармын деп отыр, - деді де даусы дірілдеп Джоз сөзін жалғастыра берді. - Өтірік айтсам, құдай тас төбемнен ұрсын, әуелі ол өзін-өзі өлтірмек те болыпты. Ол апиын алып жүреді екен, өз көзіммен бөлмесінен көрдім, үш канатты "Піл" мейманханасының ең жоғарғы бөлмесінде, шатырдың астында тұрады. Мен сонда барып қайттым.



	Бұл жағдай Эммаға эсер ете қоймады-ау деймін. Әуелі ептеп жымиып қойды. Бәлкім Джоздың басқышпен қалай ырсылдап шыққанын есіне алған болар.



	- Ол қайғыға тап болыпты, - деді ол тағы да қайталап. - Бұл әйелдің қаншалық азапты басынан өткергенін сөзбен айтып жеткізу қиын. Джорджбен жасты ұлы бар екен.



	- Иә, иә, есіме түскен сияқты, - деді Эмма. - Иә, оған не болыпты?



	- Сымбатты бала көрінеді, - деді Джоз, барлық етжеңді адамдар сияқты жұрттың қайғысына ортақшыл еді, сондықтан Ребекканың әңгімесі мұны қатты толқытыпты, -анасының періштесінбей екен. Сол баласын зар жылатып бауырынан жұлып әкетіпті де, көрсетпей қойыпты.



	- Джозеф бауырым, - деді Эмилия, орнынан ұшып тұрып, - жүр, қазір барып қайтайық.



	Ол жүгіріп жатын бөлмесіне кірді де, қалпағын асығыс киіп, шәлісін қолына ұстап жүгіре шықты да, Доббинге бізбен бірге жүр деп бұйырды.



	Доббин өзі Үндістаннан жіберген ақ шәлісін Эмманың иығына жапты. Ол айтқанды орындаудан өзге амал қалмағанын ұқты. Эмилия қолтығынан ұстады да, жүріп кетті.



	- Ол тоқсан екінші бөлмеде, оған сегіз айналма баспалдақпен шығасың, - деді Джоз, тағы да шатырдың астына көтерілуден ерініп. Ол терезесі алаңға қараған қонақ бөлмесінің терезесінің алдына барды да, "Піл" мейманханасына қарай базар арқылы кетіп бара жатқан екеуіне қарап тұрды.



	Екі студентпен ыржақтаған Бекки шатыр астындағы бөлмесінен оларды көзі шалғаны жақсы болды. Олар келіп-кеткенді өз көзімен көрген Беккидің атасынын сырт бейнесін мазақ етіп тұрған Оларды дереу шығарып жіберіп, миссис Осборн сарайдағы мәртебемде қонақасыда болып жүретінін білетін "Піл" мейманханасының қожайыны оған құрмет көрсетіп, миледи майорды шұғыл бұрылмалы басқыштардан сүйемелдеп шығарыпты.



	- Шапағатты леди, шапағатты леди!- деді қожайын Беккидің есігін қағып (осының алдында ғана оны мадам деп, құрметтілік көрсетпей тіл қататын).



	- Кім бұл? - деп сұрады Бекки, есіктен басын шығарып, сөйтті де дауыстап жіберді. Оның алдында көңілшек Эмма мен бамбук таяқ ұстаған ұзын тұра майор Доббин тұрды.



	Осы кездесуге қызыққан Доббин үнсіз бақылап тұрды, Эмма құшағын жайып Ребеккаға ұмтылды, сол сәтте-ақ бәрін ұмытып, құшақтап, бетінен сүйді. Ей, бейшара әйелдер-ай, әйтеуір жандарың тым нәзік, еріндерің үлбіреп, сүйісуге әзір тұрасыңдар-ау.





Алпыс алтыншы тарау




	АТМАП ТІП ТЕRAС



	Эмилияның ақ көңіл қайырымдылығы жүрегі беріш болып қалған Беккиді де толқытты. Эмилияның жұмсақ сөзі ұзақ болмағанмен, соншалық әсерлі де нанымды, адал жүректен шыққан үн болды. "Еңіреген сәбиін ананың құшағынан жұлып алыпты" сөзі Ребекка тарапынан өте ұтымды айтылыпты. Осы жан тебірентер сөз досымен қайта табыстырды, сонымен ақымақ Эмма жоғалып табылған ескі досымен қайта шүйіркелесті.



	- Олар сенің бауырыңнан баланды тартып алды ма? - деді біздің аңқау бикеш. - Аһ, Ребекка, қымбатты достым, азап шеккен бейшара-ай! Ұлынан айырылғанның қасіретін білемін, мұндай халды пенденің басына бермесін, адам емес жануарды да төлінен айырмасын! Құдай жарылқап ұлың қолыңа қайтар, мен де ұлыммен қайта табыстым ғой.



	- Бауыр етім балам-ай! Қайғымда шек болмады, - деді Бекки, сәл ғана ұяттық сезімі серпіп өткендей болды. Осыншалық ақкөңіл адал ниетімен аңқылдап егіліп тұрған жанға алғаш қатқан тілін өтіріктен бастағанына бір сот қысылды да. Бірақ өтірік әдетке айналып кеткен адамнан не үміт, не қайыр! Бір өтірігі шындай болып шындыққа айналып кеткен соң, тағы да бір өтіріктің шетін шығарып, өткенді дәлелдей түсу үшін қайта малтығады, сөйтіп жамала береді, жамала береді де, өтірік өрбіп, оның түбі бір тұтамдасып, күн санап қатер туғызады.



	- Мені ұлымнан айырғандағы, - деді Бекки сөзін жалғастырып, - қайғымды дос түгіл, дұшпанның басына бермесін (әлгідей бөтелкенің үстінде отырған жоқ шығар), мына жарық дүниемен қоштасатын шығармын деп ойлағанмын. Сандырақтап қатты сырқатқа шалдықтым, дәрігерім де күдер үзе бастады, әйтеуір ажалсыз тал қармайды дегендей, құдай сақтап қатарға қосылдым... Аузың асқа тигенде, мұрның қанайдының кері келіп, осы жерге тап болдым. Кедейлік еңсемді түсіріп, жалғыздық жанымды жеп, ессіз далада ұлып қалған сияқтымын.



	- Ұлың нешеде? - деп сұрады Эмма.



	- Он бірде, - деді Бекки.



	- Он бірде!- деді Эмма таңғалып. - Бұл қалай болғаны. Ол Джорджбен құрдас емес пе, ал Джорджи...



	- Білемін, білемін!- деді Бекки, кішкентай Родонның қанша жаста екенін де ұмытқан еді. -Қайғыдан есеңгіреп қалмадым ба, Эмилиям. Мен бұрынғы Бекки емеспін, кейде есім кіресілі шығасылы болып қалады. Оны менен тартып алып кеткенде он бір жаста еді ғой. Жаратқан ием жар болсын. Оны содан қайтып көрмедім.



	- Ол ақсары шашты ма, шашы қоңырқай ма? - деп сұрады аңқау Эмма. - Оның шашын көрсетші.



	Бекки мұның аңқаулығына күліп жібере жаздады.



	- Жарқыным, Лейпцигтен сандықтарым келгенде көрсетермін, амандық болса. Мен сол жақтан келдім ғой. Сол бір бақытты шақта өзім салған портретті де көрсетермін.



	- Бейшара Бекки, бейшара Бекки!- деді Эмма, - мен құдайға шүкіршілік етуім керек. -(Бұлайша жалбарыну - өзгеден артығырақ тұрғаны құдайдың арқасы деп ұғу біздің тумаларымыздың жас шағынан бойына сіңген әдетіне айналған дағдысы еді - меніңше мұны ақылдылық деп санамаймын). Осы ретте де ұлын мына жарық дүниедегі ең сымбатты, ең қайырымды, ең ақылды бала санады.



	- Менің Джорджымды көріп, мауқыңды басасың!- деді Эмма, оған өзгедей жұбаныш таба алмады. Расында да, өзге қандай басу айтпақ.



	Сонымен, екі әйел ет асымға жуық әңгімелесіп, Бекки басынан кешкен оқиғасын жіпке тізіп айтып та үлгерді. Ол Эммаға күйеуінің тумалары Родон Кроулимен некелесуін тұрпайылық санады; абысыны Родонды оған қарсы қойып, айдап салып арасын бұзды. Күйеуі жүргіштікке салынып, мұнан мүлдем жеріпті; ол өзінің сүйген адамы үшін ыстық -суыққа, жоқшылыққа да, көңілінің ауғандығына да көніпті; осының бәрі сәбидің болашағы, бақыты үшін еді, ақыры іс насырға шауып, мұның арына, намысына тиетін сөз естіді де, күйеуін тастап тайып тұрды; оның ұятсыз, ардан безген күйеуі мұның атына дақ түсіріп, өте ықпалды, құрметті, бірақ көңілшек адам - маркиз Стайнды пайдаланып, сол арқылы мансапқа қолы жетеді де, мұны жарға итереді. Бұдан өткен опасыздық бола ма...



	Бекки оқиғаға толы өмірін әйелге тон сезімталдық, сырластық сарынмен жан тебіренте әңгімеледі де, досын иландырып тастады. Күйеуінің қорлығына шыдай алмай отбасынан, ошақ қасынан, өлең төсегінен безді, бірақ сұмырай күйеуі баласынан айырып, өшін алды. Ақыры, осы жағдайға соқтырды - панасыз, пұлсыз, дос-жарансыз, бақытсыз кезбе бейшарамын, - деп Бекки сөзін аяқтады.



	Эмманың мінез-құлқын білетін адам бұл майын тамызып айтқан әңгіменің тарихын ол қалай сезінгенін түсінетін шығар деп ойлаймын. Әсіресе ол қаскүнем Родон мен зұлым Стайнның қылығын естігенде қатты қапаланды. Бекки күйеуінің ақсүйек тумаларының тарапынан көрген қуғынын, түртпегін айтқанда жаны бірге шығып, аһылап-үһілеп отырды. (Бекки күйеуін тым даттаудан аулақ болды, ол керісінше қаһарын төкпей, аяушылық білдірді. Ол күйеуін сүйетін-ді, әрі ұлының әкесі емес пе?) Ұлынан айырылған кезін әңгімелегенде Эмилия пышылдап бет орамалымен мұрнын сүрте берді, біздің әртісіміз жұртқа әсер еткеніне қатты риза болған да шығар.



	Әйелдердің әңгімесіне бөгет болмайықшы деп қалпағы төбесін сызған тар дәлізде ерсілі-қарсылы жүруден жалыққан майор мейманхананың екінші қабатына түсіп еді, "Пілдің" үлкен залына тап болды, басқыш жоғары қарай сол жерден басталып көтеріледі екен. Бүл зал темекінің көк ала түтініне толып, сыраның ашқылтым иісі бұрқырайды. Оншақты лас үстелдің үстінде біркелкі май құйылған мыс шырағдан, олардың үстіңгі жағында керегеде бөлмелердің кілті ілініпті. Эмма Беккиге бара жатқанда осы бөлмеден өтіп, қатты қысылған-ды, мұнда әр түрлі адамдар жиналған; тироль қолғапшылары мен Дунайдың кездеме сатушы саудагерлері; бутерброд пен етті соғып жатқан студенттер; май-май лас үстелдің үстінде карта немесе домино ойнап отырған қаңғыбас сандал байлар, ойын арасында сәл демалуға шыққан акробаттар - fumus пен strepitus жәрмеңке кезіндегі неміс мейманханасының қызметшісі айтқызбай-ақ майордың алдына сыра келтірді. Доббин қалтасынан темекісін шығарып, газеттің бетін ашып, бикеш келгенше ермек жасамақ болды.



	Көп кешікпей қоңырау таққан құлын құсап өкшесіндегі шпорларын сылдыратып, қалпағын қисайта киіп, гербпен, шашақпен әсемдеген мүштік тістеп Макс пен Фриц түсті. Олар тақтаға тоқсаныншы бөлменің кілтін ілді де, бутерброд пен сыра алдырып, майорға жақын жерге отырып, әңгімені бөсті, бұлардың сөзі Доббинның да құлағына шалынып жатты. Олардың әңгімесі негізінен "фукс"*, "филистер", таяу жердегі Шопенгаузен университетіндегі дуэль мен думан жайында әңгімелегендеріне құлақ түрсеңіз, сол атақты оқу орнынан жуырда ғана Eilvagen келген сияқты, соған қарағанда Пумперникельдегі неке тойына қатысуға Беккимен бірге келген сияқты.



	- Мынау құртақандай Englanderin менің байқауымша en bays de gonnoissonce қалды-ау деймін, - деді француз тілін білетін Макс жолдасы Фрицке, - әлгі алпамсадай атасы кеткеннен кейін бір сүйкімді отандасы келді. Мен олардың шерлі әңгімесін естіп қалдым.



	- Оның концертіне билет алу керек, - деді Фриц, - сенде ақша бар ма, Макс?



	- Мінеки, - деді екіншісі. - Бүл болар-болмас белгісіз концерт - in nubibs концерт. Ганстың айтуынша, ол Лейпцигте осындай концерт қоямын деп бүршелер билетті мол алыпты. Бірақ ол концерт қоймай кетіп қалған көрінеді. Кеше күймеде отырғанымызда пианистім Дрезденде ауырып қалды деген еді ғой. Ол өлең айтпай қалсын, даусы сенің даусың құсап қырылдап қалыпты ғой.



	- Ио, даусы бітіп қалыпты, оның ағылшынның "De Ros upon de Balgony" балладасын барылдатып жатқаны құлаққа түрпідей тиді.



	- Saufen und singen үйлеспейді, - деді шешенсіген Фриц, сірә өзі ішімдікті ұнатпады-ау деймін, - жо, одан ешқандай да билет алмау керек. Ол кеше кешкісін trente et arante ұтысты болып қайтты. Мен оның бір ағылшын баласын өзінің орнына ойнатқызып жатқанын көріп қалғанмын. Сенің ақшаңды сонда, яки театрға жұмсармыз, немесе соның өзін Аврелия багында француз шарабымен, не коньягымен сыйлармыз, әйтеуір билетті алмайық... Қалай? Сыраны тағы да бір саптыаяқтан ішеміз бе?



	Сонымен олар сыраға түскен ақ сары мұрттарын ширатып алды да, жәрмеңкеге тартты.



	Майор кілтін тоқсаныншы бөлменің ілгегіне қыстырғанын кірген соң, әрі университет жайында әңгімесін естіген соң, олардың Беккиді айтқанына күмәнданбады. "Сайтан алғыр баяғы әуеніне тағы басқан екен ғой!" - деді ол баяғыда Джозбен қылжағын есіне түсіріп, күлімсіреді. Олар Джордж екеуі сол оқиғаны жиі есіне түсіріп, жиі күлісетін, бірақ Джордж үйленгеннен кейін бірнеше аптадан соң өзі де сол Цирцейдің қармағына ілікті де, мәмлеге келіп қалды, бірақ досы оны сезсе де анықтағысы келмеді. Уильям бұл масқара сырды білу оның жанына қатты батар деді, әрі ұят та көрді, бірақ Джордж өкініш білдіріп, бірде өзі айтып салды. Бұл Ватерлоо айқасына енгелі, екеуі жауынгерлердің алдына шығып, сіркіреген жаңбырда қарсыдағы дөңге орналасып жатқан француз әскерін бақылап тұрған таңертеңгі кез болатын. - Мен сол әйелмен байланысып қалдым, - деді Джордж. - Біздің жорыққа аттанғанымыз оңды болды. Егер мен қаза тапсам, Эмма бұл жағдайды білмейді ғой. Ағаттық жасап алдым.



	Уильям Джордждың жесірінің көңілін аулап, Осборн әйелімен қоштасқаннан соң, Катр-Брадағы алғашқы айқастан кейін әкесі мен әйелін есіне алды деп әлденеше қайыра айтар еді. Уильям бұл әңгімесін оның әкесімен әңгімелескенде де ерекше бипаздап айтып, кәрі кісінің көңілін, ең болмаса дүниеден қайтар шағында аулап, марқұм ұлының аруағымен татуластырды.



	"Сонымен бүл сайтанның әлі желігі басылмаған екен, - деп ойлады Уильям, - мұның алыс жүргені дұрыс болар еді-ау. Ол араласқан жер бәлеге ұшырайды".



	Басы қатып, жағын таянып ойға шомғаны соншалық, алдында жатқан "Пумперникель газетінің" өткен аптадағы санын да көрмепті, әлден уақытта біреу иығынан түрткенде барып басын көтеріп, миссис Эмилияны көрді.



	Бүл әйелдің майор Доббинге өктемдік жүргізетін нашар әдеті бар-ды (ең әлсіз адамның да біреуге үстемдік жүргізгісі келмей ме), бір затын көтертіп қоятын, ньюфаундленнің төбеті ұқсатып, кейде еркелетіп арқасынан сипайтыны да бар. Ол ньюфаундлен төбеті ұқсап "Доббин, қарма!" десе суға да қойып кететін, содан кейін оның дорбасын тістеп өңкілдеп артынан еріп бүкеңдеп желе жортатын. Егер осы уақытқа дейін оқырман қауым майордың кеще екенін білмесе онда сөзіміз зая кеткен болды ғой.



	- Сэр, мені күтпей кетіп қалғаныңызға жол болсын, басқыштан қолтықтап түсірмеуді ме едіңіз? - деді ол басын кекитіп, мазақ етіп, оның алдында тізесін бүгін.



	- Дәлізде бойымды жазып жүре алмадым, - деді майор, кінәлі адамдай мөлиіп қарап, қолын ұсынып, мына темекі сасыған бөлмеден тез алып кеткенше асықты. Егер оны мейманхананың табалдырығына жете бере қызметші жүгіріп келіп, ернін тигізбеген сыраға ақша сұрамаса, ол мұны да ұмытып кете берер еді. Эмилия мәз болып күлді, Доббин сондай оңбаған адам, ақшасын төлемей кетіп қалайын деген ғой деп, қалжыңдап күліп те алды. Ол аса көңілді екен, әуелі сауда алаңынан жүгіріп өтті. Ол сол сәтте Джозбен жолықпақ болды. Майор оның соншалық көңілденгеніне рақаттана күлді, өйткені ол бауырын табан астында көруім керек деп еш уақытта айтқан жан емес.



	Олар коллекторды бель қабаттағы қонақ бөлмеден жолықтырды. Эмма досымен шатыр астындағы бөлмеде әңгімелесіп отырғанда, майор залда үстелді тықылдатып отырды, ал Джоз тырнағын тістелеп, бөлмеде ерсілі-қарсылы жүріп, базар алаңының арғы бетіндегі "Піл" мейманханасынан көз алмады. Ол да миссис Осборнды жолықтырғанша асықты.



	- Иә, қалай болды? - деп сұрады.



	- Бақытсыз бейшара, әбден жапа шегіпті!- деді Эмма.



	- Рас айтасың, қарындасым, құдай тас төбемнен ұрсын, дәл солай болыпты, - деп Джоз басын шайқап, жақтары дірілдеп кетті.



	- Ол Пейннің бөлмесіне орналассын, Пейн жоғарыға көтерілсін, - деді Эмилия жарлық беріп.



	Пейн миссис Осборнды күтуші әйел еді. Оны Кирш айналдыратын да, ал Джордж немістің тонаушылары, жын-перілері туралы қорқынышты әңгіме айтып беретін. Оның бітірер ісі қара кешке дейін дүңкілдеп қожайынымен ұрсысу, ертеңнен қалмай туған ауылым Клепемге кетіп қаламын деп қорқытатын.



	- Ребекка Пейннің бөлмесіне орналасады, - деді Эмма.



	- Ол әйелді үйіңізге орналастырмақшысың ба? - деді майор орнынан ұшып тұрып.



	- Ио, орналастырамыз, - деді Эмма қаннен-қаперсіз, жайбарақат тіл қатып, - ашуланбаңыз, жиһазды білдірмеңіз, майор Доббин! Біз оны осында жайғастырмақпыз.



	- Әрине, қымбаттым, - деді Джоз.



	- Бейшара азап шегіпті, - деді Эмма, - оның банкирі ақшаға жығылып қашып кетіпті, ал оңбаған күйеуі оны қуып шығып, ұлын тартып алыпты. (Дәл осы сәтте ол жұдырығын түйіп, төбелесетін адамдай кейіп білдірді. Майор момақан әйелдің лезде қызып, батыл бола қалғанына таңғалды). Бейшара қыздың халы нашар. Жападан жалғыз. Бір үзім нан табу үшін ән пәнінен дәріс береді. Оны қалай орналастырмаймыз?



	- Қымбатты миссис Джордж, содан дәріс алыңыз, - деп айқайлады Доббин, - бірақ үйіңізге тұрғызсаңыз! Жалбарынып өтінемін сізден.



	- Онда тұрған не бар! - деді Джоз бұрқылдап.



	- Сіз қашанда мейірбан, қайырымды адам едіңіз ғой. Әйтеуір мен білетін Уильям сондай болатын. Сізді бүйі шағып кетті ме, майор Уильям?!- деп Эмилияның даусы қатқыл естілді. - Осындайда қол ұшын бермеуге бола ма? Оған жәрдем етер кез осы. Менің ескі көз досым да сол, одан өзге...



	- Ол сізге әрқашан сенімді дос болған емес, Эмилия, - деді майор, ашуға булығып.



	Бұл сөзге шыдай алмай, ол майордың жүзіне ызғарлана қарады



	да:



	- Ұялсаңшы, майор Доббии, - деді де қатты ызаланып бөлмеден шығып кетті.



	- Оны еске алуын қара! - деді ол есік жабылған соң. - Мұнысы нағыз қатыгездік. - Сөйтті де жатын бөлмесінде ұлының суретінің үстінде ілулі тұрған Джордждың суретіне қарады. - Мұнысы қатыгездік. Мен кешірген соң оған не жоқ. Қызғанышым негізсіз екенін соның өз аузынан естімедім бе. Сен сүттен ақ, судан тазасың. Сен періштесің.



	Ол қалшылдап, жан таппай бөлмеде ерсілі-қарсылы жүрді. Содан кейін комодқа сүйенді де күйеуінің қабырғадағы суретіне қарап ұзақ уақыт мелшиіп тұрды. Джордж оған тесіліп қарап қалғандай, жүзі қайғылы.



	Сол бір өткен кездегі махаббат оты қайта қылау беріп, уақыт жазған жараның аузын қайта ашты. Ол күйеуінің суық жүзіне төзе алмады. Жо, жо, ол мүмкін емес!



	Бейшара Доббин! Бейшара сүр бойдақ. Қаншама жыл іргетасын қалап там-тұмдап, тамшылап жиылған, үздіксіз тірлік, тынымсыз қамқорлық, жақсылық жасап, шарапат тигізумен тұрғызылған тіршілік ғимаратын, үміт ғимаратын бір ауыз сөз қиратайын деп тұрғанын көрмейсіз бе. Жалған дүние-ай, осыншама қатыгез болмасаң қайтер еді; сен бүкіл ғұмырыңды сарп етіп мәпелеп өзіңе бауыр бастырмақ болған құсың бір сөзге бола ұшып кетсе қайтерсің.



	Уильям Эмилияның жүзіне қарап, оның алған бетінен қайтпайтынын сезді, сонда да Седлиге Ребеккадан сақтан, оны маңайыңа жолата көрме деп ақыл айтты, ең болмаса жұрттан сұрастыр, менің естуімше құмар ойыншылармен, күдікті адамдармен байланысы бар көрінеді; ол бұрында қаншалық бақытсыздық алып келгенін: Кроули екеуі марқұм Джордждың қалтасын қаққанын да ескертті. Өзінің айтуынша, күйеуінен бөлек тұратын көрінеді, оның да бір себебі бар шығар, жел соқпаса шөптің басы қимылдай ма. Қожан тірліктен бейхабар Эмилия оның қауымына еніп кетсе қатер туады. Ребекканы үйіңе жуытпа, қарындасыңмен араластырма, қарасы жұғады деп тілі жеткенше Джозға түсіндіріп бақты; ол бұрын-соңды мұншалық шешенсіген жоқ-ты.



	Доббин өтімді, әрі айлакерді, сондықтан аңқау Джозды қолға түсіріп, көндіру оған пәлендей қиындық келтірмесе керек, бірақ



	коллектор онымен қырғи қабақ болып алды, өйткені мұның алдында дәрменсіздігін сезетін еді (сондықтан болу керек ол өзінің жол бастаушысы мистер Киршпен де ақылдасты, ал майор Доббин болса жол бойында оның есеп-қисабын тексеріп отырған). Сонымен Джоз оз намысымды қорғай аламын, маған делдалдың қажеті жоқ, менің ісіме қол сұқпасын, майорсыз да күн көргенбіз деп бөсті... Олардың ұзаққа созылған даулы әңгімесінің үстіне жүкшісімен "Піл" мейманханасынан миссис Бекки келіп қалды, көтерген заттары жеңіл-желпі көрінеді.



	Әйел үй иесіне жылы шыраймен амандасты; ал әлгінде ғана оған жаулық жасаған Джозды қарсы қойып тұрған майор Доббинді сезгендей оған ілтипатпен сәлемдесті, бірақ салмақтылық, ұстамдылық танытты.



	Қонағын қарсы алып дуылдасып жатқандарын естіп Эмма да бөлмесінен шықты. Ол шыққан бойда досын құшақ жая қарсы алып, бетінен сүйді де, көзінің қыры түскені болмаса майорға назар аудармады, әлі ренжісінің беті қайтпаған көрінді, ол жаралғаннан бері, өзі-өзі болып адам баласына тіке сөйлеп, реніш білдіргені де осы болар. Доббин аса ілтипаттықпен тағзым етіп қоштасты да, әділетсіздігіне наразы күйде шығып кетті, кішкентай әйел де ризалықпен қоштасып қала берді.



	Ол кеткеннен соң Эмма Ребеккамен жалпылдап сөйлесіп, бәйек болып орнына жайғастырды, әдетте жайбарақат адам мұндай ұшқалақтай бермейтін-ді. Бірақ әлсіз жандар әділеттік іс жасар болса соның тез орындалғаны оңды. Оның үстіне Эмма марқұм капитан Осборнның аруағы риза болсын деп оған деген махаббатына тым берікпін деп қиялдайтын.



	Ойын баласы Джордж түскі асқа келгенде әдеттегідей дастарқан торт кісіге жайылыпты, бірақ майор Доббиннің орнына өзге бір әйел отырыпты.



	- О! Доб қайда? - деп сұрады жас жігіт, ешбір қулық-сұмдықсыз, сәбилік сезіммен.



	- Майор Доббин қаладан тамақтанатын шығар, - деп шешесі жауап қайырды да бауырына қысып, бетінен сүйіп, жалбырап маңдайына түскен шашын кейін қайырып, оны миссис Кроулимен таныстырды.



	- Ребекка, менің ұлым осы, - деді миссис Осборн; "Дүниеде бұған тең келер жан жоқ" деген кейіп білдіргендей.



	Бекки Джорджға жылы шыраймен қарады да, қолын қысып қойды.



	- Сүйкімді бала екен, - деді ол, - айна-қатесіз менің ұлым сияқты...



	Көңілі толқып сөзін аяқтай алмады. Эмилия қайтсын, ұлы есіне түсіп кетті ғой, көңілі жарым адам ғой деп ойлады. Сонымен жаңа қауым миссис Кроулидің көңілін тауып, ол тамаққа тәбеті шауып, баппен ішті.



	Ол бірдеме айтса, Джордж оған жіті назар аударып, зейінмен тыңдап отырды. Десертті тағамдар тартылғанда Эмма орнынан тұрып, дастарқан қамын ойластыруға кеткенде; Джоз "Галиньянның" бетін ашып отырып ұйықтап кеткенде; Джордж бен қонақ жалғыз қалып қойды; бала оған таңырқай, әрі қулана қарап отырды да, жаңғақ шағатын қысқышты былай қойды да:



	- Сізді танып отырмын, - деді Джордж.



	- Қалай? — деді Бекки күліп.



	- Сіз әлгі range et noir ойында маска киіп отырған бикеш емессіз бе?



	- Тсс! Әй кішкентай тентегім-ай!- деді Бекки оның қолын алып сүйді де, - сенің нағашы ағаң да сонда болды ғой, сондықтан анаң естімесін.



	- О, жоқ, айтпаймын ғой, - деп жауап қайырды бала.



	- Көрдің бе, біз достасып та алдық!- деді Бекки асханаға қайтып кірген Эммаға.



	Сонымен, миссис Осборнның айы оңынан туып, үйіне өзіне лайық, сүйкімді құрбысын кіргізіп алды.



	Оның сыртынан қандай қастық жасалып жатқанынан бейхабар Уильям әрі-сәрі болып қалада сенделіп жүргенде, елші Солитерге жолығып қалды да, ол тамақтануға шақырды. Тамақтанып отырғанда сөз арасында Лондонда үлкен шу шығарған миссис Родон Кроули деген болған сияқты еді, одан хабарың жоқ па? - деп мон бермегенді. Көктен тілегені жерден табылды дегендей Лондонның өсек-аяңынан мол хабардар, әрі леди Гонтпен тума болып келетін Солитер майорға Бекки мен оның күйеуі жайындағы әңгімені қоздатты-ау дейсің, сонымен бүл жағдай майордың да көңілін тындырды, әрі біздің әңгімеміздің желісіне де дем берді (бұдан коп жыл бұрын дәл осы үстелдің басында мына әңгімені жазған автор да сонда отырып, осы қызықты әңгімені өз құлағымен естіген-ді). Тафто, Стайн, Кроулидің үрім-бұтағы да Беккидің бұрынғы тірлігімен тікелей сабақтасып жатыр еді, мұның берін біздің дипломатымыз бес саусағындай, әуелі ұсақ-түйегіне дейін, тұяғының қимылдағанына дейін біліп отыр. Ол аңқау майорды таңғалдырады. Доббин оларға, әйтпесе сол Кроулиіңді миссис Осборн мен мистер Седли оз үйлеріне кіргізіп алды дегенде дипломат олардың мұнысы Пумперникельдің көшесін сыпыратын, аяғы кісенделіп сары кеудеше киген бұзақы жігіттердің бірін түрмеден шығартып алып, кішкентай тентегі Джорджды тәрбиелетіп қоюмен бірдей ғой деп қарқылдап күлді. Доббинның қысылғаны соншалық, кірерге тесік таба алмады.



	Естімеген елде коп деген осы да! Әңгіменің төркіні майорды таңғалдырады, әрі үрейлендірді. Жігіт шағынан үміт артып, дүниедегі ең жақын адамы тұтып, кіршіксіз таза жан деп армандаған Эммасының үйіне сүр жылан өрмелеп кіргенде бүл қалай шыдамақ! Ребекканы жолықтырмас бұрын, сол күні таңертең Эмилиямен кешке сарайдағы балға бармақ болып келіскен-ді. Сол арада сөйлесетін шығар. Майор үйіне келіп, салтанатты мундирін киіп, миссис Осборнды кездестіремін деген үміті орындалмады, ол балға келмей қалды. Жолы болмаған майор сөлбірей үйіне оралғанда, Седлилер жалдаған үйдің шамы сөніпті. Доббин онымен таңертеңге дейін көрісе алмады. Жанына қатты батқан тұңғиық ойдың түбіне жетемін, одан қалай құтыламын, арманыма жетер жол қайсы, амалын қалай табамын деп Доббин түн ұйқысын торт бөліп, бәлкім ұзақ таңға көз ілмей де шыққан болар, оны біле алмадым.



	Таңертең ел орнынан тұрған шақта майор Эмилиямен тілдесер сөзім бар еді деп хат жазды да, қызметшісін жіберді. Миссис Осборн жатын бөлмесінен әлі шыққан жоқ, денсаулығы болыңқырамай қалды деген жауап алды.



	Эмилия да көз ілмей шыққан. Ол да пәлен жылдан бері басын қатырған ойымен әлек болды. Ол қаншама мәрте ұмсынып құрбан болғысы келсе де әйтеуір қырсық көкжелкесінен тартты; оның бұған деген махаббатын, кіршіксіз таза сезімін көре тұра өзінің де оған бауыр басып, құрмет тұтып, әрі қамқорлығына ризашылық білдірсе де бас қоса алмады. Жақсылықтан не пайда? Қамқорлығынан не пайда? Осы жақсылықтарын безбенге салып өлшесе, мұның бәрі қадақтың басына үйсе де, соны қыздың бір бұрымы, тіпті бакенбардтың бір тал қылшығы басып кетуі мүмкін. Өзге әйелдердей емес, Эмма мұны салмақтай да білмеді, мұны бағалап көргісі келді, тырысты да, бірақ қолынан келмеді, ал енді бейшара жесір әлдеқандай жол тапқансып еркін тірлік еткісі келе қалыпты, онымен жолы бола ма, әлде қаңғып қала ма?



	Сонымен майор Эмилияға жолығуға мүмкіндік болғанда, бұрынғыдай ілтипатпен, жылы шыраймен сәлемдескен жанды көрмеді, оған ізеттілікпен сәлем жасалды да, күн қағар қолғап киілген қолы созылып, оны тез тартып ала қойды.



	Ребекка да осы арада екен, ол алдынан шығып күліп қолын ұсынды. Доббин шошып кейін шегінді.



	- Кешірім өтінем, айыпқа бұйырмаңыз, бикеш, - деді ол, - мұнда сіздің дос адамыңыз ретінде келмегенімді айтып қоюым керек.



	- Көргенсіздік! Осы әңгімені доғарайық! - деп ашуланды, дегбірі қашқан Джоз, ол мұндай қақтығыстан зәресі ұшып қорықты.



	- Майор Доббин Ребеккаға қарсы не айтатынын білген жөн болар еді, - деді Эмилия ақырын, әрі естірте анық сөйлеп, ол әлдеқалай шешімге бел байлаған сияқты көрінді.



	- Мен өз үйімде ондай іске жол бермеймін, - деп тағы да Джоз килікті. - Қайталап айтамын, ондайға жол бермеймін. Доббин, сізден өтініп сұраймын, сэр, бүл әңгімені тоқтатыңыз.



	Ол нарттай қызарды да, жан-жағына қарап, дірілдеп-қалтырап, пышылдап өзінің бөлмесіне беттеді.



	- Қымбатты досым, - деді Ребекка күнәсіз періштенің даусымен, - майор Доббин мен жайында не айтатынын тыңдаңыз.



	- Ол әңгімені тыңдағым келмейді!- деді Джоз даусы қырылдап, сөйтті де шекпенінің сүйретілген етегін жиып ұстады да, бөлмеден шығып кетті.



	- Екі әйел қалдық, - деді Эмилия, - енді әңгімеңізді айта беруіңізге болады, сэр!



	- Менімен бұлай сөйлесуіңіз әдептілік саналмаса керек, Эмилия, - деп жауап қайырды майор таңданып, - мені ешкім де әйелмен дөрекі сөйлестің деп жазғыра алмайды. Мұнда келгендегі парызымды өтеуге жағдай жасалып отырылған жоқ.



	- Сол парызыңызды өтеңіз, кідірмеңіз, майор Доббин, - деді Эмилия, одан бетер ыза кернеп. Оның өктем сөзі Доббиннің өңменінен өтіп, түсі бұзылып кетті.



	- Мұнда келгендегі айтпақ ойым... Миссис Кроули, сіз оз еркіңізбен кетпей тұрсыз, сондықтан тыңдай беруіңізге болады, айтпақ әңгімем сізге байланысты еді. Сіздің менің достарымның отбасына араласуыңызға ешқандай да құқыңыз жоқ. Күйеуінен айырылысып, өзгенің атын жамылып кезіп жүрген адам, құмар ойынға араласатын адам...



	- Балға қатысуға келгенмін!- деді Бекки.



	- ... Миссис Осборн мен оның ұлының теңі емес, - деді Доббин, сөзін жалғастырып, -бұған қосымша айтарым, осында сізді білетін адам бар, оның сіз турасында естігендерін миссис Осборнның көзінше айтуға батылым бармайды.



	- Майор Доббин, сіз жаланың өте қарапайым, әрі қолайлы тәсілін тауып алыпсыз, - деді Ребекка. - Сіз маған ауыр айып тақтыңыз, бірақ оған не дәлеліңіз бар. Ол айыбыңызды тізіп шығыңызшы. Күйеуінің көзін бояған. Жалған. Оны кім дәлелдейді, сіз өзіңіз дәлелдей аласыз ба? Ашу-ызаға булығып, мені қаралап жүрген адамның ары қандай таза болса, менің арым да сондай таза. Бәлкім сіз мені кедей, жұрт аластаған бақытсыз деп кінәлайтын шығарсыз. Ио, мұныңыздың жаны бар, бүл тараптан айыптымыз, соның зардабын күн сайын шегіп отырмын. Эмилияжан, мен кетейін. Адамнан жақсылық, шарапат көрмеген көнбіс жан емеспін бе. Сенімен жолыққаннан жұлдызым жарқырап, кешеден бүгінгі өмірім құлпырып кетті дейсің бе? Кезбе бейбақ бір түнеп, жолға аттанды дерсің... Сол бір бақытты балалық шағымыздағы өткен бір елес күндерім деген он есіңде ме? Сол күннен бастап жаяудың шаңы шықпас, жалғыздың үні шықпастың кері келіп, жалғыздықтың, кедейліктің зардабын тартып, ел-жұрттан аласталып, жарық дүниені шарлаған кезбемін. Сенің қасыңда қалуым мына жігіттің арманына бөгет болады екен, сондықтан мен кетейін, ниетіңе, достығыңа мың да бір рахмет.



	- Дұрыс, бикеш, - деді майор, - егер бүл үйде менің сөзім жүретін болса, онда сіз бөгет жасап отырсыз, жөніңізді тапқаныңыз орынды...



	- Сөзіңіз жүрмейді, - деді Эмилия ойын бөліп. - Ребекка, сен ешқайда кетпейсің. Жұрт қуғындады деп мен сенен безбеймін, әрі майор Доббин солай айтты екен деп сенің арыңа тие алмаймын. Бұл жерден кетейік, жүр, жаным.



	Сөйтіп екі әйел де есікке қарай беттеді. Уильям есік ашты. Әйелдер бөлмеден шыққанда, ол Эмилияның қолынан ұстады да:



	- Сол кідіріп, менің бір ауыз сөзіме құлақ салыңыз? - деді.



	- Ол менің көзінше сөйлеспейін дегені ғой, - деді Бекки кірбің білдіріп. Эмилия оның сөзіне жауап берудің орнына қолын тартып алды.



	- Арымның атынан ант етемін, сіз туралы сөзім жоқ, - деді Доббин. - Эмилия, сәл кідіріңіз. - Сонымен ол кейін қайтты. Доббин миссис Кроулиге бас изеді де, есікті жауып алды. Эмилия айнаға сүйеніп тұрып, оған қараумен болды. Оның беті де, ерні де бозарып кетті.



	- Әлгінде айтқаныма қатты абыржып қалдым, - деп бастады сөзін майор, сол кідірістен кейін, - сіздің үйге сөзім жүрмесе дегенді бекер айтып қалдым.



	- Мұныңыз жөн, - деді Эмилия, тісі тісіне тимей қалшылдап.



	- Қалай дегенмен де, сөзімді тыңдататындай құқым бар шығар, - деді Доббин, сөзін жалғастырып.



	- Мұны ескерткеніңіз үлкен ізеттілік, сізге қарыздармыз, - деп жауап қайырды Эмилия.



	- Құқым бар дегенім, Джордждың ұлыма әке бол деген аманаты емес пе? - деді Уильям.



	- Иә. Сіз оның аруағын табаладыңыз. Кеше табаладыңыз. Оны өзіңіз жақсы білесіз. Мұны ешқашан кешірмеймін... ешқашан, - деді Эмилия.



	Оның әрбір сөзі мірдің оғындай қадалды.



	- Ә, сіздің ойыңызды енді ұқтым, - деді Уильям мұңлы үнмен.



	- Сіздің ойыңызша, абайсызда ауыздан шығып кеткен сөз бүкіл ғұмырыңызға созылған достықты жойып жібере ме? Меніңше, жақсылап сөздің төркініне ой жүгіртіп сөйлессек, Джордждың аруағына сөз келтіретіндей досымның жесірінің атына, оның ұлының анасының атына ешқандай да кір келтіретін қылық болған жоқ. Кейін бір уақытыңыз болғанда оңаша отырып ойға салыңыз, сонда арыңыз жеңеді. Соны қазір де жоққа шығарып отырсыз-ау деймін.



	Эмилияның басы салбырап кетті.



	- Сізді тулатқан менің кешегі сөзім емес, Эмилия, - деді Доббин, - ол әншейін сыныққа сылтау іздеу. Он бес жыл сізге көз салып бекер ғашық болдым ба деймін. Осы жылдар ішінде сіздің сезіміңізді сезіп, ойыңызды барламасам кім болғаным. Жүрегіңіз өткенге берік, әрі қиялшыл, арманшыл, бірақ менің махаббатыма жаңғырық шығаратындай сезімнен марқұмсыз, өзге қайырымды да сезімтал әйелдерден мұндай қарымтаны күтуге болар еді, сізден үміт үздім, арманымнан айырылдым. Сізге сыйлаған махаббатыма татымайтын болып шықтыңыз. Өмір бақи жанымды құрбан еткен еңбегім еш боларын білгенмін; бар тірлігімді, жастық жалынымды сіздің махаббатыңыздың өлексесіне сарп еткенім есуастық, мәжнүндік емей немене! Менде де жігіттік намыстың жұрнағы қалған шығар-ау, қаншама сорпақпай, сормаңдай болсам да! Ат құйрығын кестім, үмітімді үздім. Жазғырмаймын, қолыңыздан келгенін аямадыңыз, бірақ сіз менің сезіміме үн қата алмадыңыз, тастан да жаңғырық шығады ғой, сол құрлы да болмадыңыз, сіз армандап, әуелеп ұшқан періште де, мен көлеңкең сияқты көлбеңдеп жүре беріппін. Қош бол, тілсіз махаббатым! Сіздің тірлігіңізге телміріп күнім өтіпті. Қалған ғұмырдан не үміт, не қайыр! Бұл тірліктен екеуміз де зеріктік. Қызуы сөнген қайран ғұмыр-ай! Қош айтысар күн жетті.



	Эмилия еліктің лағындай бүрісіп, үрейленіп үн шығара алмай қалды да, Уильям кенеттен тұсауын үзіп, ойнақтап шыға келгендей немесе томағасын сыпырған қырандай бостандық алып, көкке самғағандай болды, бауыр басқан тұғырға қайыра қона ма, жоқ па, әлде осы кеткеннен ғайып бола ма? Ол бейшара аяғына оралып жүре беріпті-ау, мұны адам құрлы санады ма. Эмилия бұған тұрмысқа шыққысы келмеді, бірақ айырылғысы да келмеді. Ол бұған ештеңе бергісі келмеді, бірақ одан бәрін талап етті. Махаббатта осындай да сауда ұшырасып тұрады.



	Уильямның қылығы оны тұралатты, еңсесін түсірді. Эмманың шабуылы бұдан бұрын да тойтарыс алған, күйреген.



	- Бұл сөздің мәнісін қалай ұғамын, Уильям, сонда аттанбақсыз ба? - деді Эмма.



	Ол мұңайып күлді.



	- Бұдан бұрында бір аттанып, он екі жылдан кейін оралған едім. Ол кезде жас болатынбыз, Эмилия, осы тамашамен жүріп ғұмырымның жігіт шағын өткізіп алыппын.



	Олар сөйлесіп тұрған шақта миссис Осборнның бөлмесінің есігі үнемі ашық тұрды. Доббин тұтқаны жібергенде ол тұтқаны сыртынан ұстап тұрды да бұрап, ашық қалдырды. Сондықтан ол жоғарыда айтылған әңгіменің бәрін естіді. "Не деген қайырымды, абзал жан еді, - деді Бекки, - мына әйел ұяттан жұрдай екен." Бекки бұған таңғалып, өзіне қарсы шыққанын көңіліне де алмады, өйткені ол жалтармай, бықсымай, көзіне айтқан еді, әділіне жүгінсе атаңның құнын кеш деген емес пе. "Шіркін-ай, - деп қояды ол - осындай адал да абзал, ақылды жан кездессе, аяғына да қарамай соңына еріп, жолына құрбан болар едім-ау..." Сөйтті де ол кенеттен әлдене ойына түсіп, жүгіріп бөлмесіне барды да, біраз күнге кідіріңіз... Э. жайында жәрдемім тиіп қалар, тосыңыз деп Доббинге жалбарынып хат жазды.



	Әңгіме аяқталды. Бейшара Доббин тағы да есік алдына барды да, сол бойда шығып кетті. Құртақандай жесір дегеніне жетіп, жеңіске ие болғандай сезінді, енді сол жеңісінің жемісін жеп жатады да. Әйел біткен оның жеңісін күндей берсін, тірліктің мәні сонда ғой.



	Әдеттегідей түскі тамаққа мистер Джорджи келді, тағы да "Доб" кәртамыштың жоқтығын ескертті. Түскі тағамда ешкім ләм-мим деп үн қатпады. Джоз тағамға баяғыдай қомағайланып кірісті, Эмилия дәм татпады.



	Түскі астан кейін Джорджи бір жармасы "Піл" мейманханасы орналасқан базар алаңына қарайтын ескі үлгімен салынған үлкен терезенің алдындағы дивандағы жастыққа жантая кетті; Эмилия ұлын қасына алып, бір нәрсе тігіп отырды. Бала кенеттен көшенің арғы бетіндегі майор үйінің алдынан әлдеқандай абыржыған жүрістерді байқап қалды.



	- Ананы қараңыздар! - деді ол. - Добтың рауанын қорадан шығарып жатыр.



	"Рауан" деп майордың алты фунт стерлингке сатып алған күймесін айтатын. Барлығы да мұны қалай сатып алғанын айтып қалжыңдайтын.



	Эмма сәл шошығандай болды, бірақ тіл қатпады.



	- Міне қызық! - деді Джордж. - Фрэнсис шабаданын алып шықты, ал Кунц алаңмен үш Schimmels жетектеп келеді. Оның етігіне, сары кеудешесіне қараңыздаршы: кәдуілгі қаңбақ шал. Мұнысы несі? Олар Добтың күймесіне ат жегіп жатыр ма, қалай? Ол жол жүрмек пе?



	- Иә, - деді Эмма, - ол саяхатқа аттанады.



	- Саяхатқа? Қашан оралады?



	- Ол енді оралмайды, - деп жауап қайырды Эмма.



	- Оралмайды! - деп Джордж орнынан ұшып тұрды.



	- Сэр, бармаңыз!- деп ашуланды Джоз.



	- Джорджи, бармағын!- деді анасы, оның жүзі өте мұңлы еді.



	Бала тоқтап қалды да, содан кейін тыпыршып жан таппай, біресе тізерлеп терезе алдына шығып, қайта жерге түсіп, қолды-аяққа тұрмады.



	Ат жегілді. Жүк тиелді. Фрэнсис қожайынының бірге буылған семсерін, таяғын, шатырын ұстап шықты да, жүк жәшігіне салды, ал жазу құралдары мен үш қырлы қалпақ салынатын ескі қаңылтыр қорапты отырғыштың астына қойды. Фрэнсис үйден қызыл камлот астарланған ескі көк сулық алып шықты, бүл соңғы он бес жылда егесін hat manchen Sturm erlebt деп әнде айтылатындай, кисе сулық, жатса жамылғы-төсеніш болмады ма. Сонау бір сұрапыл кезеңде Ватерлоо айқасына сатып алынды да, Катр-Бра айқасынан кейінгі түнде Джордж бен Уильям осы сулықты жамылып ұйықтаған.



	Пәтердің егесі Бурке шал көрінді, содан кейін Фрэнсис тағы да бір ораған зат ұстап келді, ең соңынан майор Уильям шықты. Бурке майормен сүйісіп қоштаспақ болды, онымен аралас-құралас болған адамдардың бәрі де қатты сыйлайтын.



	- Құдай ұрсын, барамын! - деп быжылдады Джорджи.



	- Мынаны соған бере сал! - деді де Бекки баланың қолына бір қағаз ұстатты. Ол зырылдап басқыштан түсті де далаға жүгіре шықты; ат айдаушы қамшысын да оңтайлана ұстап, "шу" деуге дайын отырған.



	Уильям үй қожайынының құшағынан босап, күймесіне отырды. Джорджи оның соңынан көтеріліп, мойнынан құшақтап (бүл жағдай терезеден жақсы көрініп тұрды), сұрақты жаудырды-ай келіп. Содан кейін жилетінің қалтасына қолын салып, Доббинге хатты алып берді. Уильям сасқалақтап хатты ашқанша дегбірі қашты, қолы дірілдеп те кетті. Хатты оқығанда өңі лезде өзгерді де, қағазды жыртып, күймеден лақтырып тастады. Содан соң Джорджиді басынан сүйді, кемсеңдеп жұдырығымен көзін сүрткілеген Джорджиді Фрэнсис жәрдемдесіп күймеден түсірді. Ол есікті ұстап күймеден кетпей тұрып алды. Fort, Schwaqer!1 Сары киімді форейтор қамшысын сарт еткізді. Фрэнсис күймеге секіріп мінді де, ақбоз аттар басын шұлғып ілгері жылжыды. Доббин басын тұқыртқан күйде қалды, әуелі Эмилияның терезесінің алдынан өткенде де басын көтерген жоқ. Джорджи көшеде жалғыз қалып, жұрттың көзінше бақырып тұрып жылады.



	Сол күні түнде Эмманың күтушісі оның еңіреп жылағанын тағы да естіді де, өксігін басу үшін қант салынған қара өрік әкеліп берді. Балаға қосылып ол да жылап алды. Майорды танитын кедей-кепшік те, барлық адал адамдар да бүл қарапайым да, қайырымды адамды ұнататын-ды.



	Эмилияға келетін болсақ, ол өзінің парызын өтемеді ме? Оның жұбанышы да, қуанышы да Джордждың суреті емес пе.





Алпыс жетінші тарау




	НЕКЕСІ, ҚАЗАСЫ МЕН ЖАЗАСЫ



	Беккидің жұмбақ сыры бойынша Доббиннің махаббаты түбі жөнін табатын болды, бірақ оны қазірге жария етудің реті келмеді, себебі ол алдымен майор Доббиннің жоғын жоқтамай тұрып өз басының қамын күйкілеп, шешілмей жатқан мәселелерін ойластырып, орын теуіп, мына сылқым "жайында" торына түсіріп алғанша оны қозғамауға бел байлады.



	Тағдыр көктен сұрағанын жерден беріп, аяқ астында жайлы жиһазды, ішіп-жемі мол пәтерге, қарапайым, қайырымды да ізетті дос-жар адамдардың арасына тап болды. Мұны көптен бері армандамаған да еді; ол тірлігіне қарай қаңғыбастыққа бейімі, бірақ кейде сәл тынықса пейішке шыққандай болатын. Оның осы бір жағдайы Сахараның бәдеуилерінің көшпелі тірлігін көз алдыңа елестететін. Түйеге мініп, шөл даланы кезген арабтар құрма ағаштың көлеңкесіндегі қайнар бұлақтың түбінде тыныққанда немесе сәті түсіп қалаға келіп қалып, базарлап, моншасына түсіп, тағы да жолға аттанар алдында шіркеуге кіріп дұғасын оқығанда қандай рақаттанса, Бекки де Джоздың үйінде сондай рақатқа батты. Ол да тұлпарын суытып, қару-жарағын шешіп, ошақ басында жылынып отырды. Кезбелік тірліктен сәл тыныстап, тынығу ол үшін жұмақпен бірдей көрінетін.



	Өзіне жайлы болған соң жұрттың да көңілін табуға тырысты; бүл жағдайдан Бекки әбден кемелденген, алдына жан салмайтын майталман. Ал Джозға келетін болсақ, онымен "Піл" мейманханасының шатырының астындағы күркеде кездескеннің өзінде-ақ оның бетін бері қаратып, көңілін аулап қойған. Бір апта өткеннен кейін коллектор оның құлы болып шыға келді. Бұрынғы Эмилияның қауынымдай түскі астан кейін маужырап диванда қалғығанды қойды, Беккимен үсті ашық күймемен серуендеуді шығарды. Ол шағын топпен тамашалап қонақасы беріп, оның құрметіне ор түрлі ойын-сауық құруды әдетке айналдырды.



	Беккидің сыртынан соншалық ғайбат соз таратқан елші Солитер Джоздың қонақасысына шақырылды, содан кейін күн құрғатпай келіп, Кроули аруға ілтипатын білдірді. Эмма бейшара онсыз да сөзге үйір жан емес-ті, Доббин кеткен соң еңсесі басылып, мұңайып, Беккидің алдында жүрексініп, қысылатынды шығарды. Француз елшісі де, ағылшын әріптесі сияқты Бекки дегенде ішкен асын жерге қойды. Ағылшын әдет-ғұрпына тәнті болған неміс әйелдері миссис Осборнның дос әйелінің талантына, өткірлігіне бас иді. Сонау бір өткен кездегідей сарай жұртымен араласу ниеті болмаса да, асыл жанды бикештер оның әншілігін, жарқын мінезін естіп, жақын таныс болуға ниет білдірді. Бекки ағылшынның ежелгі дворян тұқымынан шыққанын, күйеуі гвардия полковнигі, жоғары мәртебелі ағзам, бүкіл бір аралдың губернаторы екенін, әлі күнге дейін "Вертер" мен "Жан ұқсастығын" оқитын елде бұлардың арасындағы кикілжің түкке тұрмайтын пендешілік саналатынын, олар өкпелесіп басы қосылмай екі жақта жүргенін ескеріп, герцогтың шағын мемлекетінің жоғары қауымы мұны жат санамай, есігін айқара ашты. Әйелдер болса оған "dy" деп тіл қатып, осының алдында Эмилияға көрсеткен үрметіне де асырып, мәңгілік достық қатыста болуды қалап, құлшылық етіп, ағынан жарылды. Йоркшир мен Сомерсетширдің адал жанды тұрғындары түсіне білмейтін бүл Махаббат пен Бостандықты қарапайым немістер осылай ұқты; сонымен кейбір мәдениетті, ақыл-ойы асқан қалалардағы әйелдер қанша мәртебе күйеуінен ажырасса да беделін жоймайтын болды ғой. Джоз жеке меншік үй сатып алғаннан бері мұндай қызыққа батқан жоқ еді, мұның бәрі Беккидің арқасы. Бекки он шырқады, аспапта ойнады, сықылықтап күлді, үш тілде бірдей еркін сөйледі, үйіне келген жұрт Джоздың ақсүйектік талантының, тапқырлығының аркасында үйіріліп отырғандай сездірді.



	Эмманың жағдайына келер болсақ, ол пәтерақы төлегенде ғана пәтер иесі екенін сезінді, Бекки оны да үйіріп, оның да көңілін аулады. Ол ренжіп кеткен майор Доббин жайында өне бойы әңгіме қозғап, оның қайырымды адам екенін мадақтаудан жалықпай, Эмилия оған қаталдық, қатыгездік көрсеткенін де ескертіп отырды. Эмма да өзінің қылығын дәлелдеп, мұндай ой діни нанымға байланысты туғанын, алғаш бетін ашқан адам... сондай періште күйеуге шыққанын зор бақыт санайтынын, әрі оның аруағы, рухы алдында періштедей күнәсіз болатынын, ешқашан өзгеге көз салмайтынын, дәтіне берік екенін айтып бакты. Бірақ Бекки майорды мақтағанда ол сүйсініп отырды, әуелі өзі де күніне бірнеше қайтара әңгіменің желісін Доббинге бұрып та қоятын.



	Джорджидің тілін табушылар, оны алдап-сулап үйіріп алушылардан кенде болмады. Эмилияның күтушісі жан-тәнімен Доббинге берілген адам екенін айтқанбыз. Ол алдымен Доббиннің кетіп қалғанын, оның Эммамен ренжіскенін Бсккиден көріп қырын қарап жүрді де, кейін достасып алды, өйткені ол аяқ астынан Уильямның жоқтаушысы болып шықпады ма. Әйел біткеннің сырласып, мұңдасар, тіл табысар сәттері жиі кездеспей ме, сондай сәті түскен шақ екі бикештің қонақтан қайтқаннан кейін, жатар алдында миссис Пейн олардың шашын "тарап", бірінің бұрымын ақсары, бірінің бұрымын майда қоңыр атай отырып, арасында ебін тауып қайырымды жігіт - майор Доббиннің есімін де қыстыра кететін. Оның араша түскен сөзі де Эмилияны ашуландырмады, керісінше ұлы Джорджиға оған хат жаздырып, соңында "мамам да дұғай сәлем жолдайды" деген сөзді ұмыттырмады. Түн баласы күйеуінің суретіне қарап телміргенде ол бұрынғыдай жазғырмады, бәлкім Уильямның кетіп қалғанына бүл жазғырған болар.



	Эмма марқұм күйеуінің жолына жастық ғұмырын құрбан еткеніне ризашылық білдірді деуден аулақпыз. Ол өте distraite, ашуланшақ, кінәмшіл, әрі томаға тұйық мінез көрсеткен. Оның тумалары мұндай мінезін көрген емес-ті. Түсі бозарып, тұмау-сымау да иектеді. Майор ұнататын кейбір романстарды (соның бірі "Einsam bin ісһ und alleine" - Вебердың бұл нәзік сезімге толы махаббат романсын, мына сіздердің дүниеге шыр етіп жаңа келіп жатқандарыңыз да сол заманда жасаған адамдар біздің жас шағымызда да қамарта шырқайтын әніміз еді деп айтатын) шырқап та көрді. Ымырт түсіп, ел орынға отырған шақта қонақ бөлмеде әндетіп отырып, кілт үзеді де, қатарындағы бөлмесіне еніп, күйеуінің суретіне қарап жалбарынып, мауқын басады.



	Доббин жол жүріп кеткеннен кейін оның аты-жөні жазылған неміс сөздігі, тағы да бірер кітап қалған-ды. Эмма оны қос Джордждардың суреті ілінген қабырғаға орналастырылған комодтың үстіндегі өзінің қорабы мен сия сауыт, інжілінің қасына қойды. Майор суыт аттанып қолғабын ұмытып кетіпті, оны қобдишаның ішін ақтарып жүріп Джорджи тауып алған.



	Эмма әлденеге алаңдап, көңілі жай таппай, думанды достарымен де қызықтамай, балда оған көңілсіздік туғызып, жаздың кештерінде Джорджимен бірге серуендеп қайтуды қош көретін (осы кезде Бекки Джозеф мырзаның дос-жарандарының қасында қалатын), сол шақта аналы-балалы екеуі майорды еске алып, әңгіме құратын, бұған әуелі ұлы да күліп, қуанып қалатын. Эмма ұлына майор сияқты ізгілікті, қайырымды, ер жүрек әрі қарапайым жанды ұшырастырған емеспін дейтін. Ол қайта-қайта ол туралы әңгімелеп: біздің осы тірлігіміз сол қайырымды, мейірбан адамның арқасы; бастарына қиындық түсіп, жесір -жетім қалып, әрі жығылған үстіне жұдырық дегендей тақыр кедейленіп, кісі қолына қарап қалғанымызда соның жәрдемімен еңсемізді көтердік; ол езі жасаған жақсылығын айтпағанмен достарының бәрі қайран қалысқан; Джорджидің әкесі, жұрттан гөрі бұған сенетін, орманда қайырымды Уильямға арқа сүйейтін, мият тұтатын.



	- Сенің әкең маған мектепте оқыған кездерінде, - деді ол, - оны бір төбелескіш тентек баланың соққысынан құтқарып болысқанын ылғи да айтатын. Олардың достығы сол күннен басталып, қымбатты әкең қаза тапқанға дейін созылды, әкеңді жерлеген де сол досы.



	- Доббин әкемді өлтірген адамды өлтіріп пе? - деп сұрады Джорджи, - оны ұстаса өлтірген де шығар. Солай ма, мама? Мен солдат болғанда француздарды құртамын. Көр де түр.



	Екеуі жеке қалғанда осылай әңгімелесер еді. Кіршіксіз таза жанды әйел баласын осылайша баулыды. Сонымен, ол Уильямды жақсы білетін адамдардай оның досы болды.



	Миссис Беккидің тірлігінде де қитұрқы құбылыс пайда болды, ол досынан қалғысы келмей, өзінің бөлмесіне Джоздың суретін іліп қойды. Бұл жағдай таныстарын да, тіпті Джоздың өзін де қайран қалдырып, әрі масаттандырды. Құртақандай қитұрқы әйел есігінен кіріп, төстеп төріне шығып, Седлидің отбасына бақыт алып келгеннен кейін осы үйге жұпыны шабаданын, қағаз қорабын ұстап, мүліксіз келгеніне қымсынып, жұртқа көз жасап, Лейпцигте қалған дүние-мүлкімді алдыртуым керек еді дем маңғазданып, әлдеқалай паңданып, байлығын жеткізе алмай жүрген адамша кеудесін керді. Егер әлдеқалай бір жиһанкез асыл дүниежүзі өзіммен бірге болмай тұрғаны, пәлен жерге қалдырып кетіп едім десе, ондай жиһанкезден сақтан, ұлым. Соның оннан тоғызы алаяқ болып шығады.



	Мұндай жағдайдан Джоз да, Эмма да бейхабар екен. Оларға Беккидің көйлегі бар ма, жоқ па, көзге көрінбейтін сандығында, онда бұлардың шаруасы болып па. Бірақ оның киімдері көнетозды, сондықтан өзінің артық-ауыс киімдерін, әрі қаланың таңдаулы тігіншілеріне алып барып, оған қажетті киімдерін де тіктірді. Енді киім-кешегі бүтінделді, бұрынғыдай жыртық шілтер де, иығынан сусып жатқан, оңып кеткен көнетоз жібек көйлек те адыра қалды. Жағдайы жөнделе бастағаннан кейін бұрынғы дағдысы да өзгерді: далап, бояу салынған шиша да жайына қалды; делебесін қоздыратын өлді ішімдік атаулы да тыйылды, ұмыт та болды, бірақ жаздың қоңыржай кешінде, Эмилия баласы екеуі жоқ кезінде, онда да Джоз бір ұрттам шарап алып қоялық деп қолқалаған шақта ғана ернін тигізетін. Бірақ Бекки өзін қатал тізгіндеп тастағанына қарап, Кирш те сондай болды деуге болмайды: оны бөтелкеден айыру мүмкін емес-ті, ол еш уақытта да қанша ішкенін айта алмайтын. Ол кейде мистер Седлидің француз коньягі қалай азайып қалғанына таңғалатын. Жұғымсыз әңгімені доғарайық... Сірә, Бекки бұл әдепті, текті отбасына қосылғаннан кейін шарапты бұрынғыдай бейберекет ішуден айылын тартқан болуы керек.



	Ақыры, Лейпцигтен сиқырлы үш сандық та жеткізілді, бірақ пәлендей әйдік те, асыл қазыналы да болмай шықты. Оның ішінен Беккидің сәнді киім киіп, жарқыратып жасауланғаны да көрінбеді, бірақ қағазға толы қобдишадан (бұл бір кезде Ребекканың тыққан ақшасын іздеп Родон Кроулидің ақтаратын қобдишасы еді) әлдеқандай сызылып бір суретті шығарды, оны түйреуішпен қабырғаға қадады да, Джозды ертіп келді. Бүл қарындашпен сызылған жігіттің бейнесі екен, бет әлпеті ғана қызғылт түспен боялыпты. Пілге мінген жігіт кокос пальмасы мен пагодтан ілгерілеп бара жатқан. Шығыс тірлігінің бір көрінісі.



	- О, жаратқан ием. Мынауың менмін ғой!- деп Джоз дауыстап жіберді.



	Расында да, суреттегі соның өзі еді, толысқан жастық, сымбатты, 1804 жылғы үлгімен банкадан тігілген бешпент киіпті. Бұл сонау бір жігіт шағында Рассел-сквердегі үйдің қабырғасында ілулі тұратын ескі сурет еді.



	- Мен сол кезде, - деді Бекки даусы дірілдеп, қасіретті жағдайды есіне түсіргендей, -сүйікті достарыма жәрдемім тиіп қала ма деп дүниелеріңіз талан-таражға түсіп жатқан үйлеріңізде болғанмын, мұны сол арадан сатып алдым. Бүл суретті содан бері қайда барсам да тастамаймын, бұдан ешқашан да айырылмаймын.



	- Шын айтасыз ба? - деді Джоз таңғалып, әрі масаттанып, маңғазданып. - Расында да, сіз мен үшін мұны қымбат дүние санайсыз ғой, шамасы?



	- Оны сіз өзіңіз де жақсы сезетін шығарсыз!- деді Бекки. - Бірақ оны айтты не, айтпады не, өтті-кетті, бояуы сіңді емес пе. Оны еске алғаннан келер пайда көне. Одан бері не заман!



	Джоз үшін бүл бір қайталанбас қызықты кеш еді. Эмма серуеннен оралысымен шаршап, әрі сіркесі су көтермей жатып қалды. Джоз бен оның сылқым қонағы жеке қалып, tete-a-teteta басты, мистер Седлидің ұйқылы-ояу жатқан қарындасы Ребекканың 1815 жылғы ескі романстарды шырқағанын да естіді. Бүл түні Джоз да қарындасы сияқты ұйқысы қашып, тыпыршып шықты. Маусым, Лондонда бүл бір маужыраған қоңырсалқын ай саналады. Күн құрғатпай "Галиньянды" (жер ауғандардың сырласы) бақайшағына дейін оқитын Джоз таңертеңгі дастарқан басында газетінен үзінді келтіріп, жұрттың бәріне әңгімелейтін. Апта сайын мұның бетінде әскери адамдардың тағайындалуы, әскери бөлімшелердің орналастырылуы жайында мол мәлімет басылатын, әрине оқ-дәрінің иісі мұрнына барған адам болған соң бүл да қызығып оқитын. Сонымен ол бір күні былай деп оқыды: "***полкі Грейвзендқа, ал 20 маусымда - "Рамчундраға" келеді. Ост-Үндістан компаниясының кемесі бүгін ертеңмен Темзаның сағасына енді, оның үстінде осы атақты әскери бөлімшенің 14 офицері, 132 қатардағы жауынгері бар. Олардың Англиядан кеткеніне он торт жыл өткен, Ватерлоодағы айқаста ерлігімен көзге түскеннен кейін Бирма соғысына қатысты. Талай айқасқа қатысқан тарлан полковник, Бани орденінің қаһарманы Майкл 0'Дауд зайыбымен, қарындасымен, қарулас серіктері капитандар -Поски, Стабл, Мекро, Мелони, поручик - Смит, Джонс, Томпсон, Ф.Томпсонмен, прапорщиктер - Хиксом, Гредтермен кеше түнге қарай кемеден түсті. Айлақта оркестр ұлттық гимнді ойнап, ер жүрек жауынгерді жұртшылық Уэйт мейманханасына дейін кұрметтеп шығарып салды, мұнда Ежелгі Англияның қорғаушыларының құрметіне қонақасы берілді. Қонақасының дастарқанына, әрине Уэйт ыдыс-аяқты аямады, тағам да аста-төк болды, сыртта құттықтаған жұртшылықтың даусын естіп леди О'Дауд пен полковник балконға шығып, отандастарының денсаулығы үшін Уэйттік Клареттің тамаша шарабынан бір-бір бокал ішіп қойды".



	Енді бірде Джоз қысқа ғана хабар оқыды: майор Доббин Четемдегі*** полкке келіпті; содан кейін ол Бани орденді полковник сэр Майкл 0'Даудтың, леди 0'Даудтың (Белимелондық миссис Моло Мелон деп таныстырылды) және миссис Глорвин О'Дауд (леди О'Дауд деп таныстырылды) жоғары мәртебемнің қабылдауында болғаны жайында хабар оқыды. Содан кейін подполковниктердің тізімінде Доббиннің фамилиясы ұшырасты, өйткені *** полк Мадрастан елге қайтқан сапарда карт маршал Типтоф дүние салды да, Англияға оралысымен полковник сэр Майкл О'Дауд генерал-майор дәрежесіне жоғарылатылып, өзі ұзақ жыл басқарған полкіне командирлікке қалуға бұйрық беріліпті.



	Бүл оқиғаның біразын Эмилия біліп отыр еді. Джордж бен кіндік әкесінің арасындағы қатынас үзілмеген. Әуелі Уильям бірер рет Эмманың өзіне де хат жазған, бірақ бұрынғыдай емес, салқындық білінеді, көңілі суыған сияқты, сірә бостандық алдым дегенінің жаны бар шығар. Ол тастап кеткеннен кейін, бейшара бақытсыздыққа душар болды. Оның сансыз қызметі, әлпештеп, бәйек болып алдында құрдай жорғалап мәпелеуі ол кеткен соң білініп, құлазып, күндіз күлкіден, түнде ұйқыдан айырылды. Ежелден бойына сіңген әдетімен ұзақ күн ойға батты; қандай мөлдір махаббатынан айырылып қалғанын енді ұқты, осындай асыл қазынасын қолынан шығарып алғанына өкінді.



	Ол қазына құрыды, Уильям оны шашын алды. Ол Эмилияны бұрынғыдай ынтығып, өліп-өшіп сүймейтін сияқты. Тіпті ешқашанда сүймейтін сияқты, көңілі мәңгілікке суыпты. Оның осыншама ұзақ жылғы сезімін бірден лақтырып, быт-шытын шығарып сындырып тастауға бола ма, ең болмаса сызат алған жерін желімдеп, жамап-жасқауға келер. Құртақандай тәкаппар жан осылайша оның махаббатының быт-шытын шығарды. "Жо, жоқ, елесті махаббат көріп, алданыш көріп жүрген өзім емес пе едім, - деп Уильям, қайта, қайта ойланды, - үміттенген ол емес мен емеспін бе: менің махаббатыма татитын адам болса, ол баяғыда тіл қатпас па еді. Мұным ақымақтық, қателестім. Бірақ біздің бар өміріміз осындай қателіктерден құралмай ма? Егер өзімнің дегеніме қолым жетсе, мен ертесінде-ақ жерімес пе едім. Жеңіліс тапқаныма өкініп, қапа болып, ұялуым жон бе?" Доббин өмірінің ең бір осы қымбатты кезеңін ойлаған сайын өзінің қателескенін айқын сезіне бастады. "Әскерге қайта кетемін, - деп ойлады ол, - жалғыз-жарым не бітіремін, ендігі қалған ғұмырымды сол іске арнап, жаратқан иемнің ақ жолына бағыштаймын. Рекруттардың түймесінің тот баспауын, сержанттардың есеп-қисабынан қате жібермеуін қадағалап, офицерлер асханасынан тамақтанып, шотландық доктордың анекдотын тыңдап ғұмыр кешемін де, қартайғанда жарты жалақыға демалысқа шығып, кәртамыш қарындастарымнан қаңқу соз естіп отырамын. "Валленштейндегі"* қыздың Ісһ habe gelebt und qeliebt деген сөзінің кері келді де. Мен біткен адаммын..."- Фрэнсис, есеп айырысыңыз, маған сигар беріңізші, айтпақшы, бүгін театрда не жүріп жатыр, біліңізші; біз ертең, "Батавцқа" мініп, жолға шығамыз".



	Бүл сөзді Доббин Роттердамда Боомпьесте* ерсілі-қарсылы жүріп айтты да Фрэнсис соңғы үш жолын ғана естіп қалды. "Батавец" портта тұрған. Доббин осы бақытты сапарында Эммамен кеменің қай жерінде отырғанын да айтып бере алады. Әлгі құртақандай миссис Кроули оған не айтпақ болды екен. Ей, қойшы соны. Ертең Англияға сапар шегеді, үйіне барады, кызметіне кіріседі. Шілденің басында Пумперникельдің шағын сарай үйірмесі ыдырады: немістің тәртібімен орналасқан үйірме мүшелері көптеген қалаларға сапар шегіп, арасан суын ішіп, есекке мініп серуендеп, аңшылары құмар ойнап, жүздеп табльдотта уақытын өткізді. Ағылшын дипломаттары Теплиц пен Киссингенге жол тартты, олардың француз бақталастары өздерінің chancelarie жауып тастап, Гент бульварында серуен кұрды. Бұл жердің күн сәулелі құдіретті үрім бұтағы арасан суына немесе аң аулайтын иеліктеріне аттанды. Әрине, өздерін ақсүйек әулетінің жұрағаттарының санатына қосатын сарай дәрігері доктор фон Глаубер, оның зайыбы -баронесса соларға ілесе кетті. Доктордың тәжірибесінде суға шомылатын маусым ең кірісті кезеңді, ол екі қоянды бір оқпен атып, немістердің коп баратын Остендына орналасып, өзін де, зайыбын да теңіз суымен емдеді.



	Жұрттан ерекше емделуші Джоздан ол қыруар пайда түсірді, коллекторды теңіз жағасындағы осы бір антұрған қалада тұру өзінің де, сүйкімді қарындасының да әбден титықтаған денсаулығына қолайлы, таптырмайтын жер деп тез-ақ үгіттей қойды, Эммаға қайда барса да бәрібірі, жер таңдап жатқан ол жоқ. Жаңа жерге қоныс аударамыз дегенде Джорджи асыр салып қуанды. Ал Беккидің жағдайына келер болсақ, ол мистер Джоз сатып алған торт кісілік күймеден төртінші орынды алды; екі малай алдындағы көшірдің орнына орналасты. Бекки Остенде ескі достарымен ұшырасып бұрынғы қылықтарының беті ашылып қала ма деп күдіктенді. Жо, айта көрмеңіз. Бұл өзін қорғай білетін адам ғой, ешкімге аяқасты бола қоймайды. Ол енді мықты қазықтан ұстады, оны жұлып алып теңіздің толқынына лақтыру, екінің бірінің қолынан келе бермейді. Портрет жайындағы әңгіме Джозды баурады. Бекки қабырғадағы иілін алды да, бұдан коп жыл бұрын Эмилия сыйға тартқан қобдишаның ішіне салып тастады; Эмилия да көзінің қарашығындай екі портретін сандығына салды да жолға аттанды; ақыры біздің қымбатты таныстарымыз Остендтегі өте қымбат, әрі жағдайсыз қонақ үйге орналасты.



	Эмилия теңіз ваннасын қабылдап, одан өзіне шипалық қасиет күтті; Беккиді танитын ондаған адам ұшырасып жатса да бәрі оған сәлем бермеді, мұндағы жұртқа бейтаныс, сыбайласы қандай қатысы барын білмейтін миссис Осборн онымен барлық жерді аралады, жұрттың көзқарасына иендей мон бермеді, ал Бекки көз алдында қандай жағдай кездесіп жатқанын түсіндіруді қажет деп санамады.



	Миссис Родон Кроулидің кейбір таныстары өзінен гөрі қуанышты қарсы алып, жылы лебіз білдіріп жатты. Солардың ара¬сында майор Лодер (ешбір полкке қатысты жоқ) мен капитан Рук (бұрынғы атқыш) болды; олардың теңіз жағасында темекі шегіп, әйелдерге көз тастап отырғанын күн сайын көруге болар еді. Олар көп кешікпей мистер Джозеф Седлидің тобына қосылды. Ол ешқандай қарсылыққа қарамай, баса-көктеп, Беккидің бар-жоғына да қарамай миссис Осборнның қонақ бөлмесіне кіре берді, олардың бөлмесіне киімінің, шылымының иісі мүңкіп, Джозды "май шелпек" деп оның дастарқанынан тамақтанып, мәз-мейрам болып, ұзақ отырып шарап сімірді.



	- Бұл қандай жағдай? - деп сұрады бұл жігіттерді ұнатпайтын Джорджи, - кеше майордың миссис Кроулиге: "Жо, жоқ, Бекки, сіз "май шелпекті" жалғыз жемейсіз. Оған біз де ортақ боламыз, әйтпесе бәрін айтамын" дегенін естідім. Мама, сонда майор нені айтпақ болды?



	- Майор? Оны майор деп айтпа! - деді Эмма. - Оның не айтпақ болғанын біле алмадым.



	Лодер мен оның досының келуі бейшара Эмилияның жанына қатты батып, жүрегін айнытты. Олар қызып алып қылжалақтап, мақтап, дастарқан басында одан көз алмады, капитан соз де айтты, Эмманың бойы қалтырап, қатты түршікті, қасында Джорджи болмағанда олармен кездесуге де қорықты.



	Әділеттігін айтқан жон болады, Ребекка да оларды Эммамен жалғыз қалдырмады, өйткені - осы кезде майордың басы бос болатын, сондықтан оны қайтсем де көндіремін деп серттескен. Бұл екі сүмелек те оның дастарқанынан ас ішіп отырып, бірінен-бірі қызғанып, соз жарыстырып, күнәсіз пақырды тәлкек қылғысы келді. Бұл оңбағандардың не ойлап жүргенін білмегенмен, Эмма осылардан қалайда құтылғысы келді.



	Үйге кайтайық деп Джозды айналдырды. Ол қайдан қозғалсын, бес батпан, оны доктор ұстап отыр ма, әлдеқандай ойы бар ма, кім білсін. Ал Беккидің Англияға кайтқысы келмеді.



	Ақыры, Эмма мықты бір шешімге бас тікті: теңіздің арғы бегінде тұратын бір досына хат жазды, ол жайында ләм-мим деп ешкімге тіс жармады, өзі поштаға апарып салды да, тек қана Джорджиді кездестіріп қалып, Эмма қызарып, қатты қысылды, кешкісін ұлын ұзақ сүйіп, құшақтап отырды. Серуеннен кайтқаннан кейін ол күні бойы бөлмесінен шықпады. Бекки оны майор Лодер мен капитан қорқытып қойған екен деп ойлады.



	"Оған мұнда қалуға болмайды, - деп ойлады Бекки ішінен, - бүл ақымақтың кеткені жон. Ол он бес жылдан бері сүйегі қурап қалған өлеукеш күйеуін әлі жоқтап отыр емес пе, мұны ақымақ демей, кім дейсің! Ол мына мырзалардың ешқайсысына да күйеуге шықпайды. Анау Лодер не деген оңбаған еді. Жоқ, ол сол бамбук таяғына шығуы керек, бүгін кештен қалдырмай реттеймін".



	Бекки кесеге шай құйып Эмилияның бөлмесіне енгенде, ол қабырғадағы портреттерге қарап, ойы әлдеқайда қалықтап, мұңайып отыр екен. Бекки үстелге кесені қойды.



	- Рахмет, - деді Эмилия.



	- Эмилия, менің сөзіме құлақ салшы, — деп Бекки әңгімесін бастады, бөлмеде ерсілі-қарсылы жүріп, Эммаға аяушылықпен қарап, - сенімен бір сөйлесейін деп жүр едім. Сен мына адамдардан құтылу үшін бүл жерден кетуің керек. Олардың мазағына түскеніңді көргім келмейді, осында қалсаң, олар сенің арыңа тиеді. Шынын айтсам: бұлар түрмеде шіритін оңбағандар. Оларды, қайдан білетінімді сен сұрамай-ақ қой, мен айтпай-ақ қояйын. Бұларды бес саусағымдай білемін. Джоз сені қорғай алмайды: ол тым әлсіз, өзін де қорғай алмайды. Өмір тірлігінен мүлдем хабарсызсың, аузыңнан сүтің құрғамаған нәресте сияқтысың. Сен күйеуге тиюің керек, әйтпесе өзің де, мына қымбатты ұлың да құрдымға кетесіңдер. Ақымақтанба, саған күйеуге шығу керек. Мен көрген жігіттердің ең таңдаулысының бірі саған өліп-өшіп ғашық болып, жүз мәрте ниет соз айтып еді, сен қабыл алмадың, ол сонда да соңыңнан қалмай құлшылық етті, барын сенен аямай, қаншама жақсылық жасады, сен соны түсіндің бе? Қайырымсыз, жүрексіз, нақұрыс жансың!



	- Аяндым ба... Әлім келгенше тырыстым. Ребекка, бар хал-қадерінше аянбадым, - Эмилия жалбарынған үн қатты, - бірақ ұмытар емеспін, жатсам-тұрсам ойымнан бір шықпайды... -Сөзінің аяғын үзіп, қабырғадағы суретке қарады.



	- Кімді ұмытпаймын деп көкисің, күйеуіңді ме? - деді Бекки, даусы қатқыл шығын, - сол менмен, елірме есерсоқты, көргенсіз, жетесіз, тәрбиесіз, торғайдың миында миы жоқ қуыс кеуде, әкеден тәрбие көрмеген жүгенсіз, жүрексіз, сезімсіз әлеукешің біздің бамбук таяқты досымыздың қасында жер мен көктей емес пе, жаным-ау, осыны ұқпайтын не деген жарымессің? Егер Доббин сөзіңнен қайтпа деп желкелемегенде ол саған пысқырып қарамайтын еді, оның сөзінде тиянақ бар ма еді? Бұл жағдайды маған өзі айтқан. Ол сені ешқашан да сүйген емес. Сені өне бойы мазақ ететін, өз құлағыммен талай естідім, сендер некелескеннен соң бір аптадан кейін маған сөз айтқан.



	- Жалған! Мұның жалған, Ребекка!- деп Эмилия айқайлап, орнынан ұшып тұрды.



	- Мынаны оқы, нақұрыс! - деді Бекки сол жанашыр қалпын сақтап, белбеуінен әлдеқандай бір қағазды алып жазды да, Эмманың алдына лақтырып тастады. - Оның жазуын танитын ба едің. Маған жазған... мені алып қашпақ болды... қағазды сенің көз алдыңда, қаза табардан бір күн бұрын ғана ұсынған, өлмесе өмірем қатсын!



	Эмма оның сөзін тыңдамады, хатқа үңілді. Бүл герцогиня Ричмондтың балында Джордждың гүл шоғына қыстырып ұсынған хаты еді. Бекки болған істі қаз қалпында, қоспасыз жеткізді; шолжаң жігіт оған қашайық деп қолқа салған.



	Эмманың еңсесі түсіп, басы салбырап кетті, сірә бұлттанған аспандай түнеріп көз жасын төкпек-ау деймін. Бүл әңгімелеп отырған кезеңде оның ақтық жылауы шығар. О, жазған жан! Басын кеудесіне сүйеп, көзін сүртіп, не күйге ұшырағанын түсінбей аласұрды. Бекки бәрін бақылап қарап тұрды. Қандай күйге ұшырағанын, қалай егіліп жылағанын кім ұғады. Жан-дүниесінің пірі күйрегеніне, махаббат орнына нәлет сөздер айтылғанына, марқұмның аруағының құлағы шулағанына ол қайғырды ма, әлде пәлен жыл жіпсіз байланып, тірінің қаңқу сөзінен, өлінің аруағынан именіп ғұмырын өткізгеніне налыды ма, әлде өзін кіршіксіз, адал ниетімен сүйген адамына мойынсұнар күн туғанына қуанды ма? "Енді маған кедергі болар ештеме жоқ, - деп ойлады ол - Оны жан-тәніммен сүйе аламын. О, жаратқан, ол менің күнәмді кешірер ме екен?" Оның сезімге толы жүрегінен шыққан сөз кімнің де болса көңілін босатар.



	Шынын айтсақ, Беккидің күткеніндей ол ұзақ жыламады. Миссис Бекки оз басында өте сирек ұшырасатын мейірбандылық көрсетіп оны жұбатты, бетінен сүйді, оны әлдеқалай жас бала ұқсатып басынан сипады.



	- Ал енді, тезірек қалам, сия алып хат жазайық, ол тезірек келіп жетсін, - деді Бекки.



	- Мен... мен бүгін таңертең жазып жібергенмін, - деп жауап қайырды, Эмма, қатты қысылып.



	Бекки қарқылдап күлді.



	- Un biglietto - Розина* құсап шырқап кетті, - eccolo һиа' - Оның шыңғырған үнінен бүкіл үй жаңғырықты.



	Осы оқиғадан кейін үш күн өткен соң таңертең күн жауын-шашынды, әрі дауылды болса да ол ерте тұрды, сол түні әлдеқалай елегізіп дауылдың үніне құлақ түріп, теңізде, құрлықта жүрген жолаушылардың бәрін есіне түсіріп, көз ілмей шықты да, Джорджиды ертіп теңіз жағасына келді. Аналы-балалы екеуі тіл қатыспады, ұлы анда-санда бір сауал қойды, шешесі аса мейірбандылықпен қысқа ғана жауап қайырды.



	- Мынандай ауа райы бұзылып тұрғанда ол жолға шықпаған болар, - деді Эмма.



	- Мен бірге он қойып бәстесемін, жолға шықты, - деп бала жауап қайырды. - Мама, ананы қара, кеменің түтіні ғой, - расында да, көз ұшында түтін будақтады.



	Бірақ ол бұл кемеде болмауы да мүмкін ғой... хатты да алмауы мүмкін... келгісі де келмеуі мүмкін... Теңіз толқыны жағадағы тасты соққандай, оның да жүрегі дүрсілдеді.



	Біртіндеп кеме анық көрінді. Джорджидың дүрбісі бар-ды, ол кеменің алыс-жақынына қарай қарауылын айқындап, бірде батып, бірде қалқыған кемеден көз жазбады, кәдуілгі теңізшілердей-ақ қадалып қалыпты. Айлақтағы маршы шыңғырып, "ағылшынның кемесі жақындап келеді" деп белгі берді. Миссис Эмилияның жүрегі де осылай дірілдеді деп ұғарсыз.



	Эмма Джорджидың дүрбісімен қарап көріп еді, аңғара алмады, көз алдында бір қара ноқат секіріп жүргендей болды.



	Джорджи шешесінен дүрбісін алып, қайта кемеге қарады.



	- Кеменің тұмсығы толқынға батып, қайыра батып, қайыра көтеріліп жатқанын қараңызшы!- деді ол - Әне, толқын борттан асып кетті. Кеме үстінде жүргізушіден өзге екі адам бар. Біреуі жатыр ма, қалай... біреуі... біреуі сулық киген.. Ура! Мынау Доб, құдай ақы! Ол дүрбісін жапты да, шешесін кұшақтай алды. Ал анасының күйі ақын тілімен айтқанда: Daxpuoe yehabba. Оның Уильям екеніне күдіктенбеді, басқа адам болуы мүмкін емес. Бұрында ол кетпей қалсын, қайда барады деуі пендешілік, өзін-өзі алдаусыратуы еді, ал енді ол келеді, одан өзге амалы қайсы. Оның келетініне Эмма күмәнданбады.



	Кеме тез жақындай түсті, оны қарсы алмақ болып, айлаққа беттегенде Эмманың буын-буын қалтырап, аяғы дірілдеп, әрең жылжыды. Осы арада аяғына жығылып, құдайға тәубе етіп, оны өмір бақи пір тұтамын деген ойға келді.



	Ауа райының бұзылғаны соншалық, әдетте кемені күр жібермей қарсы алатын желөкпелер зым-зия жоқ; әуелі мейманхананың жолаушыны қарсы алатын адамдары да шықпапты. Әлгі Джордж тентек те ұшты-күйлі жоқ боп кетті, сондықтан қызыл астарлы сулық киген жігітпен жағаға аяқ басқанда, онда қандай жағдай болғанын анық ешкім айта алмайды. Ұзын сөздің қысқасы, бұл кездесу былай өтті:



	Ақ қалпақ киіп, шәлі жамылған леди суға малынған-ды. Ол қолын созып жігітке жақындағаны-ақ мұң екен, оның ескі сулығының арасына сүңгіп кетті де, енді бір сәтте қолынан шөпілдетіп сүйе берді, ал жігітпен қолтығынан келетін келіншекті бауырына қысып, әрең қармады. Эмма әлденелерді айтып міңгірлеп: "Уильям, кешіріңіз, жарқыным, қымбаттым, досым, кешір менің ақымақтығымды..." деп өліп-өшіп, қалтырап, буын-буын босап, аяғымен әрең жер басып тұрды.



	Эмма сулықтың арасынан босап, әлі де қолын мықтап қысып жібермей тұрып, жүзіне қарады. Оның махаббаты, мейірімі мол, жүзі мұңды еді. Эмма жүзіндегі сырды ұғып, көзін тайдырды.



	- Мені ұзақ тостырып, шақырдыңыз, қымбатты Эмилия, - деді ол.



	- Сіз енді кетпейсіз бе, Уильям?



	- Жоқ, ешқашан да кетпеймін!- деді сүйіктісін бауырына қысып.



	Олар кеденнің үйінен шыққанда Джорджи аяқ астынан шыға келіп, оларға дүрбісімен қарады да, Доббинмен дауыстап, қуанып, сәлемдесті. Үйге қайтар жолда олардың алды-артына шығып билеп, еркелеп асыр салды. Джоз әлі төсегінен тұрмапты, Бекки көрінбеді (бірақ перденің ар жағынан сығалап тұрған-ды). Джорджи ас дайындығын білуге жүгіріп кетті. Эмма дәлізде мисс Нейннің қолына қалпағын, шәлісін ұстатты да, Уильямның сулығының белбеуін ағыта бастады... Сіздердің рұқсатыңызбен Джорджбен бірге аспаздарға барып, полковникке қандай тағам дайындалып жатқанымын танысайық. Кеме -портта түр. Ол өмір бақи қолын созған құсын енді ғана тұғырына қондырды, томағасын сыпырды. Ол енді қолына қонып, басын оның иығына қойып, жанына сая тауып шықылықтайды. Осындай сәтті ол сегіз жыл зарыға күткен, осынша талпынған шыңына енді ғана шығып, үшінші том осымен аяқталды.* Жолың болсын, полковник, қош! Қымбатты Эмилияжан, сен де аман бол. Сен құшақтаған қарт емен қайта бүр шашып, жапырақ жайды.



	Ребекка осы бір қайырымды, қарапайым адамға ұялғанынан ара түсті ме, әлде бұрыс жүрістерінен жиіркеніп, жақсылыққа бой ұрғысы келді ме, әйтеуір осы істе атқарған қызметіне өзі риза болып, полковник пен оның әйелінің көзіне түспеді. Өте бір тығыз шаруамен Брюгке бармақ едім деп жол жүріп кетті де, олардың некесінің куәгері Джорджи мен нағашы ағасы болды. Бірақ Джордж әке-шешесімен Англияға жүріп кеткенде миссис Бекки сүр бойдақ Джозеф Седлидің көңілін көтеру үшін (бірнеше күнге ғана) қайта оралды. Ол болса құрлықта тұруды жон көріп. қарындасы мен күйеу баласының ұсынысын қабыл алмай, қалып қойды.



	Эмма Джорджидың хатын оқымай тұрып, күйеуіне хат жолдағанына, оның хабар-ошарын білгеніне қуанды.



	- Мен мұның бәрін білгенмін, - деді Уильям, - бірақ марқұмның құлағын шулатып, мұндай іске баруым жөн бе еді? Сондықтан да сен күйзелгенде...



	- Жарайды, бүл жайды енді секс алмайық! - деді Эмилия қапаланып, көңілі басылып, сонымен Уильям әңгіменің бетін бұрып, Глорвин мен қарт Пегги О'Дауд жайды баяндап, кайт деп жазылған хатты алғанда, солардың қасында отырғанын айтты. - Сен мені шақыртпағанда, - деді ол күліп, - Глорвинаның фамилиясы қалай өзгерерін кім білсін.



	Қазір оның есімі Глорвина Поски (қазір майордың зайыбы Поски). Майордың бірінші әйелі дүние салған соң, тек тағдырлас жауынгерге ғана шығамын деп ол сонымен некелесті. Леди О'Дауд та өзінің полкіне бауыр басқаны соншалық, Мик жазатайым қырсыққа ұшырап қалса, осында кайтып оралып, өзіміздің офицерлердің біріне тиемін дейтін. Бірақ генерал-майордың жағдайы жаман емес, құдая тәубе: О'Даудстаунде емін-еркін өмір сүріп жатыр, аң аулайтын бір қора ит ұстайды және (Хогарти қамалындағы Хогарти көршісін айтпағанда) графтықтағы маңдайалды адам. Оның сүйікті зайыбы өлі күнге дейін жиғаны билейді, мұрагер лордтың соңғы балында обер-шталмейстермен билемек те болды. Жеңгесі мен қайын сіңлісі о баста Доббинді жақтырмай, ұнатпай кетті деп жүрді, бірақ Поскиді қолға түсіргеннен соң Глорвинаның, Парижден тамаша тақия келгеннен соң леди О' Даудтың да өкпесі тарқады.



	Полковник Доббин әскери жұмысты біржолата тастап (үйленген соң бірден осы шешімге келді), ол Хэмпширден шағын мекен-жайды жалдады, одан Корольдік Кроули онша қашық емес-ті, ал сэр Питт болса, реформа туралы биллді* өткізгеннен соң өзінін бала-шағасымен қозғалмай, біржолата орнығып сонда тұрып жатқан. Оның пэр атағын аламын ба деген үміті үзіліп, парламенттегі екі орнынан да айырылған. Бүл күйреу оның қалтасын қағып, әрі рухын түсірді, денсаулығын да нашарлатты, ол мұны империяның күйреуіне жорыды.



	Леди Джейн мен миссис Доббин сырлас дос болды; қамал мен полковниктің үйі "Миртам" (бала-шағасымен шетелде тұрып жатқан досы майор Понтоның үйін жалдаған-ды) аралығында пони жегілген күйме мен шарабандар ерсілі-қарсылы қатынап жатты. Миледи миссис Доббиннің қызының кіндік шешесі де болып қалды; қызына кіндік шешесінің есімін беріп - Джейн атады, ал оны шіркеуде әкесінің орнын басқан имам Джеймс Кроули шоқындырды; ал Джорджи мен Родон достасып кетті; каникул кезінде бірге аң аулады, Кембридждегі бір колледжге оқуға түсті, екеуі де леди Джейннің қызына ғашық болып араздасты. Джорджи мен жас ледиді атастыру екі ананың арманы еді, бірақ менің естуімше миссис Кроули өзінің немере ағасын ұнататын көрінеді.



	Миссис Родон Кроулидің есімі екі үйдің дастарқан басында да аталмады. Оның өзіндік себебі бар-ды. Мистер Джозеф Седли қайда бет алса да ол соңынан қалмады; ол бейшара бақытсыз адам соның айтқанын тыңдап, құлы болды. Полковниктің сенімді адамы қайнағасы өмірін мол қаражатқа қамсыздандырып қойғанын хабарлады. Соған қарағанда, қарызын өтеуге ақша іздеген болды ғой деген ойға қалды. Ол Ост-Үндістан компаниясынан ұзақ мерзімді демалыс алды, расында да, ауру меңдей бастаған.



	Бауыры өмірін қамсыздандырыпты дегенді естіп, Эмилия қатты үрейленді де, күйеуіне Брюссельге барып, денсаулығын, жағдайын біліп қайтуды өтінді. Полковник үйінен шыққысы да келмеді (өйткені "Пенджабтың тарихын" жазумен айналысып отырған, әлі аяқтаған жоқ-ты, оның үстіне қызы қызылшамен ауырып, енді ғана айыға бастап еді), сонда да Эмилияның көңілін жықпай, Брюссельге барып, Джозды, мұндағы бір үлкен мейманханадан тауып алды. Өзі би - өзі қожа миссис Кроули мейманхананың бірнеше бөлмесіне орналасып, көп қонақ қабылдап асып-тасып жатты.



	Полковник бұл ледимен жүздескісі де келмеді, ол осы қалаға келгенін қызметшісінен хат жолдап, Джоздың өзіне ғана білдірді. Джоз полковникке сол күні кешкісін миссис Кроули болмаған кезде жүздесуге шақырды. Доббин қайнағасын хал үстінде, әрі Ребекканы жер-көкке сыйғызбай мақтағанмен жәбір көрген жағдайда кездестірді: Ребекка оны сұмдық сырқатқа шалдыққанда аман алып қалыпты; ол туған қызымдай күтіпті.



	- Бірақ, өтінерім, құдай үшін жақындау жерге орналасыңыз, жолығып тұрыңыз, - деп жыламсырады.



	- Бұл айтқаныңыз орындалмайтын іс, - деді полковник қабақ шытып, — Эмилия қазіргі жағдайында сізге жолыға алмайды.



	- Ант етемін... Інжіл ұрсын, - деп Джоз Інжілге қол созды, - ол пәк жан, сәби сияқты, сіздің әйеліңіз қандай адал болса, бүл да сондай.



	- Лайым, солай болсын, - деді полковник, - бірақ Эмилия келе алмайды. Джоз, бір еркектік көрсетіп, осы байланысыңызды үзіңіз. Елге қайтып, бізбен бірге тұрыңыз. Сіздің жағдайыңыздың бүлінгенін, нашар екенін естіп жатырмыз.



	- Бүлінгенін! - деді Джоз таңғалып. - Мұндай өсекті таратып жүрген кім? Менің бар қаражатым пайдалы жерге орналастырылған. Миссис Кроули, яғни мен өзім-ақ айтайын... одан пайдалы пайыз түсіп жатыр.



	- Сонда қарызыңыз жоқ болды ғой? Онда неге қамсыздандыңыз?



	- Мен олай-бұлай болып кетсем, оған аздаған сыйлық қалсын деп едім; менің хәлімнің мәз емес екенін сезіп тұрған боларсыз... Сыйға сый демей ме. Мен бәрін сіздерге қалдырамын... қамсыздандыру жарнасын кірісімнен төлей алмаймын, шын айтамын, сеніңіз, - деді Уильямның ынжық қайнағасы.



	Полковник Джозға басың ауған жаққа, көз көріп, құлақ естімейтін жерге қаш, Үндістанға тарт, әйтеуір миссис Кроули таба алмай қалсын, қалайда бұдан қол үзбесең жақсылық жоқ, ақыры құрдымға кетесің деп жалынды.



	Джоз қолын қусырып, Үндістанға кеткенім жон деп көнді, бірақ дәл қазір емес.



	- Миссис Кроулиге сездіруге болмайды, ол біліп қалса олтірсді... Оның қандай зұлым әйел екенін сіз білмейсіз, - деді бейшара.



	- Онда менімен бірге кетіңіз, - деді Доббин.



	Бірақ Джоздың батылы жетпеді. Ол ертең Доббинмен тағы да кездеспек болды: бірақ мұнда болғаныңды ешкім білмесін деп жалбарынды. Енді бара бер, Бекки келіп қалады деп қоштасты. Доббиннің көңілі алаңдап қоштасты.



	Ол қайтып Джозды көрмеді. Үш ай өткеннен соң Джозеф Седли Аахенде дүние салды. Оның дүниесі саудаға түсіп, түкке тұрмайтын ұсақ кәсіптерге бөлініп құрып бітіпті. Бар құнды дүние өмірін қамсыздандырған екі мың сом ғана екен. Бұл қаражат полковниктің зайыбы - оның жалғыз қарындасы мен оның қимас досы, сырқат шақта Бани орденінің иесі, полковник Родон Кроулидің зайыбы Ребекка мен тағы басқаларға, марқұмның өзі атаған адамдарына бөлінді.



	Қамсыздандыру қоғамындағы сенімді адам мұндай күдікті істі бұрын-соңды кездестірген жоқпын, өлімнің себебін тексерту үшін Аахенге комиссия жөнелту керек деп үгіттеді; қоғам полисі бойынша төлеуден бас тартты. Бірақ миссис немесе өзін леди Кроули атайтын бикеш суыт жүріп Лондонға келді (онымен Тевиз-Иннен Берка, Тэртел, Хэйз мырзалар ілесе келді), сөйтті де, қауымнан ақша төлеуді талап етті. Оның қасындағы сенімді адамдары тексеру жүргізуге де қарсы болмады; олар миссис Кроулиді -ұйымдасып жасалған қастықтың құрбаны деп ақыры ақтап алды, ақшасы төленді, оның беделі өсті, бірақ полковник Доббин өзіне тиген үлесті қамсыздандыру қоғамына қайтарып жіберді де, Ребеккамен қандай да болсын қарым-қатынас жасаудан үзілді-кесілді бас тартты.



	Ребекка өзін ледимін деп атағанмен, леди Кроули деген ат оған бұйырмады. Жоғары мәртебелі - полковник Родон Кроули ағасы сэр Питт дүние салардан бір жарым ай бұрын сары безгекпен ауырып, Ковентри аралында қайтыс болды. Оның иелігі, дәрежесі бүгінгі сэр Родон Кроули баронетке қалды.



	Ол да өзінің анасын көргісі келмеді, бірақ онсыз да ауқатты анасына мол қаражат бөліп турды. Баронет леди Джейн мен оның қызымен Корольдік Кроулиде тұрып жатты, осы кезде Ребекка леди Кроули көбінесе Бат пен Челтенхемде тірлік кұрды, мұндағы адамдардың көпшілігі оны жазықсыз жәбір көрген жан деп санайды. Оның қастары да бар. Ол кімде жоқ? Бұған жауап оның өмірі. Ол жұртқа қайырымдылық жасауға ұмтылды. Ол қызметшілерін ертіп, өне бойы шіркеуге шоқынуға барады. Оның есімі барлық жазылым беттерінде ұшырасады. "Апельсинмен сауда жасайтын кедей саудагер", "Жұрт аластаған кір жуушы", "Тоқаш сататын кедей сатушылар" бұдан жәрдем алып, оның жәрдемін талшық етіп, қайырымын көрді. Ол осындай панасыз жандарға жәрдемін тигізіп, қайырымдылық базарында сауда жүргізеді. Жуырда Лондонға кайтып оралған Эмма балалары, полковник күйеуімен осындай бір базардан оны кездестіріп қалды. Олар бұдан кашқақтап: Эмма - Джордждың қолтығынан ұстап (бүгінде өте сымбатты жігіт болып ер жеткен), ал полковник - дүниеде теңдесі жоқ жандай, әуелі "Пенджабтың тарихынан" да артық көретін кішкентай қызын көтеріп, алыстап бара жатқанда, ол төмен қарап көзін тайдырды да, жымиып күлді.



	"Осы қызын менен де артық көре ме", - деп ойлады да, Эмилия күрсініп алды. Бірақ Уильям оған ешқашан да көңіл қалдырар дөрекі соз айтқан емес, аузынан шыққан тілегін екі етпей орындады.



	Ah, Vanitas vanitatum1. Бұл өмірде қайсымыз бақыттымыз? Бүл жалғанда кім дегеніне жетіп, жүрегінің қалауын тауып жатыр? Тапқан күнде де оны қанағат тұтамыз ба? Кел, балаларым, қуыршақтарды жиыстырып, сандықтың аузын жабайық, осымен тамашамыз аяқталды.





	Оглавление

	БЕТАШАР

	Бірінші тарау

	Екінші тарау

	Үшінші тарау

	Төртінші тарау

	Бесінші тарау

	Алтыншы тарау

	Жетінші тарау

	Сегізінші тарау

	Тоғызыншы тарау

	Оныншы тарау

	Он бірінші тарау

	Он екінші тарау

	Он үшінші тарау

	Он төртінші тарау

	Он бесінші тарау

	Он алтыншы тарау

	Он жетінші тарау

	Он сегізінші тарау

	Он тоғызыншы тарау

	Жиырмасыншы тарау

	Жиырма бірінші тарау

	Жиырма екінші тарау

	Жиырма үшінші тарау

	Жиырма төртінші тарау

	Жиырма бесінші тарау

	Жиырма алтыншы тарау

	Жиырма жетінші тарау

	Жиырма сегізінші тарау

	Жиырма тоғызыншы тарау

	Отызыншы тарау

	Отыз бірінші тарау

	Отыз екінші тарау

	Отыз үшінші тарау

	Отыз төртінші тарау

	Отыз бесінші тарау

	Отыз алтыншы тарау

	Отыз жетінші тарау

	Отыз сегізінші тарау

	Отыз тоғызыншы тарау

	Қырқыншы тарау

	Қырық бірінші тарау

	Қырық екінші тарау

	Қырық үшінші тарау

	Қырық төртінші тарау

	Қырық бесінші тарау

	Қырық алтыншы тарау

	Қырық жетінші тарау

	Қырық сегізінші тарау

	Қырық тоғызыншы тарау

	Елуінші тарау

	Елу бірінші тарау

	Елу екінші тарау

	Елу үшінші тарау

	Елу төртінші тарау

	Елу бесінші тарау

	Елу алтыншы тарау

	Елу жетінші тарау

	Елу сегізінші тарау

	Елу тоғызыншы тарау

	Алпысыншы тарау

	Алпыс бірінші тарау

	Алпыс екінші тарау

	Алпыс үшінші тарау

	Алпыс төртінші тарау

	Алпыс бесінші тарау

	Алпыс алтыншы тарау

	Алпыс жетінші тарау





